{
    "Egipt, privoščite si najboljši all inclusive oddih te jeseni in zime": "Glede na aktualno dogajanje bosta jesen in zima v Evropi kot kaže precej hladni, zato še danes rezervirajte all inclusive počitnice v Hurgadi, kjer poletje traja 364 dni na leto.\n\nEvropska tla je začela prekrivati jutranja megla, mraz se počasi, a vztrajno zajeda v naš vsakdan in daje jasno vedeti, da se približuje zima. Letni čas, v katerem lahko samo sanjate o prijetnih temperaturah, toplem morju in uživanju ob bazenu - ali pa poskrbite, da sanje postanejo resničnost in rezervirate super all inclusive počitnice v Hurgadi ter si privoščite prijeten pobeg v deželo faraonov, kjer poletje traja skozi vse leto.\n\nicon-expand Hurgada FOTO: Shutterstock\n\nHurgada je bila nekoč majhna egiptovska ribiška vasica, danes pa gre za gosto poseljeno počitniško letovišče z več kot stotimi luksuznimi all inclusive namestitvami za vsak žep, ki so vam s Počitnice.si to jesen in zimo na voljo po še posebej ugodnih cenah. Od oktobra do aprila lahko namreč v Hurgado poletite vsako nedeljo z direktnim letom iz Ljubljane, ob sredah pa iz Graza.\n\nNa Počitnice.si, slovenski neodvisni spletni turistični agenciji za rezervacije počitnic in potovanj z možnostjo svetovanja imajo na enem mestu zbrane ponudbe vseh organizatorjev potovanj v širši regiji, zato si lahko oblikujete počitnice v Hurgadi po vaši meri. Pomagate si lahko s praktičnim iskalnikom ali pa jim na info@pocitnice.si preprosto sporočite svoje želje glede odhodnega letališča, namestitve ter števila potnikov in že v nekaj urah boste na e-mail prejeli najugodnejše all inclusive ponudbe za nepozaben oddih v Hurgadi! Izkušeni svetovalci na Počitnice.si so vam na voljo tudi na telefonski številki 01 280 30 00, od ponedeljka do sobote pa jih lahko osebno obiščete tudi v njihovih agencijah v Supernovi Ljubljana Rudnik ali Supernova Kranj Primskovo.\n\nZakaj izbrati počitnice v Hurgadi? Počitnice v Hurgadi so idealna izbira za vse generacije: tako za pare in mlade družine, ki si želijo akcije skozi ves dan, kot tudi za posameznike in seniorje, ki hlepijo po počitku ter popolni sprostitvi ob poležavanju na plaži ali ob bazenu z osvežilno pijačo v roki. Ta je seveda del izjemne all inclusive ponudbe. ki poleg neomejene hrane in pijače obsega tudi bogat dnevni ter večerni animacijski program, najmlajši pa se lahko vsak dan zabavajo v otroških klubih. Številni hoteli so opremljeni z vodnimi parki, nekatere pa obdaja celo lasten koralni greben, ki je ponekod na območju Makady Bay dostopen celo z obale.\n\nicon-expand Hurgada FOTO: Shutterstock\n\nV Hurgadi je poskrbljeno tudi za tiste, ki si želijo spoznati destinacijo izven hotelskega kompleksa. Ljubitelje zgodovine bo zagotovo očaral Luxor, ki je ena najpomembnejših zgodovinskih znamenitosti Egipta. Najprej se boste zadržali v impresivnem tempeljskem kompleksu Karnak s porušenimi templji, kapelicami in svetim jezerom, ki je zapuščina različnih faraonov skozi obdobje več kot 2 tisoč let. Nato vas bo pot s čolnom preko reke Nil vodila v Zahodne Tebe, do Doline kraljev, kjer boste obiskali nekaj čudovito okrašenih grobnic, ki so bile ročno vklesane v skalo pečin doline in navdušujejo s svojo velikostjo in okrasjem. Od tam se boste odpravili do pogrebnega templja kraljice Hačepsut, edinega terasastega templja v Egiptu, ki je postavljen v naravnem amfiteatru v pečinah in se dviga iz puščavske ravnice. Pred povratkom v Hurgado se ustavite še pri Memnonovih kolosih – dveh kipih, visokih približno 18 metrov, ki prikazujeta kralja Amenhotepa III v sedečem položaju in sta nekoč varovala kraljev tempelj.\n\nicon-expand Hurgada FOTO: Shutterstock\n\nPo adrenalin na safari, po avanture pa na egiptovske Maldive Za adrenalinske navdušence bo v Hurgadi kot nalašč safari izlet v puščavo. Okrog poldneva se boste z džipi odpeljali na izhodiščno točko in se po preizkusni vožnji s štirikolesniki pod vodstvom izkuženih puščavskih vodnikov podali na približno 35 kilometrov dolgo pot med gorami in sipinami do vasice Beduinov - arabske nomadske etnične skupine, ki živi daleč stran od sodobnega sveta. Za dobrodošlico vam bodo ponudili svoj črni čaj, nato pa vam predstavijo svoje življenje in tradicije. Sprehodili se boste po njihovi vasi, in imeli možnost jahati kamele, nato pa vam postrežejo še z okusno večerjo z žara in brezalkoholnimi napitki. Ob povratku v civilizacijo imejte pripravljen fotoaparat, saj boste lahko na poti posneli čudovite fotografije sončnega zahoda. V Hurgadi sonce namreč vzhaja z morja, zahaja pa za gorami. Na svoj račun boste v Hurgadi prišli tudi avantur in zabave željni počitnikarji, ki lahko toplo vreme izkoristite za celodnevni izlet na Orange Bay. Na poti se boste ustavili na dveh koralnih grebenih, kjer boste lahko snorkljali in opazovali bogat in barvit podvodni svet Rdečega morja, s kančkom sreče boste videli tudi delfine. Na ladji vam bodo postregli okusno kosilo, po okrepčilu pa se boste izkrcali na Orange Bayu, ki ga nekateri radi poimenujejo tudi Maldivi Rdečega morja. Tukaj boste lahko uživali v kristalno čisti vodi in čudovitem razgledu, medtem ko se boste sproščali na ležalnikih pod senco tropskih senčnikov. Tudi tukaj je fotoaparat del obvezne opreme, saj je otok poln izjemnih kulis za popolne počitniške fotografije.\n\nicon-expand Hurgada FOTO: Shutterstock\n\nTo jesen in zimo torej počitnikujemo v Hurgadi, zato rezervirajte svoje sanjske all inclusive počitnice še danes! Uporabite iskalnik ali pa pošljite povpraševanje na info@pocitnice.si s svojimi željami glede odhodnega letališča, namestitve ter števila potnikov in že v nekaj urah boste na e-mail prejeli najugodnejše all inclusive ponudbe za nepozaben oddih v Hurgadi.",
    "STA: Egipt razmišlja o kandidaturi za organizacijo olimpijskih iger leta 2036": "Kairo, 25. septembra - Egipt namerava zaprositi za organizacijo olimpijskih iger leta 2036, je v soboto med sprejemom predsednika Mednarodnega olimpijskega komiteja (Mok) Thomasu Bachu v Kairu sporočil egiptovski minister za šport Ašraf Sobi, poroča francoska tiskovna agencija AFP.",
    "Egipt razmišlja o kandidaturi za organizacijo olimpijskih iger": "\"Predsednik Abdel Fatah Al Sisi je omogočil Egiptu, da postane uradni gostitelj olimpijskih iger leta 2036,\" je dejal Ašraf Sobi. Če bo uspešen, bo Egipt postal prva afriška ali arabska država, ki bo gostila olimpijske igre. \"Egipt ima kakovostno športno infrastrukturo in če bo lahko gostil olimpijske igre, bodo te igre zgodovinske,\" je dejal Thomas Bach na skupni tiskovni konferenci s Sobijem. Predstavniki Egipta so v začetku meseca napovedali, da se Egipt, Grčija in Savdska Arabija dogovarjajo o skupni organizaciji svetovnega prvenstva v nogometu leta 2030.\n\nEgipt je leta 2019 gostil afriški nogometni pokal, lani pa svetovno prvenstvo v rokometu.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Nora poteza Salaha, s katero je hudo razburil svoje navijače, ki so ga brutalno napadli: »Sram naj te bo.«": "Mohamed Salah je eden najpopularnejših nogometašev na svetu.\n\nVendar s svojo zadnjo objavo na Instagramu si je nakopal precejšen bes egipčanskih ljubiteljev nogometa. Salah je namreč objavil sliko pokojne kraljice Elizabete druge in zraven pripisal: »Danes ljudje Velike Britanije in sveta častijo in se poslavljajo od njene visokosti, kraljice Elizabete II, v spominu na njeno zapuščino in neomajno službo. Moje misli so s kraljevo družino na ta zgodovinski in čustveni dan.«\n\nTa zapis ne bi bil nič posebnega, če Salah ne bi prihajal iz Egipta, kjer pa mišljenje ljudi o kraljici ni najlepše. Zamerijo ji predvsem sodelovanje v agresiji Velike Britanije, Francije in Izraela na Egipt leta 1956, v želji po kontroli nad sueškim prekopom.\n\nNo, to je številne njegove navijače precej razjezilo in njegova objava je preplavljeni z zapisi jeznih Egipčanov, ki so med drugim zapisali: »O čem govoriš Salah, ona je ubila številne Arabce in muslimane in jim prizadejala veliko škodo.«, »Kaj je s tabo?«, »Vprašaj svojega dedka, kaj so mu počeli njeni možje, preden objaviš to sliko.«, »Sram naj te bo.«, »Tvoj dedek, ki je umrl v agresiji je žalosten v grobu.«\n\nTakšni in številni podobni zapisi so preplavili njegov profil, vendar se Salah za zdaj še ni odločil, da bi objavo zbrisal.",
    "FOTO: Jugoslavija med najuspešnejšimi reprezentancami, nekoč kralji Evrope tudi Egipčani": "Izbrskali smo nekaj zanimivosti iz zgodovine evropskih prvenstev v košarki. Ste vedeli, da je leta 1949 turnir gostil Egipt in na njem tudi zmagal?\n\nJugoslovanska košarkarska reprezentanca leta 1977, ko je na Eurobasketu osvojila zlato medaljo.\n\nNe zamudite naših objav na Facebooku in Instagramu\n\nLetošnji EuroBasket bo 41. po vrsti. Prvenstvo stare celine je bilo do leta 2017 organizirano vsake dve leti, zdaj turnir poteka vsake štiri leta, branilec zadnjega naslova pa je Slovenija.\n\nPrvo evropsko prvenstvo v košarki je potekalo leta 1935 v Švici, slavila je reprezentanca Latvije, ki je na zadnji tekmi premagala Špance z rezultatom 24 proti 18.\n\nLeta 1949 je turnir gostil Egipt in na njem tudi zmagal. Na prvenstvu sta sodelovali še reprezentanci Sirije in Libanona, saj je FIBA sredozemske države takrat uvrščala med evropske.\n\nFIBA Pokal zmagovalca leta 1949, ko je EuroBasket gostil in zmagal Egipt.\n\nJugoslavija med najbolj odlikovanimi državami\n\nJugoslavija se uvršča med najuspešnejše udeleženke turnirja, saj je med letoma 1935 in 1991 osvojila kar pet zlatih, pet srebrnih in tri bronaste medalje.\n\nS tem pa jugoslovanskih uspehov še ni konec; edini igralec, ki je bil dvakrat proglašen za najboljšega igralca prvenstva je namreč hrvaška košarkarska legenda Krešimir Čosić.\n\nhttps://graves.mf.uni-lj.si/ Edini igralec, ki je bil dvakrat proglašen za najboljšega igralca prvenstva je Krešimir Čosić.\n\nNajuspešnejša udeleženka pa je Sovjetska zveza, ki je naslov prvaka osvojila kar štirinajstkrat. Med letoma 1957 in 1971 so naslov osvojili celo osemkrat zapored.\n\nFinci leta 1939 proti Estoniji dosegli samo eno točko\n\nTekme, ki se končajo šele po podaljških, so običajno najbolj zanimive in razburljive. V zgodovini prvenstev se je finalna tekma samo enkrat končala šele po podaljšku. Leta 1987 je Grčija na domačem parketu premagala Sovjetsko zvezo z rezultatom 103 : 101.\n\nNajveč točk na posamezni tekmi evropskega prvenstva je leta 1957 v Bolgariji dosegel Belgijec Eddy Terrace, in sicer 63. Ob tem dodajmo, da je Finska na prvenstvu leta 1939 na tekmi proti Estoniji dosegla samo eno točko.\n\nTrojke so bile na evropskih prvenstvih uvedene šele leta 1985, pred tem so vsi meti iz igre šteli le dve točki. Navijači, tudi v tujini, pa so lahko prvič tekme spremljali preko malih zaslonov leta 1967, ko je prvenstvo gostila Finska.",
    "Pozimi poletov z Brnika ne bodo oklestili, okrevajo tudi turistične agencije": "Šest prevoznikov bo vozilo pogosteje. Foto: BoBo\n\nKer so cene goriva vse višje, so nekatere letalske družbe že napovedale, da bodo morale v zimski sezoni odpovedati polete v nekatere evropske prestolnice. Odpovedi z Brnika za zdaj niso načrtovane, po besedah družbe Fraport Slovenija namerava šest prevoznikov pogostost letenja v primerjavi s poletno sezono celo povečati.\n\nZaradi sezonske narave letenja v zimskem voznem redu ne bo letov British Airwaysa v London, francoske Transavie v Pariz in izraelskega prevoznika Israir v Tel Aviv.\n\nKljub majhnemu obsegu poletov z brniškega letališča v turističnem gospodarstvu ocenjujejo, da del potrošnikov ne bo prikrajšan, saj izpad letov nadomeščajo s svojo ponudbo, ki je že taka, kot je bila v sezoni pred epidemijo covida-19. \"Res pa je, da se moramo navaditi, da cene letalskih prevozov niso več enake kot takrat,\" je novinarki Radia Slovenija Simeoni Rogelj povedal Matej Knaus iz Združenja turističnih agencij in dodal, da so se cene glede na leto 2019 dvignile med 30 in 40 odstotkov, verjame pa, da bodo v tem okviru ti stroški letalskih prevozov tudi ostali.\n\nKljub podražitvam interes ostaja\n\nPoleg letalskih prevozov se bo sicer podražilo vse. Knaus je poudaril, da ponudniki ne morejo nositi vseh stroškov energentov in hrane, zato se bodo poleg prevoza podražili tudi hrana, nastanitve in obisk znamenitosti. Po njegovi napovedi, naj bi se rast cen nadaljevala tudi naslednje leto – glede na letošnje naj bi se povišale do 20 odstotkov.\n\nVišje cene pa turistov do zdaj še niso odvrnile od potovanj po Evropi in drugih kontinentih, še vedno so aktualne tudi rezervacije v zadnjem trenutku, ki pa so velikokrat dražje. Povpraševanje naj bi se nadaljevalo tudi v prihodnje. \"Za celo Evropo velja, da je povpraševanje še vedno večje, kot pa je ponudba,\" je pojasnil Knaus, ki pričakuje, da bodo v turističnem gospodarstvu letošnje leto sklenili bistveno bolje kot lani, ne glede na to, da se bo povpraševanje pozimi verjetno nekoliko umirilo.\n\nNajpogostejši cilj potovanj domačih turistov v tujino je bila Hrvaška\n\nSlovenske potovalne agencije so leta 2021 organizirale potovanja z najmanj eno prenočitvijo za 217.000 domačih turistov. 38 odstotkov jih je prenočevalo v Sloveniji, 135.000 pa jih je s potovalnimi agencijami potovalo v druge države. Najpogostejši cilj potovanj domačih turistov v tujino je bila tako lani kot predlani Hrvaška, sledili so Grčija, Egipt in Turčija. Domači turisti so lani v organizaciji potovalnih agencij iz Slovenije na izbranih destinacijah ustvarili 1,34 milijona prenočitev, poroča STA.\n\nLeta 2020 je bilo domačih turistov, ki so potovali s slovenskimi potovalnimi agencijami, nekaj več kot 147.000, njihovih prenočitev pa nekaj čez 926.000. Pred izbruhom epidemije covida-19 leta 2019 je bilo takih turistov 772.000, njihovih prenočitev pa 3,84 milijona. Število domačih in tujih turistov, ki so potovali s slovenskimi agencijami, se je tako lani končno začelo povečevati, vendar je bilo še vedno precej manjše kot pred epidemijo covida-19.\n\nEnodnevni izletniki lani pogosteje po domači državi, največ tujih turistov je bilo iz Nemčije\n\nEnodnevni izletniki so se lani pogosteje kot v tujino podali po domači državi. Enodnevnih izletov v organizaciji slovenskih potovalnih agencij se je lani udeležilo skupno 65.000 domačih izletnikov. 90 odstotkov se jih je potepalo po Sloveniji, okoli 7000 odšlo v tujino. Leta 2020 so na enodnevnih izletih našteli 39.000 domačih izletnikov, od tega 86 odstotkov na izletih po Sloveniji, leto prej je bilo izletnikov 220.000.\n\nCiljna država enodnevnih izletnikov na izletih po tujini je bila lani najpogosteje Italija, sledili sta Avstrija in Hrvaška.\n\nSlovenske potovalne agencije so leta 2021 organizirale potovanja tudi za 29.000 tujih turistov, ti so v Sloveniji prenočili povprečno po štirikrat. Največ tujih turistov so agencije pripeljale iz Nemčije, sledili so turisti iz Francije in Češke. V letu pred tem je v Sloveniji prek slovenskih agencij prenočilo 14.000 tujih turistov, od tega je bilo največ turistov iz Nemčije, sledili so turisti iz Italije in Avstrije. Številke leta 2019 pričajo o 196.000 takih turistih, ki so ustvarili skoraj 760.000 prenočitev.",
    "Lani počasno okrevanje potovanj s turističnimi agencijami": "Turizem 25.9.2022 8:13\n\nLjubljana, 25. septembra - Število domačih turistov in izletnikov, pa tudi število tujih turistov, ki so potovali s slovenskimi agencijami, se je lani začelo povečevati, vendar je bilo še vedno precej manjše kot pred epidemijo covida-19, je ta teden sporočil državni statistični urad. Enodnevni izletniki so se lani pogosteje kot v tujino podali po domači državi.\n\nSlovenske potovalne agencije so leta 2021 organizirale potovanja z najmanj eno prenočitvijo za 217.000 domačih turistov. 38 odstotkov ali 82.000 jih je prenočevalo v Sloveniji, 62 odstotkov ali 135.000 pa jih je s potovalnimi agencijami potovalo v druge države, je ta teden objavil statistični urad.\n\nNajpogostejši cilj potovanj domačih turistov v tujino je bila tako lani kot predlani Hrvaška, sledili so Grčija, Egipt in Turčija.\n\nDomači turisti so lani v organizaciji potovalnih agencij iz Slovenije na izbranih destinacijah ustvarili 1,34 milijona prenočitev.\n\nLeta 2020 je bilo domačih turistov, ki so potovali s slovenskimi potovalnimi agencijami, nekaj več kot 147.000, njihovih prenočitev pa nekaj čez 926.000. Pred izbruhom epidemije covida-19, leta 2019, je bilo takih turistov 772.000, njihovih prenočitev pa 3,84 milijona.\n\nEnodnevnih izletov v organizaciji slovenskih potovalnih agencij pa se je lani udeležilo skupno 65.000 domačih izletnikov. 58.000 oz. 90 odstotkov se jih je udeležilo enodnevnih izletov po Sloveniji, okoli 7000 pa izletov v tujino.\n\nLeta 2020 so na enodnevnih izletih našteli 39.000 domačih izletnikov, od tega 86 odstotkov na izletih po Sloveniji, okoli 14 odstotkov pa po tujini. Leta 2019, pred pandemijo, je bilo izletnikov 220.000.\n\nCiljna država enodnevnih izletnikov na izletih po tujini je bila lani najpogosteje Italija; sledili sta Avstrija in Hrvaška.\n\nSlovenske potovalne agencije so leta 2021 organizirale potovanja tudi za 29.000 tujih turistov, ti so v Sloveniji prenočili povprečno po štirikrat. Največ tujih turistov so agencije pripeljale iz Nemčije, sledili so turisti iz Francije in Češke.\n\nV letu pred tem je v Sloveniji prek slovenskih agencij prenočilo 14.000 tujih turistov, od tega je bilo največ turistov prav tako iz Nemčije, sledili so turisti iz Italije in Avstrije.\n\nŠtevilke leta 2019 pričajo o 196.000 takih turistih, ki so ustvarili skoraj 760.000 prenočitev.",
    "STA: Izidi SP v odbojki (4)": "* Izidi, SP v odbojki: * skupina A (Katovice) - sobota, 27. avgust: Tunizija - Portoriko 3:0 (19, 17, 20) Ukrajina - Srbija 0:3 (-26, -21, -20) - ponedeljek, 29. avgust: Srbija - Portoriko 3:0 (24, 21, 16) Ukrajina - Tunizija 3:0 (21, 19, 15) - sreda, 31. avgust: 17.30 Srbija - Tunizija 20.30 Ukrajina - Portoriko - lestvica: 1. Srbija 2 2 0 6:0 6 2. Ukrajina 2 1 1 3:3 3 3. Tunizija 2 1 1 3:3 3 4. Portoriko 2 0 2 0:6 0 * skupina B (Ljubljana) - petek, 26. avgust: Brazilija - Kuba 3:2 (-31, -21, 16, 17, 16) Japonska - Katar 3:0 (20, 18, 15) - nedelja, 28. avgust: Kuba - Katar 3:1 (21, 21, -22, 19) Brazilija - Japonska 3:0 (21, 18, 16) - torek, 30. avgust: 11.00 Brazilija - Katar 14.00 Japonska - Kuba - lestvica: 1. Brazilija 2 2 0 6:2 5 2. Kuba 2 1 1 5:4 4 3. Japonska 2 1 1 3:3 3 4. Katar 2 0 2 1:6 0 * skupina C (Katovice) - petek, 26. avgust: ZDA - Mehika 3:0 (18, 20, 12) Poljska - Bolgarija 3:0 (12, 20, 20) - nedelja, 28. avgust: ZDA - Bolgarija 3:0 (20, 23, 24) Poljska - Mehika 3:0 (17, 14, 19) - torek, 30. avgust: 17.30 Mehika - Bolgarija 20.30 Poljska - ZDA - lestvica: 1. ZDA 2 2 0 6:0 6 2. Poljska 2 2 0 6:0 6 3. Mehika 2 0 2 0:6 0 4. Bolgarija 2 0 2 0:6 0 * skupina D (Ljubljana) - petek, 26. avgust: Francija - Nemčija 3:0 (22, 26, 24) Slovenija - Kamerun 3:0 (19, 23, 21) - nedelja, 28. avgust: Nemčija - Kamerun 3:0 (28, 14, 19) Francija - Slovenija 3:2 (21, -22, -23, 32, 7) - torek, 30. avgust: 17.30 Francija - Kamerun 20.30 Slovenija - Nemčija - lestvica: 1. Francija 2 2 0 6:2 5 2. Slovenija 2 1 1 5:3 4 3. Nemčija 2 1 1 3:3 3 4. Kamerun 2 0 2 0:6 0 * skupina E (Ljubljana) - sobota, 27. avgust: Turčija - Kitajska 3:0 (15, 19, 14) Italija - Kanada 3:0 (13, 18, 37) - ponedeljek, 29. avgust: Kanada - Kitajska 3:0 (23, 21, 23) Italija - Turčija 3:0 (18, 20, 22) - sreda, 31. avgust: 14.00 Kanada - Turčija 21.15 Italija - Kitajska - lestvica: 1. Italija 2 2 0 6:0 6 2. Turčija 2 1 1 3:3 3 3. Kanada 2 1 1 3:3 3 4. Kitajska 2 0 2 0:6 0 * skupina F (Ljubljana) - sobota, 27. avgust: Nizozemska - Egipt 3:0 (17, 22, 16) Argentina - Iran 2:3 (22, -28, -18, 32, -19) - ponedeljek, 29. avgust: Argentina - Nizozemska 2:3 (28, 20, -21, -25, -9) Iran - Egipt 3:1 (14, 19, -22, 24) - sreda, 31. avgust: 11.00 Argentina - Egipt 17.30 Iran - Nizozemska - lestvica: 1. Nizozemska 2 2 0 6:2 5 2. Iran 2 2 0 6:3 5 3. Argentina 2 0 2 4:6 2 4. Egipt 2 0 2 1:6 0",
    "Tako težko pot bo imela Slovenija do olimpijskih iger": "Odbojkarji bodo prihodnje leto nastopili v kvalifikacijah za OI 2024.\n\nSlovenska moška odbojkarska reprezentanca bo med 30. septembrom in 8. oktobrom prihodnje leto igrala v kvalifikacijah za olimpijske igre leta 2024 v Parizu, so sporočili iz Odbojkarske zveze Slovenije. Slovenci so si nastop v kvalifikacijah, v katerih se bo za OI pomerilo 24 reprezentanc, zagotovili z devetim mestom na svetovni lestvici. Poleg Slovenije bo v kvalifikacijah še 23 najboljših reprezentanc v mednarodni razvrstiti lestvice FIVB. Izjema je Francija, ki je kot gostiteljica na OI že uvrščena.\n\nReprezentance, ki se bodo v kvalifikacijah potegovale za nastop na OI so tako še Poljska, Italija, Brazilija, ZDA, Japonska, Argentina, Iran, Srbija, Kuba, Nizozemska, Turčija, Kanada, Ukrajina, Nemčija, Mehika, Tunizija, Egipt, Belgija, Češka, Bolgarija, Finska, Katar in Rusija. Če Rusija zaradi invazije nad Ukrajino v kvalifikacijah ne bo smela nastopiti, jo bo zamenjala Kitajska, 26. reprezentanca lestvice.\n\n💙💚 Slovenska izbrana vrsta bo med 30. septembrom in 8. oktobrom prihodnje leto igrala v kvalifikacijah za #Paris2024. V boj za nastop na olimpijskem turnirju se bo podalo 24 reprezentanc. Več ➡️ https://t.co/HM09PaL7Uf 💚💙#OlympicGames #sLOVEvolley pic.twitter.com/kg7XIeMApa — Odbojkarska zveza Slovenije 🇸🇮 (@SloVolley) September 14, 2022\n\nKvalifikacije se bodo odvijale v okviru treh turnirjev z osmimi reprezentancami. Tri države organizatorice turnirjev bodo igrale kot prvopostavljene ekipe, ostale pa bodo na turnirjih razvrščene po sistemu \"serpentine\" glede na njihovo mesto na lestvici FIVB. Iz vsake skupine bosta na OI napredovali najboljši dve reprezentanci. Preostalih pet držav, ki se bodo uvrstile med dvanajst udeleženk OI, bo znanih na podlagi uvrstitve na svetovni lestvici junija 2024. Prednost bodo imele reprezentance s celin, katerih države si nastopa na olimpijskem turnirju še ne bodo zagotovile.\n\nKer je za pričakovati, da si bodo evropske reprezentance priborile večino vozovnic za Pariz, bi bilo tako ključno, da Slovenija turnir osmerice konča na enem izmed prvih dveh mest ter si tako zagotovi sodelovanje na OI. Z devetim mestom na svetovni lestvici bi sicer Slovenija imela vlogo tretjega ali četrtega nosilca skupine.\n\nKvalifikacije se bodo začele 30. septembra prihodnje leto. Za olimpijsko zlato pa se bo v Parizu med 26. julijem in 11. avgustom 2024 borilo 12 reprezentanc.",
    "Enakonočje ni tako zelo enako, kot si morda mislite": "",
    "Zelenski v nagovoru GS ZN pozval h kaznovanju Rusije": "Mobilizacija 300.000 ruskih vojakov, ki jo je po porazih na bojiščih v Ukrajini v sredo napovedal ruski predsednik Vladimir Putin , je za Zelenskega jasen znak, da Rusija ni resna glede pogajanj za končanje vojne. \"Govorijo o pogovorih, a naznanijo vojaško mobilizacijo. Govorijo o pogovorih, a naznanijo izvedbo psevdoreferendumov na okupiranih ozemljih Ukrajine,\" je dejal. \"Rusija želi vojno, vendar ne bo mogla spremeniti toka zgodovine. Človeštvo in mednarodno pravo sta močnejša od teroristične države,\" je poudaril.\n\nUkrajinski predsednik Volodimir Zelenski je edini predstavnik države, ki je smel na zasedanju GS ZN govoriti na daljavo in je za to prejel posebno dovoljenje večine članic ZN. \"Nad Ukrajino je bil izvršen zločin in zahtevamo pravično kazen,\" je dejal Zelenski. Ukrajina sicer že dlje časa zahteva odvzem stalnega sedeža v Varnostnem svetu, ki da si ga je Rusija prisvojila po razpadu Sovjetske zveze.\n\nNa Putinove zadnje poteze so se sicer odzvale tudi članice EU, potem ko je visoki zunanjepolitični predstavnik unije Josep Borrell v New Yorku v sredo zvečer sklical izredno zasedanje zunanjih ministrov. V izjavi v imenu EU po zasedanju je Borrell izrazil najostrejšo obsodbo stopnjevanja ruske nezakonite agresije. \"Z delno mobilizacijo je Rusija 21. septembra izbrala konfrontacijo, kakor tudi z nezakonitimi referendumi in z grožnjo uporabe orožja za množično uničenje,\" med drugim pravi izjava in izraža neomajno podporo EU Ukrajini ter zahteva takojšen umik Rusije s celotnega ozemlja države.\n\nPutinovo odločitev je že pred tem kritiziral francoski predsednik Emmanuel Macron, ki je dejal, da bo ta Moskvo še bolj osamila. O ruski agresiji so na splošni razpravi med drugim govorili tudi nekateri voditelji afriških držav, kjer ima Rusija še največ podpore, med drugim ker je pripravljena zagotavljati orožje tamkajšnjim samodržcem za ohranitev na oblasti ali upornikom za prevzem oblasti.\n\nA po drugi strani ruska vojna zavira izvoz hrane iz Ukrajine. Predsednik Slonokoščene obale Alassane Ouattara je tako vztrajal, da mora biti dostava ukrajinskega žita, ki se po dogovoru iz Istanbula zdaj spet izvaža preko Črnega morja, v Afriko prioriteta. Zadnja dva meseca naj bi šlo tja le 17 odstotkov ukrajinskega žita, od tega deset odstotkov v Egipt, ostalo pa v Sudan, Kenijo, Somalijo in Džibuti.\n\nPredsednik Zambije Hakainde Hichilema je opozoril, da naraščanje cen hrane ogroža ves napredek pri razvoju, ki je bil dosežen v zadnjih letih. Skupaj z drugimi je sicer opozarjal na uničujoče posledice podnebnih sprememb, s katerimi se države v razvoju veliko težje soočajo kot razvite države. Predsednik Kenije William Ruto je medtem opozoril, da se deli njegove države soočajo z najhujšimi sušami v zadnjih 40 letih, zaradi česar pomanjkanje hrane občuti že tri milijone prebivalcev. Nigerijski predsednik Muhammadu Buhari pa je izpostavil, da afriške države v ozračje spustijo le majhen delček toplogrednih plinov, a čutijo največ posledic.",
    "STA: Izidi prijateljskih nogometnih tekem (2)": "* Izidi: - četrtek, 22. september: Avstralija - Nova Zelandija 1:0 (1:0) Kambodža - Bangladeš 0:1 (0:1) Tunizija - Komori 1:0 (0:0) Islandija - Venezuela 1:0 (0:0) Surinam - Nikaragva 2:1 (1:0) - petek, 23. september: Kamerun - Uzbekistan 0:2 (0:1) Etiopija - Sudan 1:1 (1:0) Južna Koreja - Kostarika 2:2 (1:1) Japonska - ZDA 2:0 (1:0) Irak - Oman 3:4 (0:0, 1:2) - 11 m Bahrajn - Zelenortski otoki 1:2 (1:1) Burkina Faso - DR Kongo 1:0 (0:0) Urugvaj - Iran 0:1 (0:0) Paragvaj - Združeni arabski Emirati 1:0 (0:0) Ekvatorialna Gvineja - Ruanda 0:0 Kanada - Katar 2:0 (2:0) Savdska Arabija - Ekvador 0:0 Egipt - Niger 3:0 (1:0) Jordanija - Sirija 2:0 (2:0) Brazilija - Gana 3:0 (3:0) Alžirija - Gvineja 1:0 (0:0) Mali - Zambija 1:0 (1:0) Maroko - Čile 2:0 (0:0) - sobota, 24. September: Argentina - Honduras 3:0 (2:0) Laos - Maldivi 1:3 (1:1) Hongkong - Mjanmar 0:0 Kirgizistan - Rusija 1:2 (1:1) Singapur - Indija 1:1 (1:1) Indonezija - Curacao 3:2 (2:2) Južna Afrika - Sierra Leone 4:0 (1:0) Slonokoščena obala - Togo 2:1 (0:0) Bolivija - Senegal 0:2 (0:2) Tanzanija - Uganda 1:0 (1:0) - nedelja, 25. september: 01.30 Kolumbija - Gvatemala 03.00 Peru - Mehika 04.00 Nova Zelandija - Avstralija 14.00 Niger - Liberija",
    "»Afrika ima ogromne zaloge plina in bi lahko oskrbovala evropske trge«": "»Afrika ima ogromne zaloge plina in bi lahko oskrbovala evropske trge«\n\nIZJAVA DNEVA\n\n\"Afrika ima resnično ogromne zaloge zemeljskega plina in bi lahko oskrbovala evropske trge, vendar je pri tem pred velikimi izzivi. Kot ste omenili, je Afriki zaradi bližine lažje oskrbovati Evropo, a ji manjka infrastrukture in zmogljivosti za čimprejšnje povečanje proizvodnje. Trenutno namreč Evropska unija išče takojšnje dobave, zato po mojem mnenju ne moremo pričakovati veliko od Afrike v tako kratkem času.\n\n\"Uveljavljene proizvajalke, kot so Alžirija, Nigerija in Egipt, že oskrbujejo Evropo, a zmogljivosti za zadovoljitev evropskih potreb so omejene. Tukaj so še druge države, ki načrtujejo proizvodnjo, kot na primer Senegal in Mavretanija, kjer so že odkrili bogata nahajališča in so se že dogovorili o vlaganjih v izkoriščanje teh zalog. Te države lahko še ujamejo kratkoročno priložnost, če tega postavimo do leta 2030.\"\n\n\"Toda države, kot sta Tanzanija in Mozambik, ki sta odkrili zaloge plina, a še ni prišlo do končnih odločitev o finančnih vložkih za zagon projektov, bodo zelo težko imele korist od tega do leta 2030, saj po zaključeni finančni konstrukciji mine še več let do prvih pošiljk plina na trg. Zato moramo biti natančni glede časovnice za dobave. Če govorimo o dobavah do leta 2030, ne vidim večjih premikov, če vzamemo daljše obdobje, pa moramo že upoštevati strategijo Evropske unije, ki predvideva pospešeno uporabo obnovljivih virov energije, kar bo vplivalo na oskrbo s plinom. Če povzamem, Afrika lahko dobavlja plin, a v omejenih količinah, saj lahko proizvodnjo povečajo le uveljavljene države izvoznice.\"\n\n(Tanzanijski strokovnjak za energetsko tranzicijo pri Inštitutu za upravljanje naravnih virov Silas Olan’g, o previsokih pričakovanjih glede plina iz Afrike, ki ima sicer dovolj zalog, da bi zadostila vsem evropskim potrebam, a ne še v tako bližnji prihodnosti, saj nima razvite infrastrukture, in je zato odvisna od tujih vlagateljev; v intervjuju za MMC RTV SLO)",
    "Kandidat za viceguvernerja BS pravi, da se Evropi obeta (energetska) zabava kot v 70. letih. Res? Bati se je »after partyja« kot v 70. letih, ki je Evropi prinesel ……": "Piše: Kavarna Hayek\n\nKakopak, pritegnil me je naslov. Evropi se obeta podobna zabava kot v 70. letih, je pisalo na spletni strani časnika Delo. Ne vem, ali je bila energetska kriza pred pol stoletja res zabava ali ne, vem pa, da je tej »zabavi« sledila »postzabava« (after party), ki je imela strahovite posledice za Evropo.\n\nČlanek v Delu je bil pogovor s Sibilom Svilanom, bančnikom, ki se je kalil v udbovski LHB Frankfurt in tri mandate vodil SID banko. Bančnik in kandidat za novega viceguvernerja Banke Slovenije ugotavlja, da sta Evropa in Slovenija v težavah zaradi podcenjevanja dolgoročnih geostrateških odločitev. Sklicuje se na Paula Krugmana, da se Evropi obeta »zabava kot v 70. letih 20. stoletja«. (Krugman sicer ni ravno neka referenca, ker se njegove napovedi skoraj nikoli niso uresničile, ampak zdaj ima verjetno prav, čeprav se meni to ne zdi ravno »zabava«.)\n\n»Ta zabava se bo Evropi lahko ponovila,« pravi Svilan, »potrebne so hitre, vendar dolgoročne skupne evropske rešitve, kjer morajo vodilno vlogo in žrtve prevzeti Nemci, Francozi in tudi Italijani, sicer bomo to zabavo dolgo in drago plačevali vsi Evropejci.« Ampak poglejmo, kakšna je bila energetska »zabava« v 70. letih, ko so vodilno vlogo prav tako imeli Nemci in Francozi, ki so kasneje organizirali tudi »after party«. Zato to ni zgodba o »zabavi«, ampak zgodba o »postzabavi«.\n\nPovojni razcvet Zahoda so poganjala fosilna goriva. Zaradi povečanega povpraševanja je nafta iz Arabskega polotoka postajala vse bolj pomembna, a zaradi konfliktov na Bližnjem vzhodu tudi vse bolj nezanesljiva. Ker so ZDA podpirale Izrael, so države OAPEC zmanjšale proizvodnjo nafte in uvedle embargo na izvoz nafte v ZDA. Muslimanske države, ki so bile naklonjene Palestincem, so tudi zagrozile, da bo embargo veljal za vse države, ki podpirajo politiko ZDA. Francija, ki je že v času Charlesa de Gaulla kuhala jezo na ZDA in jo krivila, da je izgubila svoje kolonije, je začutila priložnost za maščevanje. Najprej je na svojo stran pridobila Zahodno Nemčijo, ki se je vse bolj krepila in se je hotela otresti vpliva ZDA, nato še druge članice takratne EGS (danes EU). In še preden se je kri izraelskih športnikov z olimpijskih objektov v Münchnu leta 1972 (ko so jih ugrabili in pobili prav Palestinci) dobro sprala, so bile razvite zahodnoevropske države že v naročju krempljev islama.\n\nJanuarja 1975 je bila na pobudo Parlamentarnega združenja evropsko-arabskega sodelovanja v okviru Evropske gospodarske skupnosti sprejeta Strasbourška resolucija. Bistvo resolucije je bilo, da Zahodna Evropa dobi nafto, v zameno se podpre muslimanskemu svetu. »Moj Bog, ni šlo za zaroto, ki bi jo v temi pletli neznani ali obešenjaki, znani samo policijskim postajam in Interpolu. Šlo je za zaroto, opravljeno pri belem dnevu, pred očmi vseh, pred televizijskimi kamerami, in izpeljali so jo sloviti voditelji,« je več kot četrt stoletja v svoji knjigi zapisala italijanska novinarka Oriana Fallaci.\n\nV tistem času se je začel vzpon islamskega radikalizma (ki je v Evropi nato zamenjal levičarska ekstremistična gibanja, kot so bile Rdeče brigade in RAF), hkrati pa skozi uradne institucije pritlehen vstop islama v Evropo. Od takrat naprej ni šlo več samo za gospodarsko sodelovanje, ampak je tedanji evropsko-arabski »dialog« podprl številne izobraževalne in kulturne programe islamskih centrov v Evropi. Uveljavil se je izraz Evrabija. Po podatkih ameriškega Centra za raziskave globalnega krščanstva se je v naslednjih 25 letih število muslimanov v Zahodni Evropi povečalo za 142,6 odstotka (do začetka 70. let jih je bilo le za vzorec, bili so eksotika), danes delež muslimanov presega deset odstotkov življa v Evropi (po projekcijah jih bo zaradi hitrega razmnoževanja v naslednjem poldrugem desetletju že okoli 30 odstotkov).\n\nPoglejmo, kakšne posledice je imela (po Svilanovo) »zabava« v 70. letih. Najprej so se evropska mesta začela polniti z »goniči kamel«, kot jih je imenovala Fallacijeva. To je bil tudi čas, ko je Gadafi kupil 10 odstotkov Fiata, Francija začela z gradnjo jedrske elektrarne v Iraku, ko je Egipčan Al Fajed vrgel oko na veleblagovnico Harrods v Londonu, hkrati pa tudi čas, ko so evropski zgodovinarji začeli revidirati zgodovino. Aprila leta 1983 je tedanji nemški zunanji minister Hans-Dietrich Genscher odprl simpozij evro-arabskega dialoga v Hamburgu ter opeval veličino islamske civilizacije, ki jo je imenoval svetilnik luči. »Luč, ki je stoletja razsvetljevala Evropo, pomagala Evropi, da je stopila iz barbarstva,« je dejal. Takega ponižanja Evropejci sredi svoje celine še niso doživeli. Številne konference in simpoziji, ki so si sledili, so prinašali vedno nove revizije. Naenkrat je denimo španska zgodovinarka Margarita Lopez Gomez začela trditi, da papirja niso iznašli Kitajci, ampak Muslimani iz Damaska in Bagdada. Po njeno tudi Hipokrat ni začel s preučevanjem krvnega obtoka, ampak islamski učenjak Ibn Sina, Evropejcem bolj znan kot Avicena. Kar čez noč je civilizacija muslimanom začela dolgovati tudi zasluge za artičoke, špinačo, pomaranče, limone in celo bombaž. In vsi so ploskali turškemu sociologu Şerifu Mardinu, ko je oznanil, da tudi pesniško šolo dolce stil nuovo, ki je razcvet doživela z Dantejem Alighierijem, dolgujemo muslimanom. Ampak to še ni vse. Profesor Louis Baeck s katoliške univerze v Louvainu v Belgiji je trdil, da oče ekonomskega liberalizma ni Adam Smith, ampak prerok Mohamed. »Dosti je tega, da pripisujemo Zahodu vse zasluge za razsvetljenstvo,« pa je na seminarju o Orientu v Bonnu rjovel profesor Reinhard Schulze, češ da je s tem začel damaščanski zgodovinar Abdalgani al Nabulusi.\n\nRes, bila je prava »zabava«, ki se kar ni hotela končati. Takole je pol desetletja nazaj dogajanje opisovala Francozinja Christine Tasin, predsednica Resistance Republicaine: »… toda obstaja še en dan v zgodovini, ki ga pozna zelo malo ljudi. S tem dnem bi rada opozorila tiste med nami, ki trdijo, da muslimani niso odgovorni, da so odgovorne samo naše elite, ki jim gre za lastne koristi. 5. januarja 1986 je bil v Libiji tajni sestanek, ki se ga je udeležilo pet tajnih služb petih arabskih držav. Te države so bile Irak, Egipt, Savdska Arabija, Libija in Alžirija. Pet držav. In kaj so sklenili na tem ultra tajnem sestanku? Da bodo spodbudili načrtno invazijo na Evropo, predvsem na Francijo, in jo islamizirali. Za ta sestanek so naši voditelji vedeli, vsi so vedeli zanj, o tem so nekaj dni kasneje govorili na Elizejskih poljanah. In kaj so naši voditelji naredili, da bi se borili proti sklepom sestanka? Na stežaj so odprli vrata. Odprli so jim vrata, čeprav so vedeli, da nas bodo napadli, da želijo zasesti našo deželo. Zato so odgovorni oboji: naši izdajalci, islamo-kolaboranti, in seveda muslimani iz islamskih držav.«\n\nKdorkoli se je uprl islamizaciji Evrope, je bil označen za islamofoba in rasista. Septembra leta 1991, ko je parlamentarna skupščina Sveta Evrope sprejela sramotno priporočilo – Prispevek islamske civilizacije k evropski kulturi, je glas dvignil norveški parlamentarec Hallgrim Berg:\n\n»Gospodje, tukaj sami sebe vlečemo za nos. To poročilo nima nič opraviti z islamsko kulturo v retrospektivi in ni tako nedolžno, kakor se zdi. Predvsem zato, ker ne izreče niti ene besede o odvratnem ravnanju z ženskami v islamski kulturi. (…) Kar vi počnete, ni dialog: je monolog, pri katerem v imenu liberalne misli, intelektualne velikodušnosti gledate na stvari z ene strani in konec. (…) Vi zahtevate, denimo, naj se umaknejo šolska besedila, ki ne govorijo o prispevku islama h kulturnemu razvoju Evrope. In oni? (…) Zahtevate tudi, da bi v naš šolski sistem, to je na naše univerze, še posebno na naše pravne fakultete, uvedli študij koranskega prava. In oni? (…) Gospodje, vaše poročilo ni kulturni dokument. Je politični dokument, ki koristi samo podpiranju islama v Evropi. V imenu demokracije zahtevam, da se ga še enkrat pregleda, pretrese, popravi in ….« (Cel govor lahko preberete TUKAJ)\n\nMedtem so v Evropi rasli islamski centri, džamije in molilnice. Leta 2004 so na smetišču na obrobju Marseilla našli 23-letno Tunizijko Ghofrane Haddaoui. Njen obraz je bil povsem izmaličen. Forenziki so ugotovili, da jo je trojica mladih muslimanov (enega od njih je nesrečnica zavrnila) najprej zverinsko mučila, odrezali so ji ušesa in nato kamenjali. Umor velja za prvo uradno priznano žrtev muslimanskega kamenjanja v Evropski uniji. Danes je v Evropi prek 10.000 mošej, podatek, kdaj so bile zgrajene, pove vse.\n\nJa, res je bila »zabava« v 70.letih, še posebej je Evropo drago stala »postzabava«. In danes. Energetsko krizo so z vsiljevanjem zelene agende države EU zakuhale same. Čeprav ima Spodnja Saška v Nemčiji ogromne zaloge zemeljskega plina, ga zaradi »trajnostnega razvoja« ne črpa. Nemčija danes rajši išče pomoč v Katarju, ki kot država dokazano financira islamski terorizem in gradi največ mošej po Evropi (financiral je tudi džamijo v Ljubljani). In Arabci nikoli ne dajo ničesar, ne da bi kaj zahtevali v zameno. Toda če sodimo po dogajanju v 70. letih, je del Evrope na »zabavi« in »postzabavi« spet prodan. Pred pol stoletja je bila to Evrabija, politični načrt, da bi se na območju Sredozemlja vzpostavila neka politična struktura, kot je bilo Rimsko cesarstvo. Danes se nadvse uspešno uresničuje, ker Evrabija postaja ne samo območje Sredozemlja, ampak cele Evrope, predvsem njen zahodni del. Nekaj, o čemer so muslimanski zavojevalci pred tisočletjem lahko samo sanjali. Kaj bodo evropske elite tokrat obljubile in dale v zameno Arabcem, bomo najbrž zelo kmalu izvedeli.",
    "Viasat kanali v oktobru": "Oktobrske premiere na TV kanalih Viasat, ki jih ne smete zamuditi, za obdobje od 3. do 12. oktobra.\n\nVIASAT EXPLORE – EKSTREMNA REŠEVANJA VLEČNIH SLUŽB – 1. SEZONA – OD 3. OKTOBRA OB 20:00 - NOVO IN EKSKLUZIVNO\n\nSerija spremlja vratolomno delo vlečnih služb, ki se potegujejo, da bi si zagotovile pogodbe za najzahtevnejša reševanja v Avstraliji. Pogumne ekipe, oborožene z velikanskimi stroji in pregrešno drago opremo se brezkompromisno prebijajo skozi reševalne misije. Ti karizmatični tovornjakarji se srečujejo z različnimi dramami in tragedijami, a jih uspešno premagujejo, zahvaljujoč izjemni strokovnosti in sposobnosti reševanja problemov, seveda pa jih odlikuje tudi značilna avstralska zagnanost. Pri reševanju težkih vozil je vsaka misija časovno kritična, kar prinaša visoka finančna tveganja ter vseprisotno nevarnost za može in stroje. V tej industriji vas lahko že en sam spodrsljaj stane posla.\n\nEp 1 - Služba Wagga Truck Towing se loti težavnega reševanja žerjava na reki Tuross, služba Clayton's Towing reši bager, služba Truckworks pa ima polne roke dela z osmimi velikanskimi rudarskimi tovornjaki.\n\nEp 2 – Služba North Coast Heavy Towing postavi cestni vlak nazaj na kolesa, služba Clayton's Towing odstrani katamaran z otoške plaže, služba Wagga Truck Towing pa odstrani poškodovani silos.\n\nVIASAT NATURE – MAASAI MARA: SELITEV DIVJIH ŽIVALI – 1. SEZONA – OD 3. OKTOBRA OB 20:00 - NOVO IN EKSKLUZIVNO\n\nNarodni rezervat Maasai Mara v Keniji je svetovno znan po pestri in gosto naseljeni divjadi, veliki sezonski migraciji gnujev in priseljevanju ter odseljevanju tisočih rastlinojedcev pod budnim očesom plenilcev. Tukaj se odvija življenjska zgodba divjih živali, kjer se plenilci srečajo s plenom in kjer bi vsako njihovo srečanje lahko bilo usodno ...\n\nEp 1 - Kenijski nacionalni rezervat Masai Mara je še posebej znan po treh najveličastnejših afriških velikih mačkah, ki živijo tukaj. To so levi, leopardi in gepardi.\n\nEp 2 - Na višavjih rezervata Masai Mara v Keniji prosto tava več sto tisoč gnujev in zeber. Oglejte si, kako te družine plenilcev tukaj živijo relativno spokojno.\n\nVIASAT NATURE – LEVI IN HIJENE – 4. OKTOBRA OB 20:00 - NOVO IN EKSKLUZIVNO\n\nLevi in hijene že tisočletja bijejo srdit boj za plen. Razvili so sovražne tehnike preživetja, levi so utelešenje moči in energije, hijene pa do svojega plena pridejo z nadlegovanjem in izčrpavanjem. Vselej imajo drug drugega na očeh, med sabo si kradejo plen in se celo ubijajo, a v tej igri ni zmagovalca, le preživeli. To je zgodba o dediščini boja dveh slovitih plenilcev v narodnem rezervatu Maasai Mara v Keniji. Dokumentarec nam prikaže izjemne trenutke nenavadnega vedenja, snemalci pa od blizu zajamejo te izjemne afriške plenilce.\n\nVIASAT NATURE – PAVIJANI - RESNIČNO DIVJA DRUŽINA – 4. OKTOBRA OB 21:00 - NOVO IN EKSKLUZIVNO\n\nV osrčju Kenije živi trop savanskih pavijanov in postopoma spoznavamo njihove osebnosti. Tukaj je modri dedek Babu, njegov sin - vodilni in dominantni Mfalme, ki kraljuje tropu, izkušena mati Jamala in njen novorojenec, princ Mkuu. Svet pavijanov kot člani družine spoznamo skozi Mkuujeve oči. Afriška Velika riftna dolina je osrednje prizorišče, kjer se v življenju Mkuuja in njegovega tropa odvijajo prave pavijanske drame, tako male kot velike.\n\nEPIC DRAMA – GRANTCHESTER – 1. SEZONA – OD 5. OKTOBRA OB 21:00 - NOVO IN EKSKLUZIVNO\n\nSidney Chambers je župnik v Grantchesterju, majhni vasici izven Cambridgea, ki živi mirno življenje oziroma ga je ... do trenutka, ko mu pot prekriža umor in se znajde v nevarnemu svetu laži, izdajstev in umorov. Hitro spozna, da zaradi svojega razumevanja ljudi blesti v svoji novi vlogi 'detektiva', na poti v temačni svet pa se mu pridružijo prijazen, a zdolgočasen preiskovalni detektiv Geordie Keating, naiven, a dobronameren kurat Leonard Finch in njegova gospodinja, ga. Maguire. Lahko v ljudeh še vedno vidimo dobro, ko nas temačen svet umorov prisili, da vidimo le najslabše?\n\nEp 1 - Vikar Sidney Chambers odhiti v cerkev in ravno še ujame pogreb krajevnega odvetnika. Trudi se potolažiti vdovo, a ga dolžnost odpelje drugam.\n\nEp 2 – Sidney se pod sestrinim pritiskom udeleži Amandine zaročne večerje. Na površje pride napetost med sošolkama Amando in Jen. Ko izgine Amandin zaročni prstan, kraje obtožijo Jeninega fanta.\n\nVIASAT HISTORY - STARI EGIPT - KRONIKE IMPERIJA – 1. SEZONA - OD 5. OKTOBRA OB 21:00 - NOVO IN EKSKLUZIVNO\n\nPred približno 5000 leti je ob reki Nil nastal eden največjih in najmočnejših imperijev v zgodovini človeštva - Stari Egipt, ki še danes velja za skrivnostnega in nenavadnega. Serija prikazuje izjemne dosežke Egipčanov na področju državne oblasti, kulture in družbene ureditve. Mednarodni znanstveniki ter raziskovalci skušajo razvozlati to osupljivo dovršeno kulturo in v vsaki epizodi si ogledamo en njen vidik - od Nila, njegovih bogov in kraljev ter mogočnih metropol, kjer je veljal kult smrti, piramid, položaja žensk v starodavnem Egiptu, vojn in za konec tudi propad prve napredne civilizacije.\n\nEp 1 - Nil je reka, ki napaja življenje v Egiptu. Njena voda izsušena tla spreminja v rodovitne površine in s pomočjo njenega blata so bile zgrajene prve hiše ter naselbine.\n\nVIASAT HISTORY – DEŠIFRIRANJE KODE – 1. SEZONA - OD 6. OKTOBRA OB 21:00 - NOVO IN EKSKLUZIVNO\n\nOd bizarnih starodavnih označb do naključnih števil in črk, kode in šifre za pošiljanje skrivnostnih sporočil, prikrivanje identitet in nezakonito delovanje se uporabljajo že tisočletja. Razvozlanje teh kod lahko razkrije vojaške skrivnosti, razkrinka smrtonosne sovražnike in celo privede do razkritja izgubljenih civilizacij. V tej seriji spoznamo nekaj svetovno znanih in zloglasnih enkripcij ter način njihovega dekodiranja, briljantne ume, odgovorne za njihovo dešifriranje ter nenazadnje velike skrivnosti, ki so jih skrivale.\n\nEp 1 - Epizoda pripoveduje zgodbo o ženski, ki je razvozlala šifre, kar je pomagalo zatreti mafijo, rešilo številna življenja med 2. sv. v. in celo preprečilo nacistično invazijo na ZDA.\n\nVIASAT HISTORY – PODZEMNA VOJSKA – 1. SEZONA - OD 8. OKTOBRA OB 21:00 - NOVO IN EKSKLUZIVNO\n\nŠtiridelna serija nam razkrije neverjetno zgodbo o Poljski podzemni državi, največji protihitlerski skupini gverilcev v okupirani Evropi. Serijo so snemali na Poljskem in razkriva ključno vlogo tajnega gibanja pri pridobivanju informacij, komunikaciji z zavezniki in sabotaži načrtov nemškemu vojnemu stroju. Serijo popestrijo tudi arhivski posnetki - nekateri bodo prvič prikazani izven Poljske - kot tudi prvoosebne pripovedi, strokovna stališča priznanih zgodovinarjev, kot sta namestnik direktorja muzeja varšavske vstaje Pawel Ukielski in profesor na inštitutu poljske akademije znanosti Rafal Wnuk. Serija prav tako razkrije neverjetno odpornost poljskega tajnega gibanja navkljub nacističnim grozodejstvom ter kako so njihova dejanja spremenila potek Druge svetovne vojne.\n\nEp 1 – Spremljajte invazijo na Poljsko po izbruhu druge svetovne vojne in nastanek podzemne vojske, ki je prerasla v najmočnejše odporniško gibanje v Evropi.\n\nVIASAT NATURE – REŠEVANJE DIVJIH ŽIVALI - MALAVI – 2. SEZONA - OD 9. OKTOBRA OB 18:05 - NOVO IN EKSKLUZIVNO\n\nSpremljamo delo ameriške veterinarke dr. Amande Salb in njenih sodelavcev v edinem Malavijskem centru za divje živali. V drugem delu serije Torie Curr Smith prevzame vlogo vodje oddelka za oskrbo živali. Ekipa letos doživi pravi naval luskavcev, prav vsi so bili žrtve preprodajalcev divjih živali. Amanda je ena od peščice veterinarjev v Malaviju, ki ima dovoljenje za uspavanje in ulov velike divjadi, zato so njene storitve vedno zelo iskane. Skozi celotno serijo vidimo, kako pomaga živalim v divjini, njeno terensko delo pa se vedno sprevrže v pravo dramo.\n\nEp 1 - Dr. Amanda reši slepega hišnega pavijana, dr. Charlotte pa mora luskavcu amputirati nogo. Dva majhna pavijana sta pobegnila, spoznali pa bomo tudi bojevitega varana.\n\nVIASAT EXPLORE – PETNAJST MILIJARDNA ŽELEZNICA: SLAVNOSTNA OTVORITEV – 1. SEZONA - OD 12. OKTOBRA OB 20:00 - NOVO IN EKSKLUZIVNO\n\nSerija spremlja slavnostno otvoritev železnice Elizabeth. Z ekskluzivnim dostopom do podjetij Crossrail Ltd in Transport for London spremljamo testiranja in časovno dirko za dokončanja vseh devetih osrednjih postaj in končnega lansiranja nove železniške proge Elizabeth. Železnica, vredna 15 milijard funtov, je zdaj dosegla vrednost 19 milijard, stroškom pa še vedno ni videti konca. Sedaj se razteza 120 km po prestolnici in velja za izjemen gradbeni projekt, enega največjih in najdrznejših inženirskih podvigov v Britaniji, vse od časov Brunela. Že več kot desetletje spremljamo inženirje, tehnike in transportno osebje, ki pod neznanskim pritiskom dajejo od sebe vse, da bi bil projekt pripravljen za otvoritev in transport potnikov v letu 2022.\n\nEp 1 - Oglejte si, kako je 15 milijard vredna železnica postala težka kar 19 milijard in kako so ta triumf britanskega inženiringa spravili nazaj na pravo pot proti velikemu odprtju.",
    "Je slovo kraljice Elizabete II. obenem tudi slovo Združenega kraljestva?": "Po smrti kraljice Elizabete II. nekatere nekdanje britanske kolonije, katerih glava države je britanski monarh, napovedujejo uvedbo republike. Referendum o uvedbi republike bo morda v prihodnjih letih tudi v Avstraliji. Vprašanje je tudi, kako bo smrt kraljice Elizabete II., ki je bila eden od simbolnih stebrov Velike Britanije, vplivala na škotsko željo po neodvisnosti.\n\n\"Pogreb Winstona Churchilla leta 1965 se je izkazal za pokop britanskega imperija. Pogreb kraljice Elizabete prihodnji teden bo verjetno pogreb Združenega kraljestva. Na ledeni januarski dan, ko je bil Churchill pokopan po zmagoslavnem, starodavnem in neponovljivem sprevodu skozi London, so milijoni, ki so to spremljali na drobnih črno-belih televizorjih, razumeli, da so videli veliko več kot le smrt zelo velikega in zelo starega človek.\"\n\nZaton britanskega imperija\n\nTako je pred dnevi za spletni medij Compact zapisal britanski novinar in komentator Peter Hitchens. Ta je znan po svojih dokaj črnogledih napovedih (včasih si malce porogljivo reče, da je prerok propada) in nostalgiji za britanskim imperijem.\n\nČeprav je bil za Hitchensa Churchillov pokop pokop britanskega imperija, je bil v resnici ta imperij leta 1965, ko so Britanci svojega legendarnega premierja pospremili na njegovo zadnjo pot, že nekaj let bolj kot ne mrtev. Že leta 1947 je britanski imperij ostal brez Indije – svoje največje in najpomembnejše kolonije.\n\nSueška kriza kot simbol konca britanskega imperija\n\nVelik udarec britanskemu ponosu in samozavesti je bila sueška kriza leta 1956, ko so Britanci in Francozi zasedli Sueški prekop (tega je prej Egipt nacionaliziral), a so se morali pod pritiskom ZDA umakniti. Prav sueška kriza je bila za številne simbol konca britanskega imperija.\n\nČlani družine Windsor so v preteklih letih in desetletjih poskrbeli za številne afere, ki so ogrožale priljubljenost kraljeve družine. Ugled družine v britanski javnosti je tako pravzaprav reševala prav kraljica Elizabeta II. Foto: Guliverimage\n\nŽe leta 1957 je britanska kolonija Zlata obala (pozneje preimenovana v Gano) postal prva evropska podsaharska kolonija, ki je dosegla neodvisnost. Leta 1960 pa so Britanci začeli načrtno dekolonizacijo v podsaharski Afriki, po kateri je večina tamkajšnjih britanskih kolonij postala neodvisnih.\n\nBritanska skupnost narodov\n\nNa območju nekdanjega britanskega imperija je nastala Britanska skupnost narodov oziroma pozneje samo Skupnost narodov (Commonwealth). Večina nekdanjih britanskih kolonij, članic Skupnosti narodov, je republik, nekaj pa je monarhij.\n\nTako je bila britanska kraljica Elizabeta II. monarhinja tudi v štirinajstih drugih državah, med drugim v Kanadi, Avstraliji in na Novi Zelandiji. Še do lani je bila kraljica Elizabeta II. tudi kraljica Barbadosa. Ta država je novembra lani postala republika in dobila prvo predsednico države oziroma predsednico republike.\n\nReferendum na Antigvi in Barbudi\n\nVprašanje je, ali ne bi v preteklosti še več držav namesto britanskega monarha za svojega suverena izbralo predsednika republike, če ne bi bila kraljica Elizabeta II. osebno tako priljubljena in spoštovana.\n\nBritanski monarh je uradni vodja države tudi v 14 drugih držav, ki so bile nekdaj britanske kolonije. Njegove pristojnosti so protokolarne narave, a kljub temu so v teh državah močna republikanska gibanja. Na Novi Zelandiji na primer zagovarja odpravo monarhije tudi novozelandska premierka Jacinda Ardern, ki v bližnji prihodnosti ne načrtuje kakšnih potez v tej smeri. Prepričana pa je, da bo Nova Zelandija postala republika še v času njenega življenja. Foto: Guliverimage\n\nPremier otoške države Antigva in Barbuda Gaston Brown je kmalu po kraljičini smrti tako že napovedal referendum o tem, ali naj država postane republika. Ta referendum bodo predvidoma izvedli v prihodnjih treh letih. Za razglasitev republike so zagreti tudi v Belizeju v Srednji Ameriki ter na Jamajki in Bahamih.\n\nTežavna kanadska pot do republike\n\nTri najpomembnejše države, na čelu katerih je kot vodja države britanski monarh, so seveda Kanada, Avstralija in Nova Zelandija. V vseh treh državah so tudi močna republikanska gibanja. Kot piše Washington Post, so bili Kanadčani zelo naklonjeni Elizabeti II., manj navdušeni pa so nad Karlom III.\n\nAnkete sicer kažejo, da vse manj Kanadčanov podpira monarhijo, a pot do razglasitve republike je zelo zapletena. Prehod iz monarhije v republiko bi v Kanadi zahteval sprejetje ustavnih amandmajev, ki bi jih podprla oba domova kanadskega parlamenta in tudi parlamenti vseh desetih kanadskih provinc.\n\nAvstralski referendum o republiki?\n\nV Avstraliji so na oblasti laburisti, ki so naklonjeni republiki. A kot je povedal avstralski laburistični premier Anthony Albanese, bi bil morebitni referendum o odpravi monarhije in uvedbi republike šele v njegovem morebitnem drugem premierskem mandatu. Albanese je avstralski premier od maja letos, naslednje volitve, po katerih bo Albanese morda dobil svoj drugi mandat, pa bodo najpozneje leta 2025.\n\nNovi britanski kralj Karel III. je že kot valižanski princ pogosto oblekel kilt in se tako poskušal prikupiti Škotom. Ti bodo morda leta 2023 spet odšli na referendum, na katerem bodo odločali o svoji neodvisnosti od Londona. Foto: Guliverimage\n\nZagovornica republike je tudi novozelandska premierka Jacinda Ardern. Ta je prepričana, da bo Nova Zelandija postala republika še v času njenega življenja (zdaj je stara 42 let), a obenem pravi, da odprava monarhije še ne bo tako hitro na dnevnem redu.\n\nNeodvisna Škotska?\n\nVprašanje pa je tudi, kaj se bo zgodilo s samo Veliko Britanijo oziroma Združenim kraljestvom Velike Britanije in Severne Irske, kot je uradno ime te države. Znano je, da škotska premierka Nicola Sturgeon želi v prihodnjih letih razpisati nov referendum o škotski neodvisnosti. Ta bi bil po njenih načrtih oktobra 2023.\n\nBritanska vlada v Londonu nad njeno zamislijo ni navdušena, zato je vprašanje, ali bodo Škoti sploh lahko izpeljali referendum. Seveda morebiten odhod Škotske iz Združenega kraljestva ne pomeni, da bi Škotska samodejno postala republika. Tako bi lahko bil Karel III. tudi kralj neodvisne Škotske.",
    "STA: Lapid: Izrael lahko Evropi nadomesti deset odstotkov ruskega plina": "Berlin, 12. septembra - Izraelski premier Jair Lapid je danes v Berlinu po pogovorih z nemškim kanclerjem Olafom Scholzem dejal, da bi Izrael lahko Evropi nadomestil deset odstotkov ruskega plina, poročajo tuje tiskovne agencije.",
    "Razkrivamo, kaj se dogaja s tako zelo nestrpno pričakovano okrepitvijo v Ljudskem vrtu": "Mariborčani bodo kmalu močnejši.\n\nVeliko prahu je dvignil, še preden smo ga na sončni strani Alp sploh spoznali. Najprej se je zdelo, da bo Ishaq Kayode Rafiu okrepil Olimpijo, toda naposled je 21-letni nigerijski reprezentant obljubil zvestobo Mariboru, v zmajevem gnezdu pa so ob tem pojasnili, da igralca v svoje vrste niso privabili, ker da se niso strinjali z \"netransparentnimi pogoji prestopa\", pri katerih naj bi vztrajali njegovi zastopniki. A kakorkoli, v Ljudskem vrtu so si zagotovili podpis odličnega krilnega napadalca, vendar s tem težav še ni bilo konec. Vmes se je oglasil njegov klub Rivers United, ki je hotel oporekati sklenjenemu dogovoru Štajercev z njihovim igralcem, toda očitno je šlo 'zgolj' za poskus izsiljevanja. Neuspeli poskus, ker se je vse skupaj razpletlo tako, da je bil Ishaq Kayode Rafiu v izdihljajih prestopnega roka registriran za aktualne prvake.\n\nAmpak v Ljudskem vrtu ga vendarle še ni, toda … \"Čaka na vstopni vizum za Egipt, kjer bo dobil vso potrebno dokumentacijo za prihod v Slovenijo. Predvidevamo, da bo vse urejeno do konca tedna in se bo v ponedeljek pridružil ekipi,\" je z najbolj svežo informacijo, povezano z nestrpno pričakovano okrepitvijo, postregel Marko Šuler, kar z drugimi besedami pomeni, da naj bi bil trenerju Damirju Krznarju na voljo na preizkušnji desetega prvenstvenega kroga z Radomljami ob Kamniški Bistrici. Njegova pripravljenost naj namreč ne bi bila vprašljiva. \"Ravno v teh dneh je končal priprave z izbrano vrsto,\" dodaja športni direktor Maribora.",
    "Predstavitev knjižnih novosti za prijetnejše jesensko branje": "",
    "Mineva 50 let od poboja izraelskih olimpijcev v Münchnu": "",
    "Začenja se 6. festival zvočnih umetnosti Topografije zvoka": "V fokusu letošnjega festivala so razmerja med zvokom in tekstom, njuna srečevanja, sosledja, soodvisnosti, mimohodi in prepletanja.\n\n\"Zvoki so bistven element vsakdanjega življenja, družbene povezljivosti in – obratno – družbenega razslojevanja. Povsod so in vedno. Tudi v umetnosti. V zadnjih letih je govora o zvočnih knjigah. Toda knjiga je bila vedno zvočna. Zvokovni elementi avtorske misli in naracije so posredovani s formo, intonacijo, dikcijo, tudi sintakso. Zvok je vedno bil ključen element teksta. Ko se posvečamo enemu, se posvečamo drugemu,\" piše v sporočilu za javnost.\n\nRazstava Zvoktekst: Nekateri tokovi sodobne poezije v Galeriji Škuc združuje dela 15 sodobnih literarnih, zvočnih in vizualnih umetnic in umetnikov. Kurirala jo je Nina Dragičević, konceptualno pa obravnava inovacije na področju literature, kontrakulturnost v književnosti, formativni in tehnološki premik od kitice k transmedialnosti ter zvokovne elemente, ki bistveno določajo poezijo samo.\n\nSredni večer se bo začel s pogovorom z Yaro Mekawei (Egipt), ki s svojo zvočno-pesniško instalacijo sodeluje na omenjeni razstavi. Sledilo bo predavanje in poslušalnica vodilnega premišljevalca sodobnih glasb Luke T. Zagoričnika o maskulinosti v zvočnih umetnostih. Večer bo sklenil koreopesniški film afroameriške queer umetnice(ka) storäe michele (ZDA), ki je bil(a) letos nominiran(a) za nagrado lambda.\n\nTretji dan festivala bo odprla Irena Z. Tomažin z branjem konkretne poezije, na odru pa se bo s solo koncertom predstavila tudi skladateljica, flavtistka, glasbena improvizatorka ter raziskovalka Hanan Hadžajlić (Bosna in Hercegovina); njen koncert vključuje dela Dina Rešidbegovića, Ališera Sijarića in svetovno premiero avtoričine kompozicije Meta Loops.\n\nFestival se bo končal z Zuzano Husarovo (Slovaška), ki se ukvarja z zvočno poezijo, elektronsko in interaktivno literaturo. Je tudi predavateljica na Masarykovi Univerzi na Češkem, za Topografije zvoka pa pripravlja koncert zvočne poezije.",
    "Usodni trebušni ples: profesorica ostala brez službe zaradi videa": "Egiptovsko sodišče je podprlo odločitev Univerze Suez, ki je odpustila profesorico, potem ko je na internetu objavila svoj trebušni ples. Mona Prince, ki je na fakulteti za književnost državne univerze učila angleščino, je leta 2017 na svojem osebnem profilu na facebooku objavila videoposnetek, kako pleše trebušni ples v tradicionalnem modrem oblačilu z dolgimi rokavi. Pozneje so se na spletu mimo njene volje pojavile še njene fotografije v kopalkah.\n\nObjava je sprožila pravo polemiko, saj so se nekateri študenti pritožili, da profesorica Princeova, ki je sicer Egipčanka, s takšnimi vsebinami spodkopava verske vrednote, na drugi strani pa je naletela na odobravanje in podporo. Univerza je sklicala disciplinsko komisijo in profesorico suspendirala.\n\nRušenje javnega reda?\n\nEgiptovsko vrhovno administrativno sodišče je zdaj razsodilo, da je Mona Prince kršila pravila obnašanja za visokošolske profesorje in da je »njeno obnašanje daleč od znanstvenega opisa akademskega dela« na njenem delovnem mestu, poleg tega pa da je »širila ideje, ki nasprotujejo božanskim prepričanjem«, in rušijo javni red. Sodišče je v razsodbi zapisalo, da objava in deljenje posnetka na družabnih omrežjih »škodita ugledu univerzitetnih profesorjev in njihovi odgovornosti, da širijo prave vrednote«.\n\nProfesorica naj bi kršila pravila vedenja.\n\nRazsodba je dokončna in profesorici prepoveduje delati na javnih univerzah. Gre za še eno od vrste sodb, za katere aktivisti in aktivistke za pravice ženske v Egiptu pravijo, da predstavljajo poskus uvajanja strogih konservativnih verskih in družbenih pravil, ki omejujejo osebno svobodo. Profesorica ni hotela neposredno komentirati razsodbe sodišča, je pa na facebooku zapisala, da je zaradi takšne odločitve sodišča »žalostna za Egipt, žalostna za našo zgodovino, civilizacijo in kulturo«.",
    "Kijev pravi, da so v Izjumu po odhodu ruskih sil odkrili grobišče s 440 trupli. ZN želi preiskovati.": "Prizor v Izjumu. Foto: EPA\n\nUkrajinska ofenziva je iz Izjuma pregnala tisoče ruskih vojakov, ki so mesto uporabljali kot logistično oporišče v regiji Harkov, ruske sile pa so za seboj pustile velike količine streliva in opreme.\n\nZdaj pa ukrajinske oblasti, kot sporočajo, odkrivajo tudi množična grobišča. V največjem naj bi bilo 440 trupel. Glavni policijski preiskovalec v regiji Harkov Sergij Bolvinov je dejal, da so nekateri izmed tam pokopanih ljudi umrli zaradi topniškega ognja, nekateri pa v zračnih napadih, drugi so bili ustreljeni. Vodja predsednikovega urada Andrij Jermak je napovedal izkop vseh trupel in sodnomedicinsko preiskavo.\n\nReuters poudarja, da ukrajinskih navedb ni mogel preveriti, Rusija se za zdaj nanje ni odzvala.\n\nUkrajinski predsednik Volodimir Zelenski, ki je Izjum obiskal v sredo, je odkritje grobišč primerjal z domnevnimi vojnimi zločini ruskih sil proti civilistom v mestu Buča zunaj glavnega mesta Kijev v zgodnji fazi vojne.\n\n\"Rusija za seboj povsod pušča smrt, in za to mora odgovarjati,\" je v svojem videonagovoru v četrtek dejal Zelenski. Rusija sicer zanika napadanje civilistov ali izvajanje vojnih zločinov.\n\nNačelnik ukrajinske policije Igor Klimenko je ob tem sporočil, da so na ozemlju v regiji Harkov na vzhodu države, ki so ga ponovno osvojile ukrajinske sile, odkrili najmanj 10 lokacij, ki naj bi bile uporabljene za mučenje.\n\nPoškodovane stanovanjske stavbe v Izjumu. Foto: EPA\n\nEvropska unija je ob odkritju grobišč \"globoko pretresena\", je dejal visoki zunanjepolitični predstavnik EU-ja Josep Borrell in dodal, da \"te grozote najostreje obsojajo\". \"Ruska agresivna vojna proti Ukrajini pušča sled krvi in uničenja po Ukrajini,\" je še dejal.\n\nPo besedah Borrella je bilo \"umorjenih že na tisoče civilistov, veliko več jih je bilo mučenih, nadlegovanih, spolno napadenih, ugrabljenih ali prisilno razseljenih\". \"To nečloveško vedenje ruskih sil ob popolnem nespoštovanju mednarodnega humanitarnega prava in ženevskih konvencij se mora nemudoma ustaviti,\" je dejal, kot so sporočili v Bruslju.\n\nZN želi preiskovati\n\nUrad visokega komisarja Združenih narodov za človekove pravice je medtem sporočil, da želi v Izjum napotiti ekipo strokovnjakov za preiskavo množičnega grobišča.\n\n\"Naši kolegi v Ukrajini spremljajo navedbe o množičnem grobišču in nameravajo organizirati obisk v Izjumu, da bi ugotovili okoliščine smrti teh ljudi,\" je dejala tiskovna predstavnica urada visokega komisarja za človekove pravice Elizabeth Throssell. Ob tem je izrazila upanje, da bodo območje lahko obiskali kmalu.\n\nPovedala je še, da bodo strokovnjaki ZN-a skušali ugotoviti vzrok smrti vsake od žrtev, pa tudi to, ali je šlo za vojake ali civiliste.\n\nVodja regionalne uprave v Harkovu Oleg Sinegubov je sporočil, da so skoraj vsa ekshumirana trupla iz množičnega grobišča imela znake nasilja. \"Med trupli, ki so jih danes ekshumirali, jih je 99 odstotkov kazalo znake nasilne smrti,\" je na družbenih omrežjih sporočil Sinegubov. \"Verjetno je več kot tisoč ukrajinskih državljanov mučenih in ubitih na osvobojenih ozemljih regije Harkov.\"\n\nNovinarji francoske tiskovne agencije AFP, ki so obiskali območje, prav tako poročajo, da je na obrobju Izjuma več sto grobov. Grobovi z belimi križi, označeni s številkami, so po njihovih navedbah posejani med drevesi zunaj mesta. \"Ukrajinska vojska, 17 ljudi. Mrtvašnica Izjum,\" piše na enem od križev, so še povedali.\n\nV Ukrajini množična grobišča?\n\nRuske sile naj bi utrjevale obrambne položaje\n\nMedtem ukrajinske oblasti sporočajo, da po tednu dni hitrega napredka njihovih sil na severovzhodu ruske sile utrjujejo obrambne položaje in da bo težko ohraniti tak tempo napredovanja.\n\nKijev pravi, da je povrnil nadzor nad 9000 kvadratnimi kilometri ozemlja, kar je približno velikost Cipra oziroma nekaj manj kot polovica velikosti Slovenije.\n\nHitrost napredovanja je dvignil moralo ukrajinskih sil ter poudaril njihov uspeh, medtem ko Ukrajina od Zahoda pričakuje dodatne pošiljke orožja.\n\nNovi napadi na Harkov\n\nMedtem z vzhoda Ukrajine poročajo o novem ruskem obstreljevanju mesta Harkov in drugih krajev. Guverner regije Sumi Dmitro Živicki je dejal, da je v to pokrajino ob meji z Rusijo priletelo več kot 90 raket in topniških izstrelkov.\n\nKot je dejal guverner ruske regije Belgorod ob meji z Ukrajino Vjačeslav Gladkov, pa je ukrajinska vojska obstreljevala rusko mesto Valujki blizu meje.\n\nReuters poudarja, da teh poročil ni mogel preveriti.\n\nZelenski je že obiskal Izjum po osvoboditvi. Foto: EPA\n\nNova ameriška vojaška pomoč in sankcije\n\nZDA so v četrtek Ukrajini odobrile za 600 milijonov dolarjev dodatne vojaške pomoči. Ameriški zunanji minister Antony Blinken je dejal, da bodo Ukrajino podpirali, dokler bo to potrebno, in zdaj zagotavljajo dodatno pomoč. Gre za doslej že 21. obrok pomoči v orožju in vojaški opremi od septembra 2021.\n\nZDA so doslej Ukrajini zagotovile vojaško pomoč v vrednosti 15,1 milijarde dolarjev.\n\nZDA uvajajo tudi dodatne sankcije proti 22 državnim uradnikom, ki jih je Rusija nastavila po okupiranih ozemljih Ukrajine, med drugim proti Mariji Lvovi Belovi, ki naj bi vodila prizadevanja za deportacije ukrajinskih otrok v Rusijo.\n\nSankcije so uvedli tudi proti 31 podjetjem in organizacijam, med njimi proti ruski vojaški obveščevalni službi, vojaškim in tehnološkim podjetjem ter proti ruskemu nacionalnemu sistemu plačevanja s karticami NSPK, ki ga vodi centralna banka.\n\nSankcije prav tako vsem ameriškim državljanom prepovedujejo prodajo kvantne računalniške tehnologije posameznikom in podjetjem v Rusiji.\n\nIAEA zahteva umik Rusije iz jedrske elektrarne Zaporožje\n\nSvet guvernerjev Mednarodne agencije za jedrsko energijo (IAEA) je v četrtek sprejel resolucijo, v kateri zahteva, da Rusija prekine svojo zasedbo ukrajinske jedrske elektrarne Zaporožje. Svet guvernerjev je glavni odločevalski organ IAEA-ja, ki se sestaja večkrat letno. V njem sodeluje 35 držav.\n\nResolucija je prejela 26 glasov podpore, dva sta bila proti, sedem je bilo vzdržanih, so dejali diplomati. Proti sta glasovali Rusija in Kitajska, vzdržali pa so se Egipt, Južna Afrika, Senegal, Burundi, Vietnam, Indija in Pakistan.\n\nResolucija sicer Rusijo poziva, da se umakne iz vseh jedrskih poslopij v Ukrajini. Rusija je, denimo, zasedla poslopja z radioaktivnim odpadom v Černobilu na začetku vojne, a se je od tam pozneje umaknila.\n\nRusija je resolucijo označila za protirusko, očita ji tudi, da ne omenja \"sistematičnega obstreljevanja\" elektrarne. Kot pravijo v Moskvi, je razlog za to dejstvo, da je elektrarno obstreljevala Ukrajina, ki jo zahodne države branijo na vse mogoče načine.",
    "Ukrajinci prodrli vse do meje z Rusijo: \"Ukrajincev je bilo osemkrat več kot nas\" #vŽivo": "Rusko obrambno ministrstvo je v nedeljo sicer sporočilo, da so zaradi protiofenzive ukrajinske vojske iz regije Harkov umaknili vse svoje vojake.\n\nRusko obrambno ministrstvo je v nedeljo sicer sporočilo, da so zaradi protiofenzive ukrajinske vojske iz regije Harkov umaknili vse svoje vojake. Foto: Guliver Image\n\n200. dan vojne v Ukrajini. Novinarka Julia Davis , tudi ustanoviteljica projekta Russian Media Monitor, ki spremlja ruske medije in se bori proti ruski propagandi, je na Twitterju objavila posnetek oddaje, v kateri so se ruski politiki začeli prepirati o razmerah v Ukrajini in krivdo za slabe odločitve prelagati drug na drugega. \"Rusiji nasproti stoji močna vojska, ki je gospodarsko in tehnološko podprta z močnimi državami. Ne predlagam mobilizacije, ampak mirovna pogajanja in konec vojne,\" je dejal nekdanji poslanec dume Boris Nadeždin.\n\nDnevni pregled pomembnejših dogodkov:\n\n\n\n20.56 Ukrajinsko tožilstvo: V osvobojeni vasi našli trupla civilistov s \"sledovi mučenja\"\n\n19.42 Ukrajinci prodrli vse do meje z Rusijo\n\n16.54 O vojaški pomoči ZDA zaveznicam bodo potrebni še pogovori\n\n15.38 Lapid: Izrael lahko Evropi nadomesti deset odstotkov ruskega plina\n\n13.46 Dramatičen prepir med ruskimi politiki na TV: Predlagam konec vojne po mirni poti\n\n9.44 Ukrajinski tiskovni predstavnik: To je bilo dejanje iz obupa\n\n7.57 Američani: Ukrajinci v petih dneh zavzeli več ozemlja kot Rusi od aprila\n\n7.44 Kadirov kritičen do vodstva ruske vojske\n\n6.35 Zelenski Rusom: Še vedno mislite, da nas lahko prestrašite?\n\n6.24 Rusi so zaradi porazov v ukrajinski ofenzivi odpustili generala\n\n20.56 Ukrajinsko tožilstvo: V osvobojeni vasi našli trupla civilistov s \"sledovi mučenja\"\n\nUkrajinsko tožilstvo je danes sporočilo, da so v eni od vasi v regiji Harkov, ki so jo ukrajinske sile ponovno osvojile v protiofenzivi, našli trupla štirih ubitih civilistov s \"sledovi mučenja\". Preliminarna preiskava je pokazala, da je žrtve ubila ruska vojska med zasedbo vasi, je po poročanju francoske tiskovne agencije APF sporočilo tožilstvo.\n\nŠtiri trupla so v vasi Zaliznične našli v nedeljo, na njih pa so bili \"vidni sledovi mučenja\". \"Tri so bila pokopana na območju družinskih posestev, drugi pa na območju tovarne nasproti železniške postaje,\" je sporočilo tožilstvo.\n\nPo njegovih navedbah so se prebivalci \"obrnili na organe pregona in prijavili, da so ruski vojaki ubili njihove sodržavljane\", potem ko so vas, ki so jo zasedale ruske sile, zavzele ukrajinske enote.\n\nUkrajinske sile so v okviru obsežne protiofenzive v zadnjih dneh ponovno osvojile ozemlje v regijih Harkov, ki na severovzhodu države meji na Rusijo in je od začetka vojne delno pod rusko okupacijo.\n\nRuske sile so bile med zasedbo predmestij Kijeva obtožene številnih kršitev, zlasti v Buči severovzhodno od prestolnice. Tam so po umiku ruskih sil v začetku aprila odkrili množična grobišča in številne mrtve civiliste, kar je povzročilo ogorčenje tako v Ukrajini kot v mednarodni javnosti, mnogi pa so ruske sile obtožili vojnih zločinov. Moskva je odgovornost za poboje civilistov v Buči zanikala.\n\n19.42 Ukrajinci prodrli vse do meje z Rusijo\n\n\"V regiji mesta Harkov je bilo ukrajinskih vojakov osemkrat več kot naših,\" je po poročanju Reutersa dejal predstavnik proruskih oblasti Vitalij Gančev. Po njegovih besedah je ukrajinska vojska Ruse pregnala vse do meje domovine. \"V Rusijo smo evakuirali približno pet tisoč civilistov. Vendar se razmere slabšajo vsako uro,\" je še dejal Gančev.\n\nRusko obrambno ministrstvo je v nedeljo sicer sporočilo, da so zaradi protiofenzive ukrajinske vojske iz regije Harkov umaknili vse svoje vojake.\n\n16.54 O vojaški pomoči ZDA zaveznicam bodo potrebni še pogovori\n\nAmeriški State Department bo podrobnosti vojaške pomoči Ukrajini in zaveznicam, med njimi tudi Sloveniji, ki so jo ZDA napovedale prejšnji teden, sporočil šele po končanem končanem postopku seznanitve kongresa. To naj bi trajalo 15 dni. Potrebni bodo še pogovori o tem, kako bodo države uporabile sredstva za pomoč pri zagotavljanju varnosti.\n\nKot so za STA sporočili iz State Departmenta, bodo o podrobnostih glede dolgoročne vojaške pomoči, ki jo nameravajo ZDA zagotoviti Ukrajini in 18 partnerskim državam, tudi Sloveniji, lahko spregovorili šele po končanem 15-dnevnem obdobju seznanitve kongresa. Za ta namen bodo sicer ZDA namenile 2,2 milijarde dolarjev, od tega približno polovico za Ukrajino, preostalo pa zavezniškim državam, ki jih ogroža Rusija, je v četrtek objavil State Department.\n\nPo obdobju seznanitve kongresa bodo sledila pogajanja s posameznimi državami prejemnicami, kako naj bi uporabile predvideno pomoč za zagotavljanje varnosti. Pogajanja pa naj bi se končala s sporazumom z vsako državo, izhaja iz sporočila, ki ga je STA prejela od tiskovnega predstavnika ameriškega zunanjega ministrstva.\n\nKaj več o konkretnih ameriških načrtih ni bilo mogoče izvedeti ne od slovenskega zunanjega ministrstva ne od obrambnega ministrstva. Z zadnjega so sporočili le, da ima \"Slovenija z ZDA razvito sodelovanje na obrambnem področju, katerega sestavni del so različne oblike in vrste pomoči\".\n\nState Department je sicer prejšnji teden objavil, da bo dolgoročno vojaško pomoč za okrepitev varnosti Ukrajine in 18 zavezniškim in partnerskim državam zagotovil tudi \"za zapolnitev njihovih zmogljivosti, saj so številne od teh držav zagotovile varnostno pomoč Ukrajini\".\n\nSlovenija je sicer Ukrajini že poslala 35 oklepnih pehotno-amfibijskih vozil BVP M-80A, z Nemčijo pa so se pogovarjali o tem, da bi Slovenija Ukrajini poslala svoje stare tanke tipa M-84, v zameno pa dobila modernejše nemške. Ti pogovori naj bi po neuradnih informacijah zdaj ob sodelovanju ZDA obrodili sadove, a podrobnosti iz uradnih virov prav tako ni bilo mogoče pridobiti.\n\n15.38 Lapid: Izrael lahko Evropi nadomesti deset odstotkov ruskega plina\n\nIzraelski premier Jair Lapid je danes v Berlinu po pogovorih z nemškim kanclerjem Olafom Scholzem dejal, da bi Izrael lahko Evropi nadomestil deset odstotkov ruskega plina, poročajo tuje tiskovne agencije.\n\n\"Prispevamo k prizadevanjem za nadomestitev ruskega plina v Evropi. Nadomestimo lahko deset odstotkov tega plina. Zato smo del rešitve tega vprašanja,\" je dejal Lapid.\n\nIzrael in Egipt sta junija v Kairu ob prisotnosti predsednice Evropske komisije Ursule von der Leyen podpisala memorandum o soglasju o dobavi utekočinjenega plina v Evropo. V skladu s sporazumom naj bi Izrael dobavljal plin sosednjemu Egiptu, ki naj bi ga tam utekočinil in s tankerji izvažal v Evropo, poroča nemška tiskovna agencija dpa.\n\n13.46 Dramatičen prepir med ruskimi politiki na TV: Predlagam konec vojne po mirni poti\n\nNovinarka Julia Davis, tudi ustanoviteljica projekta Russian Media Monitor, ki spremlja ruske medije in se bojuje proti ruski propagandi, je na Twitterju objavila posnetek oddaje, v kateri so se ruski politiki začeli prepirati o razmerah v Ukrajini in krivdo za slabe odločitve prelagali drug na drugega.\n\nLife comes at you fast: pundits on Russian TV realize that their military is failing and their country is in trouble. They are starting to play the blame game. Some of them finally understand that their genocidal denial of the Ukrainian identity isn't working in Russia's favor. pic.twitter.com/jNNn5xifI5 — Julia Davis (@JuliaDavisNews) September 11, 2022\n\nNekdanji poslanec dume Boris Nadeždin je povedal, da so svetovalci prepričali predsednika Putina, da bo posebna operacija trajala kratek čas, da ne bodo nikogar napadli in da bo ruska vojska samo mirno prikorakala v Ukrajino.\n\n\"Putin se ni samo nekega dne spomnil in rekel – sprožil bom posebno vojaško operacijo. Nekdo mu je rekel, da se bodo Ukrajinci predali, da se bodo želeli pridružiti Rusiji. Zdaj moramo sprejeti, da je nemogoče premagati Ukrajino z uporabo virov in kolonialnih vojaških metod,\" je dejal Nadeždin.\n\n\"Ne moremo je premagati s plačanci in brez mobilizacije. Rusiji nasproti stoji močna vojska, ki je gospodarsko in tehnološko podprta z močnimi državami. Ne predlagam mobilizacije, ampak mirovna pogajanja in konec vojne,\" je dodal.\n\nPoslanec dume Sergej Mironov mu je nasprotoval in dejal, da z nacističnim režimom Zelenskega ne more biti pogajanj in da je treba ta režim uničiti. Nadeždin je na to odgovoril, da ima Rusija samo dve možnosti, ali mobilizacija in vojna širšega obsega ali prekinitev operacije.\n\n\"Putin je pred kratkim dejal, da posebne vojaške operacije pravzaprav še nismo začeli. Začeli jo bomo, ko bo treba,\" mu je odgovoril Mironov.\n\nNato se je v razpravo vključil politolog Viktor Olevič in opozoril, da specialna vojaška operacija poteka po načrtih.\n\n\"Pravite, da gre vse po načrtih? Ali kdo verjame, da smo pred pol leta načrtovali umik iz Balaklije in imeli težave s protiofenzivo na Harkov,\" je Olevič vprašal Mironova.\n\n\"Zakaj ne zavzamemo Harkova in zapustimo Balaklije? Ne pozabite, bojujemo se proti bloku Nata in dobro pripravljenim Ukrajincem. To je resna vojska, z resnim orožjem,\" mu je odgovoril predstavnik Dume.\n\n\"Toda naša obveščevalna služba bi morala ta položaj predvideti,\" je dejal Olevič.\n\nMironov je odgovoril, da je vojna taka in da ne moreš vsega vedeti vnaprej. Dodal je, da se bo Rusija še naprej borila, dokler ne bo zmagala.\n\nNato je spregovoril predstavnik dume Aleksander Kazakov, ki je dejal, da je vojna zelo zapletena zadeva ter da ima psihološko in politično komponento.\n\n\"V zadnjih dneh smo doživeli močan psihološki udarec. Kolego Nadeždina bi prosil, naj pazi, kaj govori. Zanj ni sprejemljivo, da v tem kontekstu omenja kolonialne vojne. Pripravlja se globalna vojna, to je samo kos sestavljanke,\" je dejal Kazakov.\n\n\"Upam, da ne bo svetovne vojne. In če bo, bodo drugi močnejši od nas,\" je odgovoril Nadeždin.\n\nOlevič je tedaj poudaril, da Rusija potrebuje podporo lokalnega prebivalstva v ideološkem smislu, ne le na osvobojenih ozemljih.\n\n\"Z Ukrajinci se moramo pogovarjati. Ne moremo pričakovati, da nam bodo lojalni, če rečemo, da ne obstajajo kot narod, da ukrajinski jezik ne obstaja. Približati se jim moramo in jim razložiti, kakšna bo njihova prihodnost z Rusijo, kako se bodo počutili v Rusiji. Če jim rečemo, da kot Ukrajinci ne obstajajo, jim izničimo identiteto,\" je dejal Olevič.\n\n9.44 Ukrajinski tiskovni predstavnik: To je bilo dejanje iz obupa\n\nUkrajinske sile so v okviru obsežne protiofenzive ponovno osvojile strateško pomembno mesto Izjum na vzhodu države, je v nedeljo sporočil ukrajinski predsednik Volodimir Zelenski. Po navedbah Kijeva je ukrajinska vojska od začetka meseca ponovno zasedla že približno tri tisoč kvadratnih kilometrov ozemlja, v zadnjih 24 urah pa več kot 20 krajev.\n\nZelenski je v sobotnem nagovoru sicer trdil, da so ukrajinske sile do zdaj ponovno zavzele okoli dva tisoč kvadratnih kilometrov ozemlja. Isti dan je ruska stran priznala umik oziroma \"prerazporeditev sil\" v vzhodnem delu regije Harkov zaradi napredovanja ukrajinske vojske.\n\nV nedeljo je nato ukrajinska vojska sporočila, da je od začetka protiofenzive ponovno zavzela že tri tisoč kvadratnih kilometrov.\n\nZelenski se je ob tem v nagovoru ob 200 dneh od začetka ruske invazije zahvalil ukrajinskim silam, ki so \"osvobodile na stotine mest in vasi\", med drugim nedavno Balaklijo, Izjum in Kupjansk, poroča francoska tiskovna agencija AFP.\n\nVojaški analitiki, ki jih navaja AFP, menijo, da bi potrjena ukrajinska osvojitev Izjuma pomenila resen udarec Moskvi. Izjum je namreč eno največjih logističnih središč ruske vojske, saj predstavlja vhod v mesti Slovjansk in Kramatorsk v regiji Donbas, poroča britanski BBC.\n\nIz Kijeva so danes sporočili, da se napredovanje ukrajinske vojske nadaljuje. V zadnjih 24 urah naj bi ta ponovno zavzela več kot 20 krajev na severu regije Harkov in v regiji Doneck ter tam vzpostavila \"popoln nadzor\".\n\nUkrajinski zunanji minister Dmitro Kuleba je v nedeljo zahodne zaveznice pozval k dobavi še več naprednega orožja, saj naj bi, kot je dejal, hitra dobava približala ukrajinsko zmago in mir. Dodal je, da so ukrajinski uspehi na bojiščih njihovi skupni.\n\nPo navedbah Kijeva je v nedeljo več mest v regijah Harkov, Doneck, Zaporožje, Dnepropetrovsk in Sumi ostalo brez elektrike. Za izpad je Zelenski okrivil rusko vojsko, ki naj bi ob umiku z zasedenih ozemelj napadala in rušila temeljno infrastrukturo.\n\nTiskovni predstavnik ukrajinskega zunanjega ministrstva je dogajanje označil za \"dejanje iz obupa\" ruske vojske po velikih izgubah. Po besedah guvernerja regije Herkov Olega Sinegubova naj bi bila v več naseljih prekinjena tudi dobava vode, pristojne službe pa naj bi si prizadevale obvladati več požarov, ki so ponekod izbruhnili.\n\n7.57 Američani: Ukrajinci v petih dneh zavzeli več ozemlja kot Rusi od aprila\n\nRuske sile so se v nedeljo po uspešnem ukrajinskem protinapadu umaknile s položaja štiri kilometre od ruske meje v severnem delu regije Harkov.\n\nOd začetka septembra so ukrajinske sile po lastnih trditvah v okviru protiofenzive ponovno zavzele več kot tri tisoč kvadratnih kilometrov. Skupno so ruske sile v Ukrajini zasedle okoli 125 tisoč kvadratnih kilometrov, kar je petina ozemlja države, vključno s polotokom Krim.\n\nUkrajinski vojaki so v petih dneh ponovno zavzeli več ozemlja, kot so ga ruske sile zavzele od aprila, menijo ameriški strokovnjaki.\n\nBritanski obveščevalci pa trdijo, da imajo Rusi velike težave na jugu. Soočeni z ukrajinskim napredovanjem so Rusi verjetno vsem vojakom v regiji Harkov ukazali umik čez reko Oskil, pišejo Britanci.\n\nNa jugu se Rusi trudijo pripeljati dovolj rezerv čez reko Dnjeper do frontnih črt, so dodali Britanci.\n\nZačasni plavajoči most, ki so ga ruske sile začele graditi pred dvema tednoma, še vedno ni dokončan. Ukrajinsko topništvo zdaj verjetno tako pogosto udarja po prehodih čez reko Dnjeper, da Rusi niti nimajo časa popraviti poškodovanih mostov.\n\nHiter ukrajinski uspeh ima pomembne posledice za rusko operacijo kot celoto. Zdaj bo večina ruskih vojakov v Ukrajini prisiljena opravljati obrambne naloge. Ruske čete so že bile zelo omejene, zdaj pa bo še slabše, so dodali.\n\n7.44 Kadirov kritičen do vodstva ruske vojske\n\nČečenski voditelj Ramzan Kadirov je po ukrajinski ofenzivi na severovzhodu Ukrajine kritiziral vodstvo ruske vojske. Na svojem kanalu Telegram je namignil, da se ruski predsednik Vladimir Putin morda ne zaveda razmer, piše Guardian.\n\n\"Delali so napake. Če danes ali jutri ne bodo spremenili strategije, se bom prisiljen pogovarjati z vodstvom obrambnega ministrstva in vodstvom države, da jim pojasnim resnične razmere na terenu,\" je Kadirov objavil na Telegramu.\n\n6.35 Zelenski Rusiji: Še vedno mislite, da nas lahko prestrašite?\n\nUkrajinski predsednik Volodimir Zelenski se je ostro odzval na ruske napade na regijo Harkov. V nočnem sporočilu je dejal: \"Čeprav nas poskušate prikrajšati za plin, svetlobo, vodo in hrano, nas ne boste premagali.\"\n\n\"Še vedno mislite, da nas lahko prestrašite, zlomite, prisilite, da popustimo?\" je vprašal Zelenski.\n\n.@ZelenskyyUa 🇺🇦 to 🇷🇺:\n\nRead our lips:\n\nWithout gas or without u? Without u.\n\nWithout light or without u? Without u.\n\nWithout water or without u? Without u.\n\nWithout food or without u? Without u.\n\nWinter & hunger, darkness & thirst aren’t as terrible as your \"friendship & brotherhood\" pic.twitter.com/Qi5bLx6q1Q — Sergiy Kyslytsya (@SergiyKyslytsya) September 11, 2022\n\nUkrajina je sicer ruske sile obtožila, da so napadle civilno infrastrukturo. Kot so zapisali ukrajinski uradniki, naj bi ruske sile to storile, da bi se maščevale za petkovo ukrajinsko ofenzivo, ki jih je prisilila, da so zapustile Harkov.\n\nUkrajinski uradniki so povedali, da so tarče maščevalnih napadov vključevale vodne objekte in termoelektrarno v Harkovu ter povzročile obsežne izpade električne energije.\n\n\"Vojaških objektov ni, cilj je ljudem odvzeti svetlobo in toploto,\" je pozno v nedeljo zapisal ukrajinski predsednik Volodimir Zelenski.\n\nZelenski je ukrajinsko ofenzivo na severovzhodu označil za potencialni preboj v šestmesečni vojni in dejal, da bi lahko zima prinesla nadaljnje ozemeljske pridobitve, če bo Kijev dobil močnejše orožje.\n\nRuske sile so se v nedeljo po uspešnem ukrajinskem protinapadu umaknile s položaja štiri kilometre od ruske meje v severnem delu regije Harkov. V najhujšem porazu moskovskih sil je na tisoče ruskih vojakov za seboj pustilo strelivo in opremo.\n\nThe latest map update from @criticalthreats and @TheStudyofWar shows that Ukraine's counteroffensive has driven Russian forces almost entirely out of Kharkiv Oblast. pic.twitter.com/gGXLVPMlTH — Brady Africk (@bradyafr) September 12, 2022\n\n6.24 Rusi so zaradi porazov v ukrajinski ofenzivi odpustili generala\n\nPo navedbah ukrajinske vojaške obveščevalne službe je bil general Roman Berdnikov, ki je poveljeval ruski zahodni armadni skupini, odstavljen po samo 17 dneh na položaju. Razlog za razrešitev naj bi bili porazi Rusov v ofenzivi ukrajinskih sil.\n\nUkrajinci so med drugim navedli, da je Berdnikova zamenjal general Aleksander Lapin, ki bo po novem prevzel odgovornost tako za osrednjo kot za zahodno skupino."
}