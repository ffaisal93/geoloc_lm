{
    "Orban opozoril na svetovni in evropski gospodarski zlom #video #vŽivo": "Termometer prikaže, kako vroč je članek. Skupni seštevek je kombinacija števila klikov in komentarjev.\n\n214. dan ruske invazije na Ukrajino. Madžarski premier Viktor Orban je dejal, da se bo vojna v Ukrajini verjetno nadaljevala letos in tudi prihodnje leto, ter opozoril na evropski in svetovni gospodarski zlom, poroča madžarska tiskovna agencija MTI. \"Zahtevamo takojšnjo prekinitev ognja in mirovna pogajanja, ne pa podaljševanje in poglabljanje vojne,\" je dodal.\n\n📽️Destroyed Husky TSV MRAP and damaged/abandoned BVP M-80A and YPR-765 of Ukrainian 110th Mechanized Brigade. The video is filmed by Ukrainian soldiers, the equipment will be likely recovered sooner or later. #UkraineRussiaWar pic.twitter.com/FeJKov189t — MilitaryLand.net (@Militarylandnet) September 26, 2022\n\nDnevni pregled najpomembnejših dogodkov:\n\n\n\n21.30 Ukrajina trdi, da je ujela ruskega vojaka, ki naj bi bil povezan z zločinom v Buči\n\n19.21 Iz Danske poročajo o nevarnem uhajanju plina v plinovodu Severni tok 2\n\n19.12 Putin Edwardu Snowdnu podelil rusko državljanstvo\n\n18.32 Orban: Pripravite se na dolgo vojno\n\n17.41 Nenaden upad tlaka v Severnem toku 2\n\n16.12 Na Poljskem enodnevno usposabljanje za državljane, stare od 18 do 65 let\n\n14.53 To je ostalo od slovenskega oklepnika\n\n13.30 Lukašenko Putinu o ljudeh, ki bežijo zaradi mobilizacije: Pusti jih\n\n13.20 Moški se je zažgal, ker ni hotel v vojno proti Ukrajini\n\n12.30 Kremlju naklonjeni poslovnež priznal, da je ustanovil skupino Wagner\n\n12.25 OECD zaradi vojne v Ukrajini znižal napoved svetovne gospodarske rasti za 2023\n\n10.25 Kadirov znorel nad Rusi, ki nočejo v vojno: Nimajo se pravice imenovati moški\n\n9.46 Ruski patriarh: Vojaki, ki umrejo v Ukrajini, bodo oproščeni grehov\n\n9.15 Inštitut za vojne študije napoveduje velike težave mobilizacije za Rusijo\n\n8.31 Britanci: Prvi vpoklicani Rusi so že v vojaških bazah\n\n7.45 \"Če Rusija uporabi nuklearno orožje …\"\n\n7.11 Po Rusiji spopadi s policijo zaradi mobilizacije\n\n21.30 Ukrajina trdi, da je ujela ruskega vojaka, ki naj bi bil povezan z zločinom v Buči\n\nUkrajinske varnostne službe pravijo, da je ruski vojak, ki so ga ta mesec zajeli med spopadi v regiji Herson, povezan z zločinom, storjenim marca v Buči blizu Kijeva.\n\nAgencija je v izjavi trdila, da je ujeti vojak skupaj z drugimi ruskimi vojaki v začetku marca \"z mitraljezom ustrelil v avto na avtocesti v bližini vasi Zdviživka v okrožju Buča\". \"Voznik je umrl na kraju samem,\" piše v izjavi in ​​trdi, da je skupina nato truplo žrtve zakopala v gozdu.\n\nVarnostna služba je še povedala, da so truplo voznika izkopali in predali na obdukcijo.\n\n19.21 Iz Danske poročajo o nevarnem uhajanju plina v plinovodu Severni tok 2\n\nDanske pomorske oblasti so poročale o uhajanju plina, to je nevarno za ladijski promet v plinovodu, ki vodi iz Rusije v Evropo pod Baltskim morjem. Upravljavec Severnega toka 2 je potrdil, da so puščanje zaznali jugovzhodno od danskega otoka Bornholm v Baltskem morju.\n\n19.12 Putin Edwardu Snowdnu podelil rusko državljanstvo\n\nPredsednik Rusije Vladimir Putin je danes ameriškemu žvižgaču Edwardu Snowdnu, ki je razkril obsežno vohunjenje ameriške agencije za nacionalno varnost (NSA), podelil rusko državljanstvo. Zdaj naj bi za državljanstvo zaprosila tudi njegova žena, njuna hči pa že ima ruski potni list, saj se je rodila v Rusiji, poroča francoska tiskovna agencija AFP.\n\nRuske oblasti so danes objavile predsednikov odlok, s katerim je bil Edward Snowden uvrščen na seznam novih ruskih državljanov. Pobegli žvižgač je sicer že novembra 2020 dejal, da je zaprosil za rusko državljanstvo in da si bo pri tem prizadeval ohraniti državljanstvo ZDA.\n\nSnowden, nekdanji sodelavec NSA, je pobegnil iz ZDA, potem ko je leta 2013 novinarjem predal zaupne dokumente, ki jih je pobral s strežnika agencije. Razkril je, kako ZDA množično zbirajo osebne podatke in vohunijo za milijoni civilistov po vsem svetu. Ker mu je v ZDA zaradi izdaje državnih skrivnosti grozil in mu še vedno grozi zapor, je pobegnil v Rusijo, ta mu je podelila azil.\n\nFoto: Reuters Moskva je pred nekaj leti omilila stroge zakone o državljanstvu in posameznikom omogočila, da lahko prejmejo ruske potne liste, ne da bi se odrekli svojemu prvotnemu državljanstvu.\n\nSnowdnov odvetnik Anatolij Kučerena je za rusko tiskovno agencijo RIA povedal, da bo tudi žvižgačeva žena Lindsay Mills zaprosila za rusko državljanstvo, in dodal, da ima njuna hči že ruski potni list, saj se je rodila v tej državi. Ob ruski mobilizaciji pa je odvetnik dodal, da Snowdna ne bodo vpoklicali, saj nima izkušenj v ruski vojski.\n\nTiskovni predstavnik Kremlja Dmitrij Peskov je medtem pojasnil, da je Snowden na lastno prošnjo prejel rusko državljanstvo, in dodal, da se Putin za zdaj ne namerava srečati z novim sodržavljanom, poroča ruska tiskovna agencija Tass.\n\n18.32 Orban: Pripravite se na dolgo vojno\n\nMadžarski premier Viktor Orban je državljane pozval, naj se pripravijo na \"dolgotrajno vojno\" v Ukrajini.\n\nViktor Orban je v govoru v parlamentu kritiziral Evropsko unijo zaradi uvedbe sankcij, ki po njegovem mnenju zvišujejo cene energije. \"Z gotovostjo lahko trdimo, da so Evropejci zaradi sankcij postali revnejši, Rusija pa ni padla na kolena,\" je dejal.\n\nOb začetku zasedanja parlamenta je napovedal \"nacionalno posvetovanje\" o sankcijah, ki jih je Evropska unija uvedla proti Rusiji. Meni, da o sankcijah ni bilo odločeno demokratično, temveč so o njih odločali zgolj \"bruseljski birokrati in evropske elite\". Kdaj natanko naj bi bila posvetovanja, še ni znano.\n\nOrban je dejal, da se bo vojna v Ukrajini verjetno nadaljevala letos in tudi prihodnje leto, ter opozoril na evropski in svetovni gospodarski zlom, poroča madžarska tiskovna agencija MTI. \"Zahtevamo takojšnjo prekinitev ognja in mirovna pogajanja, ne pa podaljševanje in poglabljanje vojne,\" je dodal.\n\nMeni, da bi bilo morda bolj smiselno uvesti sankcije za gospodarske sektorje, v katerih \"smo močnejši od države, za katero veljajo te sankcije\", in pri tem poudaril, da \"smo mi pritlikavci, Rusija pa velikanka\", ko gre za energetski sektor.\n\n\"Če bi bile sankcije odpravljene, bi se inflacija zmanjšala za polovico. Brez sankcij bi evropsko gospodarstvo oživelo in bi se lahko izognili recesiji,\" je še dodal.\n\nOrban sicer že več mesecev besni proti sankcijam zoper Rusijo, čeprav je Madžarska v Svetu Evropske unije, ki mora te odločitve sprejemati soglasno, vedno glasovala za uvedbe sankcij.\n\n17.41 Nenaden upad tlaka v Severnem toku 2\n\nTlak v plinovodu Severni tok 2, ta naj bi podvojil dobavo ruskega plina Nemčiji, je čez noč močno upadel, je dejal tiskovni predstavnik operaterja, ki je kot mogoč vzrok navedel uhajanje plina.\n\nOblasti v Nemčiji, na Danskem, Švedskem, Finskem in v Rusiji so bile o tem takoj obveščene, je dodal Ulrich Lissek, tiskovni predstavnik švicarskega operaterja.\n\nV noči na ponedeljek je tlak v delu plinovoda, ki poteka po morskem dnu, upadel s 105 na sedem barov.\n\n\"Zagotovo je nekje luknja, a nihče ne ve, kje,\" je dejal Lissek in dodal, da se preiskava še nadaljuje.\n\nNa nemškem ministrstvu trdijo, da vzroka ne poznajo.\n\n\"Trenutno smo v stiku z regulatorji, da razjasnimo razmere. Vzrok in natančna dejstva še niso jasni,\" so sporočili z ministrstva za gospodarstvo.\n\nPodjetje, ki upravlja plinovod, trdi, da plin ne uhaja v Lubmin na severu Nemčije.\n\n\"Če bi puščalo v Lubminu, bi to slišali,\" je dejal tiskovni predstavnik.\n\nGazprom je sporočil, da je treba vprašanja o incidentu posredovati operaterju, ta je zahteval zaščito pred upniki pred sodiščem v Švici. Sodišče mu je nedavno podaljšalo rok za finančno prestrukturiranje.\n\n16.12 Na Poljskem enodnevno usposabljanje za državljane, stare od 18 do 65 let\n\nPoljska vojska bo vsem državljanom, starim od 18 do 65 let, ponudila osnovno enodnevno usposabljanje, je v ponedeljek sporočilo obrambno ministrstvo.\n\nTečaj bo sestavljen iz inštrukcij rokovanja z orožjem, streljanja z orožjem, obvladovanja nasprotnikov v boju na blizu in spretnosti branja zemljevidov.\n\nIzvedli ga bodo vsako soboto v oktobru in novembru v 17 vojaških bazah, pravico do udeležbe na tečaju pa imajo le poljski državljani.\n\nVojna v Ukrajini je znova postavila v ospredje dolgoletne načrte države za povečanje števila poljskih vojakov.\n\nNedavno je bilo uvedeno prostovoljno služenje vojaškega roka, del zaposlenih pa je bil povabljen na usposabljanje za strelno orožje v okviru Teritorialne obrambe.\n\nPoljska vojska trenutno šteje 110 tisoč vojakov, dodatnih 30 tisoč moških in žena pa je v silah Teritorialne obrambe.\n\nCilj vlade je to število povečati na 250 tisoč profesionalcev in 50 tisoč pripadnikov Teritorialne obrambe.\n\n14.53 To je ostalo od slovenskega oklepnika\n\nSeverovzhodno od Hersona in južno od Velike Oleksandrivke so našli zapuščen in poškodovan oklepnik BVP M80A, ki ga je Slovenija, poleg 34 drugih, junija poslala v Ukrajino.\n\nPoleg tega je Slovenija Ukrajini donirala 28 tankov M-55 S, v zameno pa bo od Nemčije prejela 35 težkih nakladalnih tovornjakov 8 X 8 in pet težkih vodnih cistern 8 X 8 za gradnjo srednje bataljonske skupine.\n\nNa videoposnetku, ki so ga posneli ukrajinski vojaki, je videti uničeno mobilno taktično podporno vozilo husky TSV MRAP, oklepno vozilo na gosenice YPR-765 ukrajinske 110. mehanizirane brigade in poškodovan ter zapuščen oklepnik BVP M-80A, ki ga je Slovenija darovala Ukrajini (prvi na posnetku).\n\n13.30 Lukašenko Putinu o ljudeh, ki bežijo zaradi mobilizacije: Pusti jih\n\nRuski predsednik Vladimir Putin se je danes v Sočiju srečal z beloruskim diktatorjem Aleksandrom Lukašenkom.\n\nPutin's now getting lectured by Lukashenko what to do when tens of thousands of your people are fleeing the country:\n\n\"Let them run ... I never worried about it. They're asking to come back ... You just have to decide what to do with them\" pic.twitter.com/2jAqq0P5jD — Alec Luhn (@ASLuhn) September 26, 2022\n\nRuska prorežimska tiskovna agencija RIA je objavila posnetek s srečanja, na katerem Lukašenko Putinu govori o Rusih, ki bežijo pred mobilizacijo za vojno v Ukrajini. \"Naj tečejo ... Nikoli mi ni bilo mar za to. Prosili bodo, da se vrnejo. Odločiti se morate, kaj boste storili z njimi,\" na posnetku Lukašenko reče Putinu.\n\n13.20 Moški se je zažgal, ker ni hotel v vojno proti Ukrajini\n\nMoški v Rjazanu, mestu s pol milijona ljudi na zahodu Rusije, se je zažgal, da bi protestiral proti mobilizaciji rezervistov za vojno v Ukrajini, poroča Sky News.\n\nNa mestnem kanalu na Telegramu so objavili posnetek, kako odnašajo moškega, zavitega v modro ogrinjalo. V objavi so povedali, da je moški vpil, da noče sodelovati v vojni.\n\nPo vsej Rusiji je bilo v protestih proti mobilizaciji aretiranih več kot dva tisoč ljudi. Poleg tega so na ruskih mejah s sosednjimi državami nastale dolge kolone ljudi, ki so poskušali ubežati mobilizaciji rezervistov. Samo konec tedna je na Finsko vstopilo okoli 17 tisoč Rusov.\n\n12.30 Kremlju naklonjeni poslovnež priznal, da je ustanovil skupino Wagner\n\nRuski poslovnež Jevgenij Prigožin, tesen zaveznik ruskega predsednika Vladimirja Putina, je danes priznal, da je leta 2014 ustanovil skupino Wagner, da bi poslal borce v regijo Donbas na vzhodu Ukrajine. Potrdil je tudi, da so pripadniki skupine trenutno prisotni v Latinski Ameriki in Afriki, poroča francoska tiskovna agencija AFP.\n\n\"Sam sem očistil staro orožje, priskrbel neprebojne jopiče in našel specialiste, ki so mi pri tem pomagali. Ti moški, heroji, ki so branili sirsko ljudstvo, ljudi drugih arabskih držav, revne Afričane in prebivalce Latinske Amerike, so postali stebri naše domovine,\" je dejal Prigožin. Foto: Reuters\n\nKot je na družbenih omrežjih še sporočilo Prigožinovo podjetje Concord, se je 1. maja 2014 rodila skupina domoljubov, ki se je poimenovala Taktična skupina bataljona Wagner.\n\nPrigožin, ki se ga je zaradi dobav hrane za Kremelj prijel vzdevek Putinov chef, je v preteklosti zanikal povezanost s skupino Wagner.\n\n\"Sam sem očistil staro orožje, priskrbel neprebojne jopiče in našel specialiste, ki so mi pri tem pomagali. Ti moški, heroji, ki so branili sirsko ljudstvo, ljudi drugih arabskih držav, revne Afričane in prebivalce Latinske Amerike, so postali stebri naše domovine,\" je dejal Prigožin.\n\nPrigožin je na seznamu tistih predstavnikov Rusije, proti katerim so EU in ZDA uvedle sankcije zaradi ruskega napada na Ukrajino.\n\nSkupino Wagner so več let sumili, da sodeluje pri uresničevanju geopolitičnih interesov Rusije, a v Kremlju vsakršne povezave vseskozi zanikajo.\n\n12.25 OECD zaradi vojne v Ukrajini znižal napoved svetovne gospodarske rasti za 2023\n\nOrganizacija za gospodarsko sodelovanje in razvoj (OECD) je zaradi vojne v Ukrajini znižala napoved svetovne gospodarske rasti za leto 2023. Ta naj bi bila 2,2-odstotna, ne 2,8-odstotna, kot je OECD napovedoval junija. Ob tem za Nemčijo, največje evropsko gospodarstvo, napovedujejo recesijo.\n\nZa letošnje leto OECD, ki predstavlja 38 najrazvitejših držav, ohranja triodstotno napoved svetovne gospodarske rasti.\n\nKljučni dejavnik, ki upočasnjuje svetovno gospodarsko rast, je vsesplošno zaostrovanje denarne politike, ki je posledica večjega preseganja inflacijskih ciljev od pričakovanega, so zapisali pri OECD.\n\nVse več centralnih bank v boju z naraščajočo inflacijo namreč viša ključne obrestne mere.\n\nV primerjavi z napovedmi organizacije iz decembra 2021, torej pred začetkom ruske invazije na Ukrajino, naj bi bil svetovni bruto domači proizvod (BDP) prihodnje leto za vsaj 2.800 milijard dolarjev nižji.\n\nOrganizacija s sedežem v Parizu je v črnogledem poročilu, poimenovanem Plačevanje cene vojne, zapisala, da je vojna povečala inflacijske pritiske, medtem ko so življenjski stroški že tako ali tako hitro naraščali, poročilo povzema francoska tiskovna agencija AFP.\n\n\"Učinki vojne in nadaljevanje izbruhov pandemije covid-19 v nekaterih delih sveta so zmanjšali rast in povzročili dodaten pritisk na rast cen, predvsem energentov in hrane,\" so zapisali v organizaciji.\n\nNapovedi za skoraj vse države v skupini 20 največjih gospodarstev so se v primerjavi z junijskimi zmanjšale, razen za Turčijo, Indonezijo in Veliko Britanijo, za zadnjo je sicer napovedana ničelna rast.\n\nOECD po novem pričakuje, da bo Nemčija prihodnje leto zašla v recesijo. Največje evropsko gospodarstvo naj bi se prihodnje leto skrčilo za 0,7 odstotka, kar je 2,4 odstotne točke manj od junijske napovedi.\n\n10.25 Kadirov znorel nad Rusi, ki nočejo v vojno: Nimajo se pravice imenovati moški\n\nČečenski vodja Ramzan Kadirov je prek aplikacije Telegram znova napadel Ruse, ki nočejo v vojno v Ukrajino.\n\n\"Ljudje, mislite, da bežite pred smrtjo?\" je zapisal Kadirov in dodal, da bi morala biti smrt za domovino posebna čast. Foto: Reuters\n\n\"Ali imajo pravico, da se imenujejo moški? Ne! Imajo čast? Ne! Imajo občutek dostojanstva? Ne! Imajo moralne vrednote? Ne!\" je napisal Kadirov. Dodal je, da so ga še posebej presenetili \"nekateri moški na Kavkazu\".\n\n\"Ljudje, mislite, da bežite pred smrtjo?\" je še zapisal Kadirov in dodal, da bi morala biti smrt za domovino posebna čast.\n\n\"Končno razumemo, da s pomočjo fašistov, ki delujejo v Ukrajini, želijo uničiti našo državo. To pomeni, da je naša domovina v nevarnosti. Več deset milijonov Rusov ne ve, kolikokrat je bila naša država ogrožena v zadnjih 20 letih. In le zahvaljujoč jasni in dostojni politiki ruskega predsednika Vladimirja Putina so ti napadi propadli,\" je prek Telegrama dejal čečenski voditelj.\n\nDodaja, da bo Zahod, tudi če bodo proruske sile zapustile vse regije, tudi Krim, še naprej pritiskal na Rusijo.\n\n\"Dajem vam besedo, če ne bomo branili svojih interesov, se bo slabo končala za vse Ruse. Izgubili bomo suverenost in neodvisnost Rusije, sovražniki pa bodo prišli v vse naše domove. Sami se odločite in mi, Čečeni, bomo branili našo državo in izpolnili red predsednika države,\" je dodal Kadirov.\n\n9.46 Ruski patriarh: Vojaki, ki umrejo v Ukrajini, bodo oproščeni grehov\n\nRuski patriarh Kiril je med nedeljsko pridigo, ki se je nanašala na vojno v Ukrajini, dejal, da \"žrtvovanje sebe za izpolnjevanje vojaške dolžnosti očisti vse grehe\", poroča ukrajinska Pravda.\n\nWhat is the Russian Orthodox Church making of Putin's mobilisation?\n\n\n\nPatriarch Kirill said in his sermon today that soldiers dying in Ukraine would have all their sins washed away pic.twitter.com/PBBD7FxlfO — Francis Scarr (@francis_scarr) September 25, 2022\n\n\"Vemo, da mnogi danes umrejo v čeljustih smrtonosnega boja. Cerkev moli, da se bo ta bitka čim prej končala, da bo v tej bratski vojni umrlo čim manj bratov. Hkrati pa Cerkev razume, da če tisti, ki ga vodi občutek dolžnosti in moč prisege, ki jo je dal, umre med opravljanjem svoje vojaške dolžnosti, ta oseba nedvomno opravi dejanje, ki je enako žrtvovanju. Žrtvuje se za druge. Zato verujemo, da je taka oseba čista vseh grehov, ki jih je naredila,\" je v pridigi dejal patriarh Kiril.\n\nV prejšnjih pridigah je ruski patriarh Kiril med drugim dejal, da Rusi v Ukrajini počnejo \"junaška dejanja\", če ubijajo Ukrajince.\n\n9.15 Inštitut za vojne študije napoveduje velike težave mobilizacije za Rusijo\n\nAmeriški Inštitut za vojne študije v svojem zadnjem poročilu o vojni v Ukrajini ocenjujejo, da je \"malo verjetno, da bo ruska vojska premagala temeljne strukturne izzive\", saj poskuša mobilizirati veliko ljudi za nadaljevanje napada na Ukrajino.\n\n\"Oborožene sile Rusije od leta 2008 niso določile pogojev za izvajanje učinkovite mobilizacije v velikem obsegu in niso zgradile rezervnih sil, potrebnih za hitro mobilizacijo, katere cilj je hiter učinek na bojišču,\" so zapisali v poročilu, poroča Index.\n\n8.31 Britanci: Prvi vpoklicani Rusi so že v vojaških bazah\n\nPrvi od več deset tisoč vpoklicanih državljanov Rusije so začeli prihajati v vojaške baze na začetek urjenja, trdijo na britanskem obrambnem ministrstvu. Britanci prav tako menijo, da bo ruska vojska vse vpoklicane državljane Rusije težko usposobila za vojno.\n\nLatest Defence Intelligence update on the situation in Ukraine - 26 September 2022\n\n\n\nFind out more about the UK government's response: https://t.co/qJ9KOiz3lB\n\n\n\n🇺🇦 #StandWithUkraine 🇺🇦 pic.twitter.com/a84C4tDfep — Ministry of Defence 🇬🇧 (@DefenceHQ) September 26, 2022\n\n7.45 \"Če Rusija uporabi jedrsko orožje …\"\n\n\"Če uporabi taktično jedrsko orožje v Ukrajini, bodo posledice za Rusijo katastrofalne. ZDA in zavezniki bodo odločno odgovorili,\" je v intervjuju za ameriško televizijo NBC dejal svetovalec Bele hiše za nacionalno varnost Jake Sullivan. Po njegovih besedah Američani najvišjim predstavnikom oblasti v Moskvi že nekaj časa prek vseh kanalov sporočajo, naj o jedrski možnosti raje ne razmišljajo.\n\n7.11 Po Rusiji spopadi zaradi mobilizacije\n\nTudi danes po spletu krožijo videoposnetki spopadov civilistov s policijo v Rusiji, poroča The Guardian. Kot je razvidno iz videoposnetkov (tokrat iz regije republike Dagestan), so izbruhnili krvavi spopadi med množico mlajših moških, ki ne želijo slediti ukazom Vladimirja Putina in obleči uniforme okupacijske vojske v Ukrajini.\n\nV Irkutsku pa naj bi nastal spodnji videoposnetek, ki po poročanju The Guardiana kaže napad mobiliziranega domačina na lokalnega vodjo centra za mobilizacijo.",
    "Slovenski oklepnik zapuščen na ukrajinski fronti": "Enega od oklepnikov, ki ga je Slovenija donirala Ukrajini, so našli zapuščenega oziroma poškodovanega. Kot je razvidno iz posnetka, objavljenega na družbenih omrežjih, je oklepnik BVP M80A eden v vrsti treh vojaških vozil ukrajinske 110. mehanizirane brigade. Video so posneli ukrajinski vojaki, in sicer na območju severovzhodno od Hersona in južno od Velike Oleksandrivke.\n\nGre za enega izmed oklepnikov, ki jih je junija letos Slovenija kot prvo resno donacijo, namenila Ukrajini. Takrat je poslala 35 oklepnih pehotno amfibijskih vozil BVP M80A, ki so bila dolga leta spravljena in konzervirana med tanki in drugimi oklepniki v bližini Pivke, dekonzervacija pa je trajala več tednov. V zameno za donacijo je Slovenija od ZDA prejela precejšen dobropis, ki naj bi ga uporabila za opremo, ki jo potrebuje pri svojem delovanju.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nTo pa ni bila zadnja donacija Ukrajini. Slovenija ji je namreč donirala še 28 tankov M-55 S, v zameno pa bo od Nemčije prejela 35 težkih 8X8 nakladalnih tovornjakov in pet težkih 8X8 vodnih cistern za izgradnjo srednje bataljonske skupine. Dogovor je bil po besedah premierja Roberta Goloba sprejet v duhu solidarnosti z ukrajinskim narodom, ki se sooča z rusko agresijo, krožna izmenjava pa bo okrepila tudi obrambno sodelovanje med državama.\n\nicon-expand Slovenski oklepnik FOTO: Posnetek zaslona",
    "Kaj se dogaja? V rusko vojsko po pomoti vpoklicani starejši, študenti in bolni. #video #vŽivo": "213. dan vojne v Ukrajini. Ruske oblasti so danes obljubile, da bodo odpravile napake pri mobilizaciji ljudi za boj v Ukrajini. V javnosti je namreč završalo, ker so bili po pomoti vpoklicani študenti, starejši in bolni. Ko je ruski predsednik Vladimir Putin v sredo razglasil delno mobilizacijo, je dejal, da bodo vpoklicali le tiste z ustreznim znanjem in izkušnjami.\n\nBeating of protesters in St. Petersburg. pic.twitter.com/twZvXNSjTx — NEXTA (@nexta_tv) September 24, 2022\n\nDnevni pregled najpomembnejših dogodkov:\n\n\n\n22.08 Ukrajina prejela raketni sistem, ki varuje Belo hišo\n\n17.52 Moskva obljubila odpravo napak pri mobilizaciji\n\n16.27 Grozljivi posnetki s protesta v Rusiji: policisti okrutno pretepli protestnika\n\n15.34 Srbija ne bo priznala rezultatov referendumov v Ukrajini\n\n14.06 Na rusko-finski meji še vedno kolone vozil\n\n13.32 To je prostor, kjer živijo mobiliziranci\n\n13.28 Ukrajinci: Danes smo sestrelili že osem dronov\n\n9.48 Hudi spopadi na ulicah pomembnega mesta: \"Za Rusi bodo ostala le njihova trupla\"\n\n7.39 Lavrov: Uradna rusofobija na Zahodu je brez primere\n\n7:00 Zelenski: Za vsakega ruskega vojaka, ki se preda, jamčimo tri stvari\n\n6:51 Rusi znova napadajo ukrajinska mesta\n\n6:47 V ruskih mestih pridržali več kot 730 protestnikov\n\n6:45 Putin podpisal spremembe zakona: do deset let zapora za vojake, ki se izognejo mobilizaciji\n\n22.08 Ukrajina prejela raketni sistem, ki varuje Belo hišo\n\nAmeričani so v Ukrajino poslali raketne sisteme NASAMS, ki lahko sestrelijo letala. Gre za sisteme, ki sicer varujejo Belo hišo. Ukrajinski predsednik Zelenski se je Bidnu že zahvalil, poroča hrvaški Index.\n\n\"Te sisteme potrebujemo za zaščito naših šol, bolnišnic, univerz in domov. Potrebujemo varnost, da pritegnemo Ukrajince, da se vrnejo domov. Če bo varno, bodo prišli, se naselili, delali in plačevali davke in potem ne bomo imeli pet milijard dolarjev proračunskega primanjkljaja,\" je dejal Zelenski.\n\n17.52 Moskva obljubila odpravo napak pri mobilizaciji\n\nRuske oblasti so danes obljubile, da bodo odpravile napake pri mobilizaciji ljudi za boj v Ukrajini. V javnosti je namreč završalo, ker so bili po pomoti vpoklicani študenti, starejši in bolni. Ko je ruski predsednik Vladimir Putin v sredo razglasil delno mobilizacijo, je dejal, da bodo vpoklicali le tiste z ustreznim znanjem in izkušnjami.\n\nOblasti v Volgogradu na jugozahodu Rusije so na primer 63-letnega nekdanjega vojaškega uslužbenca s sladkorno boleznijo kljub slabemu zdravju in možganskim težavam poslale na usposabljanje. Poziv je prejel tudi 58-letni ravnatelj šole Aleksander Faltin, čeprav nima vojaških izkušenj, poroča francoska tiskovna agencija AFP.\n\nZaradi takšnih in podobnih primerov vpoklica je mnogo Rusov izrazilo ogorčenje. Obema omenjenima so oblasti kasneje dovolile, da se vrneta domov. Predsednica zgornjega doma ruskega parlamenta Valentina Matvijenko je zato danes regionalne oblasti, ki nadzorujejo mobilizacijo, pozvala, naj se izogibajo napakam. \"Nepravilni primeri mobilizacije sprožajo ostre odzive v družbi, in to upravičeno,\" je dejala v izjavi na Telegramu.\n\n\"Nekateri domnevajo, da je hitra oddaja poročila (nadrejenim) pomembnejša od pravilnega izpolnjevanja tega pomembnega poslanstva,\" je dodala in regionalnim oblastem ukazala, naj od zdaj naprej mobilizacijo izvajajo \"brez ene same napake\".\n\nMedtem je na protestih proti mobilizaciji v ruski republiki Dagestan na Kavkazu tamkajšnja policija proti protestnikom sprožila opozorilne strele, poroča nemška tiskovna agencija dpa. V vasi Endirej, približno na pol poti med Mahačkalo in Groznim, so protestniki blokirali cesto, da bi tako ovirali mobilizacijo 110 moških, na kar je policija odgovorila z opozorilnimi streli.\n\nShodi proti vpoklicu v vojsko so bili tudi v Mahačkali. Na enem od posnetkov, objavljenih na družbenih omrežjih, je videti, kako policist udarja po obrazu moškega, ki je že bil aretiran. Na drugem posnetku ženske tečejo pred vozečim patruljnim vozilom, da bi ga ustavile. Po mnenju opazovalcev je Dagestan, kjer prevladuje muslimansko prebivalstvo, ena od ruskih regij, iz katere so oblasti vpoklicale še posebej veliko moških. Tudi na splošno aktivisti menijo, da je mobilizacija še posebej prizadela pripadnike etničnih manjšin, navaja dpa.\n\nPutin je v sredo odredil delno vojaško mobilizacijo 300 tisoč rezervistov za bojevanje v Ukrajini. Ob tem je zatrdil, da je Moskva pripravljena uporabiti vsa razpoložljiva sredstva, tudi jedrska, za zaščito \"ruskega\" ozemlja, potem ko so regije v Ukrajini, ki so pod nadzorom ruskih in proruskih sil, razglasile, da bodo tam izvedle referendume o priključitvi k Rusiji. Ti trenutno potekajo in bodo trajali vse do torka.\n\nRuski predsednik je v soboto podpisal zakon, s katerim je zaostril kazen za prostovoljno predajo in zavračanje odhoda na bojišče. Ta zdaj znaša deset let zapora. Podpisal je tudi poseben zakon, s katerim je olajšal dostop do ruskega državljanstva vsem tujcem, ki se želijo pridružiti ruski vojski.\n\nZaradi odrejene mobilizacije je v preteklih dneh v Rusiji potekalo več protestov, oblasti pa so med njihovim zatiranjem aretirale več kot tisoč ljudi. Veliko ljudi želi tudi zapustiti državo, zaradi česar so v zadnjih dneh poročali o povečanem prometu na ruskih mejah, predvsem z Gruzijo in Finsko.\n\n16.27 Grozljivi posnetki s protestov v Rusiji: policisti okrutno pretepli protestnika\n\nPotem ko je ruski predsednik odredil delno mobilizacijo, se v Rusiji dnevno odvijajo množični protesti. Pred kratkim so na spletu zaokrožili posnetki s protesta v Sankt Peterburgu, kjer so policisti brutalno in popolnoma nehumano pretepli enega izmed protestnikov oziroma upornikov mobilizacije.\n\nPosnetek iz Sankt Peterburga je na svojem profilu na Twitterju delil beloruski medij Nexta, ki je objavil tudi posnetek protesta iz Moskve, kjer so policisti v policijski kombi zvlekli mlajšo žensko, nato pa so se iz kombija slišali divji ženski kriki.\n\nIn #Moscow, Putin's punishers dragged the young woman into a police truck, after which wild screams began to be heard from there. pic.twitter.com/GydiW7CH3K — NEXTA (@nexta_tv) September 24, 2022\n\n15.34 Srbija ne bo priznala rezultatov referendumov v Ukrajini\n\nSrbski minister za zunanje zadeve Nikola Selaković je danes izjavil, da Srbija ne bo priznala rezultatov referendumov na ozemljih pod nadzorom ruskih sil v Ukrajini. Po njegovih besedah bi bilo namreč to povsem v nasprotju s srbskimi državnimi in nacionalnimi interesi, poroča srbska tiskovna agencija Tanjug. Selaković je na današnji novinarski konferenci v Beogradu dejal, da Srbija rezultatov teh referendumov v skladu z ustanovno listino ZN ter splošno sprejetimi načeli in normami mednarodnega javnega prava ne more priznati.\n\nPriznanje rezultatov bi bilo po Selakovićevi oceni \"popolnoma v nasprotju s srbskimi državnimi in nacionalnimi interesi\", kot tudi v nasprotju \"s srbsko politiko ohranjanja ozemeljske celovitosti in suverenosti ter nedotakljivosti meja\". Zunanji minister se je pri tem skliceval na vzporednice med ruskim napadom na Ukrajino in problemom Kosova, na kar je na 77. zasedanju Generalne skupščine ZN v New Yorku nedavno opozoril tudi srbski predsednik Aleksandar Vučić, poroča nemška tiskovna agencija dpa.\n\n\"Kakšna je razlika med suverenostjo Ukrajine in Srbije? Suverenost in ozemeljska celovitost Srbije sta bili grobo kršeni, kar ste vi ali vsaj nekateri izmed vas uzakonili in mednarodno priznali,\" je na zasedanju zbranim dejal Vučić.\n\nNekdanja srbska pokrajina Kosovo je leta 2008 razglasila neodvisnost, ki je Beograd ne priznava, priznava pa jo del mednarodne skupnosti. Glede vojne v Ukrajini Vučić manevrira med Rusijo in Zahodom, saj je po eni strani ruski napad obsodil, po drugi pa je zavrnil sankcije proti Moskvi.\n\nNa ozemljih na vzhodu in jugu Ukrajine, ki so v celoti ali delno pod nadzorom ruskih sil, so proruski separatisti v petek začeli izvajati referendume o priključitvi Rusiji. Njihovo izvedbo so Kijev in zahodni zavezniki obsodili kot nezakonito prilaščanje ozemlja. Referendumi v regijah Lugansk, Doneck, Herson in Zaporožje naj bi sicer trajali do torka, ko bodo začeli preštevati glasove.\n\n14.06 Na rusko-finski meji še vedno kolone vozil\n\nFinski obmejni policisti še vedno poročajo o povečanem prometu na mejnih prehodih z Rusijo, odkar je ruski predsednik Vladimir Putin odredil delno mobilizacijo prebivalstva za boj v Ukrajini. Ukrajinski predsednik Volodimir Zelenski pa je v nočnem nagovoru dejal, da bodo z ruskimi vojaki, ki se bodo predali ukrajinskim silam, ravnali civilizirano.\n\nNa najpomembnejšem mejnem prehodu med Rusijo in Finsko Vaalimaa se je danes zjutraj ob 8.uri po lokalnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty.\n\nV soboto je na Finsko vstopilo 8.572 ruskih državljanov, medtem ko jih je pred tednom dni mejo prečkalo 5.286, je dodal. V tem času se je iz Finske v Rusijo 4.199 ljudi tudi vrnilo, poroča nemška tiskovna agencija dpa.\n\nMejni prehod Vaalima, ki je zdaj postal najbolj obremenjena kontrolna točka za vstop na Finsko, se po navedbah mejnih policistov uporablja za neposredna potovanja v Helsinke, od koder mnogi Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države.\n\nFinska ima z Rusijo okoli 1.340 kilometrov skupne meje, kar je več kot katerakoli druga država v EU. Ruski turisti so do zdaj kljub vojni v Ukrajini lahko vstopali v schengensko območje čez finsko mejo, vendar pa so v Helsinkih nedavno napovedali, da nameravajo uvesti prepoved vstopa za turiste z veljavnimi schengenskimi vizumi. Podoben ukrep so že sprejele Poljska in baltske države.\n\n13.32 To je prostor, kjer živijo mobiliziranci\n\nSvetovalec ukrajinskega ministra za notranje zadeve Anton Gerashenko je objavil videoposnetek prostora, kjer živijo mobiliziranci.\n\n\"Očitno vas lahko, če močneje kihnete, ubije padajoči strop,\" je zapisal.\n\nMobilized Ingush people [ethnic minority in Russia] live here.\n\n\n\nIt seems that if you sneeze carelessly, you can be killed by the ceiling falling on your head.\n\n\n\n📽: @StratCom_AFU pic.twitter.com/f6FTHj1yXj — Anton Gerashchenko (@Gerashchenko_en) September 25, 2022\n\n13.28 Ukrajinci: Danes smo sestrelili že osem dronov\n\nUkrajinske zračne sile so sporočile, da so danes sestrelile osem ruskih brezpilotnih letal.\n\n9.48 Hudi spopadi na ulicah pomembnega mesta: \"Za Rusi bodo ostala le njihova trupla\"\n\nUkrajinsko napredovanje pri osvobajanju ozemlja od ruskih sil na vzhodu države so upočasnili ruski odpor in vremenske razmere. V mestu Kupjansk na fronti je slišati nenehno obstreljevanje, črn dim pa se dviga z druge strani reke Oskil, ki še vedno ločuje ukrajinske in ruske sile.\n\n1 / 3 2 / 3 3 / 3\n\n\"Dež trenutno otežuje uporabo težkega orožja. Uporabljamo lahko le asfaltirane ceste,\" je za agencijo France Presse povedal ukrajinski narednik Roman Malina. \"Trenutno zaradi oteženega gibanja zaradi vremenskih razmer ciljamo na njihova oklepna vozila, skladišča orožja in skupine vojakov,\" je dodal.\n\nUkrajinski vojaški upravitelj Kupjanska Andriy Kanasevic je v petek dejal, da bo vojska potrebovala do deset dni, da popolnoma zavaruje območje. Ukrajinsko topništvo je v soboto ciljalo na ruske položaje v gozdu vzhodno od mesta, a so Rusi odgovorili z brezpilotnimi letali. Več beguncev je na ukrajinsko ozemlje prestopilo po poškodovanem mostu, ki je še vedno pobarvan v barvah zastave ruskih okupatorjev.\n\nPrestopila sta ga tudi dva ukrajinska vojaka, dobro opremljena z ameriškimi jurišnimi puškami in neprebojnimi jopiči. Eden od njiju z vzdevkom Mario je dejal, da je še prezgodaj reči, kdaj bo vzhodna obala popolnoma pod ukrajinskim nadzorom, a je prepričan, da so Rusi v procesu umika, piše francoska agencija. \"Samo njihova trupla bodo ostala,\" je rekel Mario. \"Na splošno je stanje dobro. Glede na obseg operacije skorajda nismo imeli izgub,\" je dodal.\n\nVečina Kupjanska, ključnega železniškega vozlišča, ki ga Rusija uporablja za oskrbo svojih enot na južni fronti v Donecku, je po protiofenzivi, ki se je začela v začetku tega meseca, padla pod ukrajinski nadzor.\n\nToda majhen del Harkovske oblasti na vzhodni strani reke Oskil ostaja pod ruskim nadzorom in preprečuje Ukrajini nadaljnji napredek proti regiji Lugansk, ki jo želi Moskva priključiti. \"Da, imamo dovolj vojske in orožja, vendar bo odvisno od tega, kaj se bo zgodilo na drugi strani,\" je dejal Malina.\n\n\"Poskušajo najti šibke točke v naši obrambni liniji, zato nas občasno napadajo s tanki in marinci. Naša morala je dobra. Pripravljeni smo na boj, vendar potrebujemo več težkega orožja,\" je zaključil Mario in ponovil ukrajinske pozive Zahodu, naj pošlje orožje.\n\n7.39 Lavrov: Uradna rusofobija na Zahodu je brez primere\n\nRuski zunanji minister Sergej Lavrov je v soboto ostro kritiziral zahodne države zaradi vojne v Ukrajini in dejal, da želijo ZDA in njihovi zavezniki uničiti njegovo državo. \"Uradna rusofobija na Zahodu je brez primere. Razsežnosti so groteskne,\" je dejal Lavrov v govoru na Generalni skupščini ZN.\n\nZagovarjal je tudi referendume, ki so potekali v petek v delih Ukrajine, ki so jih zasedli Rusi, in trdil, da gre za ljudi, ki iščejo zemljo, \"na kateri so njihovi predniki živeli stotine let\".\n\n\"Uradna rusofobija na Zahodu je brez primere. Razsežnosti so groteskne,\" je dejal Lavrov v govoru na Generalni skupščini ZN. Foto: Reuters 7:00 Zelenski: Za vsakega ruskega vojaka, ki se preda, jamčimo tri stvari\n\nV svojem večernem nagovoru je ukrajinski predsednik Volodimir Zelenski dejal, da Ukrajina za vsakega ruskega vojaka, ki se preda, jamči tri stvari. \"Prvič, z vami bodo ravnali civilizirano, v skladu z vsemi konvencijami. Drugič, nihče ne bo izvedel okoliščin vaše predaje, nihče v Rusiji ne bo vedel, da je bila vaša predaja prostovoljna. In tretjič, če se bojite vrnitve v Rusijo in ne želite izmenjave, bomo našli način, da zagotovimo tudi to,\" je povedal Zelenski.\n\n6:51 Rusi znova napadajo ukrajinska mesta\n\nV soboto je Rusija začela večkratne napade na ukrajinska mesta. Ukrajinski uradniki so sporočili, da je ruska raketa zadela stanovanjsko hišo v mestu Zaporožje in pri tem ubila eno osebo ter jih ranila sedem. V napadih na jugu in vzhodu države so bili skupno ubiti trije ljudje, 19 pa je bilo ranjenih.\n\nPoleg tega so ukrajinske oblasti sporočile, da so Rusi z brezpilotnimi letali kamikaze napadli Odeso. Serhij Bratčuk, tiskovni predstavnik vojaškega poveljstva regije Odesa, je povedal, da je bila upravna stavba v središču Odese zadeta trikrat. En dron je po njegovih besedah ​​sestrelila ukrajinska zračna obramba. O žrtvah ni poročil.\n\nA large fire has broke out in #Odesa following early morning explosions there. Unclear what was targeted. pic.twitter.com/ULmNyNDVSH — The Intel Crab (@IntelCrab) September 25, 2022\n\n6:47 V ruskih mestih pridržali več kot 730 protestnikov\n\nMoskva je v petek organizirala referendume o pridružitvi Rusiji v štirih okupiranih regijah Ukrajine, kar so obsodili Kijev in zahodne države, ki so glasovanje označile za prevaro in obljubile, da ne bodo priznale rezultatov. Medtem je bilo v soboto med protesti proti mobilizaciji priprtih več kot 730 ljudi po vsej Rusiji.\n\nNeodvisna skupina OVD-Info je povedala, da so pripori potekali v 32 različnih mestih, od Sankt Peterburga do Sibirije. Protesti so nezakoniti po ruski zakonodaji.\n\nAnti-#mobilization protests today all over #Russia. About 100 people arrested so far. pic.twitter.com/RRlWjZiGEK — Igor Sushko (@igorsushko) September 24, 2022\n\n6:45 Putin podpisal spremembe zakona: do deset let zapora za vojake, ki se izognejo mobilizaciji\n\nRuski predsednik Vladimir Putin je v soboto podpisal spremembe zakona, ki predvidevajo do 10 let zapora za vojake, ki se izognejo mobilizaciji, dezertirajo, se predajo ali zavrnejo boj. Te spremembe kazenskega zakonika predvidevajo kazen do 10 let zapora za vojake, ki dezertirajo, se ne odzovejo na mobilizacijo, se \"nedovoljeno\" predajo sovražniku ali zavrnejo boj. Tudi za dejanja ropa je zagrožena kazen do 15 let zapora.\n\nPravne spremembe so prišle po tem, ko je Rusija ta teden napovedala delno mobilizacijo rezervistov za boj v Ukrajini, kjer so ruske sile v zadnjih tednih utrpele neuspehe. Ukaz o mobilizaciji, za katerega oblasti pravijo, da velja za 300 tisoč ljudi, je povzročil zaskrbljenost številnih Rusov, nekateri pa so se odločili zapustiti državo. Medtem ko si Moskva na vse načine prizadeva pridobiti več moških za odhod na bojišča v Ukrajino, je Putin v soboto podpisal zakon, ki tujcem olajša vstop v vojsko za pridobitev ruskega državljanstva.",
    "Vpoklicani ustrelil poveljnika, na fronto naj bi jih pošiljali brez urjenja": "Na peti dan mobilizacije v Rusiji in predzadnji dan referenduma v štirih vzhodnih ukrajinskih regijah so v vojaške baze začeli prihajati vpoklicani moški. Eden izmed njih je domnevno zaradi napak pri mobilizaciji ustrelil vojaškega poveljnika v regiji Irkutsk v Sibiriji. Mobilizirance naj bi brez urjenja pošiljali na fronto. Prav tako o mrtvih poročajo s protestov. Vrstijo se odzivi na grožnje Vladimirja Putina glede jedrskega orožja, medtem naj bi se ruski predsednik srečal z Aleksandrom Lukašenkom. V Rusiji se govori o zapiranju mej. Zelenski je sporočil, da so v Izjumu odkrili dve novi množični grobišči, spopadi na vzhodu in jugu države se nadaljujejo.\n\nicon-expand Zaenkrat je bilo vpoklicanih nekaj deset tisoč vojakov, poroča Guardian. FOTO: AP\n\nNezadovoljstvo z načinom mobilizacije se je pokazalo tudi v eni izmed vojaških baz v sibirski regiji Irkutsk. 25-letni vpoklicani moški, ki se ne želi bojevati v vojni, je ustrelil lokalnega vojaškega poveljnika, domnevno so odjeknili trije streli. \"Nihče ne bo šel nikamor,\" je rekel moški nekaj trenutkov, preden je začel streljati, je povedala priča za tiskovno hišo Baikal People. Strelec naj bi bil \"ogorčen nad načinom delne mobilizacije, kjer so na fronto vpoklicali tudi tiste, ki ne izpolnjujejo kriterijev,\" je lokalnim medijem nato sporočila njegova mati. Pred streljanjem naj bi poveljnik novo vpoklicane vojake pozdravljal na fronti in jih spodbujal k bojevanju, poroča Guardian. Zanesljivih podatkov o tem, ali je poveljnik napad preživel, ni, videoposnetki napada, ki so zaokrožili po spletu, pa prikazujejo, kako vojaki iz stavbe na nosilih prenašajo pokritega nepremičnega poveljnika. 25-letnika so pridržali, guverner regije pa je sporočil, da ga bodo kaznovali.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nUkrajinski generalni štab trdi, da Moskva na fronto že pošilja mobilizirane vojake, brez, da bi jih prej izurila. Tudi britansko ministrstvo za obrabo predvideva, da bo približno 10.000 moških, ki se je zaenkrat odzvalo na vpoklic, deležnih malo usposabljanja in da bodo ob prihodu na fronto brez kakršnekoli vadbe in kondicije hitro postali utrujeni. \"Pomanjkanje vojaških inštruktorjev in naglica, s katero je Rusija začela mobilizacijo, nakazujeta, da bo veliko vpoklicanih [ruskih] vojakov razporejenih na fronto z minimalnimi ustreznimi pripravami,\" so zapisali. Na napake pri vpoklicu so v nedeljo postali pozorni tudi nekateri Putinovi zavezniki, predsednica ruskega zgornjega doma Valentina Matvienko in predsednik državne dume, spodnjega doma Rusije, Vjačeslav Volodin. Guverner vladimirske regije Avdejev pa je ob napakah pri vpoklicu že v soboto mobilizirane vojake pozval, naj se \"vsak, ki bo pomotoma poklican, vrne domov\". \"Dejansko obstajajo primeri, ko je bil mobilizacijski odlok kršen. V nekaterih regijah si guvernerji dejavno prizadevajo, da bi stanje popravili,\" je novinarjem povedal tiskovni predstavnik Kremlja Dmitrij Peskov. Pri tem je poudaril, da se število primerov nespoštovanja odloka zmanjšuje in hkrati izrazil upanje, da se bodo sedaj vse napake odpravile, mobilizacija pa pospešila. Ob razglasitvi delne mobilizacije 300.000 vojakov je Putin dejal, da bo služenje vojaškega roka veljalo le za tiste z \"ustreznimi veščinami ali vojaškimi izkušnjami\". Moški še vedno bežijo iz države Nadaljuje se tudi bežanje tistih, ki se ne želijo boriti na fronti. Britanski mediji poročajo, da državo zapuščajo predvsem moški, na mejnih prehodih so daljše kolone. Od srede se je iz Rusije v Mongolijo prek mejnega prehoda Altanbulag prepeljalo več kot 3.000 Rusov. Nekdanji krimski senator (od priključitve leta 2014) Sergej Cekov je pozval k zaprtju ruskih mej za \"vojaško sposobne\", poroča RIA. Agencija še navaja, da je oblasti pozval, naj (sicer že zvišano) kazen za izogibanje vojaškemu pozivu dvignejo na 50.000 rubljev (približno 880 evrov). Rusija naj bi po poročanju medijev zaprla mejo v regiji Rostov ob in prebivalce pozvala, naj se zglasijo na vpoklicu. Ruske oblasti so sicer uradno zatrdile, da ni bilo sprejetih nobenih odločitev glede zaprtja ruskih meja in uvedbi vojnega stanja v nekaterih obmejnih regijah. Protesti se sprevračajo v večje izgrede Kritike še vedno glasno izražajo tudi v več kot 30 ruskih mestih, kjer se že peti dan zapored odvijajo demonstracije. Pridržali naj bi že več kot 2000 protestnikov, člani humanitarnih organizacij pa poročajo o zelo grobem ravnanju s protestniki, piše BBC. Policisti in vojaki so se nad demonstrante spravili tudi s pestmi, paralizatorji in pendreki. Kot smo že poročali, protestniki tudi blokirajo ceste, s čimer ovirajo mobilizacijo. Iz republike Dagestan na Kavkazu je včeraj med protesti prišlo do opozorilnih strelov, po najnovejših informacijah so se sprevrgli v večje nemire v katerih so aretirali več kot 100 ljudi.\n\nicon-expand FOTO: Profimedia icon-chevron-left icon-chevron-right\n\nPo mnenju opazovalcev je Dagestan, kjer prevladuje muslimansko prebivalstvo, ena od ruskih regij, iz katere so oblasti vpoklicale še posebej veliko moških. Tudi na splošno so aktivisti mnenja, da je mobilizacija še posebej prizadela pripadnike etničnih manjšin. Po poročanju britanskih medijev je v vojni z Ukrajino umrlo 301 vojakov iz Dagestanske regije, kar je 10-krat več kot v Moskvi.\n\nSrečanje Putina in Lukašenka: \"Naj bežijo\" Beloruski mediji poročajo , da se je Vladimir Putin sestal z beloruskim predsednikom Aleksandrom Lukašenkom. Med drugim je pogovor tekel tudi o mobilizaciji in nezadovoljstvu z njo, poroča Guardian. Beloruski predsednik je ob tem Putinu svetoval, naj tistim, ki bežijo iz države, to pusti. \"Še prosili bodo, da pridejo nazaj, takrat se boš lahko odločil, kaj boš storil z njimi,\" mu je dejal. Več informacij sledi.\n\nicon-expand Aleksander Lukašenko FOTO: AP\n\nRusija sporočila delno udeležbo in legitimnost referenduma Medtem se v štirih vzhodnih ukrajinskih regijah, ki so delno pod rusko oblastjo, odvija predzadnji dan zbiranja referendumskih podpisov o priključitvi k Rusiji. Po tem, ko so čez vikend iz Ukrajine prihajale novice, da uradnike, ki po hišah zbirajo podpise, spremljajo tudi vojaki, so nekateri ruski politiki že prepričani, da bodo regije prešle pod njihov nadzor. Eden izmed voditeljev ruske administracije v regiji Herson Kiril Stremusov je namreč dejal, da pričakuje, da bo hersonška regija ob prvi priložnosti postala del Ruske federacije, je zapisala ruska agencija RIA. \"Moje osebno mnenje je, da se bo to zgodilo zelo kmalu, prej ko bo regija poslala polnopravni subjekt, prej bomo lahko vzpostavili mirno življenje,\" je še dodal. Ruska tiskovna agencija RIA pa je še pred iztekom glasovanja objavila prve podatke o volilni udeležbi na referendumih v okupiranih Donecku, Lugansku, Zaporožju in Hersonu. Številke kažejo, da je bila udeležba zadostna, ruske oblasti so zato referendum razglasile za legitimne. V Donecku naj bi bila volilna udeležba 77-odstotna, v Hersonu pa 49-odstotna.\n\nicon-expand Referendum v Ukrajini FOTO: AP\n\nVolodimir Zelenski je Ukrajincem obljubil, da bo državo osvobodili kljub ruskim referendumom. Zahod (z njim tudi Srbija) je sicer že povedal, da rezultatov ne bo priznal. Kritike nad referendumov prihajajo tudi iz Zaporožja, državno jedrsko podjetje, ki upravlja s tamkajšnjo jedrsko elektrarno, je namreč na Telegramu zapisalo, da so se med njih pomešali pripadniki proruskih sil ter namesto njih izpolnili glasovnice. \"Pretvarjali so se, da so člani osebja. Ob koncu izmene so se pomešali med zaposlene, ki so odhajali. Med potjo do avtobusa, kjer je potekalo glasovanje, so z vzkliki izražali podporo Rusiji, glasovali, nato pa odšli,\" je zapisal Energoatom. Medtem ko se podpisi še danes zbirajo od vrat do vrat in na začasnih voliščih, bo v torek mogoče glasovati le na uradnih voliščih. Japonska prepovedala dobavo jedrskega orožja Rusiji Nadaljujejo se tudi pogovori o tem, kakšna bo naslednja poteza ruskega predsednika. Putin je namreč prejšnji teden v nagovoru z napovedjo o mobilizaciji zagrozil tudi z uporabo jedrskega orožja. ZDA so Rusijo v primeru, da bo ta orožje res uporabila, zasebno posvarile pred katastrofalnimi posledicami. Japonska je zaradi njegovih napovedi resno zaskrbljena, poroča AP. V ponedeljek je zato najvišji vladni predstavnik napovedal dodatno prepoved izvoza kemičnega orožja v Rusijo, z današnjim dnem so prepovedali izvoz kemičnega orožja za 21 ruskih organizacij, vključno z znanstvenimi laboratoriji. \"Kot edina država na svetu, ki je utrpela jedrske napade, odločno zagovarjamo, da se grožnja ali uporaba jedrskega orožja s strani Rusije nikoli ne sme zgoditi,\" je na redni tiskovni konferenci povedal Hirokazu Matsuno. Ob tem je omenil tudi komentar ameriškega svetovalca za nacionalno varnost Jakea Sullivana, ki je v nedeljo v primeru, da bo Rusija v napadih uporabila jedrsko orožje, napovedal odločno ukrepanje. Sullivan je za ameriški CBS ob tem razložil: \"Kremlju smo neposredno, zasebno in na zelo visoki ravni sporočili, da bo vsaka uporaba jedrskega orožja imela katastrofalne posledice za Rusijo, da se bodo ZDA in zavezniki odločno odzvali, in mi smo jasno in natančno povedali, kaj bo to pomenilo.\" Matsuno morebitne uporabe jedrskega orožja s strani ZDA proti Rusiji ni želel komentirati. Zelenski: Odkrili novi masovni grobišči, Ukrajina prejela ameriške rakete V nočnem nagovoru je ukrajinski predsednik Volodimir Zelenski trdil, da so njihove sile v Izjumu odkrile še dve masovni grobišči z več sto trupli. Prejšnji teden so ukrajinske oblasti v istem mestu končale z izkopom trupel 436 ljudi v množičnem grobišču. Regionalni guverner je dejal, da je večina od njih umrla nasilno in obstajajo predhodni znaki, da je bilo 30 od njih mučenih.\n\nZelenski je še povedal, da je Ukrajina od ZDA prejela rakete protizračne obrambe Nasams. Zelenski je tudi dejal, da je ruski vojaški vpoklic tiho priznanje, da se njena vojska ni sposobna boriti. Prepričan je, da bo Kijev premagal ruske sile ter znova prevzel nadzor nad južnim Hersonom in vzhodnim Donbasom. \"Vsak morilec in mučitelj bo priveden pred sodišče,\" je tudi napovedal. Na vzhodu se spopadi ne umirjajo Medtem na vzhodu in jugu države še vedno prihaja do spopadov. Tiskovna agencija Tass je ob tem poročala, da so morali volišče v okupiranem Lugansku zaradi ruskega obstreljevanja prestaviti.\n\nicon-expand Uničena Odesa. FOTO: AP",
    "Rusi v luči referenduma: 'Smo en narod, ne bomo vas zapustili'": "Po spletu so zakrožili posnetki z volišč, ki prikazujejo dogajanje med glasovanjem – nekateri tudi, da volivci med obkroževanjem odgovora nimajo zasebnosti. Ena izmed starejših volivk je med glasovanjem prisotne vprašala, \"kaj mora označiti\". Pod objavo so se tako že takoj po začetku referenduma pojavili komentarji, da rezultat ne bo odražal resnične volje volivcev.\n\nZ oddajo glasov so začeli v vseh štirih ukrajinskih regijah, tisti, ki so bili evakuirani, pa bodo lahko glasovali tudi v Rusiji. Po prvih poročanjih naj bi se podpisi do torka zbirali od vrat do vrat, v torek pa izključno na uradnih voliščih, a so se (začasna) volišča v nekaterih regijah vzpostavila že prvi dan referenduma. Pred nekaterimi je nastala gneča.\n\nGuverner Luganska Serhii Haidai pa ruske uradnike obtožuje, da si zapisujejo imena tistih, ki niso glasovali za pridružitev območij Rusiji. V spletnih objavah je Haidai tudi navedel, da so ruski uradniki grozili, da bodo 'podrli vrata' vseh, ki ne bodo želeli glasovati, in objavili fotografije dveh zapuščenih volišč.\n\nUkrajinski župan mesta Melitopol Ivan Fedorov je za AP povedal, da so Rusi v mesto pripeljali svoje ljudi, ki po ulicah Ukrajince pozivajo k glasovanju. \"Rusi so pri nas opazili zavračanje in strah pred referendumom, zato so bili prisiljeni k nam pripeljati ljudi, da nam ustvarijo iluzijo glasovanja. Skupine Rusov z oboroženimi vojaki hodijo od vrat do vrat, vendar jim malokdo odpre,\" je dejal.\n\n59-letni Leonid, ki je glasoval na enem izmed volišč v Rusiji, pa je ob prihodu z volišča dejal, da je zelo srečen. \"Navsezadnje se situacija le približuje ponovni vzpostavitvi Sovjetske zveze. Referendum je le še en korak v to smer,\" je dodal. V Rusiji se podporniki referenduma tudi združujejo v večjih skupinah z govorci, ki glasno podpirajo \"združeno Rusijo\", poroča AP.\n\nV doneški regiji je bilo natisnjenih več kot 1,5 milijona glasovnic, v Zaporožju naj bi bilo volilnih upravičencev več kot 500.000, osrednja proruska volilna komisija regije Herson pa pričakuje, da se bo glasovanja udeležilo približno 750.000 volivcev.\n\nGlasovnice v obeh separatističnih republikah, ki jih Rusija priznava kot neodvisni državi, so izključno v ruskem jeziku, v regijah Herson in Zaporožje pa bodo glasovnice natisnjene tudi v ukrajinščini.\n\nKijev in Zahod referendume obsojata: 'Ukrajina je žrtev'\n\nKijev in zahodni zavezniki pa so referendume označili kot nezakonito prilaščanje ozemlja. Ministrstvo, zadolženo za reintegracijo zasedenih ukrajinskih ozemelj, je v izjavi za javnost poudarilo, da bodo sodili vsem, ki sodelujejo pri izvedbi \"psevdoreferendumov\". Svetovalec ukrajinskega predsednika Mihajlo Podoljak je na Twitterju referendume v regijah Lugansk, Doneck, Zaporožje in Herson označil za propagando za delno vojaško mobilizacijo, ki jo je v sredo ukazal ruski predsednik Vladimir Putin, poroča španska tiskovna agencija EFE.\n\nNamestnica ukrajinskega obrambnega ministra Hana Maljar pa je po navedbah ukrajinske tiskovne agencije Ukrinform sporočila, da so referendumi nepomembni, saj da ne bodo spremenili načrtov Ukrajine, ki še naprej namerava \"osvoboditi začasno okupirana ozemlja\". Po njenih navedbah se ljudje na območjih, ki so pod nadzorom ruskih sil, upirajo glasovanju o priključitvi k Rusiji, a dodaja, da so tam tudi kolaboranti, za katere pravi, da jih ukrajinska vlada dobro pozna.\n\nTudi voditelji sedmih najrazvitejših držav skupine G7 so obsodili referendume, ob tem pa povedali še, da obžalujejo razglasitev delne mobilizacije v Rusiji. \"Nikoli ne bomo priznali teh referendumov, ki se zdijo korak proti ruski priključitvi in nikoli ne bomo priznali domnevne priključitve, če se zgodi,\" so v izjavi zapisali voditelj držav skupine, ki združuje Nemčijo, ZDA, Kanado, Francijo, Italijo, Združeno kraljestvo in Japonsko. Referendumi na območjih pod nadzorom ruskih sil po njihovem prepričanju služijo kot pretveza za spremembo statusa suverenega ukrajinskega ozemlja, ki je žrtev ruske agresije. \"Ta dejanja so jasna kršitev listine Združenih narodov in mednarodnega prava,\" so zapisali.\n\nObenem so voditelji držav tudi obžalovali nadaljnjo eskalacijo konflikta, vključno z delno mobilizacijo ruskih vojakov in \"neodgovorno jedrsko retoriko\" Rusije.\n\nVoditelji G7 v izjavi, ki jo povzema nemška tiskovna agencija dpa, pozivajo vse države, naj zavrnejo lažne referendume. Izražajo tudi pripravljenost na nove gospodarske sankcije proti posameznikom in skupinam, ki podpirajo nezakonite dejavnosti Rusije. Obenem pa so Ukrajini vnovič obljubili tako vojaško, finančno kot humanitarno podporo, ki jo potrebuje v obrambi svoje suverenosti in ozemeljske celovitosti. \"Ob Ukrajini bomo stali, dokler bo potrebno,\" so zapisali.\n\nDo ruskega glasovanja v (ne)prisvojenih regijah so bili kritični celo nekateri bližnji ruski zavezniki v Pekingu, ki so sporočili, da je \"treba spoštovati suverenost in ozemeljsko celovitost vseh držav,\" piše France24.",
    "Rusija se zaveda napak pri vpoklicu, pridržali več tisoč protestnikov": "V 33 ruskih mestih se nadaljujejo demonstracije proti delni mobilizaciji, oblasti so pridržale že več kot 2000 protestnikov. Način izvajanja vpoklica so odprto kritizirali tudi nekateri Putinovi zavezniki, oblasti pa so obljubile, da bodo \"napake odpravile\". Z vzhoda in juga Ukrajine poročajo o novih obstreljevanjih. Domnevno naj bi ruske sile z napadom ciljale na ukrajinske vojaške baze in več naselij s civilisti. Rusija napade na civiliste zanika in za povod krivi Ukrajino, ki naj bi v raketnem napadu na hotel ubila nekdanjega proruskega ukrajinskega poslanca. Medtem v štirih vzhodnih ukrajinskih regijah tretji dan zapored zbirajo referendumske podpise o priključitvi k Rusiji. Ruski zunanji minister je v primeru priključitve vsem regijam obljubil \"popolno zaščito Rusije\", Zelenski pa v nočnem nagovoru ruske vojake z obljubo po \"civilni obravnavi\" pozval k predaji.\n\nPo protestih, ki so izbruhnili po Putinovi napovedi delne mobilizacije, sta bila do načina vpoklicevanja ruskih vojakov kritična tudi dva Putinova zaveznika, predsednica ruskega zgornjega doma Valentina Matvienko in predsednik državne dume, spodnjega doma Rusije, Vjačeslav Volodin. \"Prav je, da se družba ostro odzove na takšne nesprejemljive odločitve,\" je prek Telegrama sporočila Matvienkova, ko je v poročilih o vpoklicih zasledila, da so bili mobilizirani tudi moški, ki niso izpolnjevali napovedanih kriterijev. Pisala je tudi ruskim regionalnim guvernerjem in jih pozvala, naj zagotovijo, da bo izvajanje delne mobilizacije izvedeno skladno z začrtanimi merili. \"Brez ene napake,\" je zaključila.\n\nicon-expand FOTO: AP icon-chevron-left icon-chevron-right\n\nVolodin je svoje poglede izrazil v ločeni objavi, kjer je javnosti sporočil, da duma prejema veliko pritožb. Tudi on je politične organe pozval, da morajo storjene napake nemudoma odpraviti in zanje prevzeti odgovornost. Ruske oblasti so že obljubile, da bodo napake pri vpoklicu popravile. Ruski predsednik je namreč ob napovedi vpoklica dejal, da bo služenje vojaškega roka veljalo le za tiste z \"ustreznimi veščinami ali vojaškimi izkušnjami\". A kot sta nakazali kritiki Matvienkove in Volodina, so na služenje vpoklicali tudi tiste, ki zahtevanih sposobnosti nimajo. V jugozahodni ruski regiji so na usposabljanje poklicali 63-letnega nekdanjega vojaka, ki trpi za sladkorno boleznijo, poleg tega ima tudi težave s centralnim živčevjem. Ob prihodu v vojaško bazo so ga sicer poslali domov, poroča Guardian. Guverner vladimirske regije Avdejev je ob napakah pri vpoklicu v soboto mobilizirane vojake pozval, naj se \"vsak, ki bo pomotoma poklican, vrne domov\". V Rusiji pridržali že več kot 2000 protestnikov Tudi protesti se nadaljujejo. Po podatkih humanitarnih organizacij naj bi na demonstracijah, ki potekajo v najmanj 33 mestih, skupno priprli več kot 2000 oseb, poroča Guardian. Ruski zakon namreč prepoveduje neodobrene shode. \"Nismo hrana za topove,\" je na demonstracijah v Moskvi kričala protestnica, slišijo pa se tudi vzkliki, da se ne nameravajo \"boriti za Putina\".\n\nicon-expand Med aretacijo protestnika v Moskvi FOTO: AP\n\nMedtem je na protestih proti mobilizaciji v ruski republiki Dagestan na Kavkazu tamkajšnja policija proti protestnikom sprožila opozorilne strele. V vasi Endirej, približno na pol poti med Mahačkalo in Groznim, so protestniki blokirali cesto, da bi tako ovirali mobilizacijo 110 moških, na kar je policija odgovorila z opozorilnimi streli. Do shodov proti vpoklicu v vojsko je prišlo tudi v Mahačkali. Na enem od posnetkov, objavljenih na družbenih omrežjih, je videti, kako policist udarja po obrazu moškega, ki je bil že aretiran. Na drugem posnetku ženske tečejo pred vozečim patruljnim vozilom, da bi ga ustavile. Po mnenju opazovalec je Dagestan, kjer prevladuje muslimansko prebivalstvo, ena od ruskih regij, iz katere so oblasti vpoklicale še posebej veliko moških. Tudi na splošno so aktivisti mnenja, da je mobilizacija še posebej prizadela pripadnike etničnih manjšin. V nekaterih delih Rusije so se začeli tudi shodi v podporo Putinovi odločitvi. Na mejah še vedno dolge kolone vozil Drugi, ki se ne strinjajo z delno mobilizacijo 300.000 vojakov, še vedno množično bežijo iz države, pred eno izmed mejnih kontrolnih točk z Gruzijo stoji približno 2500 vozil, piše BBC. \"Ljudje ne želijo v vojno,\" je povedal Rus, ki ni želel biti imenovan. Na najpomembnejšem mejnem prehodu med Rusijo in Finsko Vaalimaa se je danes zjutraj ob 8.uri po lokalnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nMejni prehod Vaalima, ki je zdaj postal najbolj obremenjena kontrolna točka za vstop na Finsko, se po navedbah mejnih policistov uporablja za neposredna potovanja v Helsinke, od koder mnogi Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države. Finska ima z Rusijo okoli 1340 kilometrov skupne meje, kar je več kot katera koli druga država v EU. Ruski turisti so do zdaj kljub vojni v Ukrajini lahko vstopali v schengensko območje čez finsko mejo, vendar pa so v Helsinkih nedavno napovedali, da nameravajo uvesti prepoved vstopa za turiste z veljavnimi schengenskimi vizumi. Podoben ukrep so že sprejele Poljska in baltske države. Nova obstreljevanja na vzhodu in jugu Ukrajine Ukrajinska vojska je v zgodnjih jutranjih urah sporočila, da so ruske sile v zadnjem dnevu izvedle več deset raketnih in zračnih napadov na jugu in vzhodu Ukrajine. Pri tem naj bi ciljali vojaške baze in 35 naselij s civilisti.\n\nicon-expand Fronta Ukrajina-Rusija FOTO: Profimedia\n\nRusija napade na civiliste zanika, njena državna tiskovna agencija RIA pa je s sklicevanjem na neodvisne vire še pred tem sporočila, da so ukrajinske sile začele z obstreljevanjem ruskega skladišča z gnojili, v zgodnjih jutranjih urah pa naj bi v raketnem napadu na hotel v Hersonu ubili dve osebi. Po informacijah Kirilla Stremousova je med mrtvima tudi nekdanji proruski ukrajinski poslanec Oleksij Jouravko. \"Reševalci še vedno pregledujejo ruševine in iščejo žrtve,\" je še dodal. V času napada naj bi se v hotelu nahajalo tudi več ruskih novinarjev, poročata Reuters in Guardian. Iz Ukrajine prihajajo tudi vesti, da so v noči na nedeljo južno pristaniško mesto Odesa napadli Iranski droni. Pri tem naj bi zadeli upravno stavbo v središču mesta. Lavrov: Priključene regije bodo uživale popolno zaščito Rusije Medtem ko v štirih vzhodnih ukrajinskih regijah teče tretji dan zbiranja referendumskih podpisov o priključitvi k Rusiji, je ruski zunanji minister Sergej Lavrov na generalnem srečanju Združenih narodov regijam v primeru priključitve obljubil \"popolno zaščito Rusije.\" Dejal je, da bodo v primeru priključitve tam veljali \"vsi zakoni, doktrine, koncepti in strategije Ruske federacije,\" pri čemer se je izrecno skliceval tudi na rusko doktrino o uporabi jedrskega orožja.\n\nicon-expand Lavrov na skuščini ZN FOTO: Profimedia\n\nUkrajinski zunanji minister Dmitro Kuleba pa je ruske izjave o morebitni uporabi jedrskega orožja označil za \"popolnoma nesprejemljive\" in dodal, da jim Kijev ne bo popuščal. \"Vse jedrske sile pozivamo, naj spregovorijo zdaj in Rusiji jasno povedo, da takšna retorika ogroža svet in da je ne bomo tolerirali,\" je dejal. Referendumske glasove bodo začeli preštevati v torek, Ukrajina in zahodne države pa so že sporočile, da ne bodo priznale rezultatov glasovanja. Ukrajina je v luči referendumov tudi zahtevala nujno sejo varnostnega sveta Združenih narodov, Rusijo pa obtožila, da s poskusom spreminjanja meje krši ustanovno listino narodov. Zelenski: Ruski dezerterji bodo deležni 'civilne obravnave' Ukrajinski predsednik Volodimir Zelenski je v svojem nočnem nagovoru ruske vojake pozval k predaji, rekoč \"za kaj se Rusija sploh bori? Vsi veste, da je vaša država tista, ki prinaša zlo\".\n\nicon-expand Volodimir Zelenski FOTO: AP",
    "Na prvi bojni črti v Ukrajini poleg slovenskega tudi hrvaško orožje #vŽivo": "207. dan vojne v Ukrajini. Na Twitterjevem profilu Ukraine Weapons Tracker, ki spremlja orožje, uporabljeno v vojni v Ukrajini, so objavili, da so topovi M-46 130 mm, ki jih je Hrvaška podarila Ukrajini, že v uporabi na prvi frontni črti v regiji Doneck. V uporabi naj bi bilo tudi 35 bojnih vozil nekdanje JLA, ki pa jih je Ukrajini podarila Slovenija.\n\n#Ukraine: Recently delivered Croatian 🇭🇷 M-46 130mm field guns are already used by the Ukrainian army on front-lines in #Donetsk Oblast. Along with M-46 guns the Ukrainian army received a significant amount of ammo- in these photos we can see Croatian-made OF-482M HE projectiles. pic.twitter.com/FxKwRwG6WP — 🇺🇦 Ukraine Weapons Tracker (@UAWeapons) September 19, 2022\n\nDnevni pregled pomembnejših dogodkov:\n\n\n\n20.54 Na prvi bojni črti v Ukrajini poleg slovenskega tudi hrvaško orožje\n\n17.44 Ukrajinska vojska naj bi beležila nove uspehe na vzhodu države\n\n16.17 Dodik odkrito podprl invazijo Rusije na Ukrajino\n\n15.05 Ruski separatisti uslužbenca Ovseja obsodili na 13 let zapora\n\n14.33 Rusija obtožbe Kijeva o vojnih zločinih v Izjumu označila za laž\n\n13.36 Putinov človek Nemčiji in Veliki Britaniji grozil z jedrskim napadom\n\n13.09 Baltske države in Poljska uvedle omejitve za vstop ruskih državljanov\n\n9.35 Ukrajina Rusijo obtožila napada na jedrsko elektrarno na jugu države\n\n7.00 Ukrajina: V eksploziji umrlo 200 Rusov\n\n6.30 Ukrajinski poveljnik: S tem nas bodo Rusi uničili\n\n20.54 Na prvi bojni črti v Ukrajini poleg slovenskega tudi hrvaško orožje\n\nInformacijska agencija ukrajinskega obrambnega ministrstva Armijinform je objavila poročilo s fronte v regiji Doneck. Kot so sporočili, so topniške enote, ene od mehaniziranih brigad v regiji, od sovražnikov oddaljene med osem in deset kilometrov, nanje pa streljajo s topovi M-45, poroča hrvaški Index.\n\nNa Twitterjevem profilu Ukraine Weapons Tracker, ki spremlja orožje, uporabljeno v vojni v Ukrajini, so objavili, da so topovi M-46 130 mm, ki jih je Hrvaška podarila Ukrajini, že v uporabi na prvi frontni črti v regiji Doneck.\n\n\"Pred kratkim dostavljene hrvaške topove M-46 kalibra 130 mm ukrajinska vojska že uporablja na frontnih črtah v regiji Doneck. Skupaj z omenjenimi topovi je ukrajinska vojska prejela tudi precejšnjo količino streliva. Na slikah je mogoče videti hrvaške rakete OF-482M HE,\" je zapisano v objavi na Twitterju.\n\nV uporabi pa naj bi bilo tudi 35 bojnih vozil nekdanje JLA, ki jih je Ukrajini donirala Slovenija.\n\n17.44 Ukrajinska vojska naj bi beležila nove uspehe na vzhodu države\n\nIz vzhodne Ukrajine znova prihajajo poročila o uspešnem napredovanju ukrajinskih enot, ki naj bi ruske sile v regijah Harkov, Doneck in Lugansk potisnile nazaj. Mediji v Kijevu so danes poročali o ponovnem zavzetju mesta Jarova na levem bregu reke Severski Donec. Uradne potrditve z ukrajinske ali ruske strani o tem za zdaj ni bilo. Pred tem so sicer zakrožili videoposnetki o uspešnem napredovanju ukrajinskih vojakov na levem bregu reke Oskil v regiji Harkov pri Kupjansku in Borovi, poroča nemška tiskovna agencija dpa.\n\nPoleg tega naj bi ukrajinskim enotam uspelo tudi prečkati Severski Donec pri Bilohorivki in začeti napad na Kremino. Vodja proruskih separatistov iz Donecka Denis Pušilin je medtem na ruski televiziji dejal, da naj bi sicer preprečili napad na to mestece, ki je od aprila pod ruskim nadzorom. Bilohorivka, ki jo po besedah ukrajinskega vojaškega guvernerja luganske regije Sergija Hajdaja znova nadzorujejo ukrajinske enote, leži na območju Luganska, prav tako tudi Kremina. Ruska stran je sicer v začetku poletja sporočila, da so osvojili vso regijo.\n\nUkrajinska vojska medtem od začetka meseca v okviru obsežene protiofenzive beleži uspehe proti ruskim silam na vzhodu Ukrajine. Rusi so se bili tako med drugim prisiljeni umakniti z območja Harkova. Iz vzhodnoukrajinskega mesta Doneck, ki je pod nadzorom ruskih sil, pa so medtem poročali o topniškem obstreljevanju, v katerem je bilo ubitih najmanj 13 ljudi. Lokalni mediji so danes poročali, da sta dve granati zadeli avtobusno postajo in bližnjo trgovino.\n\nPodatkov o številu ranjenih za zdaj ni na voljo. Lokalne oblasti so za obstreljevanje obtožile ukrajinske enote, Kijev pa tovrstne obtožbe redno zavrača in Moskvo obtožuje, da sama izvaja napade s ciljem ustvarjanja novic za lastne medije. Poročil o napadu po poročanju dpa ni bilo mogoče neodvisno potrditi.\n\n16.17 Dodik odkrito podprl invazijo Rusije na Ukrajino\n\nSrbski član predsedstva Bosne in Hercegovine Milorad Dodik je v pogovoru za rusko tiskovno agencijo Tass odkrito podprl invazijo Rusije na Ukrajino. Po njegovem mnenju je bila ta nujna zaradi zaščite ukrajinskih Rusov. Njihov položaj je primerjal s položajem bosanskih Srbov v BiH, ki da ne morejo živeti z muslimani in si želijo biti del Srbije.\n\nZahod po besedah Dodika več let ni ukrepal ob \"iztrebljanju ruske populacije v Ukrajini\", Rusija pa je morala ukrepati. \"Rusija izvaja posebno operacijo, katere namen je resnično ta, da uniči sovražnika, svojo misijo pa opravlja tako, da je čim manj žrtev,\" je Dodik izjavil dan pred torkovim srečanjem z ruskim predsednikom Vladimirjem Putinom v Moskvi.\n\nSpomnil je na Putinov govor v Münchnu leta 2007, ko ga Zahod po njegovem mnenju ni vzel resno. \"Vsi se spomnimo opozorila predsednika Putina na münchenski konferenci, da Rusija ne more mirno gledati približevanja svojim mejam in da tega ne bo nikoli dopustila. Vseh teh dolgotrajnih opozoril niso jemali resno. Zahod se do nas, Srbov, lahko vede drzno, nam prekine dostop do nafte, uvede sankcije, a Rusija je druga zgodba. Te predrznosti niso sprejeli dobro. Rusija se je morala maščevati,\" je opozoril Dodik.\n\nSrbski član predsedstva BiH je v pogovoru za Tass izrazil tudi prepričanje, da je Rusija vedno spoštovala mednarodno pravo, kršile pa so ga države Zahoda, ki jih je primerjal s tretjim rajhom. Da Srbi v BiH težijo proti Srbiji, je po njegovih besedah naravno. \"Podobno je z Rusi v Ukrajini, ki jih je 15 milijonov, vodstvo te države pa jim je prepovedalo ruski jezik. Posebno operacijo Rusije v Ukrajini upravičuje zaščita pravic lastnega naroda. Tako tudi mi tu z muslimani ne moremo imeti skupne šole, skupnih učbenikov,\" je dodal Dodik. Poudaril je, da odcepitev Republike Srbske od BiH ostaja njegov cilj, za njegovo uresničitev pa v Banjaluki po njegovih besedah samo čakajo na pravi trenutek.\n\nSrečanje Dodika z ruskim predsednikom je potrdila Dodikova svetovalka za zunanjo politiko Ana Trišić Babić, na dnevnem redu pa bodo predvsem gospodarske teme. BiH se je sicer pridružila sankcijam Zahoda proti Rusiji in obsodila invazijo, a stališče BiH do vojne v Ukrajini ni enotno, saj Dodik že od začetka podpira Rusijo in nasprotuje uvedbi sankcij.\n\n15.05 Ruski separatisti uslužbenca Ovseja obsodili na 13 let zapora\n\nRuski separatisti v vzhodni Ukrajini so uslužbenca Organizacije za varnost in sodelovanje v Evropi (Ovse) obsodili na 13 let zapora. Obtožujejo ga veleizdaje, poročajo ruske tiskovne agencije.\n\n\"Sodni senat je Dmitrija Pavloviča Šabanova spoznal za krivega in ga obsodil na 13 let zapora,\" poroča RIA Novosti. Šabanov, ki so ga aretirali letos aprila, je obtožen posredovanja tajnih podatkov tujim obveščevalnim službam, pa poroča francoska tiskovna agencija.\n\nOSCE employee Dmitry Shabanov has been sentenced to 13 years in prison in the so-called Lugansk People's Republic.\n\nHe was a security assistant at the OSCE mission in Stakhanov. Authorities in the LRL accused him of treason and spying pic.twitter.com/QPlC3MqwDx — Belsat in English (@Belsat_Eng) September 19, 2022\n\n14.33 Rusija obtožbe Kijeva o vojnih zločinih v Izjumu označila za laž\n\nRuske oblasti so danes zavrnile obtožbe Kijeva, da so ruske oborožene sile v severovzhodni ukrajinski regiji Harkov zagrešile vojne zločine. Obtožbe so označile za lažne in dodale, da gre za enake neutemeljene obtožbe vojnih zločinov kot spomladi v Buči, poročajo tuje tiskovne agencije.\n\n\"Gre za enake neutemeljene obtožbe kot v Buči. Gre za lažne obtožbe in seveda bomo v tej zgodbi zagovarjali resnico,\" je na novinarski konferenci po navedbah španske tiskovne agencije EFE dejal tiskovni predstavnik Kremlja Dmitrij Peskov.\n\nV zadnjih dneh, odkar je bilo mesto Izjum v regiji Harkov osvobojeno izpod ruskega nadzora, so tam odkrili množično grobišče s približno 450 neoznačenimi grobovi. Guverner regije Harkov Oleg Sinegubov je opozoril, da so bili na kar 99 odstotkih najdenih trupel znaki nasilne smrti. Več trupel naj bi imelo zvezane roke za hrbtom, ena oseba pa je bila pokopana z vrvjo okoli vratu. Ukrajinska policija je medtem sporočila, da so v na novo osvobojenih krajih, kot sta Izjum in Balaklija, našli tudi približno deset prostorov za mučenje.\n\nUkrajinski predsednik Volodimir Zelenski je odkritje množičnih grobišč že primerjal s spomladanskim pokolom v Buči in ponovno pozval k ustanovitvi posebnega mednarodnega sodišča, pred katerim bi Rusija odgovarjala za svoje zločine v Ukrajini.\n\nEvropska unija je domnevna grozodejstva že obsodila, češko predsedstvo EU pa je pozvalo k ustanovitvi mednarodnega tribunala za vojne zločine, na katerem bi sodili odgovornim za poboje. Tudi misija Združenih narodov za človekove pravice, ki je nameščena v Ukrajini, je sporočila, da namerava preiskati grozodejstva.\n\n13.36 Putinov človek Nemčiji in Veliki Britaniji grozil z jedrskim napadom\n\nV pogovoru za CBS je ameriški predsednik Joe Biden Vladimirja Putina pozval, naj ne uporabi jedrskega oziroma kemičnega orožja za ponovno pridobitev izgubljenega ozemlja v Ukrajini. O Bidnovem pozivu so razpravljali tudi v oddaji na ruski televiziji, ki jo vodi Putinov zaveznik Vladimir Solovjov.\n\nV oddaji je Andrej Guruljov, član odbora za obrambo in poslanec ruske dume, odkrito grozil z jedrskim napadom. \"Je Biden rekel, da bomo mogoče uporabili jedrsko orožje v Ukrajini? Mogoče je, da ga bomo uporabili, a zagotovo ne v Ukrajini. Tukaj bomo morali še vedno živeti. Če bomo uporabili jedrsko orožje, bo to v središču sprejemanja odločitev in to je Berlin,\" je bil jasen Guruljov.\n\nV nadaljevanju, ko je pogovor tekel o Natu, je izjavil, da je Rusija sposobna Britansko otočje v treh minutah spremeniti v puščavo.\n\nMeanwhile in Russia, more of the usual: nuclear threats against Germany and Britain, cautioning NATO against going into Ukraine. This directly clashes with their lies, constantly spewed by state TV, that Russia is already at war with NATO & \"uniformed NATO troops\" are in Ukraine. pic.twitter.com/ioMgbrzhbF — Julia Davis (@JuliaDavisNews) September 19, 2022\n\n13.09 Baltske države in Poljska uvedle omejitve za vstop ruskih državljanov\n\nLitva, Latvija, Estonija in Poljska so se dogovorile, da bodo z današnjim dnem omejile vstop za ruske državljane na svoje ozemlje. Zanje tako s schengenskim vizumom za turistične, poslovne, športne ali kulturne namene vstop v te države od zdaj ne bo več dovoljen, poroča nemška tiskovna agencija dpa.\n\nMedtem ko je bilo do zdaj prek omenjenih štirih držav še mogoče vstopiti v druge države schengenskega območja, to zdaj ne bo več mogoče. Ruskim državljanom s schengenskim vizumom bodo od zdaj zavrnili vstop ne glede na to, katera država članica ga je izdala.\n\nVseeno pa bodo veljale nekatere izjeme, med drugim za disidente, v primeru humanitarnih ali družinskih razlogov in za imetnike dovoljenj za bivanje v državah članicah EU.\n\nEstonska predsednica vlade Kaja Kallas je medtem pozvala tudi druge države, naj se pridružijo prepovedi vstopa ruskim državljanom, za kar pa v EU za zdaj ni potrebnega soglasja. \"Uporabiti moramo vsa orodja, da bi Rusijo prisilili k prenehanju te vojne,\" je dodala.\n\nDržave članice EU so sicer 9. septembra potrdile zamrznitev sporazuma o poenostavljenem izdajanju vizumov med EU in Rusijo, kar je ruskim državljanom precej otežilo pridobivanje schengenskih vizumov.\n\n9.35 Ukrajina Rusijo obtožila napada na nuklearko na jugu države\n\nUkrajinski operater jedrskih elektrarn Energoatom je danes obtožil ruske sile, da so napadle drugo največjo nuklearko na jugu države. Ukrajinski predsednik Volodimir Zelenski je napad že obsodil, v nedeljskem govoru pa je zatrdil, da so spričo uspeha protiofenzive odločeni osvoboditi vsa ozemlja, ki jih je zasedla Rusija.\n\n\"Danes je ruska vojska izvedla raketni napad na industrijsko območje jedrske elektrarne Pivdenoukrajinsk,\" je na Telegramu zapisal Energoatom in opozoril, da je močna eksplozija odjeknila le 300 metrov od reaktorjev. Eksplozija naj bi poškodovala več kot sto oken na stavbi elektrarne, poroča francoska tiskovna agencija AFP. Energoatom je prav tako objavil fotografije dva metra globokega kraterja, kamor naj bi treščila raketa, in dodal, da v napadu nihče od osebja elektrarne ni bil poškodovan.\n\nNa ruski napad se je že odzval ukrajinski predsednik Zelenski, ki je obsodil napad in ponovil, da Rusija ogroža ves svet in se jo mora ustaviti, preden bo prepozno.\n\nZelenski je medtem v nedeljo v svojem dnevnem video nagovoru dejal, da nameravajo zaradi uspeha ukrajinske protiofenzive ponovno zavzeti vsa ozemlja v Ukrajini, ki jih je zasedla Rusija. \"Morda se komu zdi, da smo po seriji zmag nekoliko utihnili,\" je dejal in nadaljeval, da so v resnici v teku priprave na ponovno zavzetje ključnih mest Mariupolj, Melitopolj in Herson.\n\nKot je še nadaljeval, pa si ukrajinske sile ne bodo prizadevale samo za ponovno osvojitev ozemlja, ki so ga nadzorovale pred začetkom ruske invazije februarja, ampak tudi za ozemlja v Donbasu in na Krimu, poroča nemška tiskovna agencija dpa.\n\nKijev je sicer od začetka septembra v okviru protiofenzive ponovno zavzel že več kot 6.000 kvadratnih kilometrov ozemlja na jugu in vzhodu Ukrajine. Analiza britanskega obrambnega ministrstva ugotavlja, da je Rusija v zadnjem tednu zato znatno povečala število napadov na civilno infrastrukturo z raketami dolgega dosega.\n\nGlede na neuspehe, s katerimi se Moskva sooča na fronti, ministrstvo opozarja, da bo ruska vojska verjetno nadaljevala s takšnimi napadi, da bi spodkopala javno moralo v Ukrajini.\n\n7.00 Ukrajina: V eksploziji umrlo 200 Rusov\n\nUkrajinski guverner regije Lugansk Sergej Hajdaj je povedal, da je v nedeljo v eksploziji v okupiranem mestu Svatov umrlo okoli 200 Rusov.\n\nMedtem je britansko obrambno ministrstvo objavilo novo dnevno poročilo njihove obveščevalne službe o razmerah v Ukrajini. \"Rusija je v zadnjih desetih dneh v Ukrajini najverjetneje izgubila najmanj štiri bojna letala, s čimer se je število izgubljenih letal povzpelo na približno 55 od začetka invazije,\" so zapisali v poročilu. Britanci menijo, da se je to zgodilo, ker ruski piloti niso dobro seznanjeni z razmerami na terenu.\n\n6.30 Ukrajinski poveljnik: S tem nas bodo Rusi uničili\n\nPo navedbah ukrajinskega vojaškega poveljnika so ostanke brezpilotnih letal shahed-136 odkrili na tleh med protiofenzivo, ki jo je ta mesec Ukrajina začela v severovzhodnih regijah države.\n\nGre za orožje, ki nosi bojno konico, težko okoli 36 kilogramov, mogoče pa ga je izstreliti iz zadnjega dela tovornjaka s kesonom, je pojasnil. \"Gre za zelo resen problem. Brez protiukrepov bodo brezpilotna letala uničila celotno ukrajinsko vojsko. Namesto da bi izstrelili sto topniških granat, je lažje izpustiti enega od teh dronov,\" je še povedal vojaški poveljnik.",
    "Nepričakovan klic Putina, Ukrajina v temi": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nVladimir Putin se je prvič po mesecu maju slišal s francoskim predsednikom Emmanuelom Macronom, ki ga je v začetku tega leta večkrat neuspešno poskusil odvrniti od načrtov za napad na Ukrajino.\n\nVladimir Putin se je prvič po mesecu maju slišal s francoskim predsednikom Emmanuelom Macronom, ki ga je v začetku tega leta večkrat neuspešno poskusil odvrniti od načrtov za napad na Ukrajino. Foto: Guliver Image\n\nPo dolgem času sta se v nedeljo po telefonu pogovarjala ruski predsednik Vladimir Putin in francoski predsednik Emmanuel Macron. Putina je pozval k umiku ruskega orožja z območja nuklearke v Zaporožju, Putin pa je poudaril, da bi morale ukrajinsko žito v prvi vrsti dobiti države v razvoju. Na vzhodu Ukrajine se medtem pojavljajo skrbi, da se Rusija za izgubo okupiranega ozemlja maščuje z napadi na civilno infrastrukturo, saj je po zadetkih ruskih raket brez elektrike, ponekod tudi tekoče vode, ostalo precej mest, med drugim tudi milijonski Harkov.\n\nMilijoni Ukrajincev ostali brez elektrike, ali Rusija napada civilne cilje?\n\nUkrajinci trdijo, da so Rusi včeraj v pokrajini Harkov začeli izvajati napade na civilne cilje, med drugim naj bi močno poškodovali elektroenergetsko infrastrukturo in več milijonov ljudi pahnili v temo:\n\n‼️ Total blackout in Kharkiv. Also no water supply because pumps are disconnected from electricity. Strikes on critical infrastructure facilities reported. Terrorist country uses new tactics. pic.twitter.com/5aicLkjGjG — Maria Avdeeva (@maria_avdv) September 11, 2022\n\nRussia is retaliating against its military defeat in Kharkiv by hitting the power grid across eastern Ukraine, plunging Kharkiv, Dnipro, Poltava and other cities — and millions of civilians — into darkness. — Yaroslav Trofimov (@yarotrof) September 11, 2022\n\nRusi naj bi po informacijah, ki krožijo po proruskih kanalih na družbenih omrežjih, zadeli več ukrajinskih elektrarn in transformatorskih postaj. Ruski uporabniki temo v Ukrajini proslavljajo in se sprašujejo, zakaj ruska vojska civilnih ciljev ni napadala že od začetka:\n\nRussian channels say (at least) two power stations - in Kharkiv and Kremenchuk - were hit with precision rockets. The reaction in the forums - total delirium. Ubiquitous popular happiness over a clear war crime. pic.twitter.com/4eTqds84Rm — Christo Grozev (@christogrozev) September 11, 2022\n\nMacron in Putin o Zaporožju in ukrajinskem žitu\n\nKot so sporočili iz Kremlja, je bil telefonski pogovor med predsednikoma Francije in Rusije prvi po letošnjem maju. Dogovorila sta se za nadaljevanje pogovorov na različnih ravneh, vključno z ministrsko.\n\nPo navedbah Elizejske palače je Macron opozoril Putina, da je ruska okupacija razlog za tveganja, ki grozijo največji jedrski elektrarni v Evropi. Območje je bilo v zadnjih dneh večkrat tarča obstreljevanja.\n\nPutin je v pogovoru z Macronom obtožil ukrajinske sile, da z orožjem, ki so ga dobile od zahodnih držav, napadajo civilno infrastrukturo na vzhodu Donbasa. Foto: Reuters\n\nMedtem ko je francoski predsednik pozval k umiku ruskega orožja z območja nuklearke, pa je Putin posvaril pred morebitnimi \"katastrofalnimi posledicami\" ukrajinskih napadov. Dejal je, da ukrajinske sile redno napadajo območje nuklearke, vključno z odlagališčem radioaktivnih odpadkov, so zapisali v sporočilu Kremlja.\n\nZatrdil je še, da bodo ruski strokovnjaki v jedrski elektrarni sprejeli ukrepe za zagotovitev njene varnosti ter da je Moskva pripravljena še naprej sodelovati z Mednarodno agencijo za jedrsko energijo (IAEA), da bi dosegli \"nepolitizirane\" rešitve težav v zvezi z nuklearko.\n\nPutin je tudi poudaril, da bi morale ukrajinsko žito v prvi vrsti dobiti države v razvoju. \"Zato je izjemno pomembno, da Evropska komisija ne postavlja ovir na pot ruskih kmetijskih proizvodov in gnojil na afriške, bližnjevzhodne in latinskoameriške trge,\" so še opozorili v Kremlju.\n\nRusija: Ne zavračamo pogajanj z Ukrajino\n\nRuska državna tiskovna agencija Tass navaja besede ruskega zunanjega ministra Sergeja Lavrova, ki je v intervjuju za televizijo Rusija-1 dejal, da Rusija ne zavrača pogajanj z Ukrajino. Po mnenju ministra je težava v Kijevu, ki naj bi zavlačeval, kar zadeva pogajanja.\n\nDa je Rusija odprta do možnosti pogajanj z Ukrajino, je po besedah Lavrova na nedavnem sestanku s člani ruskega parlamenta in predsedniki strank dejal tudi predsednik Rusije Vladimir Putin. Stališče Putina je sicer, tako Lavrov, da bi morali tisti, ki pogajanja zavračajo oziroma z njimi zavlačujejo, razumeti, da bo to pogajanja z Rusijo zgolj otežilo.\n\nStališče Moskve glede pogajanj je bilo sicer še prejšnji mesec, da je kakršna koli diplomacija za končanje konflikta v Ukrajini nemogoča.\n\nVladimir Putin na sestanku z ruskim obrambnim ministrom Sergejem Šojgujem in ministrom za zunanje zadeve Lavrovom. Foto: Guliver Image\n\nNa izjave Lavrova se je z zapisom na Twitterju že odzval svetovalec ukrajinskega predsednika Mihajlo Podoljak. \"Naj znova spomnim 'dobro informirane': Le Ukrajina lahko določa dnevni red pogajanj, ta pa je osvoboditev celotnega ozemlja, plačilo škode s strani Rusije in kaznovanje vojnih zločincev. Naši partnerji v celoti podpirajo ta format,\" je zapisal.\n\nReminding to all \"insiders\" once again. Only 🇺🇦 determines the negotiating agenda. It is known:\n\n\n\n1. Liberation of all territories\n\n2. Reparations payments by 🇷🇺\n\n3. Punishment of war criminals\n\n\n\nOur partners fully support this format. There are no other arrangements or pressure. — Михайло Подоляк (@Podolyak_M) September 11, 2022\n\nBeg Rusov potrdili tudi britanski obveščevalci\n\n\"Ruski okupatorji in njihovi lokalni sodelavci bežijo iz regije Lugansk v smeri proti Rusiji,\" je po navedbah ukrajinske tiskovne agencije Ukrinform sporočil guverner regije Lugansk Sergij Gajdaj. Kot je dodal, se kolone vozil proti meji raztezajo več kilometrov.\n\nPo navedbah guvernerja Rusi bežijo iz Luganska, Alčevska in drugih mest, ki so jih zavzeli leta 2014, ko je Rusija prvič vdrla v Ukrajino. \"Napredovanje Ukrajine je ogromno. Ostajajo sporadični boji, večinoma pa okupatorji bežijo,\" je zatrdil Gajdaj.\n\nBritanski obveščevalni podatki potrjujejo napredovanje ukrajinskih sil. \"V zadnjih 24 urah so ukrajinske sile še naprej močno napredovale v regiji Harkov,\" piše v današnjem poročilu britanskega obrambnega ministrstva, ki ga povzema nemška tiskovna agencija dpa.\n\nPo teh navedbah so se ruske enote umaknile z omenjenega območja, \"še vedno pa prihaja do spopadov v okolici strateško pomembnih mest Kupjansk in Izjum\".\n\nWhere’s Putin? His army is collapsing in Ukraine but the Russian dictator is silent. Yet again, at the moment of crisis he is too cowardly to show leadership pic.twitter.com/O7hiGYAJEv — Business Ukraine mag (@Biz_Ukraine_Mag) September 10, 2022\n\n\"Kje je Putin? Njegova vojska se sesuva, diktator pa molči,\" dogajanje komentirajo ukrajinski mediji.\n\nIzključili še zadnji reaktor nuklearke v Zaporožju\n\nUkrajinska jedrska agencija Energoatom je sporočila, da so v noči iz sobote na nedeljo izključili še zadnji, šesti reaktor nuklearke v Zaporožju, ki je pod nadzorom ruskih sil. Kot so pojasnili, je hladna zaustavitev najvarnejša rešitev, potem ko je bilo v preteklih dneh območje elektrarne večkrat tarča obstreljevanja, poroča francoska tiskovna agencija AFP.\n\nTrenutno potekajo priprave za ohladitev reaktorja in prehod v hladno stanje, so še sporočili iz Energoatoma.\n\nŠesti reaktor je v zadnjih treh dneh skrbel le še za napajanje same elektrarne, niso pa več zagotavljali električne energije za druge uporabnike. Odločitev za zaustavitev so sprejeli, potem ko jim je uspelo obnoviti napajanje iz zunanjih virov, so dodali.\n\n\"V primeru novih poškodb na električnih vodih, ki objekt povezujejo z energetskim sistemom – za kar obstaja veliko tveganje – bodo za oskrbo elektrarne uporabili dizelske generatorje,\" so še zapisali v sporočilu Energoatoma.\n\nVnovič so ob tem pozvali k vzpostavitvi demilitariziranega območja v okolici te največje jedrske elektrarne v Evropi. Kot so opozorili, je to edini način za zagotovitev njene varnosti.\n\nPadec Izjuma po marcu najhujši poraz Moskve\n\nUkrajinska vojska je doslej osvobodila 2.500 kvadratnih kilometrov ozemlja na območju Harkova, je v novem zemljevidu objavil ameriški Inštitut za vojne študije.\n\nRusko napredovanje je označeno z rdečo, ukrajinski protinapad pa z modro. Rumeno označen del prikazuje kraje pod ruskim nadzorom.\n\nHiter padec Izjuma v provinci Harkov je bil najhujši poraz Moskve po marcu, ko so se ruske enote morale umakniti iz prestolnice Kijev. To bi lahko bila odločilna prelomnica v šestih mesecih.\n\nUkrajinske sile zavzele strateško pomembno mesto na vzhodu države\n\nUkrajinska vojska je uspešno napredovala na vzhodu države, kjer naj bi ukrajinske sile med drugim zavzele strateško pomembno mesto Kupjansk na severovzhodu regije Harkov. Premike na frontni črti so potrdili tudi ruski viri, vključno z obrambnim ministrstvom v Moskvi.\n\nKupjansk, ki je bil doslej pod nadzorom ruskih sil, velja za pomembno prometno križišče zaradi neposredne železniške povezave z Rusijo, poroča nemška tiskovna agencija dpa.\n\n\"V zadnjih dneh je ruska vojska pokazala najboljše – svoj hrbet. Dobra odločitev, da zbežijo (...) Doslej smo od začetka septembra osvobodili okoli dva tisoč kilometrov ozemlja,\" je v sobotnem videonagovoru dejal Volodimir Zelenski po navedbah francoske tiskovne agencije AFP.\n\nUkrajinske sile so ponovno zavzele Kupjansk, Vasilenkovo in Artemivko v harkovski regiji, je potrdil Zelenski. Po nekaterih navedbah naj bi se približevale tudi Lisičansku, ki so ga Rusi zavzeli julija, dodaja AFP.\n\nNa dosegu ukrajinskih sil je očitno tudi mesto Izjum. Kot poroča ruska tiskovna agencija Tass, se je namreč začela evakuacija prebivalcev tega kraja na jugovzhodu harkovske regije. Po navedbah Vladislava Sokolova, ki vodi prorusko civilno-vojaško upravo Izjuma, bodo prebivalce od tam prepeljali v migrantske centre v Rusijo, kjer jim bosta nudeni humanitarna in psihološka oskrba.\n\nVodja uprave proruske harkovske regije Vitalij Gančev je že v petek napovedal evakuacijo prebivalstva iz več krajev, vključno z Izjumomom in Kupjanskom.\n\nNa dogodke na ukrajinskem bojišču so se danes odzvali tudi z ruskega obrambnega ministrstva. Tiskovni predstavnik ministrstva Igor Konašenkov je priznal, da je prišlo do umika sil na območju regije Harkov, rekoč, da se vojska prerazporeja, poroča francoska tiskovna agencija AFP.\n\n\"Da bi dosegli cilje posebne vojaške operacije za osvoboditev Donbasa, je bila sprejeta odločitev o prerazporeditvi ruskih sil na območju Balaklije in Izjuma, z namenom okrepitve doneške fronte,\" so sporočili iz Moskve.\n\nDa je situacija vse bolj zahtevna za ruske sile, je potrdil tudi voditelj proruskih separatistov v Donecku Denis Pušilin. Po njegovih besedah trenutno potekajo boji na več lokacijah, še posebej pa na severu regije Doneck, kjer ta meji na harkovsko regijo.\n\nNapredovanje ukrajinskih sil je z navdušenjem na družbenih omrežjih pospremil tiskovni predstavnik ukrajinskega zunanjega ministrstva Oleg Nikolenko. \"Ukrajinske čete napredujejo v vzhodni Ukrajini in osvobajajo več mest in vasi. Njihov pogum skupaj z zahodno vojaško pomočjo prinaša izjemne rezultate,\" je zapisal Nikolenko.\n\nUkrajinski predsednik Volodimir Zelenski je v preteklih dneh domači in svetovni javnosti večkrat poročal o uspešnih operacijah ukrajinskih sil vzdolž frontne črte od severovzhoda prek Donbasa do juga Ukrajine.\n\nČe se poročila z bojišč izkažejo za točna, gre za najhitrejši premik frontne linije vse od marčevskega umika ruskih sil s položajev okoli Kijeva.",
    "Ruske oblasti iščejo nabornike za bojevanje v Ukrajini, toliko jim ponujajo #vŽivo": "Ruska agresija na Ukrajino traja že 206 dni, in sicer se je začela 24. februarja letos.\n\nRuska agresija na Ukrajino traja že 206 dni, in sicer se je začela 24. februarja letos. Foto: Guliver Image\n\n206. dan vojne v Ukrajini. Ruske enote so izgubile polovico svoje moči na begu iz regije Harkov. Ruska vojska tudi zato išče nabornike za bojevanje v Ukrajini, pri čemer jim ponuja vsaj 2.700 evrov na mesec. Ukrajinsko jedrsko elektrarno v Zaporožju so medtem znova priključili v državno omrežje.\n\nDnevni pregled pomembnejših dogodkov:\n\n\n\n15.33 Ruske oblasti iščejo nabornike za vojno v Ukrajini\n\n11.05 IAEA: Jedrska elektrarna v Zaporožju znova v državnem omrežju\n\n10.55 Ukrajina: Rusi izgubili 50 odstotkov svojih vojakov na begu iz regije Harkov\n\n9.32 Vojaški odbor Nata enotno za podporo Ukrajini − do konca\n\n9.08 Rusi napadli termoelektrarno\n\n15.33 Ruske oblasti iščejo nabornike za vojno v Ukrajini\n\nRuska vojska išče nabornike za bojevanje v Ukrajini, pri čemer jim ponuja vsaj 2.700 evrov na mesec.\n\nVojska je po mestih v Rusiji vzpostavila mobilne pisarne, da bi pritegnila \"pogodbene vojake\" za boj v Ukrajini, ki jo sicer sama imenuje \"posebna vojaška operacija\". V ruskem mestu Rostov so vojaki v maskirnih uniformah in črnih maskah mimoidočim razkazovali orožje in delili barvne brošure z naslovom \"Pogodbena vojaška služba – izbira pravega moškega\", poroča Sky News.\n\n11.05 IAEA: Jedrska elektrarna v Zaporožju znova v državnem omrežju\n\nUkrajinska jedrska elektrarna v Zaporožju je znova priključena v državno omrežje, je v soboto sporočila Mednarodna agencija za jedrsko energijo (IAEA). Elektrarna, ki jo je zasedla Rusija, je bila zaradi obstreljevanja od prejšnjega tedna odklopljena, kar je povečalo nevarnost nesreče, poroča francoska tiskovna agencija AFP.\n\nFoto: Twitter\n\n\"Obnovljena 750-kilovoltna linija zdaj največji evropski jedrski elektrarni zagotavlja električno energijo, ki jo potrebuje za hlajenje reaktorja in druge bistvene varnostne funkcije,\" je sporočila IAEA.\n\nKo je bila elektrarna odrezana od omrežja, je bila za delovanje bistvenih varnostnih mehanizmov, zlasti črpalk za vodno hlajenje, odvisna od lastne oskrbe z električno energijo, zlasti z dizelskimi generatorji. Strokovnjaki so se bali, da bi elektrarni lahko zmanjkalo zalog za zagotavljanje te elektrike.\n\nZaporožje je marca zasedla ruska vojska, obstreljevanje okoli objekta je od takrat vzbujalo strah pred jedrsko nesrečo. IAEA je elektrarno obiskala v začetku septembra, več članov ekipe agencije pa je ostalo na njenem območju in od takrat stalno spremljajo razmere.\n\n10.55 Ukrajina: Rusi izgubili 50 odstotkov svojih vojakov na begu iz regije Harkov\n\nGeneral štab ukrajinskih oboroženih sil je danes zjutraj sporočil, da so ruske enote izgubile polovico svoje moči na begu iz regije Harkov, na katero je ukrajinska vojska izvedla strelski protinapad in osvobodila na tisoče kvadratnih metrov zasedenega ozemlja.\n\nNa begu so Rusi, po navedbah ukrajinske vojske, za seboj pustili tudi več kot 200 kosov vojaške opreme, poroča Kijev Independent.\n\n⚡️General Staff: Russian units lost half of their troops when retreating from Kharkiv Oblast.\n\n\n\nAccording to Ukraine’s General Staff, some units of the Russian army lost “more than 50% of their personnel and more than 200 pieces of equipment” when retreating from Kharkiv Oblast. — The Kyiv Independent (@KyivIndependent) September 18, 2022\n\n9.32 Vojaški odbor Nata enotno za podporo Ukrajini − do konca\n\nVojaški odbor zveze Nato enotno podpira pomoč Ukrajini v boju proti ruski agresiji, je v soboto zvečer sporočil predsedujoči temu najvišjemu vojaškemu organu Nata, admiral Rob Bauer. Poudaril je, da je pomoč Zahoda Ukrajini v orožju in vojaški opremi ključna za njen boj in pomembno vpliva na razmere na bojišču.\n\nNizozemski admiral je ob tem sporočil, da so se člani vojaškega odbora, ki ga sestavljajo načelniki generalštabov oboroženih sil članic zavezništva, na zasedanju v estonskem Talinu zavezali, da bodo Ukrajino podpirali \"dokler bo treba\". \"Zima prihaja, a naša podpora bo ostala neomajna,\" je poudaril, poroča nemška tiskovna agencija dpa.\n\n\"Strelivo, oprema in urjenje, ki ga zagotavljajo zavezniki in druge države, pomenijo veliko razliko za dogajanje na bojišču,\" je dejal Bauer. \"S svojimi uspehi na terenu in tudi na spletu je Ukrajina v temeljih spremenila moderno vojskovanje,\" je dodal.\n\nUkrajinci so bili tudi zelo kreativni z uporabo oborožitvenih sistemov, ki so jih dobili. \"Uporabljajo jih včasih na način, o katerem običajno ne bi pomislil,\" je dejal admiral.\n\nGenerali zveze Nato so se v Talinu sestali po novicah o velikih uspehih, ki jih je dosegla ukrajinska vojska v protiofenzivi na vzhodu države. Ruske sile, ki so se bile prisiljene umakniti, so tako izgubile veliko zasedenega ozemlja.\n\nVendar pa še ni čas za to, da bi si lahko oddahnili, in politična volja za nadaljevanje zagotavljanja pomoči nikakor ne sme popustiti, je v soboto generale opozorila estonska premierka Kaja Kallas.\n\nVojaški odbor Nata sestavljajo načelniki generalštabov 30 držav Nata. O vojaških zadevah odbor svetuje severnoatlantskemu svetu, najvišjemu političnemu organu Nata. Srečanje v Talinu poteka že od petka, zaključilo pa naj bi se danes. Prvič se konference kot gosta udeležujeta tudi šefa obrambnih sil Finske in Švedske, držav, ki sta zaprosili za sprejem v Nato po ruskem napadu na Ukrajino.\n\n9.08 Rusi napadli termoelektrarno\n\nGuverner regije Doneck Pavel Kirilenko je danes zjutraj sporočil, da so ruske sile obstreljevale termoelektrarno v Slovjansku, ki je v tej regiji. Kirilenko je na Telegramu zapisal, da je ruski napad poškodoval elektrarno, in dodal, da gasilci požar, ki je izbruhnil na kraju napada, še gasijo, poroča Kijev Independent.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "ISW objavil video, kako se je od začeta vojne v Ukrajini spreminjalo zavzeto ozemlje": "Na zemljevidu, ki prikazuje obdobje od 11. marca letos do 12. septembra letos, je vidno ozemlje, ki so ga sprva zavzele ruske sile v Ukrajini.\n\nNato je sledil umik iz Kijeva in severnega dela države ter še umik iz okolice Harkova in z juga države v okolici Mikolajiva, pa vse do protiofenzive Ukrajine, ki je osvobodila večji del ozemlja vzhodno od Harkova (glej Twitter desno).\n\nISW je ob tem objavil tudi podatke, ki nakazujejo, da ukrajinske sile širijo svoj položaj vzhodno od reke Oskil in severno od reke Siverski Donec, ta bi jim lahko omogočil, da bi obkrožile ruske sile v mestu Liman.\n\nRuse sile naj bi zadele psihiatrično bolnišnico, več mrtvih\n\nDanes, v nedeljo, naj bi se zgodil tudi napad na vas Strelešja v regiji Harkov, kjer naj bi ruske sile zadele psihiatrično bolnišnico. Napad naj bi se zgodil v času, ko je bolnišnično osebje evakuiralo bolnike. Guverner regije Harkov Oleg Sinjegubov je dejal, da so bili v napadu ubiti štirje člani medicinskega osebja in dva bolnika.\n\nNajvišji vojaški organ Nata enotno podpira pomoč Ukrajini\n\nVojaški odbor zveze Nato enotno podpira pomoč Ukrajini v boju proti ruski agresiji, je v soboto zvečer sporočil predsedujoči temu najvišjemu vojaškemu organu Nata, nizozemski admiral Rob Bauer.\n\nPoudaril je, da je pomoč Zahoda Ukrajini v orožju in vojaški opremi ključna za njen boj in pomembno vpliva na razmere na bojišču.\n\nAdmiral je ob tem sporočil, da so se člani vojaškega odbora, ki ga sestavljajo načelniki generalštabov oboroženih sil članic zavezništva, na zasedanju v estonski prestolnici Talin zavezali, da bodo Ukrajino podpirali, \"dokler bo treba\". \"Zima prihaja, a naša podpora bo ostala neomajna,\" je poudaril, poroča nemška tiskovna agencija DPA.\n\nNato izreka podporo Ukrajini kot žrtvi ruske agresije. Foto: Reuters\n\n\"Strelivo, oprema in urjenje, ki ga zagotavljajo zavezniki in druge države, pomenijo veliko razliko za dogajanje na bojišču,\" je dejal Bauer. \"S svojimi uspehi na terenu in tudi na spletu je Ukrajina v temeljih spremenila moderno vojskovanje,\" je dodal. Ukrajinci so bili tudi zelo kreativni z uporabo oborožitvenih sistemov, ki so jih dobili. \"Včasih jih uporabljajo na način, na katerega običajno niti ne bi pomislil,\" je dejal admiral.\n\nGenerali zveze Nato so se v Talinu sešli po novicah o velikih uspehih, ki jih je dosegla ukrajinska vojska v protiofenzivi na vzhodu države. Ruske sile so se bile prisiljene umakniti in so izgubile veliko zasedenega ozemlja.\n\nVendar pa še ni čas za to, da bi si lahko oddahnili, in politična volja za nadaljevanje zagotavljanja pomoči nikakor ne sme popustiti, je v soboto generale opozorila estonska premierka Kaja Kallas.\n\nVojaški odbor Nata sestavljajo načelniki generalštabov 30 držav Nata. O vojaških zadevah odbor svetuje Severnoatlantskemu svetu, najvišjemu političnemu organu Nata. Srečanje v Talinu poteka od petka, končalo pa naj bi se danes. Prvič se konference kot gosta udeležujeta tudi vodji obrambnih sil Finske in Švedske, držav, ki sta zaprosili za sprejem v Nato po ruskem napadu na Ukrajino.",
    "SBU: Ruski agenti mučili prebivalce Kupjanska": "205. dan vojne v Ukrajini. Ukrajinska obveščevalna služba SBU je sporočila, da so agenti ruske Zvezne varnostne službe FSB mučili prebivalce na novo osvobojenega mesta Kupjansk v regiji Harkov. V okupiranem Kupjansku so tamkajšnjim prebivalcem grozili, da jih bodo poslali na minsko polje in pobili njihove družine. Župan Melitopola Ivan Fedorov je sporočil, da je v ukrajinskem napadu na rusko vojaško oporišče v bližini tega mesta izbruhnil požar, ki je popolnoma uničil infrastrukturo.\n\nDnevni pregled pomembnejših dogodkov:\n\n\n\n21.10 Močne eksplozije v Hersonu\n\n19.24 SBU: Ruski agenti mučili prebivalce Kupjanska\n\n18.44 Nato: Sankcije škodujejo ruski vojaški industriji\n\n18.38 IAEA: Jedrska elektrarna v Zaporožju znova vzpostavila povezavo\n\n18.32 Poziv k ustanovitvi mednarodnega sodišča za vojne zločine\n\n17.12 Politico: Ukrajina nadaljuje pogajanja o nakupu ameriškega orožja\n\n16.32 ZDA v Ukrajino pošiljajo 1,5 milijarde dolarjev\n\n14.48 Španija v Ukrajino pošilja strelivo\n\n14.37 Uničeno je bilo celotno rusko oporišče pri Melitopolu\n\n13.59 Estonija na zasedanju Nata poudarila pomen vojaške pomoči za Ukrajino\n\n11.38 Zelenski po odkritju v Izjumu svet poziva k obsodbi Rusije kot teroristične države\n\n9.05 Biden kljub razhajanjem glede Rusije pohvalil Južno Afriko\n\n8.50 Blinken: Ukrajina mora zbrati dokaze, saj je treba odgovorne privesti pred roko pravice\n\n21.10 Močne eksplozije v Hersonu\n\nUkrajinski mediji poročajo, da so zvečer v okupiranem Hersonu, središču regije, proti kateri so ukrajinske sile izvedle protiofenzivo, odjeknile štiri močne eksplozije.\n\nMore from central Kherson.\n\n\n\nHeavy large caliber guns can be heard, significant clashes. pic.twitter.com/1OvXvB5MLA — Doge (@IntelDoge) September 17, 2022\n\nKot poroča Kyiv Independent, se z območja tovarne, kjer naj bi bila ruska vojaška baza, dviguje oblak črnega dima.\n\n19.24 SBU: Ruski agenti mučili prebivalce Kupjanska\n\nUkrajinska obveščevalna služba SBU je sporočila, da so agenti ruske Zvezne varnostne službe FSB mučili prebivalce na novo osvobojenega strateško pomembnega mesta Kupjansk na severovzhodu regije Harkov. V okupiranem Kupjansku so tamkajšnjim prebivalcem grozili, da jih bodo poslali na minsko polje in pobili njihove družine.\n\nPo navedbah SBU je ena od žrtev povedala: \"40 minut so uporabljali paralizator, name so streljali z zračno ali s plinsko pištolo. Ne vem natančno, saj so mi čez glavo poveznili vrečo.\"\n\n18.44 Nato: Sankcije škodujejo ruski vojaški industriji\n\nZahodne sankcije začenjajo škodovati sposobnosti Rusije za izdelavo naprednega orožja, ki ga uporablja v agresiji na Ukrajino, je za Reuters povedal Rob Bauer, ki predseduje Natovemu vojaškemu odboru. Severnoatlantsko zavezništvo vidi znake zmanjšane sposobnosti Rusije za proizvodnjo raketnih izstrelkov in bolj sofisticiranega orožja, je dejal Bauer. Včeraj so sicer neimenovani ameriški uradniki za CNN dejali, da so razočarani, ker sankcije nimajo večjega vpliva na rusko gospodarstvo.\n\n18.38 IAEA: Jedrska elektrarna v Zaporožju znova vzpostavila povezavo\n\nInženirji so popravili enega od štirih glavnih električnih vodov jedrske elektrarne v Zaporožju, ki je bil poškodovan med rusko agresijo, in ga znova priključili na ukrajinsko omrežje, je danes sporočila Mednarodna agencija za jedrsko energijo (IAEA). Hkrati je opozorila, da razmere še vedno ostajajo negotove.\n\n18.32 Poziv k ustanovitvi mednarodnega sodišča za vojne zločine\n\nPotem ko so na območju ukrajinskega mesta Izjum odkrili okoli 450 grobov, v katerih so po navedbah Kijeva večinoma trupla civilistov, ki so jih mučili in ubili ruski okupatorji, je češko predsedstvo EU danes pozvalo k ustanovitvi mednarodnega sodišča za vojne zločine, na katerem bi sodili odgovornim za poboje.\n\n\"V 21. stoletju so tovrstni napadi na civilno prebivalstvo nepredstavljivi in odvratni,\" je na Twitterju zapisal češki zunanji minister Jan Lipavsky. \"Tega ne smemo spregledati. Smo za kaznovanje vseh vojnih zločincev,\" je dodal in pozval k \"hitri vzpostavitvi posebnega mednarodnega tribunala, ki bo kazensko preganjal kazniva dejanja agresije\".\n\nVisoki zunanjepolitični predstavnik EU Josep Borrell je v petek sporočil, da je ob odkritju \"globoko pretresen\" ter da se mora \"to nehumano ravnanje ruskih sil, ki je v popolnem nasprotju z mednarodnim humanitarnim pravom in ženevskimi konvencijami, nemudoma končati\".\n\nPredsednica Evropske komisije Ursula von der Leyen je v četrtek izjavila, da želi videti ruskega predsednika Vladimirja Putina zaradi zločinov v Ukrajini pred Mednarodnim kazenskim sodiščem.\n\n17.12 Politico: Ukrajina nadaljuje pogajanja o nakupu ameriškega orožja\n\nKijev in Washington se pogovarjata o možnosti dobave sistemov zračne obrambe patriot, lovskih letal F-16 in brezpilotnih letal grey eagle prek dolgoročnih finančnih dogovorov, poroča vplivni bruseljski spletni medij Politico, ki se sklicuje na neimenovane vire.\n\n16.32 ZDA v Ukrajino pošiljajo 1,5 milijarde dolarjev\n\nUkrajinski premier Denis Šmigal je sporočil, da bo Ukrajina od ZDA prejela 1,5 milijarde dolarjev. Gre za zadnjo tranšo nepovratnih sredstev v višini 4,5 milijarde dolarjev, ki so jih zagotovile ZDA iz skrbniškega sklada Svetovne banke, je dejal Šmigal. Ukrajina bo denar porabila za pokojnine in socialno varstvo državljanov. Šmigal je že 14. septembra dejal, da se bo Ukrajina v prihodnjem letu zanašala na tuje partnerje, saj bo proračunski primanjkljaj leta 2023 znašal okoli 38 milijard dolarjev.\n\n14.48 Španija v Ukrajino pošilja strelivo\n\nŠpanija v Ukrajino pošilja pet tovornih letal s topniškim strelivom. Po podatkih ukrajinskega generalštaba je Španija v zadnjih nekaj dneh Ukrajini dostavila skupno 75 palet streliva za topniške sisteme velikega kalibra. Država Ukrajini prav tako trenutno dostavlja vojaško opremo za prihajajoče hladno vreme. \"To je primer odločne in stalne podpore Španije ukrajinskemu ljudstvu,\" je dejala španska obrambna ministrica Margarita Robles.\n\n14.37 Ukrajinski župan: Uničeno je bilo celotno rusko oporišče pri Melitopolu\n\nŽupan Melitopola Ivan Fedorov je znova spregovoril o napadu na rusko vojaško oporišče v bližini tega mesta, o katerem je poročal že zjutraj.\n\nPo besedah ​​Fedorova je v ruski oporišču na območju Moločni Liman v jugovzhodnem delu regije Zaporožje izbruhnil požar, ki je popolnoma uničil infrastrukturo, poroča Kyiv Independent.\n\n13.59 Estonija na zasedanju Nata poudarila pomen vojaške pomoči za Ukrajino\n\nZahodna vojaška pomoč Ukrajini je bila ključnega pomena v boju proti ruski invaziji in politična volja za nadaljevanje te pomoči nikakor ne sme popustiti, je danes na zasedanju vojaškega odbora zveze Nato poudarila estonska premierka Kaja Kallas. Zasedanje vojaškega odbora se je sicer začelo v petek in se bo končalo v nedeljo.\n\nUkrajinski vojski je v preteklih dneh v protiofenzivi na vzhodu države uspelo osvoboditi del ozemlja, ki so ga pred tem zasedle ruske sile. \"Nedavni operativni poraz Rusije je znak ukrajinske moči in bistroumnosti. Kaže na učinkovitost zahodne pomoči in nasvetov,\" je ta uspeh danes komentirala estonska premierka.\n\nEstonija je za skupno podporo Ukrajini prispevala do 0,8 odstotka svojega BDP, je spomnila in zatrdila, da bodo to pomoč ohranili \"tako dolgo, kot bo treba\".\n\nTudi prvi mož estonske vojske in gostitelj zasedanja Martin Herem je svoje kolege iz drugih članic zveze Nato pozval, naj še naprej pomagajo Ukrajini.\n\n\"Če želimo ohraniti svetovni red, kot ga poznamo, mora Ukrajina zmagati. Kot načelniki generalštabov si moramo prizadevati za znatno in trajno vojaško pomoč, ali v obliki materialne podpore, usposabljanja ali druge ustrezne pomoči,\" je poudaril.\n\nVojaški odbor Nata sestavljajo načelniki generalštabov 30 držav Nata. O vojaških zadevah odbor svetuje Severnoatlantskemu svetu, najvišjemu političnemu organu Nata.\n\nEna od glavnih tem dvodnevne konference v Talinu je izvajanje sklepov z vrha Nata v Madridu. Prvič se konference kot povabljena gosta udeležujeta tudi šefa obrambnih sil Finske in Švedske. Obe skandinavski državi EU sta namreč zaprosili za sprejem v Nato po ruskem napadu na Ukrajino.\n\n11.38 Zelenski po odkritju v Izjumu svet poziva k obsodbi Rusije kot teroristične države\n\nGuverner regije Harkov Oleg Sinegubov je sporočil, da ima kar 99 odstotkov najdenih trupel znake nasilne smrti. Več trupel naj bi imelo zvezane roke za hrbtom, ena oseba pa je bila pokopana z vrvjo okoli vratu. Po poročanju francoske tiskovne agencije AFP naj bi novinarji te agencije potrdili, da je imelo vsaj eno izmed odkritih trupel zvezane roke.\n\nUkrajinska policija je medtem sporočila, da so v na novo osvobojenih krajih, kot sta Izjum in Balaklija, našli deset prostorov za mučenje. Samo v Balakliji naj bi ruski okupatorji v prostorih lokalne policijske postaje priprli, poniževali in mučili kakšnih 40 ljudi. Med drugim so pri tem uporabljali tudi elektriko, je še razkril prvi mož policije Igor Klimenko.\n\nKot je še povedal, so na omenjeno območje v regiji Harkov že napotili kakšnih tisoč dodatnih policistov iz drugih delov države. Več kot 200 posameznih preiskav morebitnih ruskih vojnih zločinov že poteka, je dodal po poročanju nemške tiskovne agencije dpa.\n\nV okolici Izjuma so sicer do zdaj našli več kot 440 grobov, Zelenski pa je dejal, da je še \"prezgodaj govoriti o številu pokopanih ljudi, saj preiskave še potekajo\".\n\n\"Obstajajo jasni dokazi o mučenju in ponižujočem ravnanju z ljudmi. Poleg tega obstajajo dokazi, da so ruski vojaki, katerih položaji so bili nedaleč stran, streljali na pokopane samo za zabavo,\" je v videonagovoru še poudaril Zelenski.\n\nUkrajinski predsednik je odkritje množičnih grobišč ob tem primerjal s spomladanskim pokolom v Buči in ponovno pozval k ustanovitvi mednarodnega sodišča, pred katerim bi Rusija odgovarjala za svoje zločine v Ukrajini.\n\n9.05 Biden kljub razhajanjem glede Rusije pohvalil Južno Afriko\n\nAmeriški predsednik Joe Biden je v petek v Beli hiši gostil kolega iz Južne Afrike Cyrila Ramaphoso in ob tem njegovo državo pohvalil kot ključnega akterja na svetovnem odru. Predsednika sta sicer ostala vsak na svojem bregu glede politike do Rusije zaradi njenega napada na Ukrajino. Južna Afrika namreč ruske agresije ni obsodila.\n\nPrav tako ni sprejela sankcij proti Rusiji, v Varnostnem svetu ZN pa je bila vzdržana ob predlogu resolucije, ki bi agresijo obsodila. Ramaphosa je Bidnu namesto tega izrazil željo po dialogu pod okriljem ZN.\n\nAvgusta se je v Južni Afriki mudil ameriški državni sekretar Antony Blinken, ki pa ni dosegel spremembe stališča Južne Afrike. Tej sledijo tudi nekatere druge afriške države, čeprav je prav Afrika - poleg same Ukrajine - morda največja žrtev te vojne.\n\nZaradi spopadov je bil do pred kratkim blokiran izvoz žita iz Ukrajine, otežen je tudi izvoz umetnih gnojil iz Rusije, to pa je prispevalo k prehranski krizi, ki jo še posebej občutijo revne afriške države.\n\nKljub razlikam v odnosu do vojne v Ukrajini pa si ZDA želijo dobrih odnosov z Južno Afriko, ki je vodilna gospodarska sila na celini, na katero sicer vse bolj prodira Kitajska.\n\nJužna Afrika se želi med drugim znebiti odvisnosti svojega gospodarstva od premoga in ZDA ji bodo, skupaj z nekaterimi drugimi zahodnimi državami, zagotovile 8,5 milijarde dolarjev v posojilih in donacijah za prehod v bolj čisto energijo.\n\nRamaphosa se je v rezidenci podpredsednice ZDA srečal tudi s Kamalo Harris, s katero sta govorila o globalni zdravstveni varnosti, sodelovanju v vesolju, podnebnih spremembah in ženskih pravicah.\n\n\"Zagotoviti moramo, da se res razumemo,\" je med drugim dejal Biden, ki je bil poln hvale na račun svojega gosta za vodenje v času pandemije covid-19, podnebnih sprememb in drugih vprašanj.\n\n8.50 Blinken: Ukrajina mora zbrati dokaze, saj je treba odgovorne privesti pred roko pravice\n\nNa ozemljih, ki so jih ukrajinske sile pred kratkim osvobodile, so odkrili množična grobišča in Biden je dejal, da je Rusija najverjetneje odgovorna za vojne zločine.\n\n\"To je del grozljive zgodbe, ki smo ji priča vedno, ko se ruska plima umakne z delov Ukrajine, ki jih je okupirala,\" je dejal Blinken. \"Vidimo, kaj ostane za njo, in tole zadnje odkritje množičnih grobišč v Izjumu nas znova opominja na to,\" je nadaljeval ter Ukrajince pozval, naj skrbno zberejo in ohranijo dokaze, saj je treba odgovorne privesti pred roko pravice.\n\nGRAPHIC CONTENT: Today I watched as Ukraine began exhuming more than 440 bodies found in a mass burial site on the edge of liberated city Izium, Kharkiv region.\n\n\n\nAt least 1 civilian showed signs of torture, while I saw two bodies (believed to be soldiers) with their hands tied. pic.twitter.com/hqCENLdtDf — Liz Cookman (@liz_cookman) September 16, 2022\n\nKljub dokazom o ruskih grozodejstvih pa Blinken še vedno zavrača pozive za razglasitev Rusije kot države podpornice terorizma, češ da bi to prineslo neželene posledice. Med drugim bi lahko ustavilo pošiljke žita iz Ukrajine, ki so se začele šele pred kratkim po posredovanju Turčije.\n\nBlinken je sicer pozdravil naraščanje pritiska na ruskega predsednika Vladimirja Putina s strani Kitajske in Indije, potem ko se je ruski predsednik v uzbekistanskem Samarkandu srečal s kitajskim predsednikom Ši Džinpingom in indijskim premierjem Narendro Modijem.\n\n\"Mislim, da je to, kar slišite od Kitajske in Indije, izraz zaskrbljenosti vsega sveta zaradi posledic ruske agresije na Ukrajino, ki jih ne občutijo le Ukrajinci. Mislim, da to povečuje pritisk na Rusijo, da konča agresijo,\" je dejal Blinken.\n\nModi je v petek Putinu sporočil, da zdaj ni čas za vojno, Putin pa je v četrtek omenil, da mu je Ši izrazil zaskrbljenost, čeprav sta oba na zunaj izpostavljala enotno fronto proti ZDA.\n\nAmeričani menijo, da je Kitajska podpora Rusiji le retorična, Peking pa med drugim zavrača zahteve Moskve po dobavi vojaške opreme, zato se Rusija obrača k Iranu in Severni Koreji.",
    "Svojega moža je končno uzrla živega": "Številni Ukrajinci (in drugi) niso verjeli, da jih bodo še kdaj videli žive. Ves svet je spremljal dolgotrajno obleganje jeklarne Azovstal in nazadnje predajo še zadnjih mariupolskih borcev v ruske roke. Denis Prokopenko, Svjatoslav Palamar in Sergij Volinski so bila imena vodilnih mož. Ko je Moskva nato ukrajinski bataljon Azov razglasila za teroristično organizacijo, se je zdelo, da je njihova usoda zapečatena. Zdaj pa je odjeknila novica, da so ujetništvo preživeli in so izpuščeni (skoraj) na prostost. Med najsrečnejšimi ljudmi ta hip je zagotovo Katerina Prokopenko, ki je v zadnjih mesecih prehodila pot od papeža do ameriškega kongresa, da bi pomagala rešiti svojega moža.\n\nicon-expand Katerina Prokopenko FOTO: AP\n\n\"Srce mi bo ponorelo,\" je Katerina Prokopenko zapisala skupaj s simbolom objokanega obraza in rdečega srca. Na Twitterju je namreč objavila najnovejšo fotografijo, ki prikazuje njenega moža Denisa Prokopenka, poveljnika bataljona Azov, in njegove soborce iz Mariupola. \"Sreča je: da sem v svojem življenju spoznala Denisa in da ga vidim svobodnega,\" je pripisala na vrh slike.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nNjena objava je zbrala že več kot 38.000 všečkov in več kot 1200 komentarjev, v katerih ji sledilci čestitajo in jo opominjajo tudi na njeno lastno zagnanost, za katero pravijo, da je njenega moža pomagala ohraniti pri življenju. Ruske sile so ukrajinske borce iz Mariupola zajele konec maja in zdelo se je, da za te vojne ujetnike ne bo nobenega usmiljenja. Potem pa je v sredo nenadoma odjeknila novica, da so tudi njih vključili v izmenjavo. Ukrajina in Moskva sta namreč izvedli najobsežnejšo izmenjavo ujetnikov doslej. V zameno za tesnega zaveznika Kremlja Viktorja Medvedčuka in 55 drugih ujetnikov je Moskva Kijevu izročila več kot 215 ljudi, med katerimi so tudi tuji državljani in pa borci iz Mariupola.\n\nVečina se je že vrnila v Ukrajino, pet poveljnikov, med njimi Prokopenka, Sergija Volinskega in Svjatoslava Palamarja, pa so prepeljali v Turčijo. Tam naj bi \"udobno in varno počakali do konca vojne pod osebnim protektoratom turškega predsednika\", je na Twitterju zapisal beloruski opozicijski medij Nexta. Očitno je bil to del dogovora o izmenjavi, da se tako ne bi mogli vrniti na fronto. Niso torej še popolnoma svobodni, vendar so živi in se ne bodo postarali v ruskem zaporu.\n\nicon-expand Denis Prokopenko v Ankari, kamor so ga prepeljali iz ruskega ujetništva FOTO: AP\n\nIz Ankare so se preko videokonference oglasili ukrajinskemu predsedniku Volodimirju Zelenskemu, spremljala pa sta jih notranji minister Denis Monastirski in vodja vojaške obveščevalne službe Kirilo Budanov. \"Tako zelo so izčrpani, vendar sem tako vesela, da jih vidim žive: njega in njegove prijatelje,\" je Prokopenkova žena zapisala v drugi objavi ob moževih fotografijah iz turške prestolnice.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nPotrdila je tudi, da je med izpuščenimi ujetniki tudi prav tako znani mariupolski borec Bogdan Krotevič z vzdevkom Tavr, ki je že v Ukrajini. Opozorila pa je, da to še ni konec: \"Številni so še vedno v ujetništvu. Moje prijateljice Julija, Olga in ostale čudovite ženske danes niso videle svojih mož. Vsi skupaj bomo še naprej nadaljevali boj za vse vojne ujetnike iz Azovstala,\" je zatrdila.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nIn če je Denis Prokopenko postal junak v podzemlju, je njegova žena v očeh številnih ljudi postala junakinja na Zemlji. Po njegovem ujetništvu je namreč zagnala obsežno kampanjo, tako na družbenih omrežjih kot v živo, da bi pomagala rešiti svojega moža. Da ne smejo pozabiti na ujetnike iz Azovstala, je skupaj z drugimi ženami opozarjala s številnimi akcijami.\n\nicon-expand Protest za borce iz Mariupola FOTO: AP\n\nNagovarjala svetovne voditelje in papeža Od ustanovitve fundacije za zbiranje denarja do postavitve inštalacije v mirnem Kijevu, katere namen je bil civiliste opozoriti, da je bilo treba za njihovo življenje v udobju plačati visoko ceno, zato se morajo zdaj tudi oni boriti za branilce iz Azovstala. Tekla je na maratonu, se udeležila številnih protestov in opravila številne intervjuje.\n\nV spremstvu nekdanje ukrajinske evrovizijske zmagovalke Ruslane so žene ukrajinskih vojakov odpotovale v Istanbul, da bi na novinarski konferenci nagovorile turškega predsednika Recepa Tayyipa Erdogana, tudi kitajskega predsednika Ši Džinpinga so prosile, naj ukrepa kot posrednik. Prokopenkova je odšla v Vatikan in za posredovanje prosila papeža Frančiščka, sestala se je s člani kabineta poljskega predsednika Andrzeja Dude. Prav ta teden pa se je mudila tudi v ZDA, kjer je obiskala ameriške kongresnike in senatorje. Nikoli ni dovolila, da bi svet pozabil na mariupolske borce.\n\nicon-expand Katerina Prokopenko pri papežu Frančiščku FOTO: AP\n\nZgodba Azovstala Po ruski invaziji v Ukrajino 24. februarja letos se je najprej na udaru znašel Mariupol, pristaniško mesto na jugu Ukrajine. Po nekaj tednih srditih bojev se je spremenilo v ruševine, vendar ruske sile dolgo časa niso mogle vzpostaviti popolnega nadzora nad mestom, saj je tam ostajala ena neosvojljiva trdnjava, jeklarna Azovstal.\n\nicon-expand Obstreljevana jeklarna Azovstal FOTO: AP\n\nNa stotine vojakov, ki so se skrili v njeno notranjost, je vključevalo marince, pripadnike nacionalne garde (vključno z bataljonom Azov), obmejne straže, policije in enote teritorialne obrambe. Tedne so preživeli v podzemnih bunkerjih prostranega kompleksa, ki je bil zasnovan za preživetje jedrske vojne. Za mnoge Ukrajince je Azovstal predstavljal simbol odpora, tamkajšnje borce pa je situacija spremenila v narodne heroje.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nZ videosporočili ukrajinskemu predsedniku Zelenskemu in svetovnim voditeljem so se iz podzemlja večkrat oglasili poveljnik bataljona Azov Prokopenko, njegov namestnik Palamar in poveljnik marincev Volinski, ki so pozivali, naj jim zagotovijo evakuacijo v tretjo državo. Opozarjali so, da so v zakloniščih tudi civilisti, delavci Azovstala in družine vojakov. Po mukotrpnih pogajanjih so te nazadnje vendarle evakuirali, vojaki pa so ostali.\n\nRusija je ukrajinske branilce večkrat pozvala, naj odložijo orožje in se predajo, kar naj bi jim zagotovilo preživetje, vendar tega niso storili, dokler jim tega ni naročil Kijev. \"Fantje so danes prejeli jasen signal od vojaškega poveljstva, da lahko izstopijo in rešijo svoja življenja,\" je predsednik Zelenski 20. maja dejal za ukrajinsko televizijsko postajo. Postali so vojni ujetniki Azovstal je padel in Rusija je v trimesečni bitki za osvojitev ukrajinskega pristaniškega mesta Mariupol razglasila zmago, potem ko je prizorišče zapustilo še zadnjih 531 ukrajinskih vojakov. Slike njihove predaje, vkrcanja na avtobuse in prizore iz ujetništva na ozemlju samooklicane Ljudske republike Doneck je rusko obrambno ministrstvo čez nekaj dni poslalo v svet.\n\nicon-expand Sergij Volinski ob predaji FOTO: AP\n\nBataljon Azov, ki je bil leta 2014 ustanovljen kot prostovoljna milica, zdaj pa je enota nacionalne garde, je bil nekoč povezan s skrajno desnico. Urad ruskega generalnega tožilca je zato zaprosil vrhovno sodišče države, naj bataljon razglasi za \"teroristično organizacijo\", njegovi borci pa tako ne bi bili deležni obravnave običajnih vojnih ujetnikov.",
    "Američani diplomatsko: Vidimo jasen in resničen napredek ukrajinske vojske #vŽivo": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nAmeriški državni sekretar Antony Blinken je v Kijevu dejal, da ukrajinske sile dosegajo \"jasen in resničen napredek\" v boju proti Rusiji. Blinken, ki je danes nenapovedano obiskal ukrajinsko prestolnico, se je tam srečal tudi z ukrajinskim predsednikom Volodimirjem Zelenskim. Ta se je zahvalil ZDA za podporo proti ruski agresiji.\n\nAmeriški državni sekretar Antony Blinken je v Kijevu dejal, da ukrajinske sile dosegajo \"jasen in resničen napredek\" v boju proti Rusiji. Blinken, ki je danes nenapovedano obiskal ukrajinsko prestolnico, se je tam srečal tudi z ukrajinskim predsednikom Volodimirjem Zelenskim. Ta se je zahvalil ZDA za podporo proti ruski agresiji. Foto: Reuters\n\n196. dan vojne v Ukrajini. Ukrajinske sile naj bi na območju Harkova zavzele več vasi, ki so jih zasedale ruske sile. Ukrajinski predsednik Volodimir Zelenski je dejal, da ima dobre novice z območja Harkova, vendar ni navedel, katere kraje so zavzeli. Ruska hekerska skupina Killnet je napovedala vojno Japonski in napadla več spletnih strani japonske vlade. Z napadom so se želeli maščevati za podporo Japonske Ukrajini v vojni z Rusijo.\n\nDnevni pregled pomembnejših dogodkov:\n\n\n\n20.13 Blinken v Kijevu poudaril napredek ukrajinskih sil proti Rusiji\n\n15.41 Baltske države in Poljska dosegle dogovor o omejitvah pri vstopu ruskih državljanov\n\n12.30 Poljska: Obstaja resna nevarnost vojne z Rusijo\n\n12.20 ZDA Ukrajini obljubile novo vojaško pomoč\n\n10.30 Ruski hekerji napadli Japonsko\n\n7.30 Ukrajinske sile naj bi zavzele nekaj vasi v okolici Harkova\n\n20.13 Blinken v Kijevu poudaril napredek ukrajinskih sil proti Rusiji\n\nAmeriški državni sekretar Antony Blinken je v Kijevu dejal, da ukrajinske sile dosegajo \"jasen in resničen napredek\" v boju proti Rusiji. Blinken, ki je danes nenapovedano obiskal ukrajinsko prestolnico, se je tam srečal tudi z ukrajinskim predsednikom Volodimirjem Zelenskim. Ta se je zahvalil ZDA za podporo proti ruski agresiji.\n\nBlinken je opozoril na ukrajinsko protiofenzivo, ki jo je pred nekaj tedni na jugu Ukrajine proti ruskim silam začel Kijev, in pri tem poudaril pogum in vztrajnost Ukrajincev.\n\nKot je dejal novinarjem, je še zelo zgodaj, vendar vidijo jasen in resničen napredek na terenu, zlasti na območju okoli Hersona, pa tudi zanimiv razvoj dogodkov v Donbasu na vzhodu Ukrajine.\n\nVodja ameriške diplomacije je po dvournem srečanju z Zelenskim povedal, da vidi \"resnično učinkovitost\" v protiofenzivi, ki jo je sprožila Ukrajina. \"Ponosni smo na dejstvo, da naša podpora in podpora toliko drugih držav pomaga omogočiti to, kar počnejo Ukrajinci, prizadevajo si za osvoboditev ozemlja, ki ga je v tej agresiji zasedla Rusija,\" je dejal po poročanju francoske tiskovne agencije AFP.\n\nZelenski se je Blinknu zahvalil za podporo ZDA. \"To je pomembno znamenje, da so ZDA z nami. Za nas je to zagotovilo, da lahko vzamemo nazaj svojo državo,\" je dejal po poročanju nemške tiskovne agencije dpa.\n\nObisk Blinkna sicer sovpada z napovedjo State Departmenta, da bodo Ukrajini in 18 drugim državam zaveznicam namenili dolgoročno vojaško pomoč v vrednosti 2,2 milijarde dolarjev.\n\nPolovico od omenjene pomoči bo prejela Ukrajina, drugo polovico pa preostale države, ki jih po mnenju ameriškega zunanjega ministrstva ogroža Rusija. Med odobrenimi prejemniki so med drugim Moldavija, Gruzija, Estonija, Latvija, Litva, pa tudi Slovenija in več drugih držav nekdanje Jugoslavije, med njimi Hrvaška in BiH, je poročala ameriška tiskovna agencija AP.\n\nDodatno vojaško pomoč v vrednosti okoli 675 milijonov dolarjev je Ukrajincem obljubil tudi ameriški obrambni minister Lloyd Austin, ki se je danes udeležil srečanja tako imenovane kontaktne skupine za Ukrajino v ameriškem vojaškem oporišču Ramstein v Nemčiji, na katerem so govorili o nadaljnji vojaški podpori tej državi v vojni z Rusijo.\n\nNačelnik štaba združenih poveljstev ameriških oboroženih sil, general Mark Milley, je ob tem danes dejal, da je ruska invazija na Ukrajino vojaški neuspeh, saj so ruske sile dosegle le \"manjši taktični uspeh v različnih delih vzhodne Ukrajine\", poroča dpa.\n\nDoslej so bili ruski strateški cilji poraženi, je dejal Milley na srečanju podpornic Ukrajine v Ramsteinu. Pri tem je omenil \"resnične in merljive\" vojaške uspehe Ukrajine. Kot je dejal, so ruske komunikacijske linije in dobavne verige močno načete, Moskva pa ima velike težave z oskrbo svojih sil in nadomestitvijo izgub na bojišču, še navaja dpa.\n\n15.41 Baltske države in Poljska dosegle dogovor o omejitvah pri vstopu ruskih državljanov\n\nLitva, Latvija, Estonija in Poljska so se dogovorile, da bodo najpozneje do 19. septembra uvedle omejitve pri vstopu ruskih državljanov z vizumi EU, so sporočili premierji štirih držav. Baltske države so se o tem dogovorile že v sredo, razlog za uvedbo omejitev pa je, kot so dejali, znatno povečanje priliva ruskih državljanov v EU.\n\n\"Menimo, da prihodi ruskih državljanov postajajo resna grožnja naši javni varnosti in vsemu schengenskemu območju, ki si ga delimo,\" so v skupni izjavi zapisali predsedniki vlad omenjenih držav, poroča francoska tiskovna agencija AFP.\n\nDodali so, da so se \"dogovorili o skupnem regionalnem pristopu ter izrazili politično voljo in trdno namero, da uvedejo začasne ukrepe na nacionalni ravni za ruske državljane, ki imajo vizume\". Ti ukrepi naj bi \"omejili vstop v schengensko območje ruskim državljanom, ki tja potujejo s turističnimi, kulturnimi, športnimi ali poslovnimi nameni\".\n\nIzjeme bodo veljale za disidente, v primeru humanitarnih ali družinskih razlogov in za imetnike dovoljenj za bivanje v državah članicah EU, navaja AFP.\n\n\"V celoti se zavzemamo za to, da je treba še naprej podpirati nasprotnike Putinovega režima in jim omogočiti, da zapustijo Rusijo,\" so poudarili predsedniki vlad, a obenem dodali, da je \"nesprejemljivo, da lahko državljani države agresorke prosto potujejo po EU, medtem ko se ljudi v Ukrajini muči in pobija\".\n\nPremierji štirih držav so poudarili tudi, da si bodo, kar zadeva omejevanje potovanj ruskih državljanov, še naprej prizadevali za \"skupni pristop na ravni EU\", še navaja AFP.\n\nOdločitev baltskih držav, ki se jim je zdaj pridružila Poljska, je prva tovrstna poteza v EU. V Estoniji sicer že od sredine avgusta velja blažja prepoved, v skladu s katero je vstop v državo omejen le ruskim državljanom s schengenskimi vizumi, ki so jih izdali estonski organi.\n\nEvropska komisija je v torek predlagala popolno zamrznitev izvajanja sporazuma o poenostavljenem izdajanju vizumov med EU in Rusijo. Če se bo to res zgodilo, bodo ruski državljani precej težje pridobili schengenske vizume.\n\nZa zamrznitev sporazuma so se sicer pred tednom dni na neuradnem zasedanju v Pragi že zavzeli zunanji ministri EU. Moskva je zamrznitev sporazuma označila za absurdno potezo, Kijev pa za polovičen ukrep.\n\n12.30 Poljska: Obstaja resna nevarnost vojne z Rusijo\n\nNamestnik poljskega obrambnega ministra Marcin Ociepa je v sredo dejal, da meni, da obstaja resna nevarnost vojne z Rusijo v od treh do desetih letih in da je treba preostali čas izkoristiti za opremljanje vojaških sil.\n\n#Poland highly appreciates the risk of a war with Russia in the next ten years and because of this they want to increase funding for the army - Deputy Defense Minister Marcin Ociepa. pic.twitter.com/MSsn4jQ6Ow — NEXTA (@nexta_tv) September 7, 2022\n\n\"Obstaja resna nevarnost vojne z Rusijo, ki bi se lahko zgodila v od treh do desetih letih,\" je Ociepa dejal za poljski časopis Dziennik Gazeta Prawna.\n\nDodal je, da bo ta mogoči izid odvisen od razvoja vojne med Rusijo in Ukrajino. \"Ta čas bi morali izkoristiti za popolno prenovo opreme poljske vojske. Naša naloga je najti ta denar in ga pravilno porabiti,\" je še dejal Ociepa.\n\nV osnutku državnega proračuna za prihodnje leto so po besedah ​​Ociepa predvideni rekordni izdatki za vojsko - več kot 97 milijard poljskih zlotov (približno 20 milijard dolarjev), od tega je 40 milijard zlotov kapitalskih izdatkov namenjenih predvsem izvajanju investicij in investicij nakupov ministrstva za narodno obrambo.\n\n12.20 ZDA Ukrajini obljubile novo vojaško pomoč\n\nZDA bodo Ukrajini namenile dodatno vojaško opremo v vrednosti 675 milijonov dolarjev, je ob začetku pogovorov z zavezniki v Nemčiji, namenjenih prav tej temi, danes napovedal ameriški obrambni minister Lloyd Austin. Izrazil je tudi prepričanje, da se učinki vojaške podpore tujih držav Ukrajini kažejo na bojišču.\n\nAustin je spregovoril v ameriškem vojaškem oporišču v Ramsteinu v Nemčiji, kjer gosti srečanje zavezniških držav, t. i. kontaktne skupine za Ukrajino o nadaljnji vojaški podpori Ukrajini v vojni z Rusijo.\n\nIzpostavil je začetek protiofenzive ukrajinskih sil na jugu države in presodil, da so tam vidni učinki te pomoči iz tujine. \"Zdaj smo priča vidnemu uspehu naših skupnih prizadevanj na bojišču,\" je dejal in dodal, da so zaveznice v tem dolgoročno.\n\nNapovedal je tudi novo ameriško pomoč, ki po njegovih besedah med drugim vključuje samovozne havbice, vodene rakete in topniško strelivo. Pričakovati je, da bodo novo pomoč danes napovedale tudi druge države.\n\nUkrajinski predsednik Volodimir Zelenski je v sredo potrdil, da so ukrajinske sile na območju Harkova zavzele več vasi, ki so jih pred tem zasedale ruske sile. Te so namreč del harkovske regije zasedle kmalu po začetku napada na Ukrajino 24. februarja.\n\n10.30 Ruski hekerji napadli Japonsko\n\nRuska hekerska skupina Killnet je napovedala vojno Japonski in napadla več spletnih strani japonske vlade, je po poročanju španske tiskovne agencije EFE povedal generalni sekretar vlade Hirokazu Macuno. Z napadom so se želeli maščevati za podporo Japonske Ukrajini v vojni z Rusijo, je dodal.\n\n\"Dobili smo potrditev, da je ta skupina napovedala vojno proti nam ter da namerava napasti tudi spletne strani podzemnih železnic v Tokiu in Osaki,\" je novinarjem povedal Macuno.\n\nV sredo so bile nekaj ur težave z dostopnostjo spletnih strani tokijske in osaške podzemne železnice, a to ni vplivalo na delovanje železnice. Spletni strani sta danes znova dostopni, navaja EFE.\n\nSkupina Killnet, ki je v zadnjem času izvedla več kibernetskih napadov na države, ki podpirajo Ukrajino, je več ur pred Macunovo izjavo objavila video, v katerem trdi, da stoji za napadom na Japonsko.\n\n\"Pozorni morate biti na stanje v svetu. Rusija v Ukrajini ne izvaja kriminalnih dejanj, ampak ščiti ljudi. Mi nismo ruska vlada,\" so po poročanju EFE dejali v posnetku, ki je imel japonske podnapise.\n\nMacuno je povedal, da so informacijski sistemi vladnih institucij pod stalnim nadzorom in da je okrepljeno varovanje izmenjave informacij med ministrstvi.\n\nHekerji so po navedbah EFE napadli okoli 20 spletnih strani štirih japonskih ministrstev. Šlo je za napade za porazdeljeno zavrnitev storitve (DDoS), v katerih z izjemno povečanim številom hkratnih dostopov ohromijo delovanje storitev.\n\nJaponska je v odzivu na ruski napad na Ukrajino prepovedala uvoz različnih izdelkov iz Rusije in zamrznila premoženje nekaterih Rusov, med njimi premierja Mihaila Mišustina.\n\n7.30 Ukrajinske sile naj bi zavzele nekaj vasi v okolici Harkova\n\nV Ukrajini je bilo že nekaj dni slišati, da so ukrajinske sile na območju Harkova dosegle preboj, vendar tega uradno ni nihče potrdil, piše BBC.\n\nTudi Zelenski v večernem nagovoru na družbenih omrežjih ni povedal, za katere vasi gre, češ da zdaj ni čas za to, dejal je le, da ima dobre novice. \"Mislim, da smo vsi ponosni na naše vojake,\" je dejal in omenil tri enote, ki so se še posebej izkazale.\n\nUkrajina naj bi v zadnjih tednih okrepila napade, vendar je malo znanega o napovedani protiofenzivi na vzhodu in jugu države. Glede na navedbe ruskih poročevalcev naj bi ukrajinske sile od torka napredovale na območju kraja Balaklija, po poročanju nemške tiskovne agencije dpa navaja STA.\n\nDel harkovske regije so ruske sile zasedle kmalu po začetku napada na Ukrajino 24. februarja, stalno napadajo tudi drugo največje ukrajinsko mesto Harkov, ki pa jim ga nikoli ni uspelo zavzeti.",
    "Objavljen prvi posnetek Vjekoslava Prebega na svobodi": "V Savdsko Arabijo je priletelo deset tujih državljanov, ki so bili v ujetništvu v Donecku na vzhodu Ukrajine in so jih separatistične oblasti izpustile na prostost. Med njimi je tudi hrvaški državljan Vjekoslav Prebeg.\n\nSavdska Arabija je na družbenih omrežjih objavila posnetek prihoda ujetnikov iz Rusije, ki so v Riad prileteli z letalom. Gre za ujetnike, ki prihajajo iz ZDA, Maroka, Švedske, Hrvaške in Velike Britanije. Na posnetku je moč videti tudi Hrvata Vjekoslava Prebega, ki naj bi v svojo domovino prispel jutri.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nHrvaško zunanje ministrstvo je že v sredo sporočilo, da je pri osvoboditvi zajetih ujetnikov sodelovala tudi Savdska Arabija, premier Andrej Plenković pa se ji je zahvalil za pomoč. \"Vlada Republike Hrvaške skupaj z ministrstvom za zunanje zadeve že od prvega dne predano dela in sodeluje z ukrajinskimi organi pri osvoboditvi Prebega, o čemer sta se pogovarjala tudi predsednik vlade RH Andrej Plenković in ukrajinsko vodstvo med majskim obiskom v Ukrajini. Ob tem se zahvaljujemo Savdski Arabiji in prestolonasledniku Mohamedu bin Salmanu za angažiranost, pa tudi ukrajinski strani za sodelovanje in srčno pomoč pri reševanju tega primera,\" so sporočili s hrvaškega ministrstva za zunanje in evropske zadeve.\n\nicon-expand Vjekoslav Prebeg na svobodi FOTO: Posnetek zaslona\n\nSpomnimo, Prebeg, ki je odrasel na zagrebški Knežiji, si je vse od majhnega želel postati vojak. Po nekaj letih, ki jih je preživel pri Tigrih, je zapustil njihove vrste in pred približno dvema letoma se mu je ponudila priložnost, da se pridruži marincem v Ukrajini, kar je tudi storil. V nasprotju z obtožnico v Ukrajino ni odšel kot plačanec, temveč po pogodbi, njegova plača pa je znašala okoli tisoč ameriških dolarjev (slabih tisoč evrov). V Ukrajini si je našel tudi dekle, s katero je živel. Postal je pripadnik 1. bataljona 36. brigade mornariške pehote, ki se je borila ob Mariupolu. Gre za uradno enoto ukrajinske vojske, ki vključuje nekdanji ukrajinski prostovoljni bataljon Azov, ki je kasneje postal del redne ukrajinske vojske. Skupaj s soborci je bil ujet pri poskusu prehoda na ozemlje pod nadzorom ukrajinskih sil. Obtožili so ga, da se je od maja 2020 do aprila letos boril 25 kilometrov severovzhodno od Mariupola in zaslužil približno 30 tisoč ukrajinskih griven, okoli 700 evrov, na mesec.\n\nKot je znano, sta Ukrajina in Moskva v sredo izvedli najobsežnejšo izmenjavo ujetnikov doslej. V zameno za tesnega zaveznika Kremlja Viktorja Medvedčuka in 55 drugih ujetnikov je Moskva Kijevu izročila več kot 200 Ukrajincev, med katerimi so tudi borci iz Mariupola in deset tujcev.",
    "Ukrajina odvzela akreditacijo iranskemu veleposlaniku zaradi dobave dronov Rusiji": "Svet\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nUkrajina je odvzela diplomatsko akreditacijo iranskemu veleposlaniku zaradi uporabe iranskih brezpilotnih letal v ruski vojski, je v petek zvečer poročala ukrajinska državna agencija Ukrinform. Napovedali so tudi znatno zmanjšanje števila diplomatskega osebja na iranskem veleposlaništvu v Kijevu, poročajo tuje tiskovne agencije. Iz Kijeva so v petek sporočili, da bodo zmanjšali diplomatsko prisotnost Irana v Ukrajini zaradi pošiljanja orožja Rusiji. Ukrajinsko zunanje ministrstvo je sporočilo, da je dobava iranskega orožja Rusiji \"v neposrednem nasprotju s stališčem nevtralnosti, spoštovanja suverenosti in ozemeljske celovitosti Ukrajine\" in da gre za \"sovražno dejanje, ki je resen udarec za ukrajinsko-iranske odnose\".\n\n\"Kot odgovor se je ukrajinska stran odločila, da iranskemu veleposlaniku v Ukrajini odvzame akreditacijo in znatno zmanjša število diplomatskega osebja iranskega veleposlaništva v Kijevu,\" je sporočilo ministrstvo.\n\nUkrajinski predsednik Volodimir Zelenski je ob tem pozval k \"nujnim ukrepom, s katerimi bi se odzvali na dejstvo, da so ruske enote na ozemlju Ukrajine uporabile orožje iranske izdelave\", je zapisano v izjavi zunanjega ministrstva. Oblasti v Kijevu so v petek sporočile, da je bil med ruskim napadom z brezpilotnimi letali na južno pristaniško mesto Odesa ubit en civilist, ukrajinske sile pa so sestrelile eno brezpilotno vozilo iranske izdelave. Kasneje so ukrajinske oborožene sile sporočile, da je bilo na jugu države čez dan skupno sestreljenih šest dronov iranske izdelave.",
    "Ukrajinci bodo z izjemnimi servisi Sloveniji zelo nevarni": "Ukrajina tako kot Slovenija drugič igra na svetovnem prvenstvu v odbojki. Prvič je med svetovno elito nastopila leta 1998 in osvojila 10. mesto. Foto: EPA\n\nČe začetek izločilnih bojev na svetovnem prvenstvu ni prinesel presenečenj (med osem so se uvrstile reprezentance Slovenije, Italije, ZDA in Poljske), pa verjetno nihče ne bi napovedal, da se bo Ukrajina tako poigrala z Nizozemsko (3:0, nizi na 16, 19 in 18),, ki je v predtekmovanju nanizala zmage nad Iranom, Argentino in Egiptom, blestel pa je predvsem Nimir Abdel-Aziz. Izjemen korektor, najučinkovitejši za zdaj na letošnjem svetovnem prvenstvu (95 točk na štirih tekmah), je zbral le 10 točk. Pri zmagovalcih je Vasilij Tupči (ob 69-% napadalni učinkovitosti dosegel 14 točk. Razmerje v blokih je bilo na koncu kar 12:1.\n\nSlovenija ima po zmagi nad Nemčijo v osmini finala dovolj časa za pripravo na četrtfinale. Foto: www.alesfevzer.com\n\nŠčitkov odlično razigraval ekipo\n\nPrvi niz je na račun boljšega servisa, bloka in precej manjšega števila napak kar na 16 dobila Ukrajina, ki je po vodstvu z 12:5 brez težav ohranjala visoko prednost. V drugem nizu so bolje začeli Nizozemci, toda po njihovem vodstvu s 5:2, 11:8 in 13:11 se je zgodil preobrat. Ukrajinci so z delnim izidom 7:1 povedli z 20:15 in imeli odprto pot do vodstva v nizih z 2:0. Tudi v tretjem nizu je Ukrajina z razpoloženim podajalcem Vitalijem Ščitkovom blestela, po dvojnem bloku hitro prišla do 15. točke (15:9) in tudi do zaključne žoge. Izkoristila je drugo od sedmih zaključnih žog.\n\nFrancozi rešili zaključno žogo proti žilavim Japoncem\n\nUkrajina je dosegla pet asov, od tega Ilija Kovalov tri, Oleh Plotnicki (najboljši server tega prvenstva) in Jurij Semenjuk pa po enega. Slovenci se bodo torej v sredo ob 21. uri v razprodanih Stožicah pomerili z Ukrajino. Če bodo uspešni, se bodo preselil v Katovice in v soboto igrali v polfinalu: možna tekmeca sta Italija ali Francija.\n\nEarvin Ngapeth je naredil precej napak, a v ključnih trenutkih je znova zablestel. Foto: EPA\n\nV Stožicah je bil v ponedeljkovem večeru še en obračun osmine finala, in sicer med Francijo in Japonsko. S 3:2 so zmagali olimpijski pravki, ki so z Earvinom Ngapetom (na zadnji tekmi predtekmovanja proti Kamerunu je počival) na servisu v uvodnem nizu prišlI do prve otipljive prednosti (12:8) in niz dobili na 17. V drugem nizu je bila zgodba obrnjena, saj je bila Japonska razpoložena v napadu, končalo se je 25:21.\n\nV tretjem nizu so Francozi povedli z 11:6, toda tekmeci so izenačili na 16 in končnica niza je bila tesna. Ko je šel japonski servis v mrežo, so imeli Francozi dve zaključni žogi. Japonci so se spet vrnili in z blokom Išikave ustavili Boyerja za izenačenje na 24. Niz se je (na 24) končal z napako Japoncev. Četrti niz je bil do 15. točke precej izenačen, nato pa so Japonci s petimi zaporednimi točkami ušli predaleč.\n\nPravi triler se je odvijal v odločilnem nizu. Japonci so povedli s 4:1, a so se Francozi zbrali in prišli do preobrata (11:9), Prve zaključne žoge pri 14:13 niso unovčili, nato pa so si jo priigrali tudi Japonci. V ključnih trenutkih se je Ngapeth le zbral in zaključil obračun (18:16).\n\nKozamernik o Ukrajincih: Niso naivna ekipa\n\nOSMINA FINALA, tabela\n\nLJUBLJANA\n\nSLOVENIJA – Nemčija\n\n3:1 (18, 19. -21, 22)\n\nUKRAJINA – Nizozemska\n\n3:0 (16, 19, 18)\n\nTupči 14, Kovalov 12, Plotnicki 11, Semenjuk 10; Thijs 11, Abdel-Aziz 10, Plak 5.\n\nITALIJA – Kuba (3)\n\n3:1 (21, -21, 24, 18)\n\nFRANCIJA – Japonska (4)\n\n3:2 (17, -21, 24, -22, 18)\n\nGLIVICE\n\nPOLJSKA – Tunizija (5)\n\n3:0 (20, 15, 20)\n\nZDA – Turčija (6)\n\n3:2 (21, 17, -22, -19, 12)\n\nTorek ob 17.30:\n\nSRBIJA – ARGENTINA (7)\n\nOb 21.00:\n\nBRAZILIJA – IRAN (8)\n\nČETRTFINALE, tabela\n\nSreda, 7. septembra (Ljubljana):\n\nSLOVENIJA – UKRAJINA (ob 21.00)\n\nITALIJA – FRANCIJA (ob 17.30)\n\nČetrtek, 8. septembra (Glivice):\n\nPOLJSKA – ZDA\n\nZ7 – Z8\n\nPOLFINALE (Katovice), 10. septembra, ob 18.00 in 21.00\n\nFINALE IN TEKMA ZA TRETJE MESTO (Katovice), 11. septembra, ob 18.00 in 21.00",
    "Ukrajina in Rusija danes izmenjali vojne ujetnike, kaj pa izmenjava z ZDA?": "Ukrajina in Rusija sta si danes izmenjali več zajetih vojakov, medtem ko za zajete ameriške plačance, ki jih je Rusija zajela v Ukrajini, Rusija še ni prejela nobenega poziva za izmenjavo\n\nUkrajina in Rusija sta si danes izmenjali več zajetih vojakov. Izmenjava je vključevala 14 Ukrajincev in zaenkrat še neznano število Rusov, je na Telegramu sporočil koordinacijski urad za vojne ujetnike v Kijevu.\n\nIzmenjava zapornikov je potekala v regiji Doneck na vzhodu države, vanjo pa so bili vključeni ukrajinski vojaki iz dveh motoriziranih brigad, ki so bili ujeti že spomladi, med njimi naj bi bila tudi en častnik in zdravnik. Število izročenih Rusov zaenkrat še ni znano, vendar je bilo doslej v izmenjave ujetnikov med Rusijo in Ukrajino običajno vključeno enako število ljudi na obeh straneh.\n\nPa izmenjava zapornikov z ZDA?\n\nV luči izmenjave vojnih ujetnikov je namestnik ruskega zunanjega ministra Sergej Rjabkov danes sporočil, da se ZDA po diplomatski poti še niso obrnile na Rusijo glede morebitne vrnitve ameriških plačancev, ujetih v Ukrajini, poroča ruska tiskovna agencija Tass.\n\n\"Takšnih pozivov s strani ZDA prek zunanjega ministrstva ni bilo. V nekaterih primerih smo si z njimi izmenjali različne informacije o tem, kje bi se lahko nahajali določeni ameriški državljani, vendar vse to ni zadevalo teme plačancev,\" je dodal Rjabkov.\n\nInstagram Ob ameriških plačancih, ki so jih Rusi zajeli v Ukrajini, v ruskem zaporu sedi tudi košarkarica Brittney Griner, in sicer zaradi tihotapljenja kanabisa.\n\nIzmenjava zapornikov je sploh aktualna zadnji mesec - kot smo že pisali, je pred kratkim član Hiše slavnih lige NBA, kontroverzni košarkar Dennis Rodman nepričakovano sporočil, da odhaja v Rusijo, da bi se povezal s \"primerom Brittney Griner\", ameriške košarkarice, ki je bila v Rusiji obsojena na devet let zapora zaradi tihotapljenja mamil. Za članek kliknite\n\nTUKAJ.",
    "Putin za hip stopil iz avta in razburil osebne stražarje #vŽivo": "V jedrski elektrarni Zaporožje so spet zagnali peti reaktor od skupno šestih.\n\nV jedrski elektrarni Zaporožje so spet zagnali peti reaktor od skupno šestih. Foto: Reuters\n\n190. dan vojne v Ukrajini. Putin je na obisku v Kaliningradu razburil osebne stražarje, ko je nenadzorovano izstopil iz vozila in pozdravil množico ljudi. Peti reaktor od skupno šestih v jedrski elektrarni Zaporožje na jugu Ukrajine, ki so ga v četrtek zaustavili zaradi obstreljevanja, so danes znova zagnali. Ukrajina in Rusija sta si danes izmenjali več zajetih vojakov. Izmenjava je vključevala 14 Ukrajincev in za zdaj še neznano število Rusov. Ukrajinska protiofenziva v južni regiji Herson je večinoma neuspešna, njihove sile pa so utrpele velike izgube, je danes dejal ruski obrambni minister Sergej Šojgu .\n\nPomembnejši poudarki dneva\n\n\n\n20.00 Putin za hip stopil iz avta in razburil osebne stražarje\n\n19.34 V jedrski elektrarni v Zaporožju znova zagnali ustavljeni reaktor\n\n19.32 Rusija bo do konca leta izvozila 30 milijonov ton žita\n\n16.48 Ukrajina in Rusija izmenjali zapornike\n\n15.32 Šojgu: Ukrajina v protiofenzivi utrpela hude izgube\n\n14.00 Moskva zadovoljna s prihodom inšpektorjev IAEA v Zaporožje\n\n13.35 Energoatom obtožuje Rusijo\n\n12.33 Granata poškodovala stavbo Rdečega križa\n\n12.04 Grossi: Kršena je bila fizična celovitost jedrske elektrarne Zaporožje\n\n11.55 Hudi spopadi v bližini jedrske elektrarne\n\n11.00 Lavrov zagrozi Moldaviji\n\n9.16 Nasedlo ladjo z ukrajinskim žitom odvlekli v sidrišče v Istanbulu\n\n8.52 Ukrajina nadaljuje s protiofenzivo\n\n8.05 Britanski obveščevalci: Vojaška vaja je predstava za javnost\n\n7.46 Ukrajina trdi, da imajo Rusi velike izgube\n\n6.55 Zelenski: Rusija tujim medijem preprečila dostop do jedrske elektrarne Zaporožje\n\n20.00 Putin za hip stopil iz avta in razburil osebne stražarje\n\nVladimir Putin je za kratek čas stopil iz svojega neprebojnega avtomobila, da bi pozdravil množico. Njegovi osebni stražarji pa so bili videti zelo razburjeni, kar kaže na strah Kremlja pred atentatom na ruskega voditelja. Množica ljudi mu je veselo vzklikala in ga želela fotografirati ter se mu je zahvaljevala.\n\nA truly bizarre episode from Putin's visit to Kaliningrad\n\n\n\nHe stopped his motorcade for a 10-second conversation with locals on the side of the road\n\n\n\n\"Is everything OK?\"\n\n\"Yes\"\n\n\"The governor isn't upsetting you?\"\n\n\"No\"\n\n\"Alright, have a nice day\" pic.twitter.com/o6gWc7vOvf — Francis Scarr (@francis_scarr) September 2, 2022\n\nPutin je iz svoje uradne neprebojne limuzine Aurus izstopil za največ 15 sekund, za kar nekateri menijo, da je bil vnaprej pripravljen manever.\n\n\"Je vse v redu,\" je pri izstopu Putin vprašal mimoidoče ljudi, ki so ga želeli tudi fotografirati. Odgovorili so mu pritrdilno.\n\nVprašal jih je še, ali jih guverner oziroma župan mesta Kaliningrad vznemirja oziroma žali, in odgovorili so, da ne in da z njim nimajo težav.\n\n\"V redu, imejte lep dan,\" je odgovoril Putin in se usedel nazaj v vozilo ter se v konvoju vozil odpeljal naprej.\n\n19.34 V jedrski elektrarni v Zaporožju znova zagnali ustavljeni reaktor\n\nPeti reaktor od skupno šestih v jedrski elektrarni Zaporožje na jugu Ukrajine, ki so ga v četrtek zaustavili zaradi obstreljevanja, so danes spet zagnali, je po poročanju francoske tiskovne agencije AFP sporočil ukrajinski operater elektrarne Energoatom.\n\nIz Kijeva so medtem danes sporočili, da so ukrajinske sile bombardirale rusko oporišče v mestu Energodar, kjer je elektrarna. \"Ciljni napadi naših enot v krajih Energodar in Herson so uničili tri sovražnikove artilerijske sisteme in skladišče streliva,\" je sporočila ukrajinska vojska.\n\nV elektrarni v Zaporožju je trenutno še pet strokovnjakov Mednarodne agencije za jedrsko energijo (IAEA), ki ocenjujejo razmere v njej.\n\nGeneralni direktor IAEA Rafael Grossi je po ogledu jedrske elektrarne v četrtek zvečer opozoril, da je bila fizična celovitost elektrarne večkrat kršena. Napovedal je tudi, da bodo nekateri inšpektorji v Zaporožju ostali do nedelje ali ponedeljka.\n\nJedrska elektrarna v Zaporožju v osrednji Ukrajini je največja v Evropi, v začetku marca, kmalu po začetku invazije na Ukrajino, pa je nadzor nad njo prevzela ruska vojska.\n\nStrah pred jedrsko katastrofo v Zaporožju se je povečal po tem, ko so se v začetku julija okrepili spopadi v okolici elektrarne. Odgovornost za obstreljevanje sprti strani vseskozi prelagata druga na drugo.\n\n19.32 Rusija bo do konca leta izvozila 30 milijonov ton žita\n\nRusija se je z Združenimi narodi dogovorila, da bo do konca leta 2022 na mednarodni trg dala 30 milijonov ton žita, da bi pomagala ublažiti globalno pomanjkanje hrane, ki je deloma posledica ruske vojne proti Ukrajini, poroča nemška tiskovna agencija dpa.\n\n\"To bo omogočilo podporo državam v stiski in pomagalo stabilizirati pomanjkanje hrane po vsem svetu,\" je danes sporočilo rusko ministrstvo za kmetijstvo. Ocenjujejo, da bo Rusija letos skupno pridelala 130 milijonov ton žita, od tega 87 milijonov ton pšenice.\n\nZdruženi narodi medtem že več mesecev opozarjajo, da so vojna v Ukrajini, vremenske ujme in finančni pretresi močno ogrozili svetovno prehransko varnost v revnih državah, zlasti v Afriki.\n\nRuska invazija je močno ogrozila izvoz žita iz Ukrajine, ki je znana kot ena od največjih svetovnih izvoznic žita. Še pred nekaj tedni je bil izvoz kmetijskih pridelkov iz Ukrajine blokiran, vendar sta se Rusija in Ukrajina julija ob posredovanju ZN in Turčije nato dogovorili o izvozu žita iz treh črnomorskih pristanišč.\n\n16.48 Ukrajina in Rusija izmenjali zapornike\n\nUkrajina in Rusija sta si danes izmenjali več zajetih vojakov. Izmenjava je vključevala 14 Ukrajincev in za zdaj še neznano število Rusov, je na Telegramu sporočil koordinacijski urad za vojne ujetnike v Kijevu, poroča nemška tiskovna agencija dpa.\n\nIzmenjava zapornikov je potekala v regiji Doneck na vzhodu države, vanjo pa so bili vključeni ukrajinski vojaki iz dveh motoriziranih brigad, ki so bili ujeti že spomladi, med njimi naj bi bila tudi častnik in zdravnik.\n\nŠtevilo izročenih Rusov za zdaj še ni znano, vendar je bilo do zdaj v izmenjave ujetnikov med Rusijo in Ukrajino običajno vključeno enako število ljudi na obeh straneh, navaja dpa.\n\nV luči izmenjave vojnih ujetnikov je namestnik ruskega zunanjega ministra Sergej Rjabkov danes sporočil, da se ZDA po diplomatski poti še niso obrnile na Rusijo za morebitno vrnitev ameriških plačancev, ujetih v Ukrajini, poroča ruska tiskovna agencija Tass.\n\n\"Takšnih pozivov ZDA prek zunanjega ministrstva ni bilo. V nekaterih primerih smo si z njimi izmenjali različne informacije o tem, kje bi lahko bili nekateri ameriški državljani, vendar vse to ni zadevalo teme plačancev,\" je dodal Rjabkov.\n\n15.32 Šojgu: Ukrajina v protiofenzivi utrpela hude izgube\n\nUkrajinska protiofenziva v južni regiji Herson je v večini neuspešna, njihove sile pa so utrpele velike izgube, je danes dejal ruski obrambni minister Sergej Šojgu in dodal, da je cilj protiofenzive zgolj ustvarjanje iluzije na Zahodu, da je ukrajinska vojska sposobna izvajanja protinapadov.\n\nRuski obrambni minister Sergej Šojgu. Foto: Reuters\n\n\"Ukrajinske sile nadaljujejo poskuse napadov med mestoma Mikolajev in Krivi Rog (Krivoj Rog) ter tudi na drugih območjih, sovražnik pa je utrpel velike izgube,\" je na Telegramu sporočil Šojgu. Pri tem je dodal, da je edini cilj Kijeva v ofenzivi \"ustvariti iluzijo med zahodnimi uradniki, da je ukrajinska vojska sposobna izvajanja napadov\".\n\nHkrati je ruski obrambni minister poročal o nadaljnjem napredovanju ruskih sil v vzhodni Ukrajini in dejal, da so zasedle močno utrjeno mesto Piski, ki leži tik ob regiji Doneck, poroča nemška tiskovna agencija dpa.\n\nUkrajinska vojska naj bi sicer v ponedeljek prebila rusko frontno črto v južni regiji Herson, vojaško akcijo pa je označila za uvodno fazo obsežne ukrajinske protiofenzive.\n\nRuska vojska je Herson zavzela že ob začetku invazije. Ta regija, ki je bistvena za ukrajinsko kmetijstvo, je pomembna tudi zato, ker meji na polotok Krim, ki si ga je Moskva priključila marca 2014.\n\n14.00 Moskva zadovoljna s prihodom inšpektorjev IAEA v Zaporožje\n\nRusija je zadovoljna s prihodom inšpektorjev Mednarodne agencije za jedrsko energijo (IAEA) v jedrsko elektrarno Zaporožje v Ukrajini, je novinarjem dejal tiskovni predstavnik Kremlja Dmitrij Peskov. Po njegovih besedah je sicer še zgodaj za oceno njihovega dela. \"Glavno je, da je delegacija tukaj,\" je poudaril.\n\nEkipa strokovnjakov IAEA, ki je v četrtek prispela v Zaporožje, je že začela proučevati stanje v jedrski elektrarni na jugu Ukrajine. Generalni direktor IAEA Rafael Grossi je po ogledu jedrske elektrarne v četrtek zvečer opozoril, da je bila fizična celovitost elektrarne večkrat kršena. Napovedal je tudi, da bodo nekateri inšpektorji v Zaporožju ostali do nedelje ali ponedeljka, a ni navedel, koliko jih bo.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije. Ruski obrambni minister Sergej Šojgu je danes zatrdil, da Rusija v elektrarni nima težkega orožja. Izrazil je upanje, da se bodo inšpektorji IAEA lahko prepričali o tem.\n\nŠojgu je ob tem obtožil Ukrajino, da od sredine julija redno obstreljuje infrastrukturo elektrarne z zahodnim orožjem. V govoru, objavljenem na družbenem omrežju Telegram, je pojasnil, da je bilo od 18. julija 29 takšnih napadov. Ukrajina po drugi strani trdi, da elektrarno obstreljujejo ruske sile.\n\n13.35 Energoatom obtožuje Rusijo\n\nUkrajinski operater jedrskih elektrarn Energoatom je danes izrazil dvom o tem, da bo ekipi strokovnjakov IAEA uspelo razjasniti obseg ruskih dejavnosti v jedrski elektrarni v Zaporožju. Hkrati je Moskvo obtožil, da ponareja dejstva in dokaze.\n\n\"Okupatorji lažejo, ponarejajo dejstva in dokaze,\" je na Telegramu sporočil Energoatom in opozoril, da delegaciji IAEA ni bil dovoljen vstop v krizni center elektrarne, kjer so trenutno nameščene ruske enote. \"Rusija si na vso moč prizadeva, da dejstva o jedrski elektrarni ne bi prišla v javnost,\" je še dodal ukrajinski operater.\n\n12.33 Granata poškodovala stavbo Rdečega križa\n\nGeneralni direktor Mednarodnega odbora Rdečega križa (ICRC) Robert Mardini je sporočil, da je granata poškodovala stavbo Rdečega križa v mestu Slovjansk v regiji Doneck. Poročil o poškodovanih osebah še ni.\n\n12.04 Grossi: Kršena je bila fizična celovitost jedrske elektrarne Zaporožje\n\nGeneralni direktor IAEA Grossi je po ogledu jedrske elektrarne Zaporožje v četrtek zvečer opozoril, da je bila fizična celovitost elektrarne večkrat kršena.\n\nIAEA zaradi razmer v jedrski elektrarni ostaja zaskrbljena, je po vrnitvi na ozemlje pod ukrajinskim nadzorom dejal Grossi in poudaril, da trenutno ekipa strokovnjakov nima orodja, da bi popolnoma ocenila obseg kršenja celovitosti elektrarne. Pri tem je še dodal, da inšpektorji niso ocenili, ali je bila škoda namerna ali naključna.\n\n\"Lahko smo si ogledali vse območje. Ogledal sem si reaktorje, nadzorne sobe in druge prostore, a nas tu čaka še veliko dela,\" je povedal in znova pohvalil predano delo ukrajinskega osebja in vodstva elektrarne, ki kljub zelo težkim okoliščinam profesionalno opravljajo svoje delo. Prav tako je ponovil, da si IAEA prizadeva vzpostaviti stalno prisotnost na lokaciji.\n\nUkrajinski predsednik Volodimir Zelenski pa je medtem kritiziral Grosija, saj med svojim obiskom ni zahteval demilitarizacije jedrske elektrarne. \"Ključna stvar, ki bi se morala zgoditi, je demilitarizacija ozemlja elektrarne. Prav to je cilj ukrajinskih in mednarodnih prizadevanj. Slabo je, da še nismo slišali ustreznih pozivov IAEA, čeprav sva o tem govorila z Grossijem na najinem srečanju v Kijevu,\" je dejal.\n\nPritožil se je tudi, da niso bili izpolnjeni preostali pogoji, o katerih sta se pogovarjala z Grossijem, kot na primer, da bodo 14-člansko ekipo IAEA v elektrarni spremljali neodvisni novinarji. Vseeno pa je izrazil upanje, da bo misija kljub temu lahko prišla do objektivnih ugotovitev o razmerah.\n\n\"Že več kot tri desetletja je pod nadzorom naših strokovnjakov pet objektov − elektrarna v Černobilu in štiri delujoče jedrske elektrarne. IAEA nikoli ni imela nobenih zahtev o dejavnosti kateregakoli od teh objektov, dokler Rusija ni vdrla na naše ozemlje,\" je opozoril in dodal, da je dobro, da imajo predstavniki agencije prvič v zgodovini priložnost, da pripravijo objektivne sklepe o tveganjih, ki so se pojavila v jedrski elektrarni.\n\n\"Ko bo ruska vojska končno umaknila svoje orožje, strelivo, ko bo prenehala obstreljevati sosednja območja in prenehala svoje provokacije, se bo elektrarna lahko vrnila k popolnoma varnemu delovanju, kot je to bilo pod nadzorom Ukrajine,\" je še dejal Zelenski.\n\n11.55 Hudi spopadi v bližini jedrske elektrarne\n\nMedtem se po najnovejših podatkih britanskega obrambnega ministrstva na jugu Ukrajine še vedno nadaljujejo hudi spopadi, med drugim tudi v kraju Energodar v bližini jedrske elektrarne, poroča BBC.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije. Strah pred jedrsko katastrofo se je povečal po tem, ko so se v začetku julija okrepili spopadi v njeni okolici. Odgovornost za obstreljevanje sprti strani vseskozi prelagata druga na drugo.\n\n11.00 Lavrov zagrozi Moldaviji\n\nRuski zunanji minister Sergej Lavrov je dejal, da bo Moskva vsako dejanje, v katerem bo čutila grožnjo svojim vojakom v Pridnestrju, razumela kot napad na Rusko federacijo. Pridnestrska republika je odcepljena republika v okviru mednarodno priznanih meja Moldavije.\n\n\"V Pridnestrju so naše mirovne sile. Naša vojska varuje največje skladišče streliva v Evropi. Vsi bi morali razumeti, da bo kakršnokoli dejanje, ki bo povzročilo grožnjo varnosti naših vojakov, v skladu z mednarodnim pravom, obravnavano kot napad na Rusko federacijo, kot se je to zgodilo v Južni Osetiji, ko je gruzijski predsednik Mihail Sakašvili napadel naše mirovne sile,\" je dejal Lavrov.\n\n\"Na žalost vidimo, kako se vodstvo Moldavije spogleduje z Zahodom. Očitna je provokativna narava vcepljanja rusofobije, tako kot v Ukrajini,\" je dejal vodja ruskega zunanjega ministrstva.\n\n9.16 Nasedlo ladjo z ukrajinskim žitom odvlekli v sidrišče v Istanbulu\n\nTovorno ladjo, ki je iz Ukrajine prevažala dobrih tri tisoč ton koruze in je zaradi okvare krmila za kratek čas nasedla ter zaustavila promet v Bosporski ožini, so danes odvlekli do sidrišča v Istanbulu. Gre za prvi tovrstni incident, odkar sta Kijev in Moskva julija podpisala sporazum o izvozu žita.\n\n173-metrska tovorna ladja Lady Zehma je v začetku tega tedna izplula iz ukrajinskega črnomorskega pristanišča Černomorsk, namenjena pa je bila v italijansko mesto Ravena.\n\n8.52 Ukrajina nadaljuje s protiofenzivo\n\nPo podatkih ameriškega inštituta za preučevanje vojne (ISW) Ukrajina v nadaljevanju protiofenzive v regiji Herson na jugu države še naprej cilja na rusko logistiko in njihove ključne položaje. ISW tudi poroča, da čeprav je predsednik Vladimir Putin ukazal svojim silam, naj do 15. septembra zasedejo celotno regijo Doneck, to ostaja nerealen cilj.\n\n8.05 Britanski obveščevalci: Vojaška vaja je predstava za javnost\n\nNa jugu Ukrajine se nadaljujejo težki spopadi, vključno z obstreljevanjem okrožja Energodar v bližini jedrske elektrarne Zaporožje, ki jo zasedajo Rusi, je v dnevnem poročilu o razmerah v Ukrajini zapisalo britansko obrambno ministrstvo.\n\n\"Kljub vojni v Ukrajini je Rusija 1. septembra začela vojaško vajo Vostok 22, obsežno vojaško vajo, ki zaznamuje vrhunec leta vojaškega usposabljanja,\" je ministrstvo zapisalo na Twitterju. Po navedbah Moskve naj bi na vajah sodelovalo več kot 50 tisoč vojakov, ki bodo uporabili več kot pet tisoč enot vojaške opreme, vključno s 140 letali in 60 vojaškimi ladjami. Med sodelujočimi državami je med drugim tudi ruska ključna zaveznica Kitajska.\n\n\"Rusija je napovedala, da bo na vaji sodelovalo 50 tisoč vojakov, vendar je malo verjetno, da jih bo več kot 15 tisoč. To je približno 20 odstotkov sil, ki so sodelovale na zadnji vaji leta 2018,\" dodajajo britanski obveščevalci.\n\n\"Vojaški napredek Rusije v Ukrajini je pokazal, da njene vojaške vaje, kot je Vostok 2022, ne vplivajo na sposobnost vojske za izvajanje obsežnih in kompleksnih operacij. Gre za neke vrste predstavo, ki ne spodbuja iniciative in katere primarni cilj je ustvarjanje vtisa ruskega političnega vrha in mednarodno javnost,\" še navaja britansko obrambno ministrstvo.\n\n7.46 Ukrajina trdi, da imajo Rusi velike izgube\n\nUkrajinske oblasti zatrjujejo, da Rusi na jugu Ukrajine še naprej trpijo velike izgube. Tako je vojska zjutraj sporočila, da sta bila včeraj na fronti ubita 102 ruska vojaka in da je bilo uničenih šest tankov. Poleg tega navajajo, da so uničili celo vrsto orožja in pet skladišč orožja.\n\n6.55 Zelenski: Rusija tujim medijem preprečila dostop do jedrske elektrarne Zaporožje\n\nRusija novinarjem, ki spremljajo ekipo inšpektorjev IAEA, ni dovolila dostopa do jedrske elektrarne Zaporožje, je sporočil ukrajinski predsednik Zelenski. Trditev potrjujejo posnetki izjave vodje IAEA Grossija pred elektrarno, na katerih so vidni le mikrofoni ruskih medijev.\n\nGrossi se je strinjal, da se ukrajinskim in mednarodnim novinarjem dovoli dostop do jedrske elektrarne, \"da bi svet videl resnico\", je v četrtek zvečer v nočnem nagovoru dejal Zelenski in opozoril, da po prihodu ekipe IAEA v jedrsko elektrarno ni bilo tako.\n\nTrditev potrjujejo posnetki Grossijeve izjave za javnost pred jedrsko elektrarno, ki jih je prikazala ruska državna televizija in na katerih so bili vidni le mikrofoni ruskih medijev. Vodja IAEA je kasneje na Twitterju objavil svoj videoposnetek.\n\nZelenski je izrazil upanje, da bo misija kljub temu lahko prišla do objektivnih ugotovitev o razmerah, nato pa je ponovno pozval k popolni demilitarizaciji območja okoli elektrarne, navaja dpa.\n\n\"To je cilj ukrajinskih in mednarodnih prizadevanj,\" je sklenil ukrajinski predsednik.",
    "Putin zagrozil z jedrskim orožjem, tako se je odzvala Ukrajina": "Ukrajinski predsednik Volodimir Zelenski »ne verjame«, da bo Rusija uporabila jedrsko orožje, je dejal v pogovoru za nemško televizijo Bild, potem ko je ruski predsednik Vladimir Putin v televizijskem govoru med drugim zagrozil z uporabo jedrskega orožja v vojni v Ukrajini.\n\n»Ne verjamem, da bodo uporabili jedrsko orožje. Niti ne verjamem, da bi svet to dopustil,« je Zelenski v odzivu na grožnje dejal v intervjuju za nemški Bild.\n\n»Jutri lahko Putin reče, da poleg Ukrajine želijo tudi del Poljske, sicer bo uporabil jedrsko orožje,« je še dejal ukrajinski predsednik, ki je dodal, da »na takšne grožnje in izsiljevanje ne smemo pristajati«.\n\nPovedal je tudi, da bo Ukrajina nadaljevala protiofenzivo, in znova potrdil svoje prepričanje o uspehu ukrajinskih sil pri osvobajanju zasedenih ozemelj.\n\nNa protestih proti mobilizaciji pridržali več kot tisoč ljudi Na protestih po vsej Rusiji, ki so izbruhnili po tem, ko je ruski predsednik Vladimir Putin danes odredil delno vojaško mobilizacijo civilistov za bojevanje v Ukrajini, je bilo pridržanih najmanj 1.026 ljudi, so sporočili iz ruske nevladne medijske organizacije OVD-Info. Shodi so sicer potekali v vsaj 38 ruskih mestih.\n\n»Vladimir Putin želi Ukrajino utopiti v krvi, tudi v krvi svojih vojakov,« je Zelenski dejal v zvezi z delno mobilizacijo, ki jo je danes odredil ruski predsednik. »Potrebuje večmilijonsko vojsko, saj vidi, da velik del ruskih vojakov beži,« je dodal.\n\nOb tem je tudi referendume o priključitvi Rusiji, ki jih Moskva in separatistične oblasti v naslednjih dneh načrtujejo na zasedenih ozemljih, označil za prevaro.",
    "Konec za Putinovega zaveznika? To o svoji prihodnosti pravi vodja Čečenov. #vŽivo": "191. dan vojne v Ukrajini. Od začetka ruske invazije pred več kot pol leta je bilo v Ukrajini ubitih najmanj 380 otrok, še vsaj 737 pa jih je bilo ranjenih, je danes prek Telegrama sporočilo ukrajinsko generalno državno tožilstvo. Ob tem je poudarilo, da gre za preliminarne podatke, saj je na območjih, ki jih zasedajo ruske sile, takšne podatke težko zbirati. Da Turčija lahko posreduje v sporu glede ukrajinske jedrske elektrarne v Zaporožju, ki jo je zasedla Moskva, pa je danes v telefonskem pogovoru z ruskim predsednikom Vladimirjem Putinom dejal turški voditelj Recep Tayyip Erdogan.\n\nNajpomembnejši dogodki dneva:\n\n\n\n16.49 Konec za Putinovega zaveznika? To o svoji prihodnosti pravi vodja Čečenov.\n\n13.49 Erdogan Moskvi ponudil posredovanje v sporu glede jedrske elektrarne v Zaporožju\n\n13.12 Gentiloni: EU pripravljena na popolno prekinitev dobave ruskega plina\n\n10.52 Po navedbah Kijeva je od začetka vojne umrlo najmanj 380 ukrajinskih otrok\n\n9.33 Šmihal: Ukrajina pripravljena električno energijo izvažati v Nemčijo\n\n7.45 Britanski obveščevalci: Ukrajinci taktično presenetili na jugu, pred Rusi ključna odločitev\n\n00.30 V Moskvi bodo danes pokopali Gorbačova\n\n16.49 Konec za Putinovega zaveznika? To o svoji prihodnosti pravi vodja Čečenov.\n\nVoditelj Čečenov Ramzan Kadirov je napovedal, da si bo po 15 letih vodenja republike vzel \"dolg dopust\", poroča The Guardian. Kadirov, ki je Čečenijo vodil z jekleno roko od leta 2007, je ob najavi odhoda dejal, da je prišel čas, da se poslovi. Zahodni analitiki sicer menijo, da 45-letni vodja Čečenov, ki je s svojimi vojaki sodeloval z Rusi tudi pri invaziji Ukrajine, ne misli resno.\n\nIs Kadyrov resigning or is this some weird Kadyrovism?\n\n\n\nHe says he’s just realised he’s led Chechnya for 15 years, & guests are best loved when they leave on time ‘so I think my time has come too (chuckle) before they kick me out’\n\n\n\nMaybe he just wants everyone to beg him to stay pic.twitter.com/Vqb54RhsAv — Sarah Rainsford (@sarahrainsford) September 3, 2022\n\n13.49 Erdogan Moskvi ponudil posredovanje v sporu glede jedrske elektrarne v Zaporožju\n\nTurčija lahko posreduje v sporu glede ukrajinske jedrske elektrarne v Zaporožju, ki jo je zasedla Moskva, je danes v telefonskem pogovoru z ruskim predsednikom Vladimirjem Putinom dejal turški voditelj Recep Tayyip Erdogan, poroča francoska tiskovna agencija AFP.\n\nKot je dejal, lahko Turčija odigra vlogo posrednika, kot je to storila pri dogovoru glede izvoza ukrajinskega žita iz ukrajinskih črnomorskih pristanišč, je sporočilo turško predsedstvo.\n\nVoditelja sta v pogovoru potrdila \"namero o širitvi trgovinskih in gospodarskih vezi, vključno s spodbujanjem skupnih strateških projektov v energetskem sektorju\", so sporočili iz Kremlja.\n\nErdogan in Putin ostajata, v skladu z načrtom, zavezana gradnji prve turške jedrske elektrarne Akkuyu, so po poročanju ruske tiskovne agencije Tass sporočili iz urada turškega predsednika.\n\nErdogan in Putin sta se po navedbah Ankare dogovorila, da bosta pogovore o tem nadaljevala sredi septembra v Uzbekistanu ob robu vrha Šanghajske organizacije za sodelovanje.\n\nTurški voditelj je tudi izrekel sožalje ob smrti zadnjega voditelja Sovjetske zveze Mihaila Gorbačova, ki ga bodo danes pokopali v Moskvi.\n\n13.12 Gentiloni: EU pripravljena na popolno prekinitev dobave ruskega plina\n\nEvropska unija je zaradi ukrepov za varčevanje z energijo in diverzifikacijo dobav dobro pripravljena v primeru popolne prekinitve dobave ruskega plina, je danes zagotovil evropski komisar za gospodarstvo Paolo Gentiloni.\n\n\"Dobro smo pripravljeni, da se upremo skrajni uporabi plina kot orožja Rusije,\" je po poročanju francoske tiskovne agencije AFP dejal ob robu poslovne konference, ki jo organizira Evropska hiša Ambrosetti v italijanskem mestu Cernobbio ob jezeru Como.\n\n\"Ne bojimo se Putinovih odločitev, od Rusov zahtevamo, da spoštujejo pogodbe, če pa tega ne bodo storili, smo se pripravljeni odzvati,\" je poudaril.\n\nRuski energetski velikan Gazprom je v petek sporočil, da bo plinovod Severni tok, ki povezuje Rusijo s severno Nemčijo in naj bi po tridnevni prekinitvi zaradi vzdrževanja danes spet začel obratovati, do nadaljnjega \"popolnoma\" zaprt, dokler ne bo popravljena turbina. Dobava plina tako ostaja ustavljena. V Siemensu, ki je izdelovalec turbine, so okvaro opreme že zanikali.\n\nMoskva se je s tem tako odzvala na petkovo odločitev držav G7, da bodo z dogovorom o omejitvi cen nafte Moskvi preprečili, da bi se okoristila s posledicami vojne v Ukrajini, poroča AFP.\n\nPoleg tega je predsednica Evropske komisije Ursula von der Leyen v petek izjavila, da je čas za določitev zgornje meje cene plina, uvoženega po plinovodu iz Rusije, in podprla ukrep, ki ga je zagovarjal tudi italijanski predsednik vlade v odhodu Mario Draghi.\n\nGentiloni je spomnil, da so skladišča plina v Evropski uniji \"zaradi diverzifikacije oskrbe\" trenutno napolnjena 80-odstotno, čeprav se razmere v posameznih državah razlikujejo.\n\n10.52 Po navedbah Kijeva je od začetka vojne umrlo najmanj 380 ukrajinskih otrok\n\nNajveč ranjenih in ubitih otrok so zabeležili v regiji Doneck na vzhodu Ukrajine, in sicer 388, poroča nemška tiskovna agencija dpa. Z 204 ubitimi ali ranjenimi otroki ji sledi regija Harkov.\n\nNa otroške žrtve v vojni v Ukrajini je avgusta opozoril tudi Unicef. Ta je zabeležil, da je bilo v šestih mesecih vojne v spopadih ubitih ali ranjenih najmanj 972 otrok, kar je v povprečju pet otrok na dan. Ob tem so pri humanitarni organizaciji opozorili, da so otroci, ki bežijo pred nasiljem, izpostavljeni tudi velikemu tveganju, da se bodo ločili od svoje družine, kot tudi nasilju, zlorabam, spolnemu izkoriščanju in trgovini z ljudmi.\n\nV Ukrajini je bilo zaradi bombardiranja ali obstreljevanja do zdaj poškodovanih tudi 2.328 izobraževalnih ustanov, 289 pa jih je bilo popolnoma uničenih, navaja dpa.\n\nKljub vojni se je tudi za več sto tisoč ukrajinskih učencev, dijakov in študentov pred dvema dnevoma začelo novo šolsko leto. Pouk v ukrajinskih šolah naj bi sicer potekal v bunkerjih, s katerimi je opremljena večina šol, medtem ko bodo morale tiste šole, ki bunkerjev nimajo, pouk izvajati na daljavo.\n\n9.33 Šmihal: Ukrajina pripravljena električno energijo izvažati v Nemčijo\n\nkrajina je pripravljena presežke električne energije izvažati v Nemčijo in s tem podpreti prizadevanja največjega evropskega gospodarstva za odpravo odvisnosti od uvoza ruske energije, je pred obiskom v Berlinu za nemško tiskovno agencijo dpa dejal ukrajinski premier Denis Šmihal.\n\n\"Zaradi jedrskih elektrarn imamo v Ukrajini dovolj električne energije. O tem bom spregovoril med obiskom v Berlinu in nato tudi v Bruslju,\" je napovedal ukrajinski premier Šmihal, ki bo danes prispel v Berlin, kjer ga bo v nedeljo sprejel nemški kancler Olaf Scholz.\n\nKot je dejal, Ukrajina trenutno izvaža električno energijo v Moldavijo, Romunijo, Slovaško in Poljsko. \"Vendar smo pripravljeni izvažati tudi v Nemčijo,\" je dodal Šmihal.\n\nUkrajina se je februarja s sosednjo Moldavijo odklopila od nekdanjega sovjetskega električnega omrežja. Ukrajinsko električno omrežje, ki je od začetka ruske agresije na državo delovalo izolirano, so nato sredi marca priklopili na evropsko omrežje. Od takrat država v Evropsko unijo in Moldavijo dnevno izvozi od 400 do 700 megavatov električne energije, poroča dpa.\n\nŠmihal želi zdaj večkratno povečati izvozne kvote za EU. \"To bi bilo zelo dobro za obe strani. EU bi dobila več energije, mi pa tujo valuto, ki jo nujno potrebujemo,\" je dejal ukrajinski premier.\n\nV Ukrajini obratujejo jedrske elektrarne sovjetske izdelave s skupno zmogljivostjo več kot 14 gigavatov. Z rusko invazijo se je zaradi spopadov, bega beguncev in gospodarskega upada močno zmanjšala tudi poraba električne energije v Ukrajini. S tem so se sprostile zmogljivosti za izvoz.\n\nZaradi razmer v jedrski elektrarni Zaporožje v mestu Energodar, ki je od marca pod ruskim nadzorom, se sicer krepi zaskrbljenost in se vrstijo opozorila mednarodne skupnosti, da bi obstreljevanje območja elektrarne lahko povzročilo jedrsko nesrečo.\n\n7.45 Britanski obveščevalci: Ukrajinci taktično presenetili na jugu, pred Rusi ključna odločitev\n\nBritanski obveščevalci so objavili poročilo o vojnem stanju v Ukrajini, predvsem o ukrajinski protiofenzivi na jugu države. \"Od 29. avgusta 2022 ukrajinske oborožene sile izvajajo prenovljene ofenzivne operacije na jugu Ukrajine. Operacija ima omejene neposredne cilje, vendar so ukrajinske sile verjetno dosegle določeno stopnjo taktičnega presenečenja, saj so izkoristile slabo logistiko, administracijo in vodstvo v ruskih oboroženih silah,\" so zapisali.\n\nKer se spopadi nadaljujejo tudi v regijah Donbas in Harkov, bo ključna odločitev ruskih poveljnikov v prihodnjih dneh, kam usmeriti morebitne operativne rezervne sile, ki jih bodo morda ustvarili, v poročilu še opozarjajo Britanci.\n\n00.30 V Moskvi bodo danes pokopali Gorbačova\n\nNa moskovskem pokopališču Novodevičje bodo danes pokopali zadnjega voditelja Sovjetske zveze in Nobelovega nagrajenca za mir Mihaila Gorbačova, ki je po dolgi bolezni umrl v torek. Pokopan bo po javni slovesnosti v prestolnici, ruski predsednik Vladimir Putin pa je sporočil, da se pogreba ne bo udeležil. Se bo pa pogreba udeležil madžarski premier Viktor Orban, so sporočili iz Budimpešte.\n\nGorbačov je bil zadnji sovjetski voditelj. V zgodovino se je zapisal kot človek, ki je pomembno vplival na konec hladne vojne z Zahodom, ki je dopustil miren padec železne zavese in komunizma v vzhodnem bloku ter osamosvojitev narodov v Sovjetski zvezi. A zaradi slednjega je v Rusiji tudi osovražen.\n\nČeprav je bil Gorbačov zvest sovjetski državi, je začel izvajati reforme, ki so bile po njegovem mnenju nujne za njeno nadaljnje preživetje. Zavzemal se je za decentralizacijo odločanja, predvsem na gospodarskem področju, ter za svobodo medijev in govora.\n\nOdločil se je za konec sovjetskega posredovanja v Afganistanu in za začetek pogovorov s tedanjim ameriškim predsednikom Ronaldom Reaganom, kar je vodilo do več sporazumov o omejitvi strateškega orožja in kasneje v konec hladne vojne.\n\nSovjetska zveza je kmalu zatem razpadla, nasledstvo je prevzela Rusija, njeno vodenje pa Boris Jelcin. Gorbačov se je nato umaknil iz aktivne politike, a je bil glasen kritik tako Jelcina kot njegovega naslednika, zdajšnjega ruskega predsednika Putina, ki se pogreba Gorbačova ne bo udeležil. Kljub temu bodo na pogrebu \"elementi državnega pogreba\", vključno s \"častno stražo\", so sporočili iz Kremlja.",
    "Je Moskva zavestno lagala? Znan je krivec za eksplozije na Krimu": "Krimski polotok, ki si ga je Rusija prisvojila leta 2014, je bil v prvih mesecih vojne le redko tarča napadov ukrajinskih sil.\n\nKrimski polotok, ki si ga je Rusija prisvojila leta 2014, je bil v prvih mesecih vojne le redko tarča napadov ukrajinskih sil. Foto: Reuters\n\n195. dan vojne v Ukrajini. Vrhovni poveljnik ukrajinskih oboroženih sil Valerij Zalužni je danes priznal, da je ukrajinska vojska izvedla raketne napade na ruska vojaška oporišča na Krimu. Eksplozije v letalski bazi Saki v začetku minulega meseca, v katerih je umrla najmanj ena oseba, je Moskva doslej pojasnjevala kot nesrečo.\n\nDnevni pregled pomembnejših dogodkov:\n\n\n\n20.45 Kijev priznal napad na ruska vojaška oporišča na Krimu\n\n18.05 Putinova stranka predlagala datum za referendume o priključitvi zasedenih ukrajinskih ozemelj\n\n15.44 Baltske države uvajajo omejitve pri vstopu ruskih državljanov\n\n14.59 Erdogan v Beogradu Zahod obtožil provokacij Rusije\n\n14.47 Evropska komisija predlaga dodatnih pet milijard evrov pomoči Ukrajini\n\n14.08 Ukrajina poziva k napotitvi mirovnih sil ZN v jedrsko elektrarno v Zaporožju\n\n12.22 Putin: Rusija energije ne uporablja kot orožje, Zahod s sankcijami škodi samemu sebi\n\n8.45 Ukrajinska vojska: Uničili smo ključni strateški most v Hersonu\n\n8.30 Rusi potrdili: Ukrajinci napadajo pomembno mesto v regiji Harkov\n\n6.35 Poziv k vzpostavitvi varnostnega območja okoli Zaporožja\n\n20.45 Kijev priznal napad na ruska vojaška oporišča na Krimu\n\nVrhovni poveljnik ukrajinskih oboroženih sil Valerij Zalužni je danes priznal, da je ukrajinska vojska izvedla raketne napade na ruska vojaška oporišča na Krimu. Eksplozije v letalski bazi Saki v začetku minulega meseca, v katerih je umrla najmanj ena oseba, je Moskva doslej pojasnjevala kot nesrečo, poroča francoska tiskovna agencija AFP.\n\nUkrajina je \"uspešno izvedla raketne napade na sovražnikove vojaške baze, vključno z letališčem Saki,\" je Zalužni zapisal v članku, ki ga je objavila ukrajinska tiskovna agencija Ukrinform.\n\nČeprav je Moskva ta napad doslej zanikala in ga pojasnjevala kot nesrečo, v kateri je prišlo do eksplozije streliva zaradi neupoštevanja varnostnih pravil, pa so satelitski posnetki kazali na verjeten napad ukrajinskih sil, česar pa Kijev takrat ni neposredno priznal, navaja AFP.\n\nZalužni je v članku prizadevanja ukrajinskih oboroženih sil, da bi v zadnjih tednih \"fizično prenesle spopade\" na ozemlje Krima, označil za uspešna.\n\nKrimski polotok, ki si ga je Rusija prisvojila leta 2014, je bil v prvih mesecih vojne le redko tarča napadov ukrajinskih sil.\n\n18.05 Putinova stranka predlagala datum za referendume o priključitvi zasedenih ukrajinskih ozemelj\n\nRuska vladajoča stranka Enotna Rusija predsednika Vladimirja Putina je danes predlagala 4. november kot datum za izvedbo referendumov za priključitev ozemelj na jugu in vzhodu Ukrajine, ki so jih zasedle ruske sile.\n\n\"Pravilno in simbolično bi bilo, da bi glasovanje v Donbasu in na osvobojenih ozemljih potekalo 4. novembra, na dan narodne enotnosti Rusije,\" je na spletni strani sporočil generalni sekretar stranke Enotna Rusija Andrej Turčak.\n\n\"Po glasovanju se bodo Doneck, Lugansk in mnoga druga ruska mesta končno vrnila v domače pristanišče. In ruski svet, ki je zdaj razdeljen s formalnimi mejami, bo ponovno pridobil svojo celovitost,\" je dodal po poročanju francoske tiskovne agencije AFP.\n\nProruske oblasti na nekaterih zasedenih ukrajinskih območjih so v preteklih mesecih izrazile namero, da jeseni izvedejo referendum o priključitvi Rusiji, med drugim v regiji Zaporožje in Herson na jugovzhodu Ukrajine. Obe regiji sta pod ruskim nadzorom že od prvih tednov vojne v Ukrajini.\n\nOb Turčaku se je danes oglasil tudi namestnik vodje proruske vojaško-civilne uprave Kiril Stremusov, ki je za rusko tiskovno agencijo Tass zatrdil, da bodo v Hersonu 4. novembra izvedli referendum o pridružitvi Rusiji.\n\nStremusov je sicer pred tem v ponedeljek sporočil, da so bili načrti za izvedbo referenduma o pridružitvi regije Rusiji zaradi varnostnih razmer začasno ustavljeni. Ukrajinske sile so namreč na tem območju nedavno začele protiofenzivo.\n\nMoskva je neodvisnost ukrajinskih vzhodnih regij Doneck in Lugansk, ki tvorita širše območje Donbas, priznala tik pred začetkom invazije 24. februarja. Ruska stran tudi pospešeno izvaja kampanjo za zbližanje zasedenih ozemelj z Rusijo, denimo s podeljevanjem ruskih potnih listov lokalnemu prebivalstvu, še navaja AFP.\n\n15.44 Baltske države uvajajo omejitve pri vstopu ruskih državljanov\n\nLitva, Latvija in Estonija so se dogovorile, da bodo omejile vstop ruskim državljanom, ki potujejo iz Rusije in Belorusije, so danes sporočili zunanji ministri treh držav. Baltske države pričakujejo, da bo omejitev vstopa začela veljati sredi septembra, potem ko jo bodo uradno odobrile vlade, poroča tiskovna agencija Reuters.\n\n\"V zadnjih nekaj tednih in mesecih se je število prehodov meje s strani ruskih državljanov s schengenskimi vizumi dramatično povečalo. To postaja vprašanje javne varnosti, pa tudi moralne in politične narave,\" je na novinarski konferenci v Litvi dejal latvijski zunanji minister Edgars Rinkevics.\n\nBesedilo prepovedi oziroma omejitev bo objavljeno v naslednjih dneh, izjeme pa naj bi veljale za diplomate, voznike tovornjakov in v primeru družinskih ali humanitarnih razlogov, poroča avstrijska tiskovna agencija APA.\n\nOmejitvam, ki jih bodo uvedle baltske države, se ne bo pridružila Finska, ki je bila v začetku avgusta skupaj z Estonijo ena prvih pobudnic omejevanja vstopa ruskim državljanom v EU. V Helsinkih so odločitev, da se potezi baltskih držav ne pridružijo, utemeljili s pravno negotovostjo glede zavračanja ruskih državljanov, ki so jim schengenske vizume izdale druge evropske države.\n\n\"Ali lahko dejansko ukinete vsa schengenska načela? To je trenutno še vedno nejasno,\" je po navedbah Reutersa o tem dejal finski vodja diplomacije Pekka Haavisto.\n\nOdločitev baltskih držav je prva tovrstna poteza v EU. V Estoniji sicer že od sredine avgusta velja blažja prepoved, v skladu s katero je vstop v državo omejen le ruskim državljanom s schengenskimi vizumi, ki so jih izdali estonski organi.\n\nEvropska komisija je v torek predlagala popolno zamrznitev izvajanja sporazuma o poenostavljenem izdajanju vizumov med EU in Rusijo. Če bo do tega prišlo, bodo ruski državljani precej težje pridobili schengenske vizume.\n\nZa zamrznitev sporazuma so se sicer pred tednom dni na neformalnem zasedanju v Pragi že zavzeli zunanji ministri EU. Moskva je zamrznitev sporazuma označila za absurdno, Kijev pa za polovičen ukrep.\n\n14.59 Erdogan v Beogradu Zahod obtožil provokacij Rusije\n\nTurčija je pripravljena pomagati pri reševanju odnosov med Prištino in Beogradom, je danes po sestanku s srbskim predsednikom Aleksandrom Vučićem v Beogradu dejal turški predsednik Recep Tayyip Erdogan. Za energetsko krizo v Evropi je dejal, da je ta posledica provokacij Zahoda proti Rusiji.\n\n\"Zelo jasno lahko rečem, da se mi odnos Zahoda, pri čemer ne bi navajal imen, ne zdi pravilen, ker gre za politiko, ki temelji na provokacijah,\" je izjavil Erdogan po poročanju francoske tiskovne agencije AFP. \"Dokler boste poskušali voditi takšno vojno provokacij, ne boste mogli dobiti potrebnih rezultatov,\" je dodal.\n\nTurški predsednik je sporočil, da njegova država ohranja odprte odnose tako z Moskvo kot s Kijevom.\n\nTurčija se tako kot Srbija ni pridružila sankcijam Zahoda proti Rusiji in je z Moskvo v začetku meseca v Sočiju podpisala nov sporazum o gospodarskem sodelovanju.\n\n14.47 Evropska komisija predlaga dodatnih pet milijard evrov pomoči Ukrajini\n\nEvropska komisija je danes predlagala dodatnih pet milijard evrov finančne pomoči Ukrajini v okviru obljubljenega devetmilijardnega reševalnega svežnja, o katerem so se voditelji EU dogovorili konec junija. Posojilo naj bi Ukrajini, ki se spoprijema s posledicami ruske invazije, pomagalo pri financiranju najnujnejših potreb.\n\nGre za drugi obrok devet milijard evrov vrednega svežnja finančne pomoči Ukrajini, ki ga je Evropska komisija napovedala maja, voditelji pa so ga potrdili na zasedanju v Bruslju konec junija.\n\nKomisija je v imenu EU prvo milijardo evrov iz tega svežnja izredne makrofinančne pomoči izplačala v začetku avgusta. Preostale do tri milijarde evrov bodo zagotovljene \"v najkrajšem mogočem času\", so sporočili v Bruslju.\n\n\"Razmere v Ukrajini zahtevajo našo polno podporo,\" je v današnjem tvitu zapisala predsednica Evropske komisije Ursula von der Leyen ob napovedani pomoči Kijevu.\n\nIzplačila, ki naj bi jih izvedli v \"majhnem številu obrokov\", bi se lahko začela takoj, ko bodo članice EU in Evropski parlament potrdili današnji predlog komisije.\n\nNapovedanih devet milijard evrov pomoči je bilo po poročanju francoske tiskovne agencije AFP sprva zadržanih zaradi nestrinjanja nekaterih držav članic, ali je država v vojni sposobna vzeti dolgoročna posojila.\n\nDanašnji predlog nadaljnje pomoči je del prizadevanj EU v sodelovanju z mednarodno skupnostjo, da pomaga Ukrajini pri reševanju njenih hitro rastočih finančnih potreb zaradi ruske invazije. Je ključni element kratkoročnih ukrepov za zadovoljevanje potreb države in vzdrževanje osnovnih storitev ter znatno prispeva k zapolnitvi neporavnane vrzeli v financiranju za četrto četrtletje, so navedli v Bruslju.\n\nEvropska komisija je v prvi polovici leta Ukrajini izplačala posojilo v višini 1,2 milijarde evrov, skupaj z avgustovskim izplačilom pa od začetka ruske agresije že 2,2 milijarde evrov.\n\nSkupna podpora v obliki makrofinančne pomoči Ukrajini od začetka vojne bi tako lahko dosegla deset milijard evrov, ko bo celoten sveženj izredne makrofinančne pomoči Ukrajini letos začel delovati, so sporočili v Bruslju.\n\n14.08 Ukrajina poziva k napotitvi mirovnih sil ZN v jedrsko elektrarno v Zaporožju\n\nUkrajinski operater jedrskih elektrarn Energoatom je danes podprl namestitev mirovnih sil ZN v jedrski elektrarni v Zaporožju, potem ko je Mednarodna agencija za jedrsko energijo v torek pozvala k vzpostavitvi varnega območja okoli elektrarne. Pri Energoatomu so opozorili tudi na možnost zaustavitve delovanja nuklearke.\n\n\"Eden od načinov za vzpostavitev varnega območja v okolici jedrske elektrarne v Zaporožju bi lahko bila napotitev mirovnega kontingenta ZN, seveda ob umiku ruske vojske,\" je vodja Energoatoma Petro Kotin dejal v izjavi za ukrajinske medije, poroča francoska tiskovna agencija AFP.\n\nV Kijevu sicer razmišljajo, da bi iz varnostnih razlogov začasno zaustavili delovanje elektrarne, ki je pod nadzorom Rusije, saj so zaskrbljeni zaradi zalog dizelskega goriva za rezervne generatorje, poročajo tuje tiskovne agencije. \"Preučujemo možnost zaustavitve elektrarne,\" je danes na novinarski konferenci povedal vodja ukrajinske agencije za jedrsko varnost Oleg Korikov.\n\nMorebitna nesreča v jedrski elektrarni Zaporožje namreč ne bi vplivala le na Ukrajino, ampak tudi na njene sosede. \"Poškodba katerega od reaktorjev ne bi imela posledic samo v Ukrajini, ampak zagotovo tudi zunaj njenih meja,\" je opozoril Korikov.\n\nTudi generalni direktor IAEA Rafael Grossi je v današnjem prvem televizijskem intervjuju po misiji IAEA v Zaporožju za CNN dejal, da je \"nujno treba\" vzpostaviti zaščito okoli objekta. Dodal je, da je treba razlikovati med demilitariziranim območjem in vzpostavitvijo \"mehurčka\" oziroma območja jedrske varnosti, kar bi po njegovem mnenju lažje dosegli.\n\nRuski predsednik Vladimir Putin je medtem dejal, da \"vsekakor zaupa\" poročilu IAEA, ki priporoča vzpostavitev varnega območja okoli največje jedrske elektrarne v Evropi, vendar je obžaloval, da za obstreljevanje elektrarne niso neposredno obtožili tudi Ukrajine.\n\nIAEA je \"zelo odgovorna mednarodna organizacija, ki je seveda pod pritiskom držav, v katerih deluje, kot so ZDA in države EU, zato ne more reči, da obstreljevanje prihaja z ukrajinske strani\", je še dejal ruski predsednik. Moskva in Kijev se sicer že od začetka dogajanja v Zaporožju medsebojno obtožujeta za obstreljevanje.\n\n12.22 Putin: Rusija energije ne uporablja kot orožje, Zahod s sankcijami škodi samemu sebi\n\nRusija energije ne uporablja kot orožje proti Evropi, je danes v govoru na gospodarskem forumu v Vladivostoku zatrdil ruski predsednik Vladimir Putin. Kot največjo grožnjo svetovnemu miru je izpostavil sankcije, s katerimi poskuša Zahod oslabiti in izolirati Rusijo, a mu to, kot meni Putin, ne uspeva. Moč Zahoda po njegovem mnenju slabi, prihodnost je v Aziji.\n\nPretežen del govora je Putin pričakovano namenil vojni v Ukrajini in njenim posledicam, med katerimi prednjači energetska kriza. Ta še posebej pesti Evropo, potem ko se je v preteklih mesecih občutno zmanjšal uvoz ruskega plina in se krepi strah, da se utegne že kmalu povsem ustaviti, cene energije pa so posledično eksplodirale.\n\nZahodni voditelji Moskvi očitajo, da energijo izkorišča kot orožje, medtem ko Rusija odgovornost za zmanjšane dobave pripisuje Zahodu in sankcijam, ki jih je ta proti njej uvedel zaradi vojne v Ukrajini. Pri tem še posebej odmeva nedavna ponovna ustavitev plinovoda Severni tok 1.\n\n\"Pravijo, da Rusija energijo uporablja kot orožje. Kakšen nesmisel! Kakšno orožje naj bi uporabljali? Dobavljamo toliko, kot je treba glede na prošnje uvoznikov,\" je udeležencem velikega Vzhodnega gospodarskega foruma danes po poročanju francoske tiskovne agencije AFP zatrdil Putin.\n\nČe se bo EU dejansko odločila za zamejitev cen nafte in plina, kar bi bila \"absolutno neumna odločitev\", bo Rusija ustavila dobavo teh energentov, je zagrozil. \"Dobavljali ne bomo ničesar, kar je v nasprotju z našimi interesi. /.../ Nobenega plina, nobene nafte, nobenega premoga, nobenega kurilnega olja, ničesar.\"\n\nKot je še opozoril, evropski plinski trg, ki je do zdaj vedno veljal za primarnega, od izbruha ukrajinske krize to ni več. Razmere po svetu se hitro spreminjajo in izvoz se vse bolj usmerja proti Aziji, ne le ruski, tudi ameriški, je dejal.\n\nGlede same vojne je ruski voditelj danes ponovil trditev, da je bil napad na Ukrajino nujen in je okrepil suverenost Rusije. \"Ničesar nismo izgubili in ničesar ne bomo izgubili,\" je bil odločen po poročanju nemške tiskovne agencije dpa.\n\nKot največjo \"grožnjo celotnemu svetu\" je nasprotno izpostavil \"vročico\", s katero zahodne države zdaj uvajajo sankcije proti Rusiji.\n\nPo letih groženj, kot je pandemija covid-19, svetu zdaj grozijo nove nevarnosti, je dejal in pojasnil, da pri tem misli predvsem na \"sankcijsko vročico Zahoda in njegove neprikrite agresivne poskuse, da drugim državam vsili svoj model obnašanja, da jih oropa njihove suverenosti in jim vsili svojo voljo\".\n\nA kot je zatrdil v govoru, se Rusija s to \"gospodarsko, finančno in tehnološko agresijo\" dobro spopada, tako da sankcije bolj škodijo Zahodu samemu kot pa njej.\n\nČeprav se določeni sektorji ruskega gospodarstva in regije spoprijemajo s težavami, se je gospodarski položaj v Rusiji na splošno stabiliziral, je zatrdil. V nasprotju z napovedmi se bo rusko gospodarstvo v letošnjem letu po besedah predsednika skrčilo minimalno, za okoli dva odstotka. Prav tako je Putin prepričan, da jim bo uspelo zajeziti inflacijo, stopnja brezposelnosti pa je rekordno nizka.\n\n\"Ne glede na to, kako močno si nekdo želi izolirati Rusijo, to ni mogoče,\" je poudaril. EU je obenem očital, da se uklanja \"diktaturi ZDA\" ter zaradi evroatlantskega zavezništva ogroža življenjski standard lastnih ljudi in socialno-ekonomsko stabilnost.\n\n\"V mednarodnih odnosih so se zgodile nepovratne, celo tektonske spremembe,\" je nadaljeval. Medtem ko moč Zahoda slabi, se vloga azijsko-pacifiške regije v globalnih zadevah po oceni ruskega predsednika občutno krepi, partnerstvo med \"dinamičnimi, perspektivnimi\" državami v tej regiji pa bo ustvarilo \"kolosalne nove priložnosti za naše ljudi\".\n\nOb tem so iz Kremlja sporočili, da se bosta Putin in kitajski voditelj Ši Džinping osebno sestala prihodnji teden v Uzbekistanu, kjer se bosta oba udeležila vrha Šanghajske organizacije za sodelovanje. To bo za Šija prvi obisk v tujini od začetka pandemije.\n\nSicer pa se foruma v Vladivostoku udeležuje predsednik kitajskega parlamenta Li Žanšu, ki je po rangu tretji najvišji funkcionar kitajske komunistične partije.\n\nZahodu je Putin danes očital še, da je v dogovoru o izvozu ukrajinskega žita, ki je bil dosežen ob posredovanju ZN in Turčije, prevaral Rusijo in države v razvoju, češ da zdaj večina ukrajinskega žita pristane v rokah Evropejcev, ne tistih najrevnejših, kar je bil namen dogovora.\n\nRusija bo zato popravila določbe dogovora in omejila število držav, ki bodo lahko prejemale te pošiljke, je napovedal v svoji do zdaj najostrejši kritiki omenjenega dogovora.\n\n8.45 Ukrajinska vojska: Uničili smo ključni strateški most v Hersonu\n\nUkrajina trdi, da je uničila pomemben strateški most, ki so ga uporabljale ruske sile v regiji Herson, glavni tarči ukrajinskega protinapada.\n\nUkrajinske oborožene sile so objavile niz satelitskih fotografij, za katere trdijo, da prikazujejo uničen pontonski most pri Darivki, ki so ga uporabljale ruske sile za prečkanje reke Ingulec. Vojska je sporočila še, da fotografije prikazujejo tudi \"precej poškodovan most Darjiv\" in škodo, povzročeno na stavbi ob reki. \"Približno 250 metrov od prehoda je satelit posnel rusko vojaško opremo in veliko jarkov,\" so v izjavi zapisali v ukrajinski vojski.\n\n8.30 Rusi potrdili: Ukrajinci napadajo pomembno mesto v regiji Harkov\n\nUkrajinske sile so napadle mesto Balaklija v regiji Harkov na vzhodu Ukrajine, je dejal ruski uradnik. To mesto s 27 tisoč prebivalci je med Harkovom in Izjumom, ki je pod nadzorom Ukrajine. Balaklija je strateško pomembno železniško mesto, ki ga Rusi uporabljajo za oskrbo svojih sil v vzhodni Ukrajini.\n\n\"Danes so ukrajinske oborožene sile po dolgih topniških pripravah začele napad na Balaklijo,\" je dejal ruski uradnik v samooklicani separatistični Ljudski republiki Doneck Danil Bezsonov, poroča Index. Dodal je, da bodo ruske sile v Izjumu, če bo mesto padlo, izpostavljene napadu s severozahoda. Ukrajinske sile usmerjajo svoj ogenj na mobilne skupine sil separatistične paradržave DNR, ki so zavzele obrambne položaje v bližnjih gozdovih. \"Trenutno je Balaklija praktično obkoljena in v dosegu ukrajinskega topništva. Vsi dostopi so onemogočeni,\" je dejal Bezsonov. Ukrajinski guverner okupirane regije Lugansk Sergij Hajdaj je za ukrajinsko televizijo povedal, da poteka protinapad, in dodal, da njihove sile dosegajo uspehe.\n\n6.35 Poziv k vzpostavitvi varnostnega območja okoli Zaporožja\n\nGeneralni direktor Mednarodne agencije za jedrsko energijo (IAEA) Rafael Grossi je po objavi poročila o stanju v jedrski elektrarni v Zaporožju tudi v Varnostnem svetu Združenih narodov (ZN) pozval k prenehanju vseh vojaških aktivnosti v nuklearki in njeni okolici ter dejal, da se \"igramo z ognjem\", poročajo tuje tiskovne agencije.\n\nPoročilo IAEA navaja, da so v jedrski elektrarni Zaporožje kršili varnostna načela, in poziva k vzpostavitvi varnostnega območja. Agencija je poudarila nujno potrebo po začasnih ukrepih \"za preprečitev jedrske nesreče, ki bi nastala zaradi fizične škode, povzročene z vojaškimi sredstvi\". V agenciji še trdijo, da je njena ekipa na lastne oči videla škodo, ki so jo objektu povzročile granate, poroča CNN. Z zaskrbljenostjo so ugotovili, \"da bi obstreljevanje lahko vplivalo na strukture, sisteme in komponente, povezane z varnostjo, in lahko povzročilo pomembne varnostne vplive, izgubo življenj in poškodb osebja\".\n\nIAEA je med svojim obiskom objekta videla rusko vojaško opremo in osebje v jedrski elektrarni Zaporožje, je dejal generalni direktor Rafael Grossi. \"Ekipa je opazila prisotnost ruskega vojaškega osebja, vozil in opreme na različnih mestih v Zaporožju, vključno z več vojaškimi tovornjaki v pritličju turbinskih dvoran enote 1 in enote 2 ter vojaškimi vozili, nameščenimi pod nadvozom, ki povezuje reaktorske enote.\" Grossi je še dejal, da prisotnost vojaškega osebja in opreme ustvarja \"zelo zahtevne okoliščine\" za osebje, ki poskuša ohraniti normalno delovanje elektrarne.\n\n🚨 New IAEA report on the nuclear safety, security and safeguards situation in #Ukraine.\n\nIncludes findings from our ongoing Support and Assistance Mission to #Zaporizhzhya Nuclear Power Plant.\n\n📑 https://t.co/Qy45ajMcxE pic.twitter.com/BnrxBscYSS — IAEA - International Atomic Energy Agency (@iaeaorg) September 6, 2022\n\nGrossi se je po objavi poročila misije IAEA na daljavo udeležil zasedanja Varnostnega sveta ZN v New Yorku in posvaril, da se \"lahko zgodi nekaj zelo zelo katastrofalnega\". Po njegovih besedah, kot navaja STA, je treba nemudoma ustaviti vsakršno obstreljevanje objekta, odstraniti vsa vojaška vozila z območja nuklearke in zagotoviti zunanje napajanje reaktorjev.\n\nI have just addressed the #UNSC and launched a proposal to create a Nuclear Safety and Security Protection Zone (NSSPZ) in #Zaporizhzhya. This is based on the findings from our mission to the power plant there, outlined in our new report. https://t.co/duM5UQYQrU — Rafael MarianoGrossi (@rafaelmgrossi) September 6, 2022\n\nGeneralni sekretar ZN Antonio Guterres se je pridružil Grossijevemu pozivu ter ob tem pozval Rusijo in Ukrajino, naj se čim prej dogovorita o območju brez izvajanja vojaških aktivnosti v okolici jedrske elektrarne.\n\n\"Trenutne razmere so nevzdržne. Najboljši ukrep za zagotovitev varnosti objekta in okoliških prebivalcev je, da se oboroženi spopadi na območju elektrarne takoj končajo,\" je Guterres dejal na zasedanju Varnostnega sveta ZN. Foto: Reuters\n\n\"Jedrska elektrarna v Zaporožju in njena okolica nikakor ne smeta biti tarča obstreljevanja ali platforma za vojaške operacije\", je še dejal generalni sekretar in dodal, da je nujno treba sprejeti začasne ukrepe, da bi preprečili morebitno jedrsko nesrečo.",
    "\"Moj sin, vedela sem, da me boš osvobodil\" #video #vŽivo": "Termometer prikaže, kako vroč je članek. Skupni seštevek je kombinacija števila klikov in komentarjev.\n\n202. dan vojne v Ukrajini. V Kremlju razpravljajo o razlogih za velike poraze ruskih sil v zadnjih dneh. Prizadevajo si, da bi Putina oprali kakršnekoli odgovornosti, krivdo skušajo pripisati \"slabo obveščenim vojaškim svetovalcem v Putinovem krogu\". Medtem iz Ukrajine poročajo, da so od začetka septembra osvobodili osem tisoč kvadratnih kilometrov ozemlja na severovzhodu države okoli mesta Harkov.\n\nDnevni pregled pomembnejših dogodkov\n\n\n\n19.43 Guterres pesimističen glede možnosti za mirovna pogajanja v Ukrajini\n\n18.48 \"Moj sin, vedela sem, da me boš osvobodil\"\n\n16.27 Ruska pravoslavna cerkev pripravljena na srečanje patriarha Kirila in papeža Frančiška\n\n14.42 Tako ukrajinska vojska uporablja slovensko orožje na prvi bojni liniji\n\n13.05 Zelenski je obiskal osvobojeni Izum\n\n12.16 Rusi priznali: Ukrajinci so vse bližje Lugansku\n\n9.25 Von der Leynova danes znova na obisk k Zelenskemu\n\n8.34 Rusija je obstreljevala območje Nikopola in Mikolajeva\n\n6.35 Zelenski: Osvobodili smo osem tisoč kvadratnih kilometrov ozemlja\n\n6.30 Vojaški inštitut: Kremelj želi Putina oprati odgovornosti za poraz\n\n6.24 Ukrajina: Ruski vojaki zapustili Melitopol in odšli na Krim\n\n6.22 Nemški kancler od Putina zahteval umik ruskih sil iz Ukrajine\n\n19.43 Guterres pesimističen glede možnosti za mirovna pogajanja v Ukrajini\n\nGeneralni sekretar Združenih narodov Antonio Guterres je po današnjem telefonskem pogovoru z ruskim predsednikom Vladimirjem Putinom dejal, da v bližnji prihodnosti ne vidi možnosti za mirovna pogajanja med Ukrajino in Rusijo. \"Bilo bi naivno misliti, da smo blizu možnosti mirovnega sporazuma,\" je bil v New Yorku odkrito pesimističen prvi mož Združenih narodov.\n\nKot je ob začetku 77. zasedanja Generalne skupščine Združenih narodov poudaril Guterres, so Združeni narodi pripravljeni delati na diplomatski rešitvi konflikta, a priznal, da so možnosti za to trenutno \"minimalne\", poroča nemška tiskovna agencija dpa.\n\nGuterres je še sredi avgusta izrazil upanje, da je dogovor o izvozu žita, ki sta ga sprti strani sklenili ob posredovanju Turčije in Združenju narodov, šele začetek diplomatskih podvigov, a mesec pozneje je bistveno bolj pesimističen.\n\nPo navedbah ruske tiskovne agencije Tass sta se Guterres in Putin pogovarjala tudi o jedrski elektrarni v Zaporožju, izvozu ruskih gnojil in misiji Združenih narodov za preiskavo julijskega napada na zapor v doneški regiji, v katerem je umrlo najmanj 50 ujetnikov, ki so jih zajele ruske sile.\n\nUkrajinska vojska je v minulih tednih v okviru protiofenzive izvedla niz uspešnih operacij, s katerimi so osvobodili več sto vasi in mest na vzhodu in jugu države. Iz Kremlja so medtem sporočili, da se bodo operacije ruske vojske v Ukrajini nadaljevale, dokler ne bodo doseženi prvotno zastavljeni cilji.\n\n18.48 \"Moj sin, vedela sem, da me boš osvobodil\"\n\nIz osvobojenih vasi in mest iz vzhoda Ukrajine prihajajo predvsem prizori razdejanja, ki ga je za seboj pustila okupatorska ruska vojska.\n\nЗведений загін ДСНС приступив до виконання робіт у звільненій Балакліїhttps://t.co/23ZFBkqnlY pic.twitter.com/0McLgPEgsW — DSNS.GOV.UA (@SESU_UA) September 14, 2022\n\nVendar se najdejo tudi pozitivne zgodbe in ena izmed njih je vrnitev župana vasi v okolici mesta Harkov Vjačeslava Zadorenka, ki se je po mesecih prvič spet srečal s svojo mamo.\n\n\"Moj sin! Vedela sem, da boš prišel. Da me boš osvobodil!\" je v videoposnetku njunega srečanja, ki ga je objavil The Guardian, dejala mati Zadorenka in druge ukrajinske vojake, ki so skupaj z njenim sinom osvobodili vas, takoj povabila na večerjo. Vendar so jo vojaki zavrnili in jo prosili, naj skupaj z njimi zapusti vas, saj so enote ruske vojske še vedno preblizu.\n\n16.27 Ruska pravoslavna cerkev pripravljena na srečanje patriarha Kirila in papeža Frančiška\n\nRuska pravoslavna cerkev je danes sporočila, da je kljub diplomatskim napetostim zaradi vojne v Ukrajini pripravljena na novo srečanje med patriarhom Kirilom, tesnim podpornikom ruskega predsednika Vladimirja Putina, in papežem Frančiškom, poroča francoska tiskovna agencija AFP.\n\nTo stališče, ki ga je sporočil volokolamski metropolit Antonij, sledi današnjemu papeževemu govoru na medverskem vrhu v Nursultanu, v katerem je posvaril pred uporabo vere za podporo oblastem.\n\nS tem je papež implicitno kritiziral voditelja ruske pravoslavne cerkve, patriarha Kirila, ki podpira rusko invazijo na Ukrajino in ni prišel na medverski vrh v kazahstansko prestolnico, poročajo tuje tiskovne agencije.\n\n\"Nikoli ne opravičujmo nasilja. Ne dovolimo, da bi sveto postalo orodje profanega. Naj sveto ne bo podpora moči in naj se moč ne podpira s svetim,\" je poudaril papež v govoru pred verskimi voditelji iz 60 držav. Na medverskem kongresu, posvečenem vlogi verskih voditeljev v duhovnem in družbenem razvoju človeštva v obdobju po pandemiji, je Frančišek dodal, da Bog vedno vodi k miru, in pozval k spodbujanju reševanja konfliktov s srečanji, dialogom in pogajanji namesto s silo, orožjem in grožnjami.\n\nV Nursultanu je papež imel 15-minutni pogovor z metropolitom Antonijem, pristojnim za zunanje odnose moskovskega patriarhata, poroča francoska tiskovna agencija AFP. Ta je dejal, da je srečanje med voditeljema cerkva možno pod pogojem, da bo to dobro pripravljeno.\n\nOb tem je poudaril, da želijo, da bi takšno srečanje dalo \"nekaj konkretnega\", pri čemer je navedel primer sestanka patriarha s papežem v Havani leta 2016, ki se je zaključil s skupno izjavo, v kateri sta med drugim pozvala k obnovi enotnosti krščanskega sveta in zaščiti ogroženih kristjanov na Bližnjem vzhodu. To je bilo prvo srečanje vrhovnih poglavarjev katoliške in ruske pravoslavne cerkve po razkolu krščanskega sveta na rimskokatoliški in pravoslavni del leta 1054.\n\nAntonij je ob tem spomnil, da bi se poglavarja cerkva morala junija letos srečati v Jeruzalemu, a so v Vatikanu sestanek odpovedali. Po oceni vatikanske diplomacije bi namreč srečanje v takratnih razmerah lahko povzročilo veliko zmede.\n\n14.42 Tako ukrajinska vojska uporablja slovensko orožje na prvi bojni liniji\n\nPehotna bojna vozila M-80A, ki jih je Slovenija podarila Ukrajini, so v uporabi na prvih bojnih linijah, razkriva medij Balkanska bezbednosna mreža. Kot razkriva spodnji videoposnetek, se vozila trenutno nahajajo okoli mesta Herson, kjer ukrajinska vojska napada ruskega okupatorja.\n\nSpomnimo, Slovenija je konec junija predala ukrajinski vojski 35 vozil M-80A, ki so postala del oborožitve Slovenske vojske po razpadu Jugoslavije.\n\n13.05 Zelenski je obiskal osvobojeni Izum\n\nUkrajinski predsednik Volodimir Zelenski je danes obiskal Izum, pomembno strateško mesto na vzhodu, ki so ga nedavno osvobodile ukrajinske sile.\n\nMoskva je Izum uporabila kot točko, s katere je pošiljala okrepitve na fronto v Donbas. Na tem območju so se zaradi bliskovitega ukrajinskega protinapada razmere popolnoma spremenile. Rusi se namreč zdaj umikajo, Ukrajinci pa napadajo.\n\nZelensky in a surprise visit today to Izium, the town liberated from months of Russian occupation in recent days. It was used by Moscow as a heavily militarized garrison town buttressing its stalled campaign in the Donbas. pic.twitter.com/1M62RC6fBn — Matthew Luxmoore (@mjluxmoore) September 14, 2022\n\n12.16 Rusi priznali: Ukrajinci so vse bližje Lugansku\n\nBojišče na vzhodu Ukrajine se vse bolj približuje ozemlju, ki ga zasedajo proruski separatisti samooklicane Ljudske republike Lugansk (LNR), je danes za rusko prorežimsko agencijo TASS dejal eden od poveljnikov vojske LNR.\n\nRuske sile so skupaj s separatisti pred nekaj meseci prevzele popoln nadzor nad celotnim Luganskom, eno od dveh vzhodnih regij, ki sestavljata Donbas. Razglašeni cilj Rusije je zavzetje celotnega Donbasa, vendar pa je bliskovita ukrajinska protiofenziva prejšnji teden potisnila ruske sile proti vzhodu in pripeljala fronto blizu meje samooklicane LNR, je danes priznal poveljnik separatistov Andrej Maročko.\n\n9.25 Von der Leynova danes znova na obisk k Zelenskemu\n\nPredsednica Evropske komisije Ursula von der Leyen je v Evropskem parlamentu v Strasbourgu napovedala, da bo še danes odpotovala v Kijev na pogovor k ukrajinskemu predsedniku Volodimirju Zelenskemu. Govorila bosta o tem, kako Ukrajino vključiti v evropski notranji trg.\n\n\"Notranji trg je eden največjih uspehov Evrope. Čas je, da postane zgodba o uspehu tudi za naše ukrajinske prijatelje,\" je dejala predsednica komisije.\n\nZatrdila, je, da bodo sankcije, ki jih je EU zaradi agresije na Ukrajino uvedla proti Rusiji, ostale. \"Zdaj je čas, da pokažemo odločnost, zdaj ni čas za popuščanje,\" je dejala.\n\nDejala je, da je vojna, ki jo je sprožil ruski predsednik Vladimir Putin, vojna avtokracije proti demokraciji. \"Prepričana sem, da bomo s pogumom in solidarnostjo premagali Putina,\" je dejala.\n\nVon der Leyen je danes prvi del govora o stanju v Uniji v Evropskem parlamentu namenila Ukrajini. Med poslanci v Evropskem parlamentu je sedela tudi ukrajinska prva dama Olena Zelenska.\n\nPredsednica Evropske komisije Ursula von der Leyen je bila na obisku v Kijevu junija letos. Foto: Twitter/Ursula von der Leyen 8.34 Rusija je obstreljevala območje Nikopola in Mikolajeva\n\nRusija je ponoči obstreljevala območje Nikopola v regiji Dnjepropetrovsk. Guverner dnjepropetrovske oblasti Valentin Rezničenko je povedal, da so ruske sile v noči na 14. september s težko artilerijo ciljale naselji Nikopol in Marhanets, pri čemer so izstrelile 75 granat. Žrtev ni bilo, je dejal Rezničenko.\n\nŽupan mesta Mikolajev Oleksandr Sienkevič pa je danes zgodaj zjutraj poročal, da je bilo v močnem ruskem obstreljevanju ponoči poškodovanih več stanovanjskih zgradb. Reševalci in komunalni delavci trenutno delajo na terenu, podrobnosti napada pa še razjasnjujejo.\n\n6.35 Zelenski: Osvobodili smo osem tisoč kvadratnih kilometrov ozemlja\n\nUkrajinski predsednik Volodimir Zelenski je v torek zvečer dejal, da so ukrajinske sile septembra izpod Rusov osvobodile približno osem tisoč kvadratnih kilometrov ozemlja. Očitno gre le za ozemlje na severovzhodu države okoli mesta Harkov. Zelenski je dejal, da so \"stabilizacijske ukrepe\" izvajali na približno polovici osvobojenega ozemlja. Preostale še izvajajo.\n\nCleaning up in Izyum\n\n\n\n🎥: artur_asadov/Instagram pic.twitter.com/PSC7KpTtL9 — Anton Gerashchenko (@Gerashchenko_en) September 13, 2022\n\n6.30 Vojaški inštitut: Kremelj želi Putina oprati odgovornosti za poraz\n\n\"Ruski uradniki in medijski propagandisti trenutno razpravljajo o razlogih za poraz Rusije v Harkovski oblasti,\" so zapisali na ameriškem inštitutu za preučevanje vojne (ISW).\n\nPrvotno je rusko obrambno ministrstvo ruski poraz v regiji Harkov pojasnilo kot znak dobre volje oziroma odločitev, da se bodo raje osredotočili na osvoboditev Donbasa, vendar pa so na inštitutu zapisali, da je tokrat ta lažna pripoved na spletu naletela na precejšnje kritike.\n\nZapisali so tudi, da si \"viri iz Kremlja zdaj prizadevajo, da bi Putina oprali kakršnekoli odgovornosti za poraz\", krivdo skušajo pripisati \"slabo obveščenim vojaškim svetovalcem v Putinovem krogu\".\n\n6.24 Ukrajina: Ruski vojaki zapustili Melitopol in odšli na Krim\n\nIvan Fedorov, ukrajinski župan okupiranega Melitopola v Zaporiški regiji, je dejal, da so bili konvoji ruske vojaške opreme iz Melitopola poslani daleč na jug, proti Krimu, poroča Kyiv Indipendent.\n\nKot je zapisano, naj bi vojaško opremo opazili v vasi Čonhar v regiji Herson, na meji s Krimom.\n\nMelitopol je izjemno pomembna strateška točka, njegova osvoboditev bi bila velik poraz za Rusijo.\n\n⚡️Mayor: Russian forces retreating from occupied Melitopol to Crimea.\n\n\n\nIvan Fedorov, the mayor of Melitopol city in Zaporizhzhia Oblast, said that columns of Russian military hardware were detected further south in Chonhar, a village in Kherson Oblast at the entrance to Crimea. — The Kyiv Independent (@KyivIndependent) September 13, 2022\n\n6.22 Nemški kancler od Putina zahteval umik ruskih sil iz Ukrajine\n\nNemški kancler Olaf Scholz se je včeraj pogovarjal z ruskim predsednikom Vladimirjem Putinom. Po navedbah nemške vlade je Scholz od Putina zahteval umik ruskih sil iz Ukrajine.\n\nDodal je, da je treba poskušati najti diplomatsko rešitev, ki bo temeljila na spoštovanju ukrajinske suverenosti in ozemeljske celovitosti.",
    "Putin: Rusijo je nemogoče osamiti in vojna v Ukrajini jo je samo še okrepila": "Putin je dejal, da so sankcije prizadele predvsem tista ruska podjetja, ki sodelujejo z Evropo. Foto: Reuters\n\nV govoru na gospodarskem forumu v Vladivostoku na ruskem Daljnem vzhodu je Putin priznal, da se rusko gospodarstvo spopada z nekaj težavami v nekaterih panogah in regijah zaradi sankcij zahodnih držav po ruskem napadu na Ukrajino, ki jih je označil za kratkovidne in nevarnost za ves svet.\n\nRusija v konfliktu z ZDA zaradi vojne v Ukrajini po Putinovem prepričanju ni izgubila ničesar, ampak je le pridobila z novo suvereno usmeritvijo, ki je obnovila njeno svetovno moč.\n\n\"Ničesar nismo izgubili in ničesar ne bomo izgubili,\" je dejal Putin. \"Vse, kar je nepotrebno, škodljivo, in vse, kar nam preprečuje, da bi šli naprej, bomo zavrnili,\" je še dodal.\n\n\"Glede na to, kar smo pridobili, lahko rečem, da je bila glavna pridobitev krepitev naše suverenosti, in to je neizogiben rezultat tega, kar se zdaj dogaja,\" je povedal Putin in zatrdil, da bo to na koncu okrepilo državo od znotraj.\n\nV govoru je poudaril, da se bo Rusija uprla pritiskom Zahoda, da jo osami in izrine s svetovnega prizorišča, pri čemer bo svoje priložnosti iskala na drugih trgih na Bližnjem vzhodu in v azijsko-pacifiški regiji.\n\nPutin je pojasnil, da Rusija nima težav s prodajo svojih energentov po svetu kljub zahodnim sankcijam. Foto: Reuters\n\nSvet se obrača proti Aziji\n\nPutin je pojasnil, da je vojna v Ukrajini povzročila določeno polarizacijo v svetu in tudi v Rusiji. Zahodu po njegovih besedah ni uspelo z jalovim in agresivnim poskusom osamitve Rusije s sankcijami, ki so prizadele svetovno gospodarstvo v času rasti Azije, proti kateri se je začel obračati ves svet.\n\n\"Govorim o sankcijski mrzlici Zahoda z njegovim predrznim, agresivnim poskusom, da bi drugim državam vsilil modele ravnanja, jim odvzel suverenost in jih podredil svoji volji,\" je dejal Putin.\n\n\"V poskusu upora proti toku zgodovine zahodne države spodkopavajo ključne stebre svetovnega gospodarskega sistema, zgrajenega skozi stoletja,\" je dejal in dodal, da zaupanje v dolar, evro in britanski funt pada.\n\nOb tem je Putin napovedal, da bo Kitajska za plin ruskemu energetskemu velikanu Gazprom plačevala polovico v rubljih in polovico v juanih.\n\nRuski predsednik je zatrdil, da Moskva dela vse, kar je v njeni moči, da bi Ukrajini omogočila izvoz žit na svetovne trge, kjer pa se bodo po njegovem mnenju težave le še stopnjevale, zaradi česar pričakuje humanitarno katastrofo.\n\nZa dogovor o izvozu ukrajinskega žita, ki je bil dosežen ob posredovanju Združenih narodov in Turčije, je dejal, da je bil z njim nerazviti svet ogoljufan, saj žito ne gre v najrevnejše države na svetu.\n\nZa vojno v Ukrajini, ki jo Moskva označuje za posebno vojaško operacijo, je Putin dejal, da je bila namenjena okrepitvi ruske suverenosti in pomoč ljudem, ki živijo v Doneškem bazenu na vzhodu Ukrajine. Znova je ponovil svoje stališče, da je trenutno ukrajinsko vodstvo nelegitimno, saj je bilo vzpostavljeno po \"državnem udaru\" leta 2014.\n\nBodo šli 4. novembra na zasedenih ozemljih na referendum?\n\nEnotna Rusija je danes za datum za izvedbo referendumov za priključitev ozemelj na jugu in vzhodu Ukrajine predlagala 4. november. Generalni sekretar stranke Enotna Rusija, Andrej Turčak, je dejal, da se bodo po glasovanju \"Doneck, Lugansk in številna druga ruska mesta končno vrnila v domače pristanišče. In ruski svet, ki je zdaj razdeljen s formalnimi mejami, bo znova pridobil svojo celovitost\".\n\nProruske oblasti na nekaterih zasedenih ukrajinskih območjih so v preteklih mesecih izrazile namero, da jeseni izvedejo referendum o priključitvi Rusiji, med drugim v regiji Zaporožje in Herson na jugovzhodu Ukrajine. Obe regiji sta pod ruskim nadzorom že od prvih tednov vojne v Ukrajini.",
    "Ukrajina bi izvažala elektriko v Nemčijo. Moskva: Kijev poskusil zasesti elektrarno.": "Rusko obrambno ministrstvo sporoča, da so poskušale ukrajinske sile prevzeti nadzor nad jedrsko elektrarno, ki je pod rusko zasedbo od marca. Foto: EPA\n\n\"Zaradi jedrskih elektrarn imamo v Ukrajini dovolj električne energije. O tem bom spregovoril med obiskom v Berlinu in nato tudi v Bruslju,\" je napovedal ukrajinski premier, ki bo danes prispel v Berlin, kjer ga bo v nedeljo sprejel nemški kancler Olaf Scholz.\n\nKot je dejal, Ukrajina trenutno izvaža električno energijo v Moldavijo, Romunijo, na Slovaško in Poljsko. \"Vendar smo pripravljeni izvažati tudi v Nemčijo,\" je dodal Šmigal.\n\nUkrajina se je februarja skupaj s sosednjo Moldavijo odklopila od nekdanjega sovjetskega električnega omrežja. Ukrajinsko električno omrežje, ki je od začetka ruske agresije na državo 24. februarja delovalo izolirano, so nato sredi marca priklopili na evropsko omrežje. Od takrat država v Evropsko unijo in Moldavijo dnevno izvozi od 400 do 700 megavatnih ur električne energije, poroča nemška tiskovna agencija DPA.\n\nŠmigal želi zdaj večkratno povečati izvozne kvote za EU. \"To bi bilo zelo dobro za obe strani. EU bi dobil več energije, mi pa tujo valuto, ki jo nujno potrebujemo,\" je dejal ukrajinski premier.\n\nV Ukrajini obratujejo jedrske elektrarne sovjetske izdelave s skupno zmogljivostjo več kot 14 gigavatnih ur. Z rusko invazijo se je zaradi spopadov, bega beguncev in gospodarskega upada močno zmanjšala tudi poraba električne energije v Ukrajini, s čimer so se sprostile zmogljivosti za izvoz.\n\nZaradi razmer v jedrski elektrarni Zaporožje v mestu Energodar, ki je od marca pod ruskim nadzorom, se sicer krepi zaskrbljenost in vrstijo opozorila mednarodne skupnosti, da bi obstreljevanje območja elektrarne lahko povzročilo jedrsko nesrečo.\n\nUkrajina pripravljena presežke električne energije izvažati v Nemčijo\n\nMoskva: Ukrajinskim silam ni uspelo zasesti elektrarnam\n\nRusko obrambno ministrstvo je sporočilo, da so ukrajinske v petek ponoči poskušale zasesti jedrsko elektrarno v Zaporožju. 250 vojakov, pripadnikov mornarice, naj bi se skušalo izkrcati na obali jezera blizu elektrarne na jugu države.\n\nRuske sile so odbile napad z uporabo vojaških helikopterjev in lovcev, sporoča Moskva. Reuters je poročal, da navedb ministrstva ni mogel preveriti.\n\nTurčija bi posredovala v sporu glede elektrarne\n\nTurčija lahko posreduje v sporu glede jedrske elektrarne v Zaporožju, ki jo je zasedla Rusija, je v telefonskem pogovoru z ruskim predsednikom Vladimirjem Putinom dejal turški predsednik Recep Tayyip Erdogan.\n\nKot je dejal, lahko Turčija odigra vlogo posrednika, kot je to storila pri dogovoru glede izvoza ukrajinskega žita iz ukrajinskih črnomorskih pristanišč, je sporočilo turško predsedstvo.\n\nVoditelja sta v pogovoru potrdila \"namero o širitvi trgovinskih in gospodarskih vezi, vključno s spodbujanjem skupnih strateških projektov v energetskem sektorju\", so sporočili iz Kremlja.\n\nErdogan in Putin ostajata zavezana gradnji prve turške jedrske elektrarne Akkuyu v skladu z načrtom, so po poročanju ruske tiskovne agencije Tass sporočili iz urada turškega predsednika.\n\nErdogan in Putin sta se po navedbah Ankare dogovorila, da bosta pogovore o tem nadaljevala sredi septembra v Uzbekistanu ob robu vrha šanghajske organizacije za sodelovanje.\n\nGazprom bo čez Ukrajino v soboto poslal nekoliko več plina\n\nRuski energetski velikan Gazprom je medtem sporočil, da bo v Evropo v soboto poslal 42,7 milijona kubičnih metrov zemeljskega plina skozi Ukrajino.\n\nGazprom je to sporočil le nekaj ur po tem, ko je oznanil, da ne bo obnovil dotoka plina v Nemčijo po plinovodu Severni tok 1, kot je bilo sprva predvideno.\n\nČez Ukrajino bo Rusija dostavila v soboto sicer nekoliko več plina kot v petek, ko ga je poslala 41,3 milijona kubičnih metrov, a ne dovolj, da bi nadomestila izpad zaradi zaprtja dotoka po Severnem toku 1.\n\nGazprom se je pri zaprtju Severnega toka 1 skliceval na to, da so med vzdrževalnimi deli v turbini odkrili puščanje olje in je popravilo mogoče le v specializiranih delavnicah. V Siemensu, ki je izdelovalec turbine, so okvaro opreme že zanikali.\n\nMoskva se je s tem tako odzvala na petkovo odločitev držav G7, da bodo z dogovorom o omejitvi cen nafte Moskvi preprečili, da bi se okoristila s posledicami vojne v Ukrajini, poroča AFP.",
    "Bo Italija obrnila hrbet Ukrajini? \"Putin tega ne bi mogel povedati bolje\" #vŽivo": "Vodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\".\n\nVodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\". Foto: Guliver Image\n\n192. dan vojne v Ukrajini. Ukrajinski predsednik Volodimir Zelenski je v svojem sobotnem nagovoru Rusijo obtožil, da vodi energetsko vojno, katere cilj naj bi bil oslabiti in ustrahovati države Evrope. Britanci pa danes poročajo, da imajo Rusi ogromne težave z moralo svojih vojakov v Ukrajini. Vodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo.\n\nDnevni pregled pomembnejših dogodkov:\n\n\n\n19.06 Ukrajinski premier na obisku v Nemčiji s pozivom k dobavi več orožja\n\n16.18 Salvini razburil s kritiko sankcij proti Rusiji\n\n15.52 Britanci: Ruska vojska ima veliko težavo z moralo vojakov\n\n11.52 Ukrajina: življenje izgubilo že 50 tisoč ruskih vojakov\n\n10.48 Zelenski: Rusija pripravlja \"odločilen udarec\"\n\n8:13 Jedrska elektrarna Zaporožje ponovno odklopljena od glavnih vodov\n\n19.06 Ukrajinski premier na obisku v Nemčiji s pozivom k dobavi več orožja\n\nNa obisku v Nemčiji je bil danes ukrajinski premier Denis Šmihal, ki sta ga sprejela tako kancler Olaf Scholz kot predsednik Frank-Walter Steinmeier. Šmihal je ob tem pozval k dobavi več težkega orožja in izrazil upanje, da bo Nemčija odigrala ključno vlogo pri pomoči Ukrajini, da izgradi svojo zračno obrambo.\n\nŠmihal je najvišji predstavnik Ukrajine na obisku v Nemčiji od začetka vojne, kar kaže na sproščanje napetosti med Kijevom in Berlinom iz začetnega obdobja ruske invazije na Ukrajino. Obotavljanje Nemčije pri dobavi vojaške pomoči Ukrajini je namreč takrat poskrbelo za razočaranje v Kijevu.\n\nA ukrajinski premier je med obiskom v Nemčiji priznal, da je država močno okrepila vojaško pomoč, vključno s težko oborožitvijo, kot so samovozne havbice ali raketometi. Jeseni pričakujejo še dobavo sistema zračne obrambe Iris-T, je dejal Šmihal in izrazil upanje, da bo \"Nemčija postala ena od vodilnih v procesu razvoja zračne obrambe Ukrajine\".\n\nŠmihala je danes z vojaškimi častmi sprejel kancler Scholz, s katerim pa nista stopila pred novinarje. Nato se je sestal s Steinmeierjem, s katerim sta glede na navedbe predsednikovega urada govorila o \"vojaški situaciji, krepitvi sankcij in potrebi po zagotavljanju orožja za Ukrajino\".\n\nUkrajinski premier se je Nemčiji tudi zahvalil za solidarnost in podporo, medtem ko je nemški predsednik zagotovil, da bo država še naprej stala ob strani Ukrajini.\n\nŠmihal se je srečal tudi z ministrico za razvoj Svenjo Schulze, ki mu je obljubila nadaljnjo pomoč v višini 200 milijonov evrov. Namenjena naj bi bila notranje razseljenim ljudem, poroča nemška tiskovna agencija dpa.\n\n16.18 Salvini razburil s kritiko sankcij proti Rusiji\n\nVodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\".\n\n\"Minilo je že nekaj mesecev, ljudje pa za svoje račune plačujejo dva-, tri- ali celo štirikrat več,\" je Salvini še opozoril v izjavi za RTL in dodal, da se \"po sedmih mesecih vojna nadaljuje, blagajne Rusije pa se polnijo z denarjem\".\n\n\"Ali sankcije delujejo? Ne. Danes so tisti, ki so bili sankcionirani, zmagovalci, tisti, ki so sankcije uvedli, pa so na kolenih,\" je Salvini dan prej zapisal na Twitterju, sankcije pa označil za slabo kalkulacijo.\n\nNa mednarodnem gospodarskem forumu v Cernobbiu, ki so se ga udeležili tudi drugi opozicijski in vladajoči politiki, pa je danes pozval tudi k razmisleku o strategiji, s katero bi \"rešili delovna mesta in podjetja v Italiji\".\n\nEden njegovih glavnih tekmecev na prihajajočih parlamentarnih volitvah, Enrico Letta je v odzivu na Salvinijeve izjave dejal, da ima \"občutek, da posluša Putinovo propagando\".\n\nPovezave med Salvinijem in Moskvo v Italiji vzbujajo zaskrbljenost, zlasti po ruski invaziji na Ukrajino.\n\nToda Giorgia Meloni - skrajno desna kandidatka za premierko, katere stranka Bratje Italije je sklenila zavezništvo s Salvinijevo Ligo - je zavzela jasno stališče, da podpira Ukrajino in sankcije proti Rusiji.\n\n\"Če Italija pozabi na svoje zaveznike, se za Ukrajino ne spremeni nič, za nas pa se spremeni veliko. Resna država, ki želi braniti svoje interese, mora zavzeti verodostojno stališče,\" je dejala navzočim na forumu.\n\n15.52 Britanci: Ruska vojska ima veliko težavo z moralo vojakov\n\nRuska vojska ima vse več težav z moralo svojih vojakov, je danes v sporočilu za javnost zapisalo brtiansko obrambno ministrstvo. Morale pa ne načenja samo velika smrtnost med ruskimi vojaki, temveč tudi dejstvo, da Moskva ne plačuje plač svojim oboroženim silam v Ukrajini. Razlog za to naj bi se sicer skrival v nedelujoči državni upravi, ki ne uspe administrativno urediti težav z izplačili vojakom v Ukrajini.\n\nRuskim vojakom v Ukrajini primanjkuje tudi orožja, opreme in hrane.\n\nLatest Defence Intelligence update on the situation in Ukraine - 4 September 2022\n\n\n\nFind out more about the UK government's response: https://t.co/d8BWWLuqCF\n\n\n\n🇺🇦 #StandWithUkraine 🇺🇦 pic.twitter.com/N07M1HoaK5 — Ministry of Defence 🇬🇧 (@DefenceHQ) September 4, 2022\n\n11.52 Ukrajina: življenje izgubilo že 50 tisoč ruskih vojakov\n\nUkrajinsko obrambno ministrstvo je objavilo seznam žrtev na strani ruske vojske. Življenje naj bi tako izgubilo že skoraj 50 tisoč ruskih vojakov, Ukrajinci pa trdijo, da so uničili že več kot dva tisoč ruskih tankov.\n\nThese are the indicative estimates of Russia’s combat losses as of Sept. 4, according to the Armed Forces of Ukraine. pic.twitter.com/rFg1VkEeJj — The Kyiv Independent (@KyivIndependent) September 4, 2022\n\n10.48 Zelenski: Rusija pripravlja \"odločilen udarec\"\n\n\"Rusija danes poskuša še okrepiti energetski pritisk na Evropo. Črpanje plina prek Severnega toka je bilo v celoti ustavljeno,\" je v nagovoru v soboto zvečer dejal Volodimir Zelenski. \"Rusija poskuša uničiti normalno življenje vsakega Evropejca - v vseh državah naše celine,\" je ocenil.\n\nCilj je po njegovih besedah oslabiti in ustrahovati evropske države in tako Rusija poleg tankov in raket kot orožje uporablja tudi energijo. To zimo Rusija pripravlja \"odločilen udarec\" energetskemu sektorju, je opozoril in dodal, da bi lahko v boju proti temu pomagalo le več povezanosti.\n\nPrepričan je, da morajo Evropejci bolje usklajevati protiukrepe in si nuditi več pomoči. Poleg tega bi bilo treba okrepiti pritisk na Rusijo z namenom omejitve prihodkov, ki jih prejema od nafte in plina, je še menil.\n\nRuski energetski velikan Gazprom je pred dnevi naznanil ustavitev dobave plina prek plinovoda Severni tok 1 v Evropo, to pa utemeljil z vzdrževalnimi deli. Pred tem je že tudi omejil dobavo plina po plinovodu in ga začasno zaprl.\n\nPo vsej Evropi zaradi okrenjene dobave plina iz Rusije naraščajo cene energije, na kar se je v soboto v pogovoru za britanski BBC odzvala tudi ukrajinska prva dama Olena Zelenska in ob tem spomnila na človeški davek vojne v njeni državi.\n\n\"Tako da ko preštevate penije na svojem bančnem računu, mi počnemo isto in štejemo žrtve,\" je dejala. Menila je še, da bi moral svet spoznati zgodbe in obraze ljudi, ki bežijo pred vojno ali celo izgubijo svoje življenje. \"Ne števila odvrženih bomb, ne vsote porabljenega denarja, temveč človeške zgodbe - in takih je na tisoče,\" je dejala.\n\n8:13 Jedrska elektrarna Zaporožje ponovno odklopljena od glavnih vodov\n\nUkrajinska jedrska elektrarna Zaporožje je bila ponovno odklopljena od glavnih napajalnih vodov, so v soboto v izjavi sporočili iz Mednarodne agencije za jedrsko energijo (IAEA) ter dodali, da je jedrska elektrarna sicer še vedno povezana z omrežjem prek rezervnega napajalnega voda.\n\nGre za izklop četrtega glavnega električnega voda, medtem ko so bili trije preostali električni vodi po podatkih IAEA izklopljeni že prej, ko so na širšem območju potekali spopadi.\n\nJedrska elektrarna v Zaporožju v osrednji Ukrajini je največja v Evropi, v začetku marca, kmalu po začetku invazije na Ukrajino, pa je nadzor nad njo prevzela ruska vojska.\n\nStrah pred jedrsko katastrofo v Zaporožju se je povečal po tem, ko so se v začetku julija okrepili spopadi v okolici elektrarne. Odgovornost za obstreljevanje sprti strani vseskozi prelagata druga na drugo.",
    "Poniževanje? Putina so pred novinarji pustili čakati vsi njegovi \"prijatelji\".": "204. dan vojne v Ukrajini. Ruski predsednik Vladimir Putin je v Uzbekistanu na vrhu voditeljev Šanghajske organizacije za sodelovanje (SCO). Ne samo, da je Putin po poročanju medijev moral zagotavljati svojim zaveznikom in prijateljem, da se bo vojna v Ukrajini kmalu končala, voditelji prijateljskih držav so ga očitno tudi poniževali v javnosti.\n\nAt the summit of the Shanghai Cooperation Organization, it seems that the leaders are competing to humiliate Putin more. pic.twitter.com/bqGKYvoIau — ТРУХА⚡️English (@TpyxaNews) September 16, 2022\n\nDnevni pregled pomembnejših dogodkov:\n\n\n\n19.24 Putina so pred novinarji pustili čakati vsi njegovi \"prijatelji\"\n\n17.32 Modi Putinu sporočil, da zdaj ni čas za vojno\n\n15.30 V eksploziji domnevno ubit separatistični generalni tožilec Luganska\n\n14.28 Ruska centralna banka znižala ključno obrestno mero za pol odstotne točke\n\n14.11 Scholz: Nemčija pripravljena prevzeti vodilno vlogo pri obrambi Evrope\n\n13.57 Orban v Beogradu za ukinitev sankcij proti Rusiji\n\n13.48 Erdogan za kar najhitrejši konec vojne v Ukrajini\n\n13.29 Našli še eno množično grobišče?\n\n12.45 Množično grobišče v Izjumu želijo preiskati strokovnjaki ZN\n\n10.48 Eksplozije v ruskem mestu v regiji Belgorod\n\n10.42 Von der Leynova želi Putina postaviti pred Mednarodno kazensko sodišče\n\n6.23 V Izjumu našli množično grobišče z več kot 400 trupli\n\n6.20 ZDA napovedale nov paket orožja za Ukrajino v vrednosti 600 milijonov dolarjev\n\n6.17 Scholz: Ukrajini bomo pomagali, dokler bo treba\n\n19.24 Putina so pred novinarji pustili čakati vsi njegovi \"prijatelji\"\n\nRuski predsednik Vladimir Putin je v Uzbekistanu na vrhu voditeljev Šanghajske organizacije za sodelovanje (SCO), ki sta se ga udeležila tudi predsednik Kitajske Ši Džinping in predsednik indijske vlade Narendra Modi. Ne samo, da je Putin po poročanju medijev moral zagotavljati svojim zaveznikom in prijateljem, da se bo vojna v Ukrajini kmalu končala, voditelji prijateljskih držav so ga tudi poniževali v javnosti.\n\nIn to z uporabo taktike, ki jo je velikokrat v preteklosti uporabil sam Putin. Skoraj vsi voditelji držav so ga namreč vsakič pustili samega čakati pred novinarji, kar je bilo še pred rusko agresijo nad Ukrajino nekaj nepredstavljivega.\n\n17.32 Modi Putinu sporočil, da zdaj ni čas za vojno\n\nIndijski premier Narendra Modi je danes na srečanju z ruskim predsednikom Vladimirjem Putinom sogovorniku dejal, da zdaj \"ni čas za vojno\". Putin mu je odvrnil, da delajo vse, da bi čim prej končali spor, pri tem pa znova obtožil ukrajinsko vodstvo, da ni pripravljeno na pogajanja, poroča francoska tiskovna agencija AFP.\n\nNa prvem srečanju voditeljev Rusije in Indije po začetku vojne v Ukrajini, ki je potekalo ob robu vrhu voditeljev Šanghajske organizacije za sodelovanje (SCO) v Samarkandu, je Modi poudaril pomen \"demokracije in dialoga\".\n\nNa posnetkih indijske javne radiotelevizije Doordashan je mogoče slišati Putina, kako pomirja sogovorca, rekoč, da v Moskvi poznajo stališče Indije o konfliktu v Ukrajini. \"Dali bomo vse od sebe, da to končamo kar najhitreje,\" je poudaril ruski predsednik.\n\nOb tem je dodal, da ukrajinska stran zavrača pogajanja, in poudaril, da je Kijev izrazil namero, da želi doseči svoje cilje z vojaškimi sredstvi na bojišču.\n\nIndija doslej ni neposredno obsodila ruske invazije na Ukrajino, katere posledice sicer čutijo tudi v Južni Aziji v obliki rasti cen energentov in preostalih surovin.\n\nPutin se vrha SCO udeležuje v času, ko ukrajinska vojska izvaja uspešno protiofenzivo na vzhodu in jugu Ukrajine. Da želi čimprejšnji konec vojne v Ukrajini, je danes v Uzbekistanu poudaril tudi turški predsednik Recep Tayyip Erdogan, ki poskuša dobre odnose z Moskvo izkoristiti za to, da prepriča Putina o neposrednih pogovorih o prekinitvi ognja z ukrajinskim predsednikom Volodimirjem Zelenskim.\n\nSCO poleg Kitajske in Rusije sestavljajo še Indija, Pakistan, Kazahstan, Kirgizistan, Uzbekistan in Tadžikistan, vrha pa se udeležujeta še predsednika Turčije in Irana.\n\n15.30 V eksploziji domnevno ubit separatistični generalni tožilec Luganska\n\nV mestu Lugansk na vzhodu Ukrajine, ki je pod nadzorom proruskih separatistov, sta bila danes ubita generalni tožilec Sergej Gorenko in njegova namestnica, so prek Telegrama sporočili predstavniki voditelja separatistične ljudske republike Lugansk (LPR) Leonida Pasečnika. Gre za zadnjega v nizu napadov na proruske uradnike na vzhodu Ukrajine.\n\nRussia says at least 5 HIMARS rockets hit Kherson's administrative building cluster, with video showing serious damage to the district court building. pic.twitter.com/ADXvk1r7Gn — Christo Grozev (@christogrozev) September 16, 2022\n\nGeneralni tožilec in njegova pomočnica naj bi umrla v \"terorističnem\" napadu. Kot so dodali predstavniki vodje separatistov, je napad dokaz, da \"je režim v Kijevu presegel vse mogoče meje\". Umrla naj bi sicer v eksploziji, ki je odjeknila v uradu generalnega tožilca v Lugansku.\n\nZ južne fronte pri Hersonu, kjer ukrajinska vojska pretekle dni po lastnih navedbah dosega velike uspehe, medtem prihajajo poročila o stopnjevanju spopadov. Vladimir Rogov, član proruske vojaško-civilne uprave regije Zaporožje, ki je sicer le pod delnim nadzorom ruskih sil, je ukrajinsko vojsko obtožil napada na upravno poslopje v Hersonu, pri čemer naj bi bil najmanj en človek ubit in en ranjen.\n\n14.28 Ruska centralna banka znižala ključno obrestno mero za pol odstotne točke\n\nRuska centralna banka je danes znižala ključno obrestno mero za pol odstotne točke na 7,5 odstotka. Banka je tako že šestič zapored sprostila denarno politiko, kar je v skladu s pričakovanji analitikov, poroča nemška tiskovna agencija dpa.\n\nRuska centralna banka je po začetku napada na Ukrajino in posledičnem begu kapitala ključno obrestno mero krepko zvišala, in sicer na 20 odstotkov.\n\nBanka je današnje znižanje obrestne mere utemeljila z zmanjšanjem inflacijskih pritiskov, navaja dpa.\n\nAvgusta je inflacija v Rusiji znašala 14,3 odstotka, do 9. septembra pa se je znižala na 14,1 odstotka, je danes sporočila banka.\n\n\"Trenutne stopnje rasti cen življenjskih potrebščin ostajajo nizke, kar prispeva k nadaljnjemu upočasnjevanju letne inflacije,\" so zapisali v sporočilu za javnost, ki ga povzema ruska tiskovna agencija Tass.\n\nUmiritev inflacije na banki pripisujejo manjšemu povpraševanju potrošnikov in posebnim dejavnikom, ki so zmanjšali pritisk na rast cen. Vendar pa zunanje okolje za rusko gospodarstvo ostaja zahtevno in še naprej omejuje rusko gospodarsko dejavnost, opozarjajo.\n\nPo napovedih Banke Rusije bo letna inflacija v Rusiji prihodnje leto znašala od pet do sedem odstotkov, leta 2024 pa štiri odstotke, še poroča Tass.\n\n14.11 Scholz: Nemčija pripravljena prevzeti vodilno vlogo pri obrambi Evrope\n\nNemčija je pripravljena prevzeti vodilno vlogo pri zagotavljanju evropske varnosti, je danes zatrdil nemški kancler Olaf Scholz in se zavezal, da bo njihova vojska postala \"najbolje opremljena\" na stari celini. V luči vojne v Ukrajini se je tudi znova zavzel za okrepljeno obrambno sodelovanje in večjo vlogo Evrope v zvezi Nato.\n\nEvropa mora biti pripravljena spopasti se z velikimi izzivi, je prepričan Scholz, ki kot največjo grožnjo zvezi Nato vidi Rusijo pod vodstvom Vladimirja Putina, poroča francoska tiskovna agencija AFP.\n\nOb tem je zatrdil, da je Nemčija pripravljena prevzeti največjo odgovornost za varnost evropske celine. Kot je spomnil, je namreč Nemčija država z največ prebivalci in največjo gospodarsko močjo ter tudi država, ki leži sredi Evrope. Zato mora njena vojska postati \"temelj konvencionalne obrambe in najbolje opremljena sila v Evropi\".\n\nSocialdemokratski kancler je priznal, da je nemška vojska vse predolgo prevzemala druge naloge, od zagotavljanja humanitarne pomoči do boja proti poplavam in tudi pomoči pri cepljenju v času pandemije covid-19, ki pa niso njena glavna misija. \"Glavna naloga zvezne vojske je obramba svobode v Evropi,\" je poudaril.\n\nObenem je opozoril, da mora Evropa prevzeti \"bistveno več odgovornosti\" v okviru zveze Nato. \"Nato ostaja odgovoren za kolektivno obrambo celotnega zavezništva s fokusom na Evropi. Kredibilno odvračanje ostaja bistven element. /.../ Toda mi, Evropejci, moramo prevzeti bistveno večjo odgovornost znotraj Nata,\" je bil jasen po poročanju nemške tiskovne agencije dpa.\n\nEvropsko medvladno Organizacijo za sodelovanje pri skupnem oboroževanju (OCCAR), del katere je tudi Nemčija, je izpostavil kot primerno za to, da postane \"jedro evropskega sodelovanja\" na tem področju.\n\nEna največjih težav Evrope je namreč po mnenju Scholza povsem nepregledno število oborožitvenih sistemov in orožja ter konkurenca različnih obrambnih podjetij. Samo koordinirana rast evropskih kapacitet lahko vodi v opravilno sposobno Evropo, je poudaril in pri tem kot posebej pomembno izpostavil zračno obrambo.\n\nNemčija se je zaradi svoje vloge v obeh svetovnih vojnah v preteklosti držala precej ob strani, ko je šlo za oborožene spopade in vojaške zadeve, spominja AFP. A po izbruhu vojne v Ukrajini sta se obrambna in zunanja politika Berlina občutno spremenili.\n\nMed drugim je vlada napovedala stomilijardno finančno injekcijo, s katero želi po desetletjih kronične finančne podhranjenosti bistveno izboljšati kapacitete nemške vojske. Obenem je napovedala zvišanje obrambnega proračuna na dva odstotka BDP, kot to narekuje članstvo v zvezi Nato.\n\n13.57 Orban v Beogradu za ukinitev sankcij proti Rusiji\n\nMadžarski premier Viktor Orban se je po srečanju s srbskim predsednikom Aleksandrom Vučićem v Beogradu danes zavzel za ukinitev sankcij proti Rusiji, poroča srbska tiskovna agencija Tanjug. Vučić je v luči energetske krize izpostavil pomembnost krepitve sodelovanja med državama in madžarskemu kolegu predstavil težave, s katerimi se spopada Srbija.\n\n\"Hvala, ker ste v teh mesecih, ko vsi gledajo nase, pomagali Srbiji, da bo lažje preživela to dolgo in hladno zimo,\" je dejal Vučić, potem ko je madžarskemu premierju izročil državno priznanje za posebne zasluge pri krepitvi miroljubnega sodelovanja in prijateljskih odnosov med državama.\n\nMadžarski se je zahvalil za podporo pri evropskih integracijah Srbije in vseh pomembnih regionalnih vprašanjih ter presodil, da imata državi najboljše odnose v sodobni zgodovini. Opozoril je, da je vprašanje, kako bodo preživeli prihodnjih šest mesecev, in da je v interesu obeh držav, da dodatno okrepita sodelovanje.\n\nVučić je dejal še, da je Srbija glede vprašanja nakupa energentov v veliko bolj zapletenem položaju od Madžarske, ker ni članica Evropske unije in ker ni uvedla sankcij proti Rusiji.\n\nOrban pa je dejal, da evropska politika sankcij ni nikomur prinesla nič dobrega in da bi se krizne razmere v Evropi v trenutku izboljšale, če bi se ta politika spremenila. \"Želeli bi si, da bi se politika sankcij spremenila in da bi jo v Bruslju postavili na razumnejše temelje,\" je izjavil.\n\n13.48 Erdogan za kar najhitrejši konec vojne v Ukrajini\n\nTurški predsednik Recep Tayyip Erdogan je danes na vrhu voditeljev Šanghajske organizacije za sodelovanje (SCO) v Samarkandu v Uzbekistanu, ki se ga udeležuje tudi ruski predsednik Vladimir Putin, poudaril, da si Turčija z diplomatskimi sredstvi prizadeva za kar najhitrejši konec vojne v Ukrajini.\n\nErdogan poskuša dobre odnose z Moskvo izkoristiti za to, da prepriča Putina v neposredne pogovore o prekinitvi ognja z ukrajinskim predsednikom Volodimirjem Zelenskim.\n\nNa vrhu v Uzbekistanu je Erdogan tudi omenil, da žito, ki so ga v skladu z dogovorom Kijeva in Moskve izvozili iz Ukrajine, ni v zadostni meri doseglo držav v razvoju. Tudi Putin je v preteklosti že izrazil skrb glede tega.\n\n\"Iskreno si prizadevamo, da bi žito dostavili tistim, ki ga najbolj potrebujejo, še posebej našim bratom in sestram v Afriki,\" je po poročanju francoske tiskovne agencije AFP poudaril turški predsednik. Rusija in Ukrajina sta dogovor o izvozu žita dosegli ob posredovanju Turčije in Združenih narodov.\n\n13.29 Našli še eno množično grobišče?\n\nNa robu mesta Izjum so našli približno 200 lesenih križev, kar verjetno pomeni, da je tam še eno množično grobišče. Moški v belih kombinezonih so začeli izkopavati trupla.\n\nPrávě teď Rusové ostřelují své vlastní město Valujki, aby později mohli vinit ukrajinské ozbrojené sily.\n\nBelgorodské kanály hlásí šest zásahů ve městě včetně místní rozvodny: někteří lidé nemají připojení a elektřinu.\n\nMěsto zhaslo. pic.twitter.com/zZnG1ST4YD — Džamila Stehlíková (@DzamilaStehlik) September 15, 2022\n\n12.45 Množično grobišče v Izjumu želijo preiskati strokovnjaki ZN\n\nUrad visokega komisarja Združenih narodov za človekove pravice je danes sporočil, da želi v mesto Izjum na vzhodu Ukrajine napotiti ekipo strokovnjakov za preiskavo množičnega grobišča, ki ga je po lastnih navedbah pred kratkim odkrila ukrajinska stran. Po navedbah novinarjev francoske tiskovne agencije AFP je v Izjumu na stotine grobov.\n\n1 / 4 2 / 4 3 / 4 4 / 4\n\n\"Naši kolegi v Ukrajini spremljajo navedbe o množičnem grobišču in nameravajo organizirati obisk v Izjumu, da bi ugotovili okoliščine smrti teh ljudi,\" je po poročanju AFP dejala tiskovna predstavnica urada visokega komisarja za človekove pravice Elizabeth Throssell. Ob tem je izrazila upanje, da bodo območje lahko obiskali kmalu.\n\nPovedala je še, da bodo strokovnjaki ZN poskušali ugotoviti vzrok smrti vsake od žrtev, pa tudi to, ali je šlo za vojake ali civiliste.\n\nNovinarji AFP, ki so obiskali območje, prav tako poročajo, da je na obrobju Izjuma več sto grobov. Grobovi z belimi križi, označeni s številkami, so po njihovih navedbah posejani med drevesi zunaj mesta. \"Ukrajinska vojska, 17 ljudi. Mrtvašnica Izjum,\" piše na enem od križev, so še povedali.\n\n10.48 Eksplozije v ruskem mestu v regiji Belgorod\n\nV ruski regiji Belgorod je odjeknilo več eksplozij, je sporočil tamkajšnji guverner Vjačeslav Gladkov in dodal, da je mesto Valujki po eksplozijah ostalo brez elektrike. Po besedah ​​Gladkova je bil ubit en civilist, druga dva pa se zdravita v lokalni bolnišnici.\n\nRuski guverner je ukrajinsko vojsko obtožil napada na mesto. Ukrajina teh poročil še ni komentirala.\n\nTo ni prvič, da so Rusi trdili, da so Ukrajinci napadli mesta v regiji Belgorod, od koder Rusi redno pošiljajo vojake čez mejo v Ukrajino.\n\n⚡️Explosions reported in Russian city of Belgorod Oblast.\n\n\n\nRussia's Belgorod Oblast Governor Vyacheslav Gladkov said the city of Valuyki lost power after the explosions. According to Gladkov, one civilian died and two others are being treated in a local hospital. — The Kyiv Independent (@KyivIndependent) September 16, 2022\n\n10.42 Von der Leynova želi Putina postaviti pred Mednarodno kazensko sodišče\n\nPredsednica Evropske komisije Ursula von der Leyen je v četrtek v intervjuju za nemški Bild dejala, da bi morali ruskega predsednika Vladimirja Putina zaradi vojnih zločinov v Ukrajini postaviti pred Mednarodno kazensko sodišče (ICC). \"Putin mora izgubiti to vojno in se soočiti s svojimi dejanji,\" je dejala.\n\nNi dvoma, da so bili v Ukrajini storjeni vojni zločini, je v intervjuju še dejala predsednica Evropske komisije, ki se je sicer v četrtek mudila na obisku v Kijevu, poroča francoska tiskovna agencija AFP.\n\n\"Zato tudi podpiramo zbiranje dokazov za morebitni postopek pred ICC. To je osnova našega mednarodnega pravnega sistema, da se zločin kaznuje, in na koncu je za vojne zločine v Ukrajini odgovoren Putin,\" je dodala.\n\nNa vprašanje, ali misli, da bo Putin nekoč dejansko priveden pred sodišče, je odgovorila: \"Verjamem, da je to mogoče.\"\n\nVon der Leynova je med obiskom Kijeva, kjer je opravila pogovore z ukrajinskim predsednikom Volodimirjem Zelenskim in premierjem Denisom Šmihalom o tesnejšem povezovanju z Evropsko unijo, obljubila, da bo Evropa Ukrajino podpirala \"tako dolgo, kot bo to potrebno\".\n\n6.23 V Izjumu našli množično grobišče z več kot 400 trupli\n\nV vzhodnem ukrajinskem mestu Izjum so Ukrajinci, potem ko so ga osvobodili, našli množično grobišče s približno 440 trupli, je za Sky News povedal visoki policijski častnik.\n\nMass graves are being discovered in Izyum after liberation from the russcists. The current largest burial sights has 440 unmarked graves.@ZelenskyyUa : \"The necessary procedural actions have already begun there. More information - clear, verified - should be available tomorrow.\" pic.twitter.com/IipipvFJpb — Defense of Ukraine (@DefenceU) September 15, 2022\n\nSergej Bolvinov, glavni policijski preiskovalec za regijo Harkov, je dejal, da bodo vsa trupla izkopali in odpeljali na forenzični pregled. Povedal je, da so trupla posamično zakopali na improviziranem mestu.\n\n\"Lahko rečem, da gre za enega največjih pokopov v osvobojenem mestu. Na enem mestu je bilo pokopanih okoli 440 trupel,\" je dejal Bolvinov.\n\nNa vprašanje, ali lahko pove, kako so žrtve umrle, je odgovoril: \"Vemo, da so bili nekateri ustreljeni, nekateri so bili ubiti v topniškem strelu, nekateri so bili ubiti v letalskih napadih. Veliko trupel še ni identificiranih, zato bodo vzroke smrti ugotovili med preiskavo,\" je zaključil.\n\n6.20 ZDA napovedale nov paket orožja za Ukrajino v vrednosti 600 milijonov dolarjev\n\nAmeriški predsednik Joe Biden je napovedal nov paket orožja v vrednosti 600 milijonov dolarjev za pomoč ukrajinski vojski v boju proti Rusiji, piše v memorandumu Bele hiše, ki je bil v četrtek poslan State Departmentu.\n\nV memorandumu ni navedeno, kako bo denar porabljen, vendar je več virov povedalo, da naj bi paket vseboval strelivo, vključno z več raketnimi sistemi visoke mobilnosti (HIMARS). V paketu bo tudi strelivo za havbice (topniško orožje). V memorandumu je med drugim omenjeno, da bo denar porabljen za vojaško izobraževanje in usposabljanje.\n\nWashington je vladi v Kijevu od začetka ruske invazije poslal vojaško pomoč v vrednosti približno 15,1 milijarde dolarjev.\n\n6.17 Scholz: Ukrajini bomo pomagali, dokler bo treba\n\nNemški kancler Olaf Scholz je v četrtek na slovesnosti, na kateri je ukrajinski boksar Vladimir Kličko prejel medijsko priznanje v imenu ukrajinskega ljudstva, obljubil, da bo Nemčija pomagala Ukrajini, \"dokler bo treba\".\n\n\"Pomagamo z vojaško opremo, strelivom, urjenjem ukrajinskih vojakov. Njihov boj je tudi naš boj,\" je dejal Scholz v Potsdamu, kjer je Kličko v imenu ukrajinskega ljudstva prevzel medijsko nagrado M100.\n\nOklepna vozila bodo Kijevu dostavljena \"zelo hitro\", vendar ne zdaj, je v četrtek dejala obrambna ministrica Christine Lambrecht, poroča AFP.",
    "Ukrajinci so udarili nazaj. Toda …": "Profimedia.si\n\nUkrajincem kaže na bolje. Že do sedaj jim je kazalo precej bolje, kot so mnogi pričakovali, pred dnevi pa smo končno lahko dočakali prve obrise dolgo napovedovane protiofenzive. Da, Ukrajinci so udarili nazaj. A kljub začetnemu optimizmu se mora ukrajinska stran zavedati, da bo vsak poskus osvoboditve okupiranih ozemelj nadvse mučen. Tokrat je ruska stran tista, ki se brani, in predvsem v smislu urbanega bojevanja lahko Ukrajinci računajo na dva scenarija: na velikanske izgube v pouličnih bojih ali pa na strašansko uničenje mest, če se bodo odločili Ruse pregnati z obstreljevanji.\n\nTemu pristopu smo bili priča pri osvobajanju Hersona, mesta (in regije), ki leži ob izlivu Dnepra v Črno morje in ima zato velik strateški pomen. Tuji viri navajajo, da so Ukrajinci napadli iz osmih smeri, prva ruska obrambna linija pa je bila prebita v nekaj urah. Ukrajinske sile so cilje med drugim obstreljevale z raketami HIMARS ameriške izdelave, pri tem pa so po pričevanju ruskih virov nekateri obstreljevani kraji ostali brez vode in elektrike.\n\nMedtem ko Ukrajinci proslavljajo svoj prvi ofenzivni uspeh, so Rusi takoj ob začetku ofenzive že zatrjevali, da je poskus “sovražnika sramotno propadel“. Res je, da Ukrajinci niso “gnali ruskih vojakov čez mejo”, kot prihodnost rad slikovito napove predsednik Zelenski; v velikanski Ukrajini zavzetih šest kilometrov ne pomeni kaj dosti. A bolj kot dejanske ozemeljske pridobitve je tu pomemben premik v glavah branilcev: do sedaj smo se branili, od sedaj lahko tudi napadamo. Imamo možnosti. Kdor spremlja šport, ve, kaj to pomeni za ekipo.\n\nBolj kot dejanske ozemeljske pridobitve je tu pomemben premik v glavah branilcev: do sedaj smo se branili, od sedaj lahko tudi napadamo.\n\nA žal se Rusi ne bodo dali zlahka, posebno ne tam, kjer se separatistično rusko prebivalstvo želi zateči pod okrilje matere Rusije. Dan, ko bodo ruski vojaki šli čez meje danes priznane Ukrajine, je, realno gledano in milo rečeno, še zelo oddaljen. Vse pa kaže, da v osrčje Ukrajine Rusi ne morejo prodreti, saj zaenkrat ne kaže, da bi se uresničil pred časom napovedovani scenarij o prodoru po Dnepru z juga.\n\nUkrajinci torej napadajo na jugu, že več tednov pa lahko spremljamo, kako Rusi brez uspeha poskušajo zavzeti Bahmut, boji potekajo tudi v drugih mestih vzdolž frontne črte. Pojavila so se celo namigovanja, da naj bi Rusi skušali vkorakati v Harkov. Čeprav je to mesto stalno podvrženo obstreljevanju, so Rusi ravnali modro in se niso spustili v poskus kopenske zasedbe. Tega si ob visoki ukrajinski morali in vse boljši opremljenosti enostavno ne morejo privoščiti.\n\nRusi mobilizirajo\n\nZaskrbljujoča pa so predvidevanja inštituta ISW, ki v svojem poročilu na podlagi ukrajinskih virov navaja, da se Rusija pripravlja k mobilizaciji dodatnih 300 do 350.000 vojakov. Ti naj bi prišli iz Rusije, Sirije, Armenije, Tadžikistana, Gorskega Karabaha in Kazahstana. Gre za tam razporejene ruske vojake, ki pa bojda ne bodo predstavljali kakšne posebne bojne moči, saj naj bi služili kot podpora.\n\nSlednjo Rusi krvavo potrebujejo. Glavne tarče ukrajinskih napadov so namreč preskrbovalne linije, mostovi, pontonske povezave, skladišča in poveljniška mesta, ki jih, to morajo priznati tudi tisti, katerih srca trepetajo za mati Rusijo, Ukrajinci zelo učinkovito uničujejo. Tudi daleč v ruskem zaledju. Bojne enote brez podpore so obsojene na propad in iz dejavnosti na bojišču lahko zaključimo, da je ena glavnih ukrajinskih taktik prav izčrpavanje okupatorja.\n\nPremestitve vojske iz drugih dežel ruske domene zgovorno kažejo na kadrovski primanjkljaj Rusije, ki posledično slabi njeno prisotnost v interesnih državah, s tem pa zmanjšuje njeno moč, s katero si podreja omenjena območja. “Ruski mir” se je torej začel krčiti. Počasi, a vendarle, in že lahko slutimo, kako bo po umiku ruskega medveda vakuum moči zapolnil rdeči zmaj.\n\nMrtvi, ki so se, za zgled ostalim, “umorili sami”\n\nPutinov režim pa ima težave tudi znotraj države: direktor energetskega giganta Lukoil je “padel skozi okno” in se ubil. Pred tem je bil bojda kritičen do Putinovega režima. Uradna preiskava je pokazala, da je šlo za samomor. Samomorilnost se med oligarhi od začetka vojne širi kot virus … Samomor jih je, tako ruske oblasti, v le nekaj mesecih storilo več deset. Statistika “samomorov” zgovorno priča po eni strani o Putinovi paranoji, po drugi strani pa tudi o tem, da se velik del vplivnih ljudi z njegovim stilom vodenja države ne strinja.\n\nPredrzno si upam zapisati, da se je od časov Ivana Groznega ruska oblast civilizirala in ne mori več vsem na očeh, s sekirami. Ljudem vsaj reče, da so se mrtvi umorili sami. A še vedno je njihova smrt zgled za poslušnost vsem ostalim.\n\nA če gre verjeti ruski neodvisni anketarski agenciji Levada, je vse manj ljudi slepo poslušnih Putinovim muham. Podpora vojni med državljani namreč pada. Po zadnjih raziskavah “le” 48 % vprašanih meni, da je vojno nujno nadaljevati, medtem ko jih 44 % vidi rešitev v pogajanjih, predvsem populacija med 18. in 39. letom, ker se je tako opredelila večina. Upajmo, da bo čas prinesel svoje in se volja ljudstva spremeni.\n\nStrinjam se z Zelenskim: Ukrajina mora zmagati. Zmaga bo vse, kar ne bo poraz. Dokler bo Ukrajina še živela in ne bo podjarmljena, smo na zmagovalni poti.\n\nZmaga Ukrajine bo vse, kar ne bo poraz\n\nV tem duhu ne moremo mimo vprašanja z Blejskega strateškega foruma: je ta vojna ruska ali Putinova? Zelenski je v svojem blejskem govoru Rusijo označil za dejavnik, ki ogroža vse okoli sebe, in jo je treba obravnavati kot strateški izziv, za to pa so po njegovo krivi Rusi, saj so izvolili zločinsko oblast.\n\nKer bralci Domovine vedo, kako se (tudi) v Rusiji s podedovanim medijskim monopolom dobiva volitve, na tem mestu ne bi neposredno obdolžil celega ruskega naroda, pač pa bi prej potegnil kakšno vzporednico s slovenskimi volitvami. A kakorkoli že, strinjam se z Zelenskim: Ukrajina mora zmagati. Zmaga bo vse, kar ne bo poraz. Dokler bo Ukrajina še živela in ne bo podjarmljena, smo na zmagovalni poti.\n\nTakšne misli pa bi gotovo zmotile koga iz slovenske vlade. Žal. To, da ministri Golobove vlade zgolj nakažejo na to, da mogoče ne podpirajo zmage žrtve nad okupatorjem, je katastrofa za vse nas. Širjenje idej v smislu “v vojni ni zmagovalcev, vsi so poraženci”, je nedopustno. Je bila torej Rdeča armada poražena v boju proti nacizmu? Za tako retoriko se najverjetneje skrivajo intimne pro-ruske opcije nekaterih, ki jih kot javne osebe v demokratični državi ne smejo izreči na glas. A tako očitno čutijo nekateri naši vladajoči; žrtev ne sme zmagati, ker je agresor “naš”. Na čigavi strani torej smo?",
    "Škoti nadigrali Ukrajince in se povzpeli na vrh": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV četrtek bodo članice evropske nogometne družine vstopile v predzadnji krog lige narodov, dan poprej pa sta se v Glasgowu na zaostali tekmi 2. kroga, ki je bila prestavljena zaradi dodatnih kvalifikacij za SP 2022, pomerili Škotska in Ukrajina. Zmaga je ostala doma, gostitelji so v zadnjih 20 minutah mrežo Ukrajincev zatresli kar trikrat.\n\nŠkoti so bili boljši tekmec, Ukrajinci pa na vsej tekmi niso poslali niti enega strela na gol. Gostitelji so jih sedem, trije pa so zatresli mrežo. Do 70. minute gledalci niso videli zadetkov, nato pa je gostitelje popeljal v vodstvo kapetan Aston Ville John McGinn. V zadnjih desetih minutah je dvakrat mrežo gostov iz Ukrajine zatresel še napadalec QPR Lyndon Dykes.\n\nSlovenska nogometna reprezentanca bo v 5. krogu lige narodov v soboto ob 18. uri v Stožicah gostila Norveško.",
    "Rusi užaljeni: \"To je bogokletno\"": "Termometer prikaže, kako vroč je članek. Skupni seštevek je kombinacija števila klikov in komentarjev.\n\n203. dan vojne v Ukrajini. Moskva je danes kritizirala odločitev Londona, da Rusije ne povabi na pogreb kraljice Elizabete II. Predstavnica zunanjega ministrstva Marija Zaharova je odločitev označila za globoko nemoralno in dodala, da gre za bogokletno dejanje ob spominu na Elizabeto II.\n\nDnevni pregled pomembnejših dogodkov:\n\n\n\n21.02 Moskva: Ne povabiti Rusije na kraljičin pogreb je bogokletno\n\n20.20 IAEA Rusijo poziva k umiku iz jedrske elektrarne v Zaporožju\n\n19.30 ZDA kritične do srečanja med Putinom in Xijem\n\n15.41 Putin v pogovorih s Xijem pohvalil držo Kitajske glede Ukrajine\n\n14.25 Rusko sodišče Novi Gazeti odvzelo licenco za spletno objavljanje\n\n11.59 Nenadoma je umrl novinar, ki je bil blizu Putinu\n\n11.13 Zelenski: Šole so spremenili v smetišča, cerkve pa v stranišča\n\n11.09 Rusi uničili nebotičnik, pod ruševinami štirje ljudje?\n\n10.55 V Kijev je prispela predsednica Evropske komisije Ursula von der Leyen\n\n9.11 Poplave v ukrajinskem mestu Krivi Rog upadajo\n\n7.41 Ta človek je nov obraz ruske invazije\n\n6.34 Voda ogroža ukrajinsko mesto\n\n6.30 Zelenski je po obisku bojišča imel nesrečo\n\n6.26 Ukrajinci osvobodili še eno mesto v smeri Hersona?\n\n21.02 Moskva: Ne povabiti Rusije na kraljičin pogreb je bogokletno\n\nMoskva je danes kritizirala odločitev Londona, da Rusije ne povabi na pogreb kraljice Elizabete II. Predstavnica zunanjega ministrstva Marija Zaharova je odločitev označila za globoko nemoralno in dodala, da gre za bogokletno dejanje ob spominu na Elizabeto II., poroča francoska tiskovna agencija AFP.\n\n\"Ta britanski poskus izkoriščanja nacionalne tragedije, ki se je dotaknila src milijonov ljudi po vsem svetu, v geopolitične namene za obračun z našo državo ... Ocenjujemo kot globoko nemoralen,\" je v izjavi dejala Zaharova.\n\nDiplomatski odnosi med Združenim kraljestvom in Rusijo so se po ruski invaziji na Ukrajino skoraj povsem sesuli, tiskovni predstavnik ruskega predsednika Vladimirja Putina pa je že pred tem dejal, da ta ne razmišlja o udeležbi na pogrebu.\n\nPo informacijah britanske mreže BBC na pogreb poleg predstavnikov Rusije prav tako niso bili povabljeni predstavniki Belorusije in Mjanmara. Vabila niso prejeli niti predstavniki Sirije, Venezuele in Afganistana. Severna Koreja, Iran in Nikaragva pa so bili povabljeni, da v London pošljejo le veleposlanike, ne pa tudi voditeljev držav.\n\n20.20 IAEA Rusijo poziva k umiku iz jedrske elektrarne v Zaporožju\n\nSvet guvernerjev Mednarodne agencije za jedrsko energijo (IAEA) je pozval Rusijo, naj se odpove ukrajinski jedrski elektrarni v Zaporožju. Ruska vojska in ruska državna jedrska korporacija Rosatom morata prekiniti vse dejavnosti v jedrski elektrarni in nadzor vrniti ukrajinskim oblastem, je zahteval organ odločanja IAEA na Dunaju.\n\nVojaška zasedba elektrarne \"znatno [povečuje] tveganje jedrske nesreče ali incidenta, ki ogroža prebivalstvo Ukrajine, sosednje države in mednarodno skupnost\", je zapisano v resoluciji sveta guvernerjev, ki je bila danes sprejeta na Dunaju, poroča nemška tiskovna agencija dpa.\n\nOkolica največje jedrske elektrarne v Evropi je bila v zadnjih tednih večkrat prizorišče obstreljevanja. Moskva in Kijev se za napade medsebojno obtožujeta.\n\nPo okvarah zunanjega napajanja, ki se uporablja za hlajenje jeder reaktorjev, je bila elektrarna konec tedna popolnoma ustavljena. Medtem so bili obnovljeni električni vodi, ki zagotavljajo hlajenje tudi ob zaustavitvi elektrarne.\n\nObmočje prekinitve ognja okoli jedrske elektrarne, ki ga je predlagal prvi mož IAEA Rafael Grossi, je bilo v resoluciji poudarjeno, vendar ni bilo izrecno podprto.\n\nGrossi je v ponedeljek sam priznal, da so različna vprašanja glede zasnove takšnega območja še vedno nerešena. Po navedbah diplomatov je za resolucijo glasovalo 26 od 35 držav, zastopanih v svetu guvernerjev.\n\nRusija in Kitajska sta glasovali proti. Sedem držav se je glasovanja vzdržalo.\n\n19.30 ZDA kritične do srečanja med Putinom in Xijem\n\nPredstavnik Sveta za nacionalno varnost ZDA John Kirby je kritiziral današnje srečanje kitajskega predsednika Xija Jinpinga z ruskim kolegom Vladimirjem Putinom in dejal, da zdaj ni čas za normalne odnose z Rusijo. Putin je v Uzbekistanu sicer pohvalil držo Kitajske, kar zadeva rusko vojno v Ukrajini.\n\n\"Ves svet bi moral biti enoten proti temu, kar počne gospod Putin. Kitajska je pred izbiro,\" je dejal Kirby, ki pa ni pozabil dodati, da Kitajska neposredno ne podpira ruskega napada na Ukrajino, četudi se ni pridružila sankcijam proti Moskvi.\n\nKirby je menil, da je pri srečanju šlo predvsem za dobrikanje Putina Kitajcem, ker je v Ukrajini pod velikim pritiskom zaradi nedavnih vojaških porazov.\n\nPutin in Xi sta se danes sestala v uzbekistanskem Samarkandu ob robu vrha voditeljev Šanghajske organizacije za sodelovanje (SCO). To je bilo njuno prvo srečanje od začetka vojne v Ukrajini. Predstavila sta enotno fronto proti ZDA, pri čemer je Putin obljubil Xiju polno podporo v zvezi s tajvanskim vprašanjem.\n\nKitajska ohranja nevtralno držo glede ruske invazije v Ukrajini. Omejila se je predvsem na pozive k miroljubnemu reševanju sporov in ponujanje humanitarne pomoči. Peking se sicer strinja s stališčem Moskve, da je širitev Nata pripomogla k izbruhu vojne.\n\nTrgovina med državama se je v preteklem času povečala, deloma tudi zato, ker kitajski izdelki zapolnjujejo tržne vrzeli v Rusiji, ki so nastale zaradi sankcij, Kitajska pa iz sosednje države kupuje bistveno več energije.\n\n15.41 Putin v pogovorih s Xijem pohvalil držo Kitajske glede Ukrajine\n\nRuski predsednik Vladimir Putin je danes na srečanju s kitajskim predsednikom Xi Jinpingom v Uzbekistanu obsodil poskuse ustvarjanja \"enopolarnega sveta\" in pohvalil uravnoteženo držo Kitajske glede Ukrajine. Ob tem se je zavezal k polni podpori Kitajske v zvezi s tajvanskim vprašanjem, poroča francoska tiskovna agencija AFP.\n\nNa prvih osebnih pogovorih po začetku konflikta v Ukrajini je Putin jasno izrekel kritiko na račun Združenih držav Amerike. \"Poskusi ustvarjanja enopolarnega sveta so v zadnjem času dobili povsem grdo obliko in so popolnoma nesprejemljivi,\" je dejal ruski predsednik.\n\nXi je Putinu zagotovil, da si je Kitajska z Rusijo pripravljena prizadevati, da bi prevzeli vlogo velikih sil in odigrali vodilno vlogo pri vnašanju stabilnosti in pozitivne energije v svet, ki ga pretresa socialni nemir.\n\n\"Zelo cenimo uravnoteženo držo naših kitajskih prijateljev v zvezi z ukrajinsko krizo,\" je Putin dejal Xiju. Dodal je, da Rusija razume pomisleke Kitajske, ne da bi pri tem navedel, katera vprašanja je Kitajska morda izpostavila v zvezi z Ukrajino.\n\nPutin je dodal, da se Rusija drži načela enotne Kitajske in obsoja provokacije ZDA in \"njihovih satelitov\" v Tajvanski ožini. Pozval je k globalni krepitvi SCO in izrazil prepričanje, da bo današnje srečanje pripomoglo h krepitvi rusko-kitajskega partnerstva.\n\nVoditelja sta se v spremstvu delegacij sestala ob robu vrha voditeljev Šanghajske organizacije za sodelovanje (SCO) v uzbekistanskem mestu Samarkand.\n\nPutin in Xi sta se nazadnje srečala v začetku februarja v Pekingu na otvoritvi zimskih olimpijskih iger. Od takrat sta ohranjala stike prek telefonskih pogovorov.\n\nKitajska ohranja nevtralno držo glede ruske invazije v Ukrajini. Omejila se je predvsem na pozive k miroljubnemu reševanju sporov in nudenje humanitarne pomoči. Peking se sicer strinja s stališčem Moskve, da je širitev Nata pripomogla k izbruhu vojne.\n\nTrgovina med državama se je v preteklem času povečala, deloma tudi zato, ker kitajski izdelki zapolnjujejo tržne vrzeli v Rusiji, ki so nastale zaradi sankcij, Kitajska pa iz sosednje države kupuje bistveno več energije.\n\n14.25 Rusko sodišče Novi Gazeti odvzelo licenco za spletno objavljanje\n\nRusko vrhovno sodišče je danes razveljavilo dovoljenje za spletno objavljanje neodvisnega časnika Nova Gazeta, so po poročanju francoske tiskovne agencije AFP sporočili iz tega vodilnega ruskega opozicijskega medija. Današnja odločitev je sledila sodbam, s katerimi je sodišče na začetku tega meseca časniku odvzelo dovoljenje za tiskano izdajo.\n\n\"Vrhovno sodišče Ruske federacije je odredilo ustavitev dejavnosti spletne strani Nove Gazete,\" je v izjavi na družbenih omrežjih zapisalo uredništvo ruskega opozicijskega medija. Dodali so, da se bodo na odločitev pritožili.\n\nPojasnili so, da je bila odločitev sprejeta na podlagi zahtev ruskega državnega nadzornega organa za medije Roskomnadzor, ki je zapisal, da so pri Novi Gazeti kršili sporni državni zakon o \"tujih agentih\".\n\nČasnik, katerega urednik Dmitrij Muratov je lani prejel Nobelovo nagrado za mir, se je v zadnjih mesecih približal popolni prepovedi objavljanja. Omejitve so bile uvedene kmalu po smrti zadnjega sovjetskega voditelja Mihaila Gorbačova, ki je pomagal pri ustanovitvi Nove Gazete v začetku 90. let prejšnjega stoletja.\n\nČasnik je konec marca že prekinil izdajanje do konca vojaškega posredovanja Moskve v Ukrajini, potem ko so bile v državi uvedene številne medijske omejitve za poročanje o konfliktu. Večina njegovih novinarjev in urednikov je zapustila državo.\n\nVsi glavni neodvisni mediji, vključno z radijsko postajo Odmev Moskve in televizijskim kanalom Dožd, so bili v Rusiji ukinjeni oziroma so prekinili svoje delovanje v državi. Ta mesec je sodišče v Moskvi za 22 let zaprlo uglednega nekdanjega novinarja Ivana Safronova zaradi izdaje državnih skrivnosti.\n\n11.59 Nenadoma je umrl novinar, ki je bil blizu Putinu\n\nNovinar Vladimir Nikolajevič Sungorkin, zaveznik ruskega predsednika Vladimirja Putina, je umrl na službenem potovanju v vasi Roščino.\n\nBil je glavni urednik ruskega državnega časopisa Komsomolska pravda. Časopis poroča, da je šlo za nenadno smrt.\n\n\"Zgodilo se je popolnoma nenadoma, nič od tega ni bilo pričakovano. Bili smo v vasi Roščino. Odpravljali smo se proti Habarovsku. Vse je bilo v redu,\" je zapisal njegov kolega Leonid Zaharov.\n\nJust FYI ❗\n\nVladimir Sungorkin, editor-in-chief and general director of Komsomolskaya Pravda, has died. It is reported by TASS. pic.twitter.com/JWbTjCeH6b — LX #NAFO (@LXSummer1) September 14, 2022\n\nPo besedah ​​Zaharova je Sungorkin omedlel nekaj minut po tem, ko je skupini predlagal, naj najdejo prijetno mesto za kosilo.\n\n\"Čez tri minute se je začel dušiti. Odnesli smo ga na svež zrak. Zdravnik, ki je opravil prvi pregled, je rekel, da ga je verjetno zadela možganska kap,\" je še povedal.\n\nPutin je včeraj ob smrti novinarja izrazil sožalje svojcem in poudaril njegovo predanost svojemu poklicu. \"Smrt Vladimirja Nikolajeviča Sungorkina je velika izguba za domače novinarstvo, za vse nas. Bil je patriot, izjemna, ustvarjalno nadarjena oseba,\" je dejal Putin.\n\n11.13 Zelenski: Šole so spremenili v smetišča, cerkve pa v stranišča\n\nPrvi mož Ukrajine Volodimir Zelenski je po obisku vojaških enot v Izjumu, kjer je imel prometno nesrečo, nagovoril javnost.\n\n\"Ruska vojska je v regiji Harkov že več kot pet mesecev in v tem času okupatorji niso niti poskušali narediti kaj za ljudi. Samo rušili in plenili so. Za seboj so pustili porušene vasi, v nekaterih ni niti ene nepoškodovane hiše. Okupatorji so šole spremenili v smetišča, cerkve pa v stranišča,\" je dejal Zelenski.\n\nPovedal je tudi, da Rusi z raketami merijo na objekte, ki nimajo vojaške vrednosti. \"Pravzaprav merijo na sto tisoče civilistov. To je še en razlog, da bo Rusija izgubila,\" je poudaril Zelenski.\n\n11.09 Rusi uničili nebotičnik, pod ruševinami štirje ljudje?\n\nPavlo Kirilenko, ukrajinski guverner Donecka, je na Telegramu sporočil, da so Rusi okoli polnoči uničili nebotičnik v Bahmutu. Po prvih informacijah bi lahko bili pod ruševinami štirje ljudje. Na kraju so reševalci.\n\nV Torecku so Rusi merili na bolnišnico, en človek je bil ranjen, trije oddelki pa poškodovani. V Mirnogradu so civilisti naleteli na mino, pri čemer je bil en človek poškodovan.\n\n\"Vsak zločin Rusov je skrbno dokumentiran. Za vse bodo odgovarjali,\" je zapisal Kirilenko.\n\nNjegove trditve niso bile neodvisno preverjene.\n\n10.55 V Kijev je prispela predsednica Evropske komisije Ursula von der Leyen\n\nV Kijev je prispela predsednica Evropske komisije Ursula von der Leyen. Na Twitterju je zapisala, da se bo srečala s predsednikom Volodimirjem Zelenskim in ukrajinskim premierjem Denisom Šmihalom.\n\nVon der Leynova je včeraj v nagovoru pred Evropskim parlamentom v Strasbourgu vztrajala, da \"Putinu ne bo uspelo, Evropa bo zmagala\". Dodala je, da bo EU ostala pri sankcijah proti Rusiji. \"Sankcije ostajajo,\" je dejala. \"To je čas, da pokažemo odločnost, ne pa da popustimo.\"\n\n🇺🇦 In Kyiv, for my 3rd visit since the start of Russia’s war.\n\n\n\nSo much has changed.\n\nUkraine is now a 🇪🇺 candidate.\n\n\n\nI’ll discuss with @ZelenskyyUa and @Denys_Shmyhal how to continue getting our economies and people closer while Ukraine progresses towards accession. pic.twitter.com/zs9tMm0Mx1 — Ursula von der Leyen (@vonderleyen) September 15, 2022\n\n9.11 Poplave v ukrajinskem mestu Krivi Rog upadajo\n\nPo ruskem napadu z osmimi križarskimi raketami v sredo je bila poplavljena civilna vodna infrastruktura v mestu Krivi Rog.\n\nReuters poroča, da je Oleksandr Vilkul, vodja vojaške uprave Krivi Rog, dejal, da je bilo poplavljenih 112 domov, vendar dela za popravilo jezu na reki potekajo, \"poplave pa upadajo\".\n\n7.41 Ta človek je nov obraz ruske invazije\n\nInštitut za proučevanje vojne je objavil novo analizo in zemljevid vojne v Ukrajini.\n\n\"Finančnik skupine Wagner Jevgenij Prigožin se je uveljavil kot obraz ruske 'posebne vojaške operacije' v Ukrajini. 14. septembra je imel Prigožin govor o novačenju,\" so zapisali na inštitutu.\n\n6.34 Voda ogroža ukrajinsko mesto\n\nKrivi Rog, mesto v južni Ukrajini, se po ruskem zračnem napadu spopada z naraščajočo gladino vode, je povedal svetovalec Zelenskega Anton Geraščenko.\n\nPravi, da je bilo na lokalno infrastrukturo izstreljenih osem križarskih raket. Na spletu je objavil tudi posnetek.\n\n\"Rakete so bile usmerjene proti hidravličnim napravam. To je povzročilo dvig vodostaja reke Ingulec,\" je tvitnil.\n\nNamestnik vodje predsednikovega urada Kiril Timošenko je pred tem dejal, da v napadu ni bilo civilnih žrtev.\n\n1 / 4 2 / 4 3 / 4 4 / 4\n\n.@ZelenskyyUa: “The terrorist state continues to wage a war against civilians. The missile strikes on hydraulic structures to flood Kryvyi Rih. All they can do is to sow panic. Can it break us? Not at all. Will they face a fair response? Definitely yes.”\n\n🔗https://t.co/GNu7dKbglz pic.twitter.com/fY8JZTD0GC — MFA of Ukraine 🇺🇦 (@MFA_Ukraine) September 14, 2022\n\n6.30 Zelenski je po obisku bojišča imel nesrečo\n\nVoznik avtomobila ukrajinskega voditelja je po obisku bojišča v Izjumu trčil v drugo vozilo. Predsednik ni bil huje poškodovan, je dejal njegov tiskovni predstavnik. Zelenski se je iz Izjuma, kjer je obiskal vojaške enote, vračal v Kijev.\n\nV ukrajinski prestolnici je v predsedniško povorko trčilo osebno vozilo, je v objavi na Facebooku sporočil njegov tiskovni predstavnik Sergij Nikiforov.\n\nVozniku drugega vozila je zdravniška ekipa Zelenskega zagotovila prvo pomoč, odpeljali so ga z reševalnim vozilom, je povedal. Zdravniki so pregledali predsednika, ki se ni huje poškodoval, je zapisal Nikiforov. Kakšne poškodbe je dobil Zelenski, ni navedel.\n\nTiskovni predstavnik je dodal, da okoliščine nesreče preiskujejo.\n\n6.26 Ukrajinci osvobodili še eno mesto v smeri Hersona?\n\nUkrajinske oblasti so sporočile, da so njihove sile osvobodile mesto Kiselivka. To je majhno mesto na jugu, na poti proti Hersonu.\n\n\"Ukrajinska vojska mora, preden napade Ruse v Hersonu, osvoboditi še vas Čornobajivka,\" poroča Kyiv Post.",
    "Nevarne besede Rusinje, ki jo Putin vabi za zaprta vrata": "Dvainštiridesetletna Margarita Simonjan, ki je v času od začetka vojne Putina med svojimi televizijskimi nastopi večkrat pozvala, naj uporabi jedrsko orožje, in prebivalce Rusije mirila, da razlogov za skrb ni, saj bomo tako ali tako nekoč vsi umrli, je v enem svojih junijskih gostovanj na ruski državni televiziji dejala, da se v Ukrajini ne dogaja posebna vojaška operacija, kot uradna Moskva zdaj trdi že več kot pol leta. Po njenih besedah naj bi šlo v resnici za državljansko vojno.\n\nDvainštiridesetletna Margarita Simonjan, ki je v času od začetka vojne Putina med svojimi televizijskimi nastopi večkrat pozvala, naj uporabi jedrsko orožje, in prebivalce Rusije mirila, da razlogov za skrb ni, saj bomo tako ali tako nekoč vsi umrli, je v enem svojih junijskih gostovanj na ruski državni televiziji dejala, da se v Ukrajini ne dogaja posebna vojaška operacija, kot uradna Moskva zdaj trdi že več kot pol leta. Po njenih besedah naj bi šlo v resnici za državljansko vojno. Foto: Reuters\n\n188. dan vojne v Ukrajini. Margarita Simonjan, urednica ruskega državnega medija RT in ena najvplivnejših propagandistk v Rusiji, se je na smrt zadnjega voditelja Sovjetske zveze Mihaila Gorbačova odzvala s kratkim sporočilom, s katerim po mnenju nekaterih med vrsticami namiguje, da bi morala Rusija ponovno združiti nekdanje sovjetske republike. Simonjanova, ki se za zaprtimi vrati redno srečuje s Putinom, je sicer že pred časom zatrjevala, da je Ukrajina, tudi nekdaj del Sovjetske zveze, v resnici ruska last.\n\nPomembnejši poudarki dneva:\n\n\n\n19.00 Bi Putinova medijska zaupnica obudila Sovjetsko zvezo?\n\n18.31 Kuleba zamrznitev vizumskega sporazuma med EU in Rusijo označil za polovični ukrep\n\n16.17 Inšpekcijska ekipa IAEA prispela v Zaporožje\n\n15.54 Zunanji ministri EU za otežitev izdajanja vizumov ruskim državljanom\n\n12.51 Rusija začela mobilizacijo v Moskvi in Sankt Peterburgu\n\n12.05 Podoljak: Na okupiranih ozemljih ropajo podjetja in kmete\n\n10.55 Ukrajinske sile v Hersonu uničile več ruskih poveljniških mest\n\n9.40 Rusi: Uničili smo položaje ukrajinskega sistema zračne obrambe\n\n8.22 Britanski obveščevalci: Ukrajina potisnila frontno črto\n\n7.05 Inšpektorji IAEA prispeli v jedrsko elektrarno v Zaporožju\n\n6.55 Rusija ponovno zaprla plinovod Severni tok 1\n\n6.06 Zunanji ministri EU o vizumski politiki do Rusije\n\n19.00 Bi Putinova medijska zaupnica obudila Sovjetsko zvezo?\n\nŠefinja medija Russia Today (RT) je danes v jutranjih urah na Twitterju zapisala: Gorbačov je mrtev. Čas je, da zberemo tiste, ki so se raztepli.\n\nГорбачев умер.\n\n\n\nВремя собирать разбросанное. — Маргарита Симоньян (@M_Simonyan) August 31, 2022\n\nKriptičen tvit? Ne ravno, menijo nekateri tviteraši, saj naj bi bilo kristalno jasno, k čemur poziva Simonjanova, sicer tesna zaupnica Vladimirja Putina in razpečevalka idej o sodobnem ruskem imperializmu: k ponovni obuditvi Sovjetske zveze oziroma ruskega imperija.\n\nV letih pred in ob razpadu Sovjetske zveze, za katerega mnogi Rusi še danes krivijo prav Mihaila Gorbačova kot človeka, ki je izgubil oziroma zapravil nekdaj veličastni ruski imperij, so samostojnost namreč pridobile številne danes vzhodnoevropske in centralno-azijske države, ki jih Simonjanova med vrsticami označuje za razteple. Nekaterim je Rusija od začetka vojne v Ukrajini že grozila s sankcijami in celo vojaškim posredovanjem.\n\nMargarita Simonjan in Vladimir Putin sta velika zaupnika, ki si določene stvari povesta tudi za zaprtimi vrati. Foto: Reuters\n\nTezo tistih, ki v objavi Simonjanove, danes ene najvplivnejših Rusinj, vidijo željo po združevanju Sovjetske zveze, podpira dozdajšnja retorika Putina in nekaterih vplivnih Rusov, ki so večkrat omenjali oziroma izpostavljali, Putin nazadnje junija na gospodarskem forumu v Sankt Peterburgu, kako so nekdanji teritoriji Sovjetske zveze in predhodno Ruskega imperija z zgodovinskega vidika v resnici last Rusije ter celo da Ukrajina kot država sploh nima pravice do obstoja.\n\n18.31 Kuleba zamrznitev vizumskega sporazuma med EU in Rusijo označil za polovični ukrep\n\nZamrznitev sporazuma o poenostavljenem izdajanju vizumov med EU in Rusijo, za katero so se danes zavzeli zunanji ministri članic unije, je \"polovični ukrep\", je po srečanju v Pragi dejal ukrajinski zunanji minister Dmitro Kuleba. Zamrznitev sporazuma sicer pomeni otežitev postopkov izdajanja vizumov Rusom, ne pa tudi njihovi prepovedi.\n\n16.17 Inšpekcijska ekipa IAEA prispela v Zaporožje\n\nInšpekcijska ekipa Mednarodne agencije za jedrsko energijo (IAEA) je danes prispela v mesto Zaporožje na jugovzhodu Ukrajine. Mesto, ki je sicer pod ukrajinskim nadzorom, je od elektrarne oddaljeno približno 120 kilometrov. Pot do elektrarne bo ekipa nadaljevala v četrtek.\n\nKonvoj s 14-člansko ekipo naj bi v četrtek zjutraj nadaljeval pot do jedrske elektrarne po ozemlju, ki ga trenutno zaseda Rusija. Na kontrolni točki, ki je od Zaporožja oddaljena približno 40 kilometrov, so kilometrski zastoji v obe smeri, ruske oblasti so napovedale, da misija IAEA ne bo prejela posebnih prepustnic.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije na Ukrajino. Strah pred jedrsko katastrofo se je povečal po tem, ko so se na začetku tega meseca okrepili spopadi v njeni okolici. Obe strani se medsebojno obtožujeta obstreljevanja obsežnega kompleksa nuklearke. Foto: Wikimedia Commons\n\n15.54 Zunanji ministri EU za otežitev izdajanja vizumov ruskim državljanom\n\nZa določene skupine ruskih državljanov je vstop v EU že prepovedan, a so se na današnjem neformalnem zasedanju v Pragi zunanji ministri strinjali, da je treba narediti več.\n\n\"Bilo je politično strinjanje, da se popolnoma zamrzne sporazum o poenostavljenem izdajanju vizumov, sklenjen med EU in Rusijo,\" je dejal. Doslej je bil že zamrznjen za določene skupine ljudi, kot so uradniki in poslovneži, a zdaj ne bo veljal za nobenega ruskega državljana, je pojasnil visoki zunanjepolitični predstavnik EU Josep Borrell.\n\n\"To bo bistveno zmanjšalo število novih vizumov, izdanih s strani članic EU. Postopek bo namreč zahtevnejši in daljši. To je skupen pristop,\" je povedal. To bo omogočilo, da bodo lahko države članice vizume izdajale po temeljiti preučitvi vsakega posameznega primera. EU namreč ne želi prekiniti stikov z Rusi, ki so proti vojni v Ukrajini, in z rusko civilno družbo.\n\n12.51 Rusija začela mobilizacijo prebivalcev v Moskvi in Sankt Peterburgu\n\nUkrajinska obveščevalna služba je danes sporočila, da sta vojaška komisariata dveh največjih ruskih mest, Moskve in Sankt Peterburga, prejela navodila glede množičnega vpoklica prebivalcev na služenje vojaškega roka za nadaljnjo napotitev na Krimski polotok.\n\nPo njihovih navedbah naj bi Rusija želela svojo obrambo Krima okrepiti s 1.200 vojaki. Prav tako dodajajo, da vojakom v podpis ne ponujajo pogodbe, kar \"lahko kaže na varčevanje Rusije in nepripravljenost za plačilo vseh dodatkov, ki jih določa ruska zakonodaja.\"\n\n12.05 Podoljak: Na okupiranih ozemljih ropajo podjetja in kmete\n\nKriminalne združbe v zadnjih tednih ropajo podjetja in kmete na zasedenih ozemljih v Ukrajini, je povedal ključni svetovalec ukrajinskega predsednika Mihajlo Podoljak.\n\nPodoljak je razkril, da ukradeno blago odpeljejo v Rusijo, in namignil, da bo Ukrajina te dogodke poskušala preprečiti.\n\n10.55 Ukrajinske sile v regiji Herson uničile več ruskih poveljniških mest\n\nUkrajinske sile naj bi v okolici mesta Herson v istoimenski regiji na jugu države med nadaljevanjem protiofenzive uničile več poveljniških mest in skladišč streliva ruskih sil. Po podatkih južnega poveljstva ukrajinske vojske so v zadnjih 24 urah izvedli 16 zračnih napadov.\n\nUkrajinsko topništvo naj bi zadelo štiri ruska poveljniška mesta in štiri mostove oziroma prehode čez reke v regiji Herson. \"Hudi boji se nadaljujejo, naši vojaki delajo 24 ur na dan,\" je o razmerah na bojiščih po navedbah britanskega BBC dejal guverner regije Mikolajev Vitalij Kim.\n\nUkrajinski predsednik Volodimir Zelenski sinoči v svojem rednem videonagovoru sicer ni posebej omenil ukrajinske protiofenzive, je pa dejal, da \"aktivni spopadi potekajo vzdolž skoraj celotne fronte\" na jugu, v regiji Harkov in v Donbasu.\n\nPo navedbah Kijeva so ukrajinske sile do zdaj uničile \"skoraj vse velike mostove\" čez reko Dneper, v regiji Herson pa naj bi tako ostali \"samo še mostovi za pešce\".\n\nIz južnega poveljstva ukrajinske vojske so sporočili še, da je bilo mesto Mikolajev ponoči tarča \"obsežnega bombardiranja\" ruskih sil, v katerem sta umrla dva civilista, 24 pa jih je bilo ranjenih.\n\nMedtem so z ruskega obrambnega ministrstva sporočili, da so ukrajinske sile po poskusu ofenzive v treh različnih smereh v pokrajinah Mikolajev in Herson izgubile več kot 1.200 vojakov in 139 tankov, oklepnih vozil in tovornjakov, navaja BBC, ki opozarja, da trditev ni mogoče preveriti.\n\n9.40 Rusi: Uničili smo položaje ukrajinskega sistema zračne obrambe\n\n\n\nRusko obrambno ministrstvo je sporočilo, da je njihov raketni sistem Grad uničil ukrajinske položaje zračne obrambe in več kot deset vozil za dostavo streliva, vključno s tistimi za ameriške havbice. \"Boji potekajo dan in noč,\" so navedli.\n\n8.22 Britanski obveščevalci: Ukrajina potisnila frontno črto\n\nNajnovejše poročilo britanskih obveščevalcev o vojni v Ukrajini navaja, da so \"ukrajinske sile potisnile frontno črto in izkoristile razmeroma šibko rusko obrambo\".\n\n\"V skladu s svojo doktrino bo Rusija zdaj verjetno poskušala zapolniti luknje v svoji liniji z uporabo vnaprej določenih mobilnih rezervnih enot,\" poroča obveščevalna služba britanskega ministrstva za obrambo.\n\n\"Rusija še naprej pospešuje prizadevanja za zbiranje novih okrepitev za vojno v Ukrajini. Bataljoni novega 3. armadnega korpusa so 24. avgusta zapustili svoje domače oporišče blizu Moskve, najverjetneje za nadaljnjo napotitev v Ukrajino,\" je dodano v poročilu.\n\n7.05 Inšpektorji IAEA prispeli v jedrsko elektrarno v Zaporožju\n\n\n\nInšpekcijska ekipa Mednarodne agencije za jedrsko energijo (IAEA) se je zgodaj zjutraj odpravila v jedrsko elektrarno Zaporožje, ki je trenutno pod ruskim nadzorom, je sporočil vodja agencije Rafael Grossi. Ob tem je poudaril, da je ekipa od obeh sprtih strani dobila vsa potrebna varnostna zagotovila.\n\nFoto: Reuters \"Res se zelo zavedam pomembnosti tega trenutka, vendar smo pripravljeni. IAEA je pripravljena. Po končani misiji bomo poročali. Tam bomo preživeli nekaj dni,\" je ob odhodu dejal Grossi. Dodal je, da se misija po šestih mesecih prizadevanj končno premika naprej.\n\nVodja IAEA je poudaril tudi, da je njegova ekipa dobila vsa potrebna zagotovila za varno pot do vojnega območja, ki je od Kijeva oddaljeno približno 450 kilometrov. \"Gremo na okupirano ozemlje in za to so potrebna izrecna zagotovila, ne samo ruske strani, ampak tudi ukrajinske,\" je poudaril, preden se je v konvoju desetih belih terenskih vozil z oznakami ZN odpravil proti Zaporožju.\n\nV torek je ekipo sprejel ukrajinski predsednik Volodimir Zelenski, ki se je strokovnjakom zahvalil za obisk in jih opozoril na nevarne razmere na območju nuklearke. Ob tem je še enkrat izpostavil potrebo po demilitarizaciji območja v okolici elektrarne.\n\n6.55 Rusija ponovno zaprla plinovod Severni tok 1\n\nRusija je danes ponovno prekinila dobavo plina po plinovodu Severni tok 1, ki vodi prek Baltskega morja v Nemčijo. Po navedbah ruskega Gazproma je bil pretok ustavljen zaradi vzdrževalnih del, ruski energetski velikan pa je tudi sporočil, da to pomeni, da Nemčija ne bo prejemala plina od 3. ure zjutraj do sobote zjutraj.\n\nZa četrtek je Gazprom napovedal tudi prekinitev dobave plina Franciji. Dobave bodo povsem ustavljene, vse dokler Francija ne bo plačala celotnega zneska, ki ga dolguje Gazpromu.\n\nPred tem so iz francoske državne energetske družbe Engie sporočili, da bo Gazprom Franciji zmanjšal dobave plina zaradi nesoglasij pri izvajanju nekaterih pogodb.\n\nEvropske vlade so zaskrbljene, da bi lahko Rusija podaljšala zaustavitev kot povračilo za zahodne sankcije zaradi vojne v Ukrajini. Tak scenarij bi lahko poslabšal že tako veliko energetsko krizo.\n\n6.06 Zunanji ministri EU o vizumski politiki do Rusije\n\nZunanji ministri držav članic EU bodo danes na neformalnem zasedanju v Pragi razpravljali o vizumski politiki do Rusije. Nekatere države si prizadevajo za prepoved izdajanja turističnih vizumov ruskim državljanom, druge pa bi to zgolj otežile z zamrznitvijo sporazuma z Rusijo. Zunanjepolitični predstavnik EU Josep Borrell pričakuje soglasje.\n\nZa prepoved izdajanja turističnih vizumov se zavzemajo predvsem vzhodne in severne države članice, med drugim Litva, Estonija in Latvija, pa tudi Češka, ki trenutno predseduje Svetu EU. Češki zunanji minister Jan Lipavsky je poudaril, da v času vojne ni primeren čas za turizem, vendar pa to ne pomeni, da ne sme biti potovanj iz drugih razlogov, kot so humanitarni.\n\nNasprotovanje prepovedi pa sta med drugim izrazili Nemčija in Francija. Francoska zunanja ministrica Catherine Colonna je v Pragi poudarila, da je treba ločiti med odgovornimi za vojno, to so ruski predsednik Vladimir Putin in njegov krog ter ruski oligarhi, in običajnimi ruskimi državljani, umetniki, novinarji, študenti.\n\nDo prepovedi je zadržana tudi slovenska zunanja ministrica Tanja Fajon, ki pa je bolj fleksibilna za razpravo o zamrznitvi sporazuma o poenostavljenem izdajanju vizumov z Rusijo. S tem bi izdajanje vizumov zgolj otežili.\n\nZamrznitev sporazuma iz leta 2007 se sicer nakazuje kot kompromisna rešitev, saj ministrom najverjetneje ne bo uspelo doseči soglasja o prepovedi izdajanja vizumov Rusom.\n\nVisoki zunanjepolitični predstavnik EU Josep Borrell pričakuje, da bodo na zasedanju, na katerem zaradi neformalne narave ne morejo sprejemati odločitev, oblikovali jasno politično usmeritev glede vizumske politike do Rusije, ki bo soglasna.",
    "Ali bo EU Rusom odprla meje? Borell o Putinovih grožnjah: 'Ne blefira'": "Medtem ko v štirih ukrajinskih regijah potekajo referendumi o priključitvi k Rusiji, se Zahod sprašuje, kakšna bo Putinova naslednja poteza. \"Njegove grožnje o napadih z jedrskim orožjem moramo obravnavati resno,\" je bil o prihodnosti jasen Josep Borrell. Drugačno obravnavo pa si zaslužijo tudi Rusi, ki bežijo pred mobilizacijo, meni Charles Michel. V Rusiji so medtem v novih protestih zaradi odrejene mobilizacije rezervistov za bojevanje v Ukrajini pridržali okrog 100 ljudi.\n\nicon-expand Vladimir Putin FOTO: AP\n\nVisoki predstavnik EU za zunanje zadeve in varnostno politiko meni, da smo se znašli v nevarnem trenutku. Ruski predsednik Vladimir Putin je namreč v preteklem tednu napovedal kar nekaj sprememb. \"Zahod je rusko vojsko potisnil v kot, Putinov odziv, grožnja z jedrskim orožjem, pa je zelo zaskrbljujoč,\" pravi. Meni, da bi jo morali obravnavati resno, saj je Putin v svojem nagovoru poudaril, da ne blefira. Sedem mesecev po začetku ruske invazije na Ukrajino so vojni analitiki jasni: Moskva je nazadovala, vseeno pa menijo, da se vojna brez diplomatske rešitve ne bo končala. \"Treba je najti rešitev, ki bo ohranila suverenost in ozemeljsko celovitost Ukrajine. Vojno lahko končamo tudi brez diplomacije, a ji bo nato sledila nova,\" so razložili. O Putinovih napovedih o poseganju po jedrskem orožju smo podrobneje pisali v spodnjem prispevku.\n\nTrenutne razmere je komentiral tudi predsednik Evropskega sveta Charles Michel, a on se je osredotočil na Ruse, ki bežijo pred vojaškim vpoklicem. Evropo je pozval, naj odpre meje za tiste mobilizirance, ki ne želijo na bojišče. \"Unija bi se morala odpreti za tiste, ki si ne želijo upoštevati ukazov Kremlja,\" je povedal in dodal, da bi Evropa pribežnike morala sprejeti zato, ker so \"zaradi svojih političnih nazorov v nevarnosti\". Finska omejuje vstop Rusom Nasprotnega mnenja je Finska, saj bo ruskim državljanom močno omejila vstop na svoje ozemlje. Države z namenom turističnega obiska Rusi ne bodo smeli več obiskati, prav tako bodo vstop zavrnili vsem državljanom Rusije s turističnim vizumom, ki jih je izdala Finska ali katera koli druga schengenska država. Medtem ko so druge države kot razlog za omejevanje vstopa navajale varnostne razloge, je Finska ubrala drugačno pot in se sklicevala na škodovanje mednarodnemu položaju Finske. Že pred omejitvijo sprejemanja Rusov s turističnimi vizumi je Finska močno omejila izdajanje vseh vizumov. Če jih je prej na dan izdala do 1000, je številka zdaj 10-krat manjša. 1300-metrska finsko-ruska meja je bila kljub temu v zadnjih dneh močno obremenjena. V četrtek je mejo prečkalo 6000 ljudi, v začetku tedna pa 3000.\n\nicon-expand Gneča na finsko-ruski meji FOTO: AP\n\nPutinova mobilizacija odraža paniko Ukrajinska vojska je po navedbah BBC-ja v preteklem mesecu od Rusije prevzela približno 8000 kvadratnih kilometrov svojega ozemlja. Ruski predsednik se je zato odločil za delno mobilizacijo 300.000 vojakov, kar je dopisnik iz Moskve za SkyNews Alex Rossi označil za odraz panike.",
    "Se bo Putin znesel nad to državo, če mu dokončno spodleti v Ukrajini?": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nRuski predsednik Vladimir Putin je verjetno jezen sam nase, ker je januarja letos ohranil na oblasti kazahstanskega predsednika Kasima-Žomarta Tokajeva.\n\nRuski predsednik Vladimir Putin je verjetno jezen sam nase, ker je januarja letos ohranil na oblasti kazahstanskega predsednika Kasima-Žomarta Tokajeva. Foto: Guliverimage\n\nKazahstan je do vojne v Ukrajini veljal za trdnega ruskega zaveznika, zdaj pa se vse bolj odmika od Moskve. Nekateri največji razgreteži v Rusiji zato že javno žugajo Kazahstanu, ta pa je po drugi strani dobil zelo močnega zaveznika.\n\nV začetku letošnjega leta so v Kazahstanu zaradi dviga cen zemeljskega plina izbruhnili množični protesti, ki so se sprevrgli v krvave izgrede. Še posebej množični in nasilni so bili protesti v največjem kazahstanskem mestu Almaty. Po nekaterih nepreverjenih virih so v izgredih sodelovali tudi pripadniki turške nacionalistične skupine Sivi volkovi.\n\nPutin ohranil Tokajeva na oblasti\n\nKer kazahstanski predsednik Kasim-Žomart Tokajev ni mogel obvladati protestnikov, je poklical na pomoč Moskvo oziroma Organizacijo sporazuma za kolektivno varnost (CSTO). To vojaško organizacijo na območju nekdanje Sovjetske zveze sestavlja šest držav: Rusija, Belorusija, Armenija, Kazahstan, Kirgizija in Tadžikistan.\n\nSedež organizacije je v Moskvi, Rusija pa ima tudi največji vpliv in delež vojakov v tem vojaškem zavezništvu. Rusija oziroma CSTO se je odzval na klic Tokajeva za pomoč in poslal v Kazahstan vojaške sile, ki so pomagale v nekaj dneh zadušiti vstajo.\n\nOdmik od Moskve\n\nNa podlagi tega bi lahko na hitro sklepali, da je Kazahstan trden zaveznik Rusije in da ji bo stal ob strani, ko je ruski predsednik Vladimir Putin zaukazal napad na Ukrajino. Toda kazahstanski predsednik je malce presenetljivo izbral pot odmikanja od Moskve.\n\nKazahstan je do zdaj veljal za zelo tesnega ruskega zaveznika, ki je vedno upošteval strateške želje Moskve. A napada na Ukrajino Kazahstan vendarle ni želel podpreti. Na fotografiji: srečanje Putina s kazahstanskim predsednikom Kasimom-Žomartom Tokajevim. Foto: Guliverimage\n\nKazahstan se tako drži mednarodnih sankcij proti Rusiji zaradi njenega napada na Ukrajino, zavrača priznanje obeh samooklicanih proruskih ljudskih republik v Donbasu, ohranja stike s Kijevom, Ukrajini dostavlja humanitarno pomoč ...\n\nMedvedjev grozil Kazahstanu\n\nV Kazahstanu so tudi prepovedali izpostavljanje ruskih vojaških simbolov v javnosti, odpovedana je bila parada ob dnevu zmage. Po drugi strani pa je Tokajev dovolil protivojne proteste v državi.\n\nV Rusiji imajo številni kazahstanske nedavne poteze za nož v hrbet, jeza pa je še toliko večja, ker je Tokajeva na oblasti ohranila prav Rusija. Nekdanji ruski predsednik Dmitrij Medvedjev je tako avgusta na ruskem družbenem omrežju VKontakte zapisal, da je Kazahstan umetna država in da izvaja genocid nad ruskim prebivalstvom.\n\nRusi na severu Kazahstana\n\nTa zapis je bil po desetih minutah izbrisan, neki sodelavec Medvedjeva pa je začel trditi, da je bil zapis delo hekerjev. Seveda je zapis povzročil veliko napetosti, saj je Kazahstan sosed Rusije in ima z njo zelo dolgo kopensko mejo.\n\nKitajski predsednik Ši Džinping je 14. septembra letos obiskal svojega kazahstanskega kolega Tokajeva in obljubil podporo neodvisnosti in ozemeljski celovitosti Kazahstana. Foto: Guliverimage\n\nNa severu Kazahstana ob meji z Rusijo živi veliko Rusov oziroma rusko govorečih prebivalcev. Po statističnih podatkih iz letošnjega leta živi v Kazahstanu skoraj 3,5 milijona Rusov, kar pomeni skoraj 18 odstotkov vsega kazahstanskega prebivalstva.\n\nRusko nagajanje Kazahstanu\n\nZa zdaj Rusija, ki ima že tako ali tako velike vojaške težave v Ukrajini, ni začela kakšne nove vojaške pustolovščine, je pa junija in julija Kazahstanu nagajala pri izvozu njegove nafte in zemeljskega plina, ki poteka čez rusko ozemlje.\n\nToda težava za Putinovo Rusijo je, da Kazahstan, ta je poleg Belorusije veljal za najtesnejšega ruskega zaveznika na območju nekdanje Sovjetske zveze, išče podporo tudi pri Kitajski, svoji vzhodni sosedi. Tako je pred dnevi Kazahstan obiskal kitajski predsednik Ši Džinping.\n\nNovi močni varuh Kazahstana\n\nKitajski predsednik je v kazahstanskem glavnem mestu Astana podprl neodvisnost, suverenost in ozemeljsko celovitost Kazahstana. To je bil brez dvoma namig Rusiji, naj ne začenja kakšne vojaške akcije, s katero bi želela zasesti rusko govoreči sever Kazahstana.\n\nObisk Ši Džinpinga v Kazahstanu, ta je do zdaj veljal za rusko vplivno območje, pa je tudi dokaz, da v evrazijskem kitajsko-ruskem partnerstvu Moskva postaja zaradi težav v Ukrajini vse šibkejši partner, Peking pa vse močnejši.",
    "Grozljiv posnetek Rusa z lobanjo v rokah: Ta Ukrajinec naj gori v peklu. #video #vŽivo": "186. dan vojne v Ukrajini. Svetovalec ukrajinskega predsednika Volodomirja Zelenskega je na svojem profilu na Twitterju objavil posnetek Rusa, ki v roki drži lobanjo in trdi, da gre za ukrajinskega vojaka. Anton Geraščenko je zapisal, da je moški z lobanjo v roki ruski neonacist in da upa, da gre za lažno priznanje umora.\n\nRussian neoNazi Igor Mangushev holds a skull. He claims it belonged to one of Azovstal's Defenders and confesses murder.\n\n\n\nI do hope it's fake but we all remember videos of our soldiers being castrated and killed, their heads put on rods and hung on fences...#RussiaIsANaziState pic.twitter.com/13nhSmV00a — Anton Gerashchenko (@Gerashchenko_en) August 28, 2022\n\nDnevni pregled pomembnejših dogodkov:\n\n\n\n21.41 Nemška vlada sporočila spodbudne besede\n\n21.29 Ukrajina: Uspelo nam je vrniti več kot 500 trupel ukrajinskih vojakov\n\n20.07 Posnetek Rusa z lobanjo: trdi, da gre za ukrajinskega vojaka\n\n17.47 Moskva in Kijev: Raven sevanja v Zaporožju ni povišana\n\n16.24 Rusi svarijo državljane BiH, da so ZDA in Zahod pred propadom\n\n15.35 Ruske granate zadele čredo krav\n\n11.20 Britanski obveščevalci: Kako bo Putin povečal število borcev?\n\n8.15 Nemčija v nacionalizacijo hčerinske družbe Gazproma\n\n7.30 Uradniku v Moskvi zažgala avto\n\n21.38 Bojna vozila nekdanje JLA prispela v Ukrajino\n\n21.41 Nemška vlada sporočila spodbudne besede\n\nNemčija oskrbo s plinom obnavlja hitreje, kot je bilo pričakovano, kljub drastičnemu zmanjšanju dobav iz Rusije, je sporočila nemška vlada.\n\nPrejšnji teden je nemški energetski regulator posvaril, da država verjetno ne bo dosegla svojih ciljev. Toda vlada je dejala, da so ukrepi za varčevanje z energijo v zadnjih tednih in nakupi plina v velikih količinah od drugih dobaviteljev občutno napredovali. \"Kljub težkim okoliščinam se rezerve polnijo hitreje, kot je bilo pričakovano,\" je dejal minister za gospodarstvo in podnebje Robert Habeck.\n\nGermany’s gas storage facilities are filling up faster than planned despite uncertainty over supplies through a key pipeline from Russia, according to Economy Minister Robert Habeck https://t.co/FRA1zDJtFi — Bloomberg Asia (@BloombergAsia) August 28, 2022\n\n21.29 Ukrajina: Uspelo nam je vrniti več kot 500 trupel ukrajinskih vojakov\n\nV objavi na Facebook profilu državnega Centra za strateško komuniciranje in informacijsko varnost, je navedeno, da so ruske sile vrnile 541 trupel ukrajinskih vojakov, potem ko je Rdeči križ organiziral komunikacijo z Rusi.\n\n\"Pogajanja z agresorjem so težka, smo pa uspeli vrniti 541 ukrajinskih trupel. Od tega je bilo 428 trupel dostavljenih iz Marijupola, več kot 300 pa je pripadnikov Azova. Mrtve vračamo iz Donecka, Zaporožja, Hersona, Harkova in Luganska – od vsepovsod,\" je dejal Oleg Kotenko, pooblaščenec za pogrešane osebe v posebnih okoliščinah.\n\n20.07 Posnetek Rusa z lobanjo: trdi, da gre za ukrajinskega vojaka\n\nSvetovalec ukrajinskega predsednika Volodomirja Zelenskega je na svojem profilu na Twitterju objavil posnetek Rusa, ki v roki drži lobanjo in trdi, da gre za ukrajinskega vojaka. Anton Geraščenko je zapisal, da je moški z lobanjo v roki ruski neonacist in da upa, da gre za lažno priznanje umora.\n\n\"Mi smo živi, ta tip pa je že mrtev. Naj gori v peklu. Iz njegove lobanje bomo naredili skodelico,\" je rekel moški na posnetku, ki stoji na odru in drži lobanjo. V nadaljevanju je komentiral še vojno v Ukrajini in dejal, da se Rusija bori proti \"ideji o Ukrajini kot proruski državi\". \"To je tragedija ukrajinskih vojakov. Ne zanima nas, koliko, moramo jih ubiti,\" je nadaljeval, preden je priznal, da je lobanja pripadala Ukrajincu, ki so ga ubile ruske sile. \"To zagotovo ni civilist. Sami smo ga ubili,\" je dejal.\n\n\"Ruski neonacist Igor Mangušev v rokah drži lobanjo. Trdi, da je pripadala enemu od zagovornikov Azovstava, in priznava umor. Upam, da gre za laž, vendar se vsi spomnimo posnetkov naših vojakov, ki jih ubijajo in jim glave natikajo na rešetke,\" je v objavi še zapisal Geraščenko.\n\n17.47 Moskva in Kijev: Raven sevanja v Zaporožju ni povišana\n\nRaven radioaktivnega sevanja tudi po zadnjem obstreljevanju v okolici jedrske elektrarne v Zaporožju ostaja normalna, so danes sporočile oblasti tako v Kijevu kot v Moskvi. Po navedbah Moskve je bila sicer nuklearka v zadnjem dnevu tarča še dveh artilerijskih napadov, medtem ko naj bi ruska vojska napadla ukrajinske zračne sile v Zaporožju.\n\nRazmere glede uhajanja radioaktivnih snovi za zdaj ostajajo normalne, sta sporočila tako rusko obrambno ministrstvo kot ukrajinski operater jedrskih elektrarn Energoatom, ki je naznanil, da je bilo napajanje dveh reaktorjev ponovno vzpostavljeno, potem ko je bila jedrska elektrarna v četrtek prvič v svoji 40-letni zgodovini odklopljena iz ukrajinskega električnega omrežja.\n\nPo navedbah ruskih oblasti sta bila sicer v zadnjem dnevu izvedena še dva artilerijska napada na nuklearko. En izstrelek naj bi padel v bližino reaktorja šest, drugi pa na črpališče, ki zagotavlja hlajenje.\n\nRusija je jedrsko elektrarno zasedla že kmalu po začetku invazije februarja, vendar se je strah pred jedrsko katastrofo povečal, potem ko so se v začetku tega meseca okoli elektrarne ponovno začeli spopadi. Obe strani se medsebojno obtožujeta obstreljevanja obsežnega kompleksa nuklearke. Ruska vojska je medtem danes potrdila napad na mesto Zaporožje z uporabo zelo natančnega orožja. Zadeta naj bi bila hala, v kateri so popravljali helikopterje ukrajinskih zračnih sil.\n\n16.24 Rusi državljane BiH svarijo, da so ZDA in Zahod pred propadom\n\nRuski diplomati, pristojni za BiH, skušajo državljane te države prepričati, da so ZDA tik pred propadom in jih zato ne bodo mogle zaščititi. Gre za odziv na izjavo ameriškega veleposlanika v Sarajevu, ki je dejal, da njegova država \"Bosne in Hercegovine ne bo predala Rusiji\".\n\nNa strani ruskega veleposlaništva v Sarajevu na Facebooku so objavili oceno, da so ZDA država, \"katere temelji so razpolovljeni, razpoke pa se poglabljajo,\" kot dokaz za to pa so ponudili trditev, da ZDA niso sposobne zaščititi niti Evrope.\n\nAmeriški veleposlanik v BiH Michael Murphy je v intervjuju za Radio Free Europe (RSE) v začetku tega tedna dejal, da bo Washington še naprej odločno podpiral ozemeljsko celovitost in suverenost BiH, vključno s pravico te države, da se sama odloči, ali bo postala članica Nata. \"Želim vas spomniti na to, kar je rekel državni sekretar Anthony Blinken v svojem pričanju pred kongresom. Ne odhajamo, tukaj bomo ohranili našo mednarodno in vojaško prisotnost. Mislim, da je zelo pomembno, da se pri ocenjevanju varnosti upoštevajo razmere v Bosni in Hercegovini,\" je dejal.\n\nRusko veleposlaništvo je zdaj odgovorilo, da je ves svet videl, kaj so ZDA dosegle v Afganistanu, Iraku, Libiji in nekdanji Jugoslaviji ter kaj je iz tega nastalo. Pravijo, da je vse to posledica spodbujanja politike dominacije in segregacije, ki bo na koncu povzročila \"propad zahodnega sveta\". \"ZDA zdaj aktivno 'branijo' Evropo, počasi, a zanesljivo. Pripeljali pa jo bodo v stanje, ne le politične, ampak tudi ekonomske nemoči,\" namigujejo v ruskem veleposlaništvu v Bosni in Hercegovini.\n\n\"Naš način vodenja pogovora za razliko od zahodnih držav predvideva umirjeno, jasno podajanje argumentov, pa tudi trezen, objektiven premislek o odgovorih. Na splošno opažamo prav takšen pristop,\" so zapisali ruski diplomati v BiH.\n\n15.35 Ruske granate zadele čredo krav\n\nUkrajinske oblasti so sporočile, da so ruske granate zadele čredo krav v severnem ukrajinskem mestu Černigov. Regionalna državna uprava Černigova je sporočila, da je do obstreljevanja prišlo malo po 12. uri. Dodajajo, da je zaradi požara poškodovana tudi hiša na obrobju obmejne vasi.\n\nHerd of cows injured in Russian shelling, Ukrainian authority reports https://t.co/PNzI8eET5J — DrFionaFawcett (@DrFionaCares) August 28, 2022\n\n11.20 Britanski obveščevalci: Kako bo Putin povečal število borcev?\n\nBritanski obveščevalci so sporočili, da še ni jasno, kako namerava Rusija povečati svoje oborožene sile, kot trdijo, je pa malo verjetno, da bi kopičenje bistveno povečalo njeno bojno moč v Ukrajini.\n\nRuski predsednik Vladimir Putin je prejšnji teden podpisal odlok o povečanju števila ruskih oboroženih sil z 1,9 na 2,04 milijona.\n\nKako namerava to doseči, ni jasno, v svojem zadnjem poročilu navajajo pri britanskem obrabnem ministrstvu in se sprašujejo, ali bo Putin to dosegel z večjim številom prostovoljcev ali z več naborniki. Po njihovem pa to ne bo imelo večjega vpliva na vojno v Ukrajini, saj je \"Rusija izgubila na desettisoče vojakov, zelo malo novih pogodbenih vojakov se rekrutira, nabornikom pa ni treba služiti zunaj ruskega ozemlja,\" so še sporočili z britanskega ministrstva.\n\nLatest Defence Intelligence update on the situation in Ukraine - 28 August 2022\n\n\n\nFind out more about the UK government's response: https://t.co/WfWw8IS4aT\n\n\n\n🇺🇦 #StandWithUkraine 🇺🇦 pic.twitter.com/Y9UN7RpEbL — Ministry of Defence 🇬🇧 (@DefenceHQ) August 28, 2022\n\n8.15 Nemčija v nacionalizacijo hčerinske družbe Gazproma\n\nNemška vlada je ustanovila holding za izvedbo morebitne nacionalizacije Gazprom Germanie, energetskega podjetja, iz katerega je ruski Gazprom izstopil aprila, poroča nemški časnik Welt am Sonntag, ki se sklicuje na vladni dokument.\n\n7.30 Uradniku v Moskvi zažgala avto\n\nPo poročanju ruskih državnih medijev je neka ženska, ki nasprotuje ruski invaziji na Ukrajino, z bencinom zažgala avto Jevgenija Sekretarjeva, uradnika, odgovornega za cenzuro informacij o vojski in njenih operacijah.\n\nŽenski so odvzeli prostost.\n\n21.38 Bojna vozila nekdanje JLA prispela v Ukrajino\n\nV Ukrajino naj bi vendarle prišli tanki, o dobavi katerih se je z Nemčijo, ki bi nam v zameno poslala oklepna vozila, dogovarjala že vlada Janeza Janše. Oblast je nato prevzela vlada Roberta Goloba, ki dogovora z Nemci še ni dosegla, Ukrajinci pa so bili še vedno brez nujno potrebnih tankov.\n\nOb obisku Tanje Fajon v Kijevu jo je ukrajinski novinar vprašal, kje so obtičali obljubljeni tanki, ki jih nujno potrebujejo. Ta mu je odgovorila: \"Moram vas popraviti. Imamo novo vlado. Ob prevzemu vlade nismo imeli ničesar na mizi. Imeli smo eno odločitev iz preteklosti, ki je bila izvedena v našem mandatu. To je bila dobava nekaterih vojaških vozil, ki jih je Ukrajina prejela pred kratkim. Trpimo z vami ter občudujemo vaš pogum in vašo sposobnost ter željo po odporu. Dokler bo Ukrajina potrebovala vojaško opremo in bo imela željo po odporu, ki jo popolnoma razumemo, jo mora Evropa enotno podpirati.\"\n\nJe pa videti, da so tanki nekdanje JLA očitno končno prispeli v Ukrajino.",
    "»Velika Britanija bo Ukrajino oboroževala vse do ruskega poraza«": "»Velika Britanija bo Ukrajino oboroževala vse do ruskega poraza«\n\nBritanska premierka Liz Truss je obljubila, da bo njena vlada še naprej pošiljala orožje Ukrajini, vse dokler Rusija ne bo poražena\n\nBritanska premierka Liz Truss je v sredo na zasedanju Generalne skupščine ZN v New Yorku obljubila, da bo njena vlada še naprej pošiljala orožje Ukrajini, vse dokler Rusija ne bo poražena. Poleg tega je na srečanju z izraelskim kolegom Jairjem Lapidom sporočila, da London razmišlja o selitvi britanskega veleposlaništva iz Tel Aviva v Jeruzalem.\n\n\"Ukrajinci ne branijo le svoje države - branijo naše vrednote in varnost celotnega sveta. Zato moramo ukrepati,\" je v govoru na zasedanju Generalne skupščine ZN dejala Truss. Ob tem se je zavezala, da bo Velika Britanija \"ohranila ali okrepila\" vojaško podporo Ukrajini, dokler bo to potrebno oziroma dokler Ukrajina ne bo v vojni zmagala, poroča španska tiskovna agencija EFE.\n\n\"Medtem ko govorim, v Ukrajino prihaja novo britansko orožje, vključno z več raketami MLRS. Ne bomo počivali, dokler Ukrajina ne bo zmagala,\" je dejala britanska premierka.\n\nNa potezo ruskega predsednika Vladimirja Putina, ki je v sredo odredil delno mobilizacijo za bojevanje v Ukrajini, in njegove grožnje z uporabo jedrskega orožja, se je Truss odzvala z besedami, da ruski predsednik s tem \"skuša upravičiti svoje katastrofalne neuspehe\" v vojni. Članice ZN je pozvala, naj branijo svobodo in demokracijo.\n\n\"Medtem ko govorim, v Ukrajino prihaja novo britansko orožje, vključno z več raketami MLRS. Ne bomo počivali, dokler Ukrajina ne bo zmagala.\"\n\n\n\nLiz Truss,\n\nbritanska premierka\n\nGovor v New Yorku je Trussova izkoristila tudi za predstavitev svoje politike svetu. Pri tem je kot prednostni nalogi izpostavila gospodarsko rast in znižanje davkov, navaja EFE.\n\n\"Želimo, da ljudje obdržijo več denarja, ki ga zaslužijo, tako da imajo lahko večji nadzor nad svojim življenjem in lahko prispevajo k prihodnosti,\" je dejala in dodala, da bo po smrti kraljice Elizabete II. in nastopu kralja Karla III. \"vodila novo Britanijo za novo obdobje\", v katerem bo njena vlada zagotovila, da bosta \"svoboda in demokracija prevladali za vse ljudi\".\n\nTruss se je ob robu zasedanja v New Yorku sešla tudi z izraelskim kolegom Jairjem Lapidom in ga obvestila, da London razmišlja o selitvi britanskega veleposlaništva iz Tel Aviva v Jeruzalem, poroča nemška tiskovna agencija dpa.\n\nNekdanja britanska zunanja ministrica je zavezo o selitvi veleposlaništva v Jeruzalem dala že v predvolilni kampanji za mesto vodje britanskih konservativcev, in sicer v pismu parlamentarni skupini Konservativni prijatelji Izraela. Kot je dejala, razume \"pomembnost in občutljivost\" lokacije veleposlaništva, navaja dpa.\n\nhV3AU4w_h-s\n\nd-Kfp03tL_Y\n\nq8FB6ZYSaxw"
}