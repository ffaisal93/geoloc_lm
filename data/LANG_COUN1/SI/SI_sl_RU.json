{
    "Orban opozoril na svetovni in evropski gospodarski zlom #video #vŽivo": "Termometer prikaže, kako vroč je članek. Skupni seštevek je kombinacija števila klikov in komentarjev.\n\n214. dan ruske invazije na Ukrajino. Madžarski premier Viktor Orban je dejal, da se bo vojna v Ukrajini verjetno nadaljevala letos in tudi prihodnje leto, ter opozoril na evropski in svetovni gospodarski zlom, poroča madžarska tiskovna agencija MTI. \"Zahtevamo takojšnjo prekinitev ognja in mirovna pogajanja, ne pa podaljševanje in poglabljanje vojne,\" je dodal.\n\n📽️Destroyed Husky TSV MRAP and damaged/abandoned BVP M-80A and YPR-765 of Ukrainian 110th Mechanized Brigade. The video is filmed by Ukrainian soldiers, the equipment will be likely recovered sooner or later. #UkraineRussiaWar pic.twitter.com/FeJKov189t — MilitaryLand.net (@Militarylandnet) September 26, 2022\n\nDnevni pregled najpomembnejših dogodkov:\n\n\n\n21.30 Ukrajina trdi, da je ujela ruskega vojaka, ki naj bi bil povezan z zločinom v Buči\n\n19.21 Iz Danske poročajo o nevarnem uhajanju plina v plinovodu Severni tok 2\n\n19.12 Putin Edwardu Snowdnu podelil rusko državljanstvo\n\n18.32 Orban: Pripravite se na dolgo vojno\n\n17.41 Nenaden upad tlaka v Severnem toku 2\n\n16.12 Na Poljskem enodnevno usposabljanje za državljane, stare od 18 do 65 let\n\n14.53 To je ostalo od slovenskega oklepnika\n\n13.30 Lukašenko Putinu o ljudeh, ki bežijo zaradi mobilizacije: Pusti jih\n\n13.20 Moški se je zažgal, ker ni hotel v vojno proti Ukrajini\n\n12.30 Kremlju naklonjeni poslovnež priznal, da je ustanovil skupino Wagner\n\n12.25 OECD zaradi vojne v Ukrajini znižal napoved svetovne gospodarske rasti za 2023\n\n10.25 Kadirov znorel nad Rusi, ki nočejo v vojno: Nimajo se pravice imenovati moški\n\n9.46 Ruski patriarh: Vojaki, ki umrejo v Ukrajini, bodo oproščeni grehov\n\n9.15 Inštitut za vojne študije napoveduje velike težave mobilizacije za Rusijo\n\n8.31 Britanci: Prvi vpoklicani Rusi so že v vojaških bazah\n\n7.45 \"Če Rusija uporabi nuklearno orožje …\"\n\n7.11 Po Rusiji spopadi s policijo zaradi mobilizacije\n\n21.30 Ukrajina trdi, da je ujela ruskega vojaka, ki naj bi bil povezan z zločinom v Buči\n\nUkrajinske varnostne službe pravijo, da je ruski vojak, ki so ga ta mesec zajeli med spopadi v regiji Herson, povezan z zločinom, storjenim marca v Buči blizu Kijeva.\n\nAgencija je v izjavi trdila, da je ujeti vojak skupaj z drugimi ruskimi vojaki v začetku marca \"z mitraljezom ustrelil v avto na avtocesti v bližini vasi Zdviživka v okrožju Buča\". \"Voznik je umrl na kraju samem,\" piše v izjavi in ​​trdi, da je skupina nato truplo žrtve zakopala v gozdu.\n\nVarnostna služba je še povedala, da so truplo voznika izkopali in predali na obdukcijo.\n\n19.21 Iz Danske poročajo o nevarnem uhajanju plina v plinovodu Severni tok 2\n\nDanske pomorske oblasti so poročale o uhajanju plina, to je nevarno za ladijski promet v plinovodu, ki vodi iz Rusije v Evropo pod Baltskim morjem. Upravljavec Severnega toka 2 je potrdil, da so puščanje zaznali jugovzhodno od danskega otoka Bornholm v Baltskem morju.\n\n19.12 Putin Edwardu Snowdnu podelil rusko državljanstvo\n\nPredsednik Rusije Vladimir Putin je danes ameriškemu žvižgaču Edwardu Snowdnu, ki je razkril obsežno vohunjenje ameriške agencije za nacionalno varnost (NSA), podelil rusko državljanstvo. Zdaj naj bi za državljanstvo zaprosila tudi njegova žena, njuna hči pa že ima ruski potni list, saj se je rodila v Rusiji, poroča francoska tiskovna agencija AFP.\n\nRuske oblasti so danes objavile predsednikov odlok, s katerim je bil Edward Snowden uvrščen na seznam novih ruskih državljanov. Pobegli žvižgač je sicer že novembra 2020 dejal, da je zaprosil za rusko državljanstvo in da si bo pri tem prizadeval ohraniti državljanstvo ZDA.\n\nSnowden, nekdanji sodelavec NSA, je pobegnil iz ZDA, potem ko je leta 2013 novinarjem predal zaupne dokumente, ki jih je pobral s strežnika agencije. Razkril je, kako ZDA množično zbirajo osebne podatke in vohunijo za milijoni civilistov po vsem svetu. Ker mu je v ZDA zaradi izdaje državnih skrivnosti grozil in mu še vedno grozi zapor, je pobegnil v Rusijo, ta mu je podelila azil.\n\nFoto: Reuters Moskva je pred nekaj leti omilila stroge zakone o državljanstvu in posameznikom omogočila, da lahko prejmejo ruske potne liste, ne da bi se odrekli svojemu prvotnemu državljanstvu.\n\nSnowdnov odvetnik Anatolij Kučerena je za rusko tiskovno agencijo RIA povedal, da bo tudi žvižgačeva žena Lindsay Mills zaprosila za rusko državljanstvo, in dodal, da ima njuna hči že ruski potni list, saj se je rodila v tej državi. Ob ruski mobilizaciji pa je odvetnik dodal, da Snowdna ne bodo vpoklicali, saj nima izkušenj v ruski vojski.\n\nTiskovni predstavnik Kremlja Dmitrij Peskov je medtem pojasnil, da je Snowden na lastno prošnjo prejel rusko državljanstvo, in dodal, da se Putin za zdaj ne namerava srečati z novim sodržavljanom, poroča ruska tiskovna agencija Tass.\n\n18.32 Orban: Pripravite se na dolgo vojno\n\nMadžarski premier Viktor Orban je državljane pozval, naj se pripravijo na \"dolgotrajno vojno\" v Ukrajini.\n\nViktor Orban je v govoru v parlamentu kritiziral Evropsko unijo zaradi uvedbe sankcij, ki po njegovem mnenju zvišujejo cene energije. \"Z gotovostjo lahko trdimo, da so Evropejci zaradi sankcij postali revnejši, Rusija pa ni padla na kolena,\" je dejal.\n\nOb začetku zasedanja parlamenta je napovedal \"nacionalno posvetovanje\" o sankcijah, ki jih je Evropska unija uvedla proti Rusiji. Meni, da o sankcijah ni bilo odločeno demokratično, temveč so o njih odločali zgolj \"bruseljski birokrati in evropske elite\". Kdaj natanko naj bi bila posvetovanja, še ni znano.\n\nOrban je dejal, da se bo vojna v Ukrajini verjetno nadaljevala letos in tudi prihodnje leto, ter opozoril na evropski in svetovni gospodarski zlom, poroča madžarska tiskovna agencija MTI. \"Zahtevamo takojšnjo prekinitev ognja in mirovna pogajanja, ne pa podaljševanje in poglabljanje vojne,\" je dodal.\n\nMeni, da bi bilo morda bolj smiselno uvesti sankcije za gospodarske sektorje, v katerih \"smo močnejši od države, za katero veljajo te sankcije\", in pri tem poudaril, da \"smo mi pritlikavci, Rusija pa velikanka\", ko gre za energetski sektor.\n\n\"Če bi bile sankcije odpravljene, bi se inflacija zmanjšala za polovico. Brez sankcij bi evropsko gospodarstvo oživelo in bi se lahko izognili recesiji,\" je še dodal.\n\nOrban sicer že več mesecev besni proti sankcijam zoper Rusijo, čeprav je Madžarska v Svetu Evropske unije, ki mora te odločitve sprejemati soglasno, vedno glasovala za uvedbe sankcij.\n\n17.41 Nenaden upad tlaka v Severnem toku 2\n\nTlak v plinovodu Severni tok 2, ta naj bi podvojil dobavo ruskega plina Nemčiji, je čez noč močno upadel, je dejal tiskovni predstavnik operaterja, ki je kot mogoč vzrok navedel uhajanje plina.\n\nOblasti v Nemčiji, na Danskem, Švedskem, Finskem in v Rusiji so bile o tem takoj obveščene, je dodal Ulrich Lissek, tiskovni predstavnik švicarskega operaterja.\n\nV noči na ponedeljek je tlak v delu plinovoda, ki poteka po morskem dnu, upadel s 105 na sedem barov.\n\n\"Zagotovo je nekje luknja, a nihče ne ve, kje,\" je dejal Lissek in dodal, da se preiskava še nadaljuje.\n\nNa nemškem ministrstvu trdijo, da vzroka ne poznajo.\n\n\"Trenutno smo v stiku z regulatorji, da razjasnimo razmere. Vzrok in natančna dejstva še niso jasni,\" so sporočili z ministrstva za gospodarstvo.\n\nPodjetje, ki upravlja plinovod, trdi, da plin ne uhaja v Lubmin na severu Nemčije.\n\n\"Če bi puščalo v Lubminu, bi to slišali,\" je dejal tiskovni predstavnik.\n\nGazprom je sporočil, da je treba vprašanja o incidentu posredovati operaterju, ta je zahteval zaščito pred upniki pred sodiščem v Švici. Sodišče mu je nedavno podaljšalo rok za finančno prestrukturiranje.\n\n16.12 Na Poljskem enodnevno usposabljanje za državljane, stare od 18 do 65 let\n\nPoljska vojska bo vsem državljanom, starim od 18 do 65 let, ponudila osnovno enodnevno usposabljanje, je v ponedeljek sporočilo obrambno ministrstvo.\n\nTečaj bo sestavljen iz inštrukcij rokovanja z orožjem, streljanja z orožjem, obvladovanja nasprotnikov v boju na blizu in spretnosti branja zemljevidov.\n\nIzvedli ga bodo vsako soboto v oktobru in novembru v 17 vojaških bazah, pravico do udeležbe na tečaju pa imajo le poljski državljani.\n\nVojna v Ukrajini je znova postavila v ospredje dolgoletne načrte države za povečanje števila poljskih vojakov.\n\nNedavno je bilo uvedeno prostovoljno služenje vojaškega roka, del zaposlenih pa je bil povabljen na usposabljanje za strelno orožje v okviru Teritorialne obrambe.\n\nPoljska vojska trenutno šteje 110 tisoč vojakov, dodatnih 30 tisoč moških in žena pa je v silah Teritorialne obrambe.\n\nCilj vlade je to število povečati na 250 tisoč profesionalcev in 50 tisoč pripadnikov Teritorialne obrambe.\n\n14.53 To je ostalo od slovenskega oklepnika\n\nSeverovzhodno od Hersona in južno od Velike Oleksandrivke so našli zapuščen in poškodovan oklepnik BVP M80A, ki ga je Slovenija, poleg 34 drugih, junija poslala v Ukrajino.\n\nPoleg tega je Slovenija Ukrajini donirala 28 tankov M-55 S, v zameno pa bo od Nemčije prejela 35 težkih nakladalnih tovornjakov 8 X 8 in pet težkih vodnih cistern 8 X 8 za gradnjo srednje bataljonske skupine.\n\nNa videoposnetku, ki so ga posneli ukrajinski vojaki, je videti uničeno mobilno taktično podporno vozilo husky TSV MRAP, oklepno vozilo na gosenice YPR-765 ukrajinske 110. mehanizirane brigade in poškodovan ter zapuščen oklepnik BVP M-80A, ki ga je Slovenija darovala Ukrajini (prvi na posnetku).\n\n13.30 Lukašenko Putinu o ljudeh, ki bežijo zaradi mobilizacije: Pusti jih\n\nRuski predsednik Vladimir Putin se je danes v Sočiju srečal z beloruskim diktatorjem Aleksandrom Lukašenkom.\n\nPutin's now getting lectured by Lukashenko what to do when tens of thousands of your people are fleeing the country:\n\n\"Let them run ... I never worried about it. They're asking to come back ... You just have to decide what to do with them\" pic.twitter.com/2jAqq0P5jD — Alec Luhn (@ASLuhn) September 26, 2022\n\nRuska prorežimska tiskovna agencija RIA je objavila posnetek s srečanja, na katerem Lukašenko Putinu govori o Rusih, ki bežijo pred mobilizacijo za vojno v Ukrajini. \"Naj tečejo ... Nikoli mi ni bilo mar za to. Prosili bodo, da se vrnejo. Odločiti se morate, kaj boste storili z njimi,\" na posnetku Lukašenko reče Putinu.\n\n13.20 Moški se je zažgal, ker ni hotel v vojno proti Ukrajini\n\nMoški v Rjazanu, mestu s pol milijona ljudi na zahodu Rusije, se je zažgal, da bi protestiral proti mobilizaciji rezervistov za vojno v Ukrajini, poroča Sky News.\n\nNa mestnem kanalu na Telegramu so objavili posnetek, kako odnašajo moškega, zavitega v modro ogrinjalo. V objavi so povedali, da je moški vpil, da noče sodelovati v vojni.\n\nPo vsej Rusiji je bilo v protestih proti mobilizaciji aretiranih več kot dva tisoč ljudi. Poleg tega so na ruskih mejah s sosednjimi državami nastale dolge kolone ljudi, ki so poskušali ubežati mobilizaciji rezervistov. Samo konec tedna je na Finsko vstopilo okoli 17 tisoč Rusov.\n\n12.30 Kremlju naklonjeni poslovnež priznal, da je ustanovil skupino Wagner\n\nRuski poslovnež Jevgenij Prigožin, tesen zaveznik ruskega predsednika Vladimirja Putina, je danes priznal, da je leta 2014 ustanovil skupino Wagner, da bi poslal borce v regijo Donbas na vzhodu Ukrajine. Potrdil je tudi, da so pripadniki skupine trenutno prisotni v Latinski Ameriki in Afriki, poroča francoska tiskovna agencija AFP.\n\n\"Sam sem očistil staro orožje, priskrbel neprebojne jopiče in našel specialiste, ki so mi pri tem pomagali. Ti moški, heroji, ki so branili sirsko ljudstvo, ljudi drugih arabskih držav, revne Afričane in prebivalce Latinske Amerike, so postali stebri naše domovine,\" je dejal Prigožin. Foto: Reuters\n\nKot je na družbenih omrežjih še sporočilo Prigožinovo podjetje Concord, se je 1. maja 2014 rodila skupina domoljubov, ki se je poimenovala Taktična skupina bataljona Wagner.\n\nPrigožin, ki se ga je zaradi dobav hrane za Kremelj prijel vzdevek Putinov chef, je v preteklosti zanikal povezanost s skupino Wagner.\n\n\"Sam sem očistil staro orožje, priskrbel neprebojne jopiče in našel specialiste, ki so mi pri tem pomagali. Ti moški, heroji, ki so branili sirsko ljudstvo, ljudi drugih arabskih držav, revne Afričane in prebivalce Latinske Amerike, so postali stebri naše domovine,\" je dejal Prigožin.\n\nPrigožin je na seznamu tistih predstavnikov Rusije, proti katerim so EU in ZDA uvedle sankcije zaradi ruskega napada na Ukrajino.\n\nSkupino Wagner so več let sumili, da sodeluje pri uresničevanju geopolitičnih interesov Rusije, a v Kremlju vsakršne povezave vseskozi zanikajo.\n\n12.25 OECD zaradi vojne v Ukrajini znižal napoved svetovne gospodarske rasti za 2023\n\nOrganizacija za gospodarsko sodelovanje in razvoj (OECD) je zaradi vojne v Ukrajini znižala napoved svetovne gospodarske rasti za leto 2023. Ta naj bi bila 2,2-odstotna, ne 2,8-odstotna, kot je OECD napovedoval junija. Ob tem za Nemčijo, največje evropsko gospodarstvo, napovedujejo recesijo.\n\nZa letošnje leto OECD, ki predstavlja 38 najrazvitejših držav, ohranja triodstotno napoved svetovne gospodarske rasti.\n\nKljučni dejavnik, ki upočasnjuje svetovno gospodarsko rast, je vsesplošno zaostrovanje denarne politike, ki je posledica večjega preseganja inflacijskih ciljev od pričakovanega, so zapisali pri OECD.\n\nVse več centralnih bank v boju z naraščajočo inflacijo namreč viša ključne obrestne mere.\n\nV primerjavi z napovedmi organizacije iz decembra 2021, torej pred začetkom ruske invazije na Ukrajino, naj bi bil svetovni bruto domači proizvod (BDP) prihodnje leto za vsaj 2.800 milijard dolarjev nižji.\n\nOrganizacija s sedežem v Parizu je v črnogledem poročilu, poimenovanem Plačevanje cene vojne, zapisala, da je vojna povečala inflacijske pritiske, medtem ko so življenjski stroški že tako ali tako hitro naraščali, poročilo povzema francoska tiskovna agencija AFP.\n\n\"Učinki vojne in nadaljevanje izbruhov pandemije covid-19 v nekaterih delih sveta so zmanjšali rast in povzročili dodaten pritisk na rast cen, predvsem energentov in hrane,\" so zapisali v organizaciji.\n\nNapovedi za skoraj vse države v skupini 20 največjih gospodarstev so se v primerjavi z junijskimi zmanjšale, razen za Turčijo, Indonezijo in Veliko Britanijo, za zadnjo je sicer napovedana ničelna rast.\n\nOECD po novem pričakuje, da bo Nemčija prihodnje leto zašla v recesijo. Največje evropsko gospodarstvo naj bi se prihodnje leto skrčilo za 0,7 odstotka, kar je 2,4 odstotne točke manj od junijske napovedi.\n\n10.25 Kadirov znorel nad Rusi, ki nočejo v vojno: Nimajo se pravice imenovati moški\n\nČečenski vodja Ramzan Kadirov je prek aplikacije Telegram znova napadel Ruse, ki nočejo v vojno v Ukrajino.\n\n\"Ljudje, mislite, da bežite pred smrtjo?\" je zapisal Kadirov in dodal, da bi morala biti smrt za domovino posebna čast. Foto: Reuters\n\n\"Ali imajo pravico, da se imenujejo moški? Ne! Imajo čast? Ne! Imajo občutek dostojanstva? Ne! Imajo moralne vrednote? Ne!\" je napisal Kadirov. Dodal je, da so ga še posebej presenetili \"nekateri moški na Kavkazu\".\n\n\"Ljudje, mislite, da bežite pred smrtjo?\" je še zapisal Kadirov in dodal, da bi morala biti smrt za domovino posebna čast.\n\n\"Končno razumemo, da s pomočjo fašistov, ki delujejo v Ukrajini, želijo uničiti našo državo. To pomeni, da je naša domovina v nevarnosti. Več deset milijonov Rusov ne ve, kolikokrat je bila naša država ogrožena v zadnjih 20 letih. In le zahvaljujoč jasni in dostojni politiki ruskega predsednika Vladimirja Putina so ti napadi propadli,\" je prek Telegrama dejal čečenski voditelj.\n\nDodaja, da bo Zahod, tudi če bodo proruske sile zapustile vse regije, tudi Krim, še naprej pritiskal na Rusijo.\n\n\"Dajem vam besedo, če ne bomo branili svojih interesov, se bo slabo končala za vse Ruse. Izgubili bomo suverenost in neodvisnost Rusije, sovražniki pa bodo prišli v vse naše domove. Sami se odločite in mi, Čečeni, bomo branili našo državo in izpolnili red predsednika države,\" je dodal Kadirov.\n\n9.46 Ruski patriarh: Vojaki, ki umrejo v Ukrajini, bodo oproščeni grehov\n\nRuski patriarh Kiril je med nedeljsko pridigo, ki se je nanašala na vojno v Ukrajini, dejal, da \"žrtvovanje sebe za izpolnjevanje vojaške dolžnosti očisti vse grehe\", poroča ukrajinska Pravda.\n\nWhat is the Russian Orthodox Church making of Putin's mobilisation?\n\n\n\nPatriarch Kirill said in his sermon today that soldiers dying in Ukraine would have all their sins washed away pic.twitter.com/PBBD7FxlfO — Francis Scarr (@francis_scarr) September 25, 2022\n\n\"Vemo, da mnogi danes umrejo v čeljustih smrtonosnega boja. Cerkev moli, da se bo ta bitka čim prej končala, da bo v tej bratski vojni umrlo čim manj bratov. Hkrati pa Cerkev razume, da če tisti, ki ga vodi občutek dolžnosti in moč prisege, ki jo je dal, umre med opravljanjem svoje vojaške dolžnosti, ta oseba nedvomno opravi dejanje, ki je enako žrtvovanju. Žrtvuje se za druge. Zato verujemo, da je taka oseba čista vseh grehov, ki jih je naredila,\" je v pridigi dejal patriarh Kiril.\n\nV prejšnjih pridigah je ruski patriarh Kiril med drugim dejal, da Rusi v Ukrajini počnejo \"junaška dejanja\", če ubijajo Ukrajince.\n\n9.15 Inštitut za vojne študije napoveduje velike težave mobilizacije za Rusijo\n\nAmeriški Inštitut za vojne študije v svojem zadnjem poročilu o vojni v Ukrajini ocenjujejo, da je \"malo verjetno, da bo ruska vojska premagala temeljne strukturne izzive\", saj poskuša mobilizirati veliko ljudi za nadaljevanje napada na Ukrajino.\n\n\"Oborožene sile Rusije od leta 2008 niso določile pogojev za izvajanje učinkovite mobilizacije v velikem obsegu in niso zgradile rezervnih sil, potrebnih za hitro mobilizacijo, katere cilj je hiter učinek na bojišču,\" so zapisali v poročilu, poroča Index.\n\n8.31 Britanci: Prvi vpoklicani Rusi so že v vojaških bazah\n\nPrvi od več deset tisoč vpoklicanih državljanov Rusije so začeli prihajati v vojaške baze na začetek urjenja, trdijo na britanskem obrambnem ministrstvu. Britanci prav tako menijo, da bo ruska vojska vse vpoklicane državljane Rusije težko usposobila za vojno.\n\nLatest Defence Intelligence update on the situation in Ukraine - 26 September 2022\n\n\n\nFind out more about the UK government's response: https://t.co/qJ9KOiz3lB\n\n\n\n🇺🇦 #StandWithUkraine 🇺🇦 pic.twitter.com/a84C4tDfep — Ministry of Defence 🇬🇧 (@DefenceHQ) September 26, 2022\n\n7.45 \"Če Rusija uporabi jedrsko orožje …\"\n\n\"Če uporabi taktično jedrsko orožje v Ukrajini, bodo posledice za Rusijo katastrofalne. ZDA in zavezniki bodo odločno odgovorili,\" je v intervjuju za ameriško televizijo NBC dejal svetovalec Bele hiše za nacionalno varnost Jake Sullivan. Po njegovih besedah Američani najvišjim predstavnikom oblasti v Moskvi že nekaj časa prek vseh kanalov sporočajo, naj o jedrski možnosti raje ne razmišljajo.\n\n7.11 Po Rusiji spopadi zaradi mobilizacije\n\nTudi danes po spletu krožijo videoposnetki spopadov civilistov s policijo v Rusiji, poroča The Guardian. Kot je razvidno iz videoposnetkov (tokrat iz regije republike Dagestan), so izbruhnili krvavi spopadi med množico mlajših moških, ki ne želijo slediti ukazom Vladimirja Putina in obleči uniforme okupacijske vojske v Ukrajini.\n\nV Irkutsku pa naj bi nastal spodnji videoposnetek, ki po poročanju The Guardiana kaže napad mobiliziranega domačina na lokalnega vodjo centra za mobilizacijo.",
    "Ob protestih tudi kritike v Rusiji zaradi napak pri mobilizaciji": "Protestnik proti delni mobilizaciji. Foto: EPA\n\nV okupiranih ali delno okupiranih ukrajinskih pokrajinah Lugansk, Doneck, Herson in Zaporožje se nadaljuje izvajanje referendumov o priključitvi Rusiji.\n\nUkrajinske sile na teh območjih izvajajo napade. V Hersonu so zgodaj zjutraj zadele hotel. \"Po prvih podatkih sta v tem terorističnem dejanju umrla dva človeka. Reševalci še vedno prečesavajo ruševine in iščejo žrtve,\" so sporočile ruske okupacijske oblasti. Med ubitimi je tudi nekdanji proruski poslanec Oleksij Juravko, v hotelu pa naj bi bilo nastanjenih tudi več ruskih novinarjev.\n\nRusko obrambno ministrstvo je medtem sporočilo, da ukrajinske sile tudi z brezpilotnimi letalniki napadajo kraj Energodar, kjer je jedrska elektrarna Zaporožje. Zaradi obsežnega ukrajinskega obstreljevanja so morali prestaviti volišče na drugo lokacijo, poroča nemška tiskovna agencija DPA.\n\nV mestu Alčevsk, dobrih 40 kilometrov zahodno od mesta Lugansk, pa bo glasovanje o priključitvi regije Rusiji potekalo v zakloniščih, so sporočile okupacijske oblasti.\n\nReferendumi na omenjenih območjih naj bi trajali še do torka, ko bodo začeli preštevati glasove. Priključitev pokrajin Rusiji bi se tako lahko zgodila že do konca prihodnjega tedna.\n\nLavrov na Generalni skupščini Združenih narodov. Foto: Reuters\n\nLavrov: Rusija bo po priključitvi branila ozemlja\n\nRuski zunanji minister Sergej Lavrov je referendume v govoru na Generalni skupščini Združenih narodov (GS ZN) označil za dodaten korak k zaščiti Rusov na omenjenih območjih, poroča Radio Slovenija.\n\nLavrov je v poznejši izjavi poudaril, da bo Rusija ozemlja, kjer trenutno potekajo referendumi, po morebitni priključitvi branila tudi z jedrskim orožjem. Da gre za nedopustno grožnjo, je v odzivu sporočil ukrajinski zunanji minister Dmitro Kuleba.\n\nLavrov: Referendumi za zaščito prebivalstva\n\nRuski minister je v Generalni skupščini Združenih narodov znova poudaril, da zveza Nato z delovanjem v bližini ruskih mej ogroža varnost njegove države. Rusija po njegovih besedah ne nasprotuje pogovorom, vendar Kremelj ne bo naredil prvega koraka, še navaja Radio Slovenija.\n\nObsodil je tudi \"uradno rusofobijo na zahodu\". \"Ne le, da jih ni sram razlagati, da želijo vojaško poraziti našo državo, razlagajo celo, da bodo uničili in zlomili Rusijo,\" je dejal Lavrov.\n\nUkrajinski uradniki: Ruske sile zadele blok v Zaporožju\n\nUkrajinski uradniki trdijo, da je ruski izstrelek zadel stanovanjski blok v mestu Zaporožje, pri čemer je bil ubit en človek, še sedem pa ranjenih. V napadih na jugu in vzhodu Ukrajine so bili ubiti skupno trije ljudje ter 19 ranjenih, povzema Guardian. Ukrajinska stran še trdi, da je bilo mesto Odesa ponoči znova napadeno z brezpilotnimi letalniki iranske izdelave.\n\nKitajska in Indija pozivata k miru\n\nV New Yorku sta sicer tudi Kitajska in Indija, vojaški velesili in ruski partnerici, pozvali k miru v Ukrajini. \"Kitajska podpira vsa prizadevanja za mirno rešitev ukrajinske krize. Nujna prednostna naloga je omogočiti pogovore za mir,\" je dejal kitajski zunanji minister Vang Ji, ki se je med obiskom New Yorka prvič od začetka vojne srečal tudi z ukrajinskim kolegom Kulebo.\n\n\"Pogosto nas sprašujejo, na kateri strani smo v ukrajinskem konfliktu. Naš odgovor je jasen in iskren: Indija je na strani miru in tam trdno stoji. Pozivamo k diplomaciji in dialogu kot edinemu izhodu,\" pa je dejal indijski zunanji minister Subramanjam Džajšankar.\n\nProtesti proti mobilizaciji v Rusiji so potekali tudi v Beogradu. Foto: Reuters\n\nNa protestih proti mobilizaciji aretirali 724 ljudi\n\nV Rusiji medtem še naprej poteka mobilizacija najmanj 300.000 rezervistov. Predsednik Vladimir Putin je v soboto tudi podpisal odlok, ki zaostruje kazni za tiste, ki bežijo pred obveznim vojaškim pozivom, na do deset let zapora.\n\nProti mobilizaciji potekajo protesti po več ruskih mestih. Nevladna organizacija OVD-info, ki spremlja proteste, je sporočila, da so v soboto po 32 mestih po državi aretirali 798 ljudi. Skupno število aretiranih od začetka protestov je tako naraslo na več kot 2000, poroča Guardian.\n\nPredsednika obeh domov ruskega parlamenta kritična do napak pri mobilizaciji\n\nV Rusiji je tudi od Putinovih zaveznikov slišati vse več kritik do poteka mobilizacije. Valentina Matvijenko, predsednica ruskega zgornjega doma, Sveta federacije, je dejala, da je seznanjena s poročili o vpoklicih moških, ki ne bi smeli biti mobilizirani.\n\nVarnostne sile na shodu proti mobilizaciji. Foto: Reuters\n\n\"Takšni ekscesi so absolutno nesprejemljivi. In menim, da je popolnoma prav, da sprožajo oster odziv v družbi,\" je zapisala na Telegramu.\n\n\"Zagotovite, da bo izvajanje delne mobilizacije izvedeno v popolni in absolutni skladnosti z začrtanimi merili. Brez ene napake,” je zapisala v sporočilu regionalnim guvernerjem, ki po njenih besedah nosijo polno odgovornost za izvedbo vpoklica.\n\nVjačeslav Volodin, še en Putinov zaveznik in predsednik dume, spodnjega doma parlamenta, je izrazil svoje poglede v ločeni objavi. \"Prejemamo pritožbe. Če je storjena napaka, jo je treba popraviti. Organi na vseh ravneh bi morali razumeti svoje odgovornosti,\" je zapisal.\n\nVaruh človekovih pravic pisal obrambnemu ministru\n\nVodja kremeljskega sveta za človekove pravice Valerij Fadejev je sporočil, da je pisal obrambnemu ministru Sergeju Šojguju, naj nujno \"razreši težave\".\n\nNa Telegramu je kritiziral uveljavljanje izjem in navedel primere neustreznega vpoklica, vključno z medicinskimi sestrami brez vojaških izkušenj. \"Nekateri prejmejo vpoklic ob 2. uri zjutraj, kot da mislijo, da se vsi izmikamo vpoklicu,\" je zapisal.\n\nUrednica RT-ja kritična do vlade\n\nNapoved in izvajanje mobilizacije je vznemirila tudi ruske medije. Odgovorna urednica medija RT Margarita Simonjan je na Telegramu kritizirala vlado, ker njena pravila glede mobilizacije razburjajo ljudi.\n\n\"Napovedano je bilo, da bodo vpoklicali vojake do 35. leta. Zdaj pozivajo tudi 40-letnike,\" je zapisala. \"Ljudi razburjajo, kakor da bi to počeli namenoma, kot iz kljubovanja. Kot da bi jih poslal Kijev,\" je dodala.\n\nV soboto so na protestih proti mobilizaciji po Rusiji aretirali 724 ljudi. Že prejšnji teden so jih skupno aretirali več kot tisoč. Foto: Reuters\n\nV Burjatiji poročajo, da v vojsko \"jemljejo vse po vrsti\"\n\nČeprav naj bi vpoklicali rezerviste in ljudi z vojaškimi izkušnjami, iz nekaterih ruskih pokrajin prihajajo drugačna poročila.\n\nV sibirski republiki Burjatija ob jezeru Bajkal, kjer bivajo tudi staroselski burjatski Mongoli, naj bi mobilizirali tudi tiste, ki sicer veljajo za izjeme. \"Tukaj v Burjatiji jemljejo vse po vrsti – mlade in stare in tiste, ki sploh nikoli niso služili,\" je za Al Džaziro povedala Hoelun, ki je s starši in partnerjem, ki bi moral v vojsko, pobegnila v Mongolijo.\n\nProtesti proti mobilizaciji potekajo tudi v avtonomni ruski republiki Dagestan, kjer so se protestniki fizično spopadli s policijo.\n\nSkupina OVD, neodvisna ruska organizacija za človekove pravice, ob tem sporoča, da jo skrbijo poročila \"zelo agresivnih pridrževanj\", ki da se dogajajo v tej pretežno muslimanski pokrajini, nekoč znani po nasilju.\n\nZelenski poziva Ruse, naj pobegnejo ali se predajo\n\nMedtem je ukrajinski predsednik Volodimir Zelenski v nočnem nagovoru Ruse pozval, naj pobegnejo iz države ali se predajo, ko bodo na fronti, in jim zagotovil, da bodo ukrajinske sile z njimi ravnale civilizirano, poroča britanski BBC.\n\nUkrajina bo dezerterje obravnavala v skladu z mednarodnimi konvencijami in nikogar ne bo vrnila v Rusijo, če se bo bal posledic, je dejal Zelenski in dodal, da se je bolje predati kot tvegati, da ti po koncu vojne sodijo kot vojnemu zločincu ali da pred tem umreš na fronti.\n\nKolone vozil na mejah\n\nTudi v drugih delih Rusije skušajo številni moški zapustiti državo. Na meji z Gruzijo so kolone vozil dolge več kot 30 kilometrov, poroča BBC. Tudi obmejni policisti na Finskem še vedno poročajo o povečanem prometu na mejnih prehodih z Rusijo.\n\nRusko-finska meja. Foto: Reuters\n\nNa najpomembnejšem mejnem prehodu med Rusijo in Finsko Vaalimaa se je danes zjutraj ob 8. uri po krajevnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty.\n\nV soboto je na Finsko vstopilo 8572 ruskih državljanov, medtem ko jih je pred tednom dni mejo prečkalo 5286, je dodal. V tem času se je iz Finske v Rusijo 4199 ljudi tudi vrnilo, poroča nemška tiskovna agencija DPA.\n\nMejni prehod Vaalima, ki je zdaj postal najbolj obremenjena nadzorna točka za vstop na Finsko, se po navedbah mejnih policistov uporablja za neposredna potovanja v Helsinke, od koder številni Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države.\n\nRusija prvič priznala, da ljudje bežijo iz države\n\nLokalni ruski uradniki so priznali, da se je pojavil precejšen pritok avtomobilov, ki so poskušali prečkati mejo – na eni nadzorni točki je čakalo skoraj 2500 vozil. Kremelj je sicer še v četrtek poročila o Rusih, ki bežijo pred vpoklicem, označil za \"lažna\".",
    "Rusija se zaveda napak pri vpoklicu, pridržali več tisoč protestnikov": "V 33 ruskih mestih se nadaljujejo demonstracije proti delni mobilizaciji, oblasti so pridržale že več kot 2000 protestnikov. Način izvajanja vpoklica so odprto kritizirali tudi nekateri Putinovi zavezniki, oblasti pa so obljubile, da bodo \"napake odpravile\". Z vzhoda in juga Ukrajine poročajo o novih obstreljevanjih. Domnevno naj bi ruske sile z napadom ciljale na ukrajinske vojaške baze in več naselij s civilisti. Rusija napade na civiliste zanika in za povod krivi Ukrajino, ki naj bi v raketnem napadu na hotel ubila nekdanjega proruskega ukrajinskega poslanca. Medtem v štirih vzhodnih ukrajinskih regijah tretji dan zapored zbirajo referendumske podpise o priključitvi k Rusiji. Ruski zunanji minister je v primeru priključitve vsem regijam obljubil \"popolno zaščito Rusije\", Zelenski pa v nočnem nagovoru ruske vojake z obljubo po \"civilni obravnavi\" pozval k predaji.\n\nPo protestih, ki so izbruhnili po Putinovi napovedi delne mobilizacije, sta bila do načina vpoklicevanja ruskih vojakov kritična tudi dva Putinova zaveznika, predsednica ruskega zgornjega doma Valentina Matvienko in predsednik državne dume, spodnjega doma Rusije, Vjačeslav Volodin. \"Prav je, da se družba ostro odzove na takšne nesprejemljive odločitve,\" je prek Telegrama sporočila Matvienkova, ko je v poročilih o vpoklicih zasledila, da so bili mobilizirani tudi moški, ki niso izpolnjevali napovedanih kriterijev. Pisala je tudi ruskim regionalnim guvernerjem in jih pozvala, naj zagotovijo, da bo izvajanje delne mobilizacije izvedeno skladno z začrtanimi merili. \"Brez ene napake,\" je zaključila.\n\nicon-expand FOTO: AP icon-chevron-left icon-chevron-right\n\nVolodin je svoje poglede izrazil v ločeni objavi, kjer je javnosti sporočil, da duma prejema veliko pritožb. Tudi on je politične organe pozval, da morajo storjene napake nemudoma odpraviti in zanje prevzeti odgovornost. Ruske oblasti so že obljubile, da bodo napake pri vpoklicu popravile. Ruski predsednik je namreč ob napovedi vpoklica dejal, da bo služenje vojaškega roka veljalo le za tiste z \"ustreznimi veščinami ali vojaškimi izkušnjami\". A kot sta nakazali kritiki Matvienkove in Volodina, so na služenje vpoklicali tudi tiste, ki zahtevanih sposobnosti nimajo. V jugozahodni ruski regiji so na usposabljanje poklicali 63-letnega nekdanjega vojaka, ki trpi za sladkorno boleznijo, poleg tega ima tudi težave s centralnim živčevjem. Ob prihodu v vojaško bazo so ga sicer poslali domov, poroča Guardian. Guverner vladimirske regije Avdejev je ob napakah pri vpoklicu v soboto mobilizirane vojake pozval, naj se \"vsak, ki bo pomotoma poklican, vrne domov\". V Rusiji pridržali že več kot 2000 protestnikov Tudi protesti se nadaljujejo. Po podatkih humanitarnih organizacij naj bi na demonstracijah, ki potekajo v najmanj 33 mestih, skupno priprli več kot 2000 oseb, poroča Guardian. Ruski zakon namreč prepoveduje neodobrene shode. \"Nismo hrana za topove,\" je na demonstracijah v Moskvi kričala protestnica, slišijo pa se tudi vzkliki, da se ne nameravajo \"boriti za Putina\".\n\nicon-expand Med aretacijo protestnika v Moskvi FOTO: AP\n\nMedtem je na protestih proti mobilizaciji v ruski republiki Dagestan na Kavkazu tamkajšnja policija proti protestnikom sprožila opozorilne strele. V vasi Endirej, približno na pol poti med Mahačkalo in Groznim, so protestniki blokirali cesto, da bi tako ovirali mobilizacijo 110 moških, na kar je policija odgovorila z opozorilnimi streli. Do shodov proti vpoklicu v vojsko je prišlo tudi v Mahačkali. Na enem od posnetkov, objavljenih na družbenih omrežjih, je videti, kako policist udarja po obrazu moškega, ki je bil že aretiran. Na drugem posnetku ženske tečejo pred vozečim patruljnim vozilom, da bi ga ustavile. Po mnenju opazovalec je Dagestan, kjer prevladuje muslimansko prebivalstvo, ena od ruskih regij, iz katere so oblasti vpoklicale še posebej veliko moških. Tudi na splošno so aktivisti mnenja, da je mobilizacija še posebej prizadela pripadnike etničnih manjšin. V nekaterih delih Rusije so se začeli tudi shodi v podporo Putinovi odločitvi. Na mejah še vedno dolge kolone vozil Drugi, ki se ne strinjajo z delno mobilizacijo 300.000 vojakov, še vedno množično bežijo iz države, pred eno izmed mejnih kontrolnih točk z Gruzijo stoji približno 2500 vozil, piše BBC. \"Ljudje ne želijo v vojno,\" je povedal Rus, ki ni želel biti imenovan. Na najpomembnejšem mejnem prehodu med Rusijo in Finsko Vaalimaa se je danes zjutraj ob 8.uri po lokalnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nMejni prehod Vaalima, ki je zdaj postal najbolj obremenjena kontrolna točka za vstop na Finsko, se po navedbah mejnih policistov uporablja za neposredna potovanja v Helsinke, od koder mnogi Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države. Finska ima z Rusijo okoli 1340 kilometrov skupne meje, kar je več kot katera koli druga država v EU. Ruski turisti so do zdaj kljub vojni v Ukrajini lahko vstopali v schengensko območje čez finsko mejo, vendar pa so v Helsinkih nedavno napovedali, da nameravajo uvesti prepoved vstopa za turiste z veljavnimi schengenskimi vizumi. Podoben ukrep so že sprejele Poljska in baltske države. Nova obstreljevanja na vzhodu in jugu Ukrajine Ukrajinska vojska je v zgodnjih jutranjih urah sporočila, da so ruske sile v zadnjem dnevu izvedle več deset raketnih in zračnih napadov na jugu in vzhodu Ukrajine. Pri tem naj bi ciljali vojaške baze in 35 naselij s civilisti.\n\nicon-expand Fronta Ukrajina-Rusija FOTO: Profimedia\n\nRusija napade na civiliste zanika, njena državna tiskovna agencija RIA pa je s sklicevanjem na neodvisne vire še pred tem sporočila, da so ukrajinske sile začele z obstreljevanjem ruskega skladišča z gnojili, v zgodnjih jutranjih urah pa naj bi v raketnem napadu na hotel v Hersonu ubili dve osebi. Po informacijah Kirilla Stremousova je med mrtvima tudi nekdanji proruski ukrajinski poslanec Oleksij Jouravko. \"Reševalci še vedno pregledujejo ruševine in iščejo žrtve,\" je še dodal. V času napada naj bi se v hotelu nahajalo tudi več ruskih novinarjev, poročata Reuters in Guardian. Iz Ukrajine prihajajo tudi vesti, da so v noči na nedeljo južno pristaniško mesto Odesa napadli Iranski droni. Pri tem naj bi zadeli upravno stavbo v središču mesta. Lavrov: Priključene regije bodo uživale popolno zaščito Rusije Medtem ko v štirih vzhodnih ukrajinskih regijah teče tretji dan zbiranja referendumskih podpisov o priključitvi k Rusiji, je ruski zunanji minister Sergej Lavrov na generalnem srečanju Združenih narodov regijam v primeru priključitve obljubil \"popolno zaščito Rusije.\" Dejal je, da bodo v primeru priključitve tam veljali \"vsi zakoni, doktrine, koncepti in strategije Ruske federacije,\" pri čemer se je izrecno skliceval tudi na rusko doktrino o uporabi jedrskega orožja.\n\nicon-expand Lavrov na skuščini ZN FOTO: Profimedia\n\nUkrajinski zunanji minister Dmitro Kuleba pa je ruske izjave o morebitni uporabi jedrskega orožja označil za \"popolnoma nesprejemljive\" in dodal, da jim Kijev ne bo popuščal. \"Vse jedrske sile pozivamo, naj spregovorijo zdaj in Rusiji jasno povedo, da takšna retorika ogroža svet in da je ne bomo tolerirali,\" je dejal. Referendumske glasove bodo začeli preštevati v torek, Ukrajina in zahodne države pa so že sporočile, da ne bodo priznale rezultatov glasovanja. Ukrajina je v luči referendumov tudi zahtevala nujno sejo varnostnega sveta Združenih narodov, Rusijo pa obtožila, da s poskusom spreminjanja meje krši ustanovno listino narodov. Zelenski: Ruski dezerterji bodo deležni 'civilne obravnave' Ukrajinski predsednik Volodimir Zelenski je v svojem nočnem nagovoru ruske vojake pozval k predaji, rekoč \"za kaj se Rusija sploh bori? Vsi veste, da je vaša država tista, ki prinaša zlo\".\n\nicon-expand Volodimir Zelenski FOTO: AP",
    "Kaj se dogaja? V rusko vojsko po pomoti vpoklicani starejši, študenti in bolni. #video #vŽivo": "213. dan vojne v Ukrajini. Ruske oblasti so danes obljubile, da bodo odpravile napake pri mobilizaciji ljudi za boj v Ukrajini. V javnosti je namreč završalo, ker so bili po pomoti vpoklicani študenti, starejši in bolni. Ko je ruski predsednik Vladimir Putin v sredo razglasil delno mobilizacijo, je dejal, da bodo vpoklicali le tiste z ustreznim znanjem in izkušnjami.\n\nBeating of protesters in St. Petersburg. pic.twitter.com/twZvXNSjTx — NEXTA (@nexta_tv) September 24, 2022\n\nDnevni pregled najpomembnejših dogodkov:\n\n\n\n22.08 Ukrajina prejela raketni sistem, ki varuje Belo hišo\n\n17.52 Moskva obljubila odpravo napak pri mobilizaciji\n\n16.27 Grozljivi posnetki s protesta v Rusiji: policisti okrutno pretepli protestnika\n\n15.34 Srbija ne bo priznala rezultatov referendumov v Ukrajini\n\n14.06 Na rusko-finski meji še vedno kolone vozil\n\n13.32 To je prostor, kjer živijo mobiliziranci\n\n13.28 Ukrajinci: Danes smo sestrelili že osem dronov\n\n9.48 Hudi spopadi na ulicah pomembnega mesta: \"Za Rusi bodo ostala le njihova trupla\"\n\n7.39 Lavrov: Uradna rusofobija na Zahodu je brez primere\n\n7:00 Zelenski: Za vsakega ruskega vojaka, ki se preda, jamčimo tri stvari\n\n6:51 Rusi znova napadajo ukrajinska mesta\n\n6:47 V ruskih mestih pridržali več kot 730 protestnikov\n\n6:45 Putin podpisal spremembe zakona: do deset let zapora za vojake, ki se izognejo mobilizaciji\n\n22.08 Ukrajina prejela raketni sistem, ki varuje Belo hišo\n\nAmeričani so v Ukrajino poslali raketne sisteme NASAMS, ki lahko sestrelijo letala. Gre za sisteme, ki sicer varujejo Belo hišo. Ukrajinski predsednik Zelenski se je Bidnu že zahvalil, poroča hrvaški Index.\n\n\"Te sisteme potrebujemo za zaščito naših šol, bolnišnic, univerz in domov. Potrebujemo varnost, da pritegnemo Ukrajince, da se vrnejo domov. Če bo varno, bodo prišli, se naselili, delali in plačevali davke in potem ne bomo imeli pet milijard dolarjev proračunskega primanjkljaja,\" je dejal Zelenski.\n\n17.52 Moskva obljubila odpravo napak pri mobilizaciji\n\nRuske oblasti so danes obljubile, da bodo odpravile napake pri mobilizaciji ljudi za boj v Ukrajini. V javnosti je namreč završalo, ker so bili po pomoti vpoklicani študenti, starejši in bolni. Ko je ruski predsednik Vladimir Putin v sredo razglasil delno mobilizacijo, je dejal, da bodo vpoklicali le tiste z ustreznim znanjem in izkušnjami.\n\nOblasti v Volgogradu na jugozahodu Rusije so na primer 63-letnega nekdanjega vojaškega uslužbenca s sladkorno boleznijo kljub slabemu zdravju in možganskim težavam poslale na usposabljanje. Poziv je prejel tudi 58-letni ravnatelj šole Aleksander Faltin, čeprav nima vojaških izkušenj, poroča francoska tiskovna agencija AFP.\n\nZaradi takšnih in podobnih primerov vpoklica je mnogo Rusov izrazilo ogorčenje. Obema omenjenima so oblasti kasneje dovolile, da se vrneta domov. Predsednica zgornjega doma ruskega parlamenta Valentina Matvijenko je zato danes regionalne oblasti, ki nadzorujejo mobilizacijo, pozvala, naj se izogibajo napakam. \"Nepravilni primeri mobilizacije sprožajo ostre odzive v družbi, in to upravičeno,\" je dejala v izjavi na Telegramu.\n\n\"Nekateri domnevajo, da je hitra oddaja poročila (nadrejenim) pomembnejša od pravilnega izpolnjevanja tega pomembnega poslanstva,\" je dodala in regionalnim oblastem ukazala, naj od zdaj naprej mobilizacijo izvajajo \"brez ene same napake\".\n\nMedtem je na protestih proti mobilizaciji v ruski republiki Dagestan na Kavkazu tamkajšnja policija proti protestnikom sprožila opozorilne strele, poroča nemška tiskovna agencija dpa. V vasi Endirej, približno na pol poti med Mahačkalo in Groznim, so protestniki blokirali cesto, da bi tako ovirali mobilizacijo 110 moških, na kar je policija odgovorila z opozorilnimi streli.\n\nShodi proti vpoklicu v vojsko so bili tudi v Mahačkali. Na enem od posnetkov, objavljenih na družbenih omrežjih, je videti, kako policist udarja po obrazu moškega, ki je že bil aretiran. Na drugem posnetku ženske tečejo pred vozečim patruljnim vozilom, da bi ga ustavile. Po mnenju opazovalcev je Dagestan, kjer prevladuje muslimansko prebivalstvo, ena od ruskih regij, iz katere so oblasti vpoklicale še posebej veliko moških. Tudi na splošno aktivisti menijo, da je mobilizacija še posebej prizadela pripadnike etničnih manjšin, navaja dpa.\n\nPutin je v sredo odredil delno vojaško mobilizacijo 300 tisoč rezervistov za bojevanje v Ukrajini. Ob tem je zatrdil, da je Moskva pripravljena uporabiti vsa razpoložljiva sredstva, tudi jedrska, za zaščito \"ruskega\" ozemlja, potem ko so regije v Ukrajini, ki so pod nadzorom ruskih in proruskih sil, razglasile, da bodo tam izvedle referendume o priključitvi k Rusiji. Ti trenutno potekajo in bodo trajali vse do torka.\n\nRuski predsednik je v soboto podpisal zakon, s katerim je zaostril kazen za prostovoljno predajo in zavračanje odhoda na bojišče. Ta zdaj znaša deset let zapora. Podpisal je tudi poseben zakon, s katerim je olajšal dostop do ruskega državljanstva vsem tujcem, ki se želijo pridružiti ruski vojski.\n\nZaradi odrejene mobilizacije je v preteklih dneh v Rusiji potekalo več protestov, oblasti pa so med njihovim zatiranjem aretirale več kot tisoč ljudi. Veliko ljudi želi tudi zapustiti državo, zaradi česar so v zadnjih dneh poročali o povečanem prometu na ruskih mejah, predvsem z Gruzijo in Finsko.\n\n16.27 Grozljivi posnetki s protestov v Rusiji: policisti okrutno pretepli protestnika\n\nPotem ko je ruski predsednik odredil delno mobilizacijo, se v Rusiji dnevno odvijajo množični protesti. Pred kratkim so na spletu zaokrožili posnetki s protesta v Sankt Peterburgu, kjer so policisti brutalno in popolnoma nehumano pretepli enega izmed protestnikov oziroma upornikov mobilizacije.\n\nPosnetek iz Sankt Peterburga je na svojem profilu na Twitterju delil beloruski medij Nexta, ki je objavil tudi posnetek protesta iz Moskve, kjer so policisti v policijski kombi zvlekli mlajšo žensko, nato pa so se iz kombija slišali divji ženski kriki.\n\nIn #Moscow, Putin's punishers dragged the young woman into a police truck, after which wild screams began to be heard from there. pic.twitter.com/GydiW7CH3K — NEXTA (@nexta_tv) September 24, 2022\n\n15.34 Srbija ne bo priznala rezultatov referendumov v Ukrajini\n\nSrbski minister za zunanje zadeve Nikola Selaković je danes izjavil, da Srbija ne bo priznala rezultatov referendumov na ozemljih pod nadzorom ruskih sil v Ukrajini. Po njegovih besedah bi bilo namreč to povsem v nasprotju s srbskimi državnimi in nacionalnimi interesi, poroča srbska tiskovna agencija Tanjug. Selaković je na današnji novinarski konferenci v Beogradu dejal, da Srbija rezultatov teh referendumov v skladu z ustanovno listino ZN ter splošno sprejetimi načeli in normami mednarodnega javnega prava ne more priznati.\n\nPriznanje rezultatov bi bilo po Selakovićevi oceni \"popolnoma v nasprotju s srbskimi državnimi in nacionalnimi interesi\", kot tudi v nasprotju \"s srbsko politiko ohranjanja ozemeljske celovitosti in suverenosti ter nedotakljivosti meja\". Zunanji minister se je pri tem skliceval na vzporednice med ruskim napadom na Ukrajino in problemom Kosova, na kar je na 77. zasedanju Generalne skupščine ZN v New Yorku nedavno opozoril tudi srbski predsednik Aleksandar Vučić, poroča nemška tiskovna agencija dpa.\n\n\"Kakšna je razlika med suverenostjo Ukrajine in Srbije? Suverenost in ozemeljska celovitost Srbije sta bili grobo kršeni, kar ste vi ali vsaj nekateri izmed vas uzakonili in mednarodno priznali,\" je na zasedanju zbranim dejal Vučić.\n\nNekdanja srbska pokrajina Kosovo je leta 2008 razglasila neodvisnost, ki je Beograd ne priznava, priznava pa jo del mednarodne skupnosti. Glede vojne v Ukrajini Vučić manevrira med Rusijo in Zahodom, saj je po eni strani ruski napad obsodil, po drugi pa je zavrnil sankcije proti Moskvi.\n\nNa ozemljih na vzhodu in jugu Ukrajine, ki so v celoti ali delno pod nadzorom ruskih sil, so proruski separatisti v petek začeli izvajati referendume o priključitvi Rusiji. Njihovo izvedbo so Kijev in zahodni zavezniki obsodili kot nezakonito prilaščanje ozemlja. Referendumi v regijah Lugansk, Doneck, Herson in Zaporožje naj bi sicer trajali do torka, ko bodo začeli preštevati glasove.\n\n14.06 Na rusko-finski meji še vedno kolone vozil\n\nFinski obmejni policisti še vedno poročajo o povečanem prometu na mejnih prehodih z Rusijo, odkar je ruski predsednik Vladimir Putin odredil delno mobilizacijo prebivalstva za boj v Ukrajini. Ukrajinski predsednik Volodimir Zelenski pa je v nočnem nagovoru dejal, da bodo z ruskimi vojaki, ki se bodo predali ukrajinskim silam, ravnali civilizirano.\n\nNa najpomembnejšem mejnem prehodu med Rusijo in Finsko Vaalimaa se je danes zjutraj ob 8.uri po lokalnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty.\n\nV soboto je na Finsko vstopilo 8.572 ruskih državljanov, medtem ko jih je pred tednom dni mejo prečkalo 5.286, je dodal. V tem času se je iz Finske v Rusijo 4.199 ljudi tudi vrnilo, poroča nemška tiskovna agencija dpa.\n\nMejni prehod Vaalima, ki je zdaj postal najbolj obremenjena kontrolna točka za vstop na Finsko, se po navedbah mejnih policistov uporablja za neposredna potovanja v Helsinke, od koder mnogi Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države.\n\nFinska ima z Rusijo okoli 1.340 kilometrov skupne meje, kar je več kot katerakoli druga država v EU. Ruski turisti so do zdaj kljub vojni v Ukrajini lahko vstopali v schengensko območje čez finsko mejo, vendar pa so v Helsinkih nedavno napovedali, da nameravajo uvesti prepoved vstopa za turiste z veljavnimi schengenskimi vizumi. Podoben ukrep so že sprejele Poljska in baltske države.\n\n13.32 To je prostor, kjer živijo mobiliziranci\n\nSvetovalec ukrajinskega ministra za notranje zadeve Anton Gerashenko je objavil videoposnetek prostora, kjer živijo mobiliziranci.\n\n\"Očitno vas lahko, če močneje kihnete, ubije padajoči strop,\" je zapisal.\n\nMobilized Ingush people [ethnic minority in Russia] live here.\n\n\n\nIt seems that if you sneeze carelessly, you can be killed by the ceiling falling on your head.\n\n\n\n📽: @StratCom_AFU pic.twitter.com/f6FTHj1yXj — Anton Gerashchenko (@Gerashchenko_en) September 25, 2022\n\n13.28 Ukrajinci: Danes smo sestrelili že osem dronov\n\nUkrajinske zračne sile so sporočile, da so danes sestrelile osem ruskih brezpilotnih letal.\n\n9.48 Hudi spopadi na ulicah pomembnega mesta: \"Za Rusi bodo ostala le njihova trupla\"\n\nUkrajinsko napredovanje pri osvobajanju ozemlja od ruskih sil na vzhodu države so upočasnili ruski odpor in vremenske razmere. V mestu Kupjansk na fronti je slišati nenehno obstreljevanje, črn dim pa se dviga z druge strani reke Oskil, ki še vedno ločuje ukrajinske in ruske sile.\n\n1 / 3 2 / 3 3 / 3\n\n\"Dež trenutno otežuje uporabo težkega orožja. Uporabljamo lahko le asfaltirane ceste,\" je za agencijo France Presse povedal ukrajinski narednik Roman Malina. \"Trenutno zaradi oteženega gibanja zaradi vremenskih razmer ciljamo na njihova oklepna vozila, skladišča orožja in skupine vojakov,\" je dodal.\n\nUkrajinski vojaški upravitelj Kupjanska Andriy Kanasevic je v petek dejal, da bo vojska potrebovala do deset dni, da popolnoma zavaruje območje. Ukrajinsko topništvo je v soboto ciljalo na ruske položaje v gozdu vzhodno od mesta, a so Rusi odgovorili z brezpilotnimi letali. Več beguncev je na ukrajinsko ozemlje prestopilo po poškodovanem mostu, ki je še vedno pobarvan v barvah zastave ruskih okupatorjev.\n\nPrestopila sta ga tudi dva ukrajinska vojaka, dobro opremljena z ameriškimi jurišnimi puškami in neprebojnimi jopiči. Eden od njiju z vzdevkom Mario je dejal, da je še prezgodaj reči, kdaj bo vzhodna obala popolnoma pod ukrajinskim nadzorom, a je prepričan, da so Rusi v procesu umika, piše francoska agencija. \"Samo njihova trupla bodo ostala,\" je rekel Mario. \"Na splošno je stanje dobro. Glede na obseg operacije skorajda nismo imeli izgub,\" je dodal.\n\nVečina Kupjanska, ključnega železniškega vozlišča, ki ga Rusija uporablja za oskrbo svojih enot na južni fronti v Donecku, je po protiofenzivi, ki se je začela v začetku tega meseca, padla pod ukrajinski nadzor.\n\nToda majhen del Harkovske oblasti na vzhodni strani reke Oskil ostaja pod ruskim nadzorom in preprečuje Ukrajini nadaljnji napredek proti regiji Lugansk, ki jo želi Moskva priključiti. \"Da, imamo dovolj vojske in orožja, vendar bo odvisno od tega, kaj se bo zgodilo na drugi strani,\" je dejal Malina.\n\n\"Poskušajo najti šibke točke v naši obrambni liniji, zato nas občasno napadajo s tanki in marinci. Naša morala je dobra. Pripravljeni smo na boj, vendar potrebujemo več težkega orožja,\" je zaključil Mario in ponovil ukrajinske pozive Zahodu, naj pošlje orožje.\n\n7.39 Lavrov: Uradna rusofobija na Zahodu je brez primere\n\nRuski zunanji minister Sergej Lavrov je v soboto ostro kritiziral zahodne države zaradi vojne v Ukrajini in dejal, da želijo ZDA in njihovi zavezniki uničiti njegovo državo. \"Uradna rusofobija na Zahodu je brez primere. Razsežnosti so groteskne,\" je dejal Lavrov v govoru na Generalni skupščini ZN.\n\nZagovarjal je tudi referendume, ki so potekali v petek v delih Ukrajine, ki so jih zasedli Rusi, in trdil, da gre za ljudi, ki iščejo zemljo, \"na kateri so njihovi predniki živeli stotine let\".\n\n\"Uradna rusofobija na Zahodu je brez primere. Razsežnosti so groteskne,\" je dejal Lavrov v govoru na Generalni skupščini ZN. Foto: Reuters 7:00 Zelenski: Za vsakega ruskega vojaka, ki se preda, jamčimo tri stvari\n\nV svojem večernem nagovoru je ukrajinski predsednik Volodimir Zelenski dejal, da Ukrajina za vsakega ruskega vojaka, ki se preda, jamči tri stvari. \"Prvič, z vami bodo ravnali civilizirano, v skladu z vsemi konvencijami. Drugič, nihče ne bo izvedel okoliščin vaše predaje, nihče v Rusiji ne bo vedel, da je bila vaša predaja prostovoljna. In tretjič, če se bojite vrnitve v Rusijo in ne želite izmenjave, bomo našli način, da zagotovimo tudi to,\" je povedal Zelenski.\n\n6:51 Rusi znova napadajo ukrajinska mesta\n\nV soboto je Rusija začela večkratne napade na ukrajinska mesta. Ukrajinski uradniki so sporočili, da je ruska raketa zadela stanovanjsko hišo v mestu Zaporožje in pri tem ubila eno osebo ter jih ranila sedem. V napadih na jugu in vzhodu države so bili skupno ubiti trije ljudje, 19 pa je bilo ranjenih.\n\nPoleg tega so ukrajinske oblasti sporočile, da so Rusi z brezpilotnimi letali kamikaze napadli Odeso. Serhij Bratčuk, tiskovni predstavnik vojaškega poveljstva regije Odesa, je povedal, da je bila upravna stavba v središču Odese zadeta trikrat. En dron je po njegovih besedah ​​sestrelila ukrajinska zračna obramba. O žrtvah ni poročil.\n\nA large fire has broke out in #Odesa following early morning explosions there. Unclear what was targeted. pic.twitter.com/ULmNyNDVSH — The Intel Crab (@IntelCrab) September 25, 2022\n\n6:47 V ruskih mestih pridržali več kot 730 protestnikov\n\nMoskva je v petek organizirala referendume o pridružitvi Rusiji v štirih okupiranih regijah Ukrajine, kar so obsodili Kijev in zahodne države, ki so glasovanje označile za prevaro in obljubile, da ne bodo priznale rezultatov. Medtem je bilo v soboto med protesti proti mobilizaciji priprtih več kot 730 ljudi po vsej Rusiji.\n\nNeodvisna skupina OVD-Info je povedala, da so pripori potekali v 32 različnih mestih, od Sankt Peterburga do Sibirije. Protesti so nezakoniti po ruski zakonodaji.\n\nAnti-#mobilization protests today all over #Russia. About 100 people arrested so far. pic.twitter.com/RRlWjZiGEK — Igor Sushko (@igorsushko) September 24, 2022\n\n6:45 Putin podpisal spremembe zakona: do deset let zapora za vojake, ki se izognejo mobilizaciji\n\nRuski predsednik Vladimir Putin je v soboto podpisal spremembe zakona, ki predvidevajo do 10 let zapora za vojake, ki se izognejo mobilizaciji, dezertirajo, se predajo ali zavrnejo boj. Te spremembe kazenskega zakonika predvidevajo kazen do 10 let zapora za vojake, ki dezertirajo, se ne odzovejo na mobilizacijo, se \"nedovoljeno\" predajo sovražniku ali zavrnejo boj. Tudi za dejanja ropa je zagrožena kazen do 15 let zapora.\n\nPravne spremembe so prišle po tem, ko je Rusija ta teden napovedala delno mobilizacijo rezervistov za boj v Ukrajini, kjer so ruske sile v zadnjih tednih utrpele neuspehe. Ukaz o mobilizaciji, za katerega oblasti pravijo, da velja za 300 tisoč ljudi, je povzročil zaskrbljenost številnih Rusov, nekateri pa so se odločili zapustiti državo. Medtem ko si Moskva na vse načine prizadeva pridobiti več moških za odhod na bojišča v Ukrajino, je Putin v soboto podpisal zakon, ki tujcem olajša vstop v vojsko za pridobitev ruskega državljanstva.",
    "Po streljanju napadalca z nacističnimi simboli v ruski šoli najmanj trinajst mrtvih #video #foto": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV strelskem napadu v šoli v mestu Iževsk v osrednji Rusiji je po zadnjih podatkih umrlo 15 ljudi, od tega enajst otrok. Poškodovanih je še 14 učencev in sedem odraslih. Storilec, 34-letni nekdanji maturant te šole, si je po napadu sodil sam.\n\nAt least 6 killed and more than 20 wounded after a school shooting in Izhevsk, Russia moments ago.\n\n\n\nMobilization isn’t helping mental health in the country. pic.twitter.com/PzUzQO3mpO — Visegrád 24 (@visegrad24) September 26, 2022\n\n\"Policija je danes prejela sporočilo o streljanju na šoli številka 88 v mestu Iževsk /.../ Trenutno potekajo ukrepi za aretacijo osumljenca,\" so na Telegramu po poročanju STA najprej sporočili z ministrstva.\n\nFoto: Profimedia\n\nMed žrtvami otroci, učitelja in varnostnika\n\nZ ruskega notranjega ministrstva so sporočili, da je bilo v streljanju ubitih 15 ljudi, 21 pa jih je bilo ranjenih. Med mrtvimi je po zadnjih podatkih enajst otrok in štirje odrasli - dva varnostnika na šoli in dva učitelja. Skupno je bilo ranjenih 14 otrok in sedem odraslih.\n\nPolicija je našla truplo napadalca, ki je po vsem sodeč storil samomor. Po navedbah preiskovalcev je bil oborožen z dvema pištolama, nosil pa je \"črno majico z nacističnimi simboli in balaklavo\". Preiskovalci so napadalca že identificirali. Gre za 34-letnega domačina Artema Kazansteva, maturanta te šole. Preiskava, ali je bil privrženec nacistične ideologije, še poteka. Prav tako v njegovem domu poteka hišna preiskava. Pri sebi ni imel osebnih dokumentov, prav tako pa za zdaj ni znan motiv za dejanje.\n\n1 / 3 2 / 3 3 / 3\n\nGunman opens fire in school in Russia killing at least six and injuring 20 https://t.co/oCZHt8dOLS pic.twitter.com/fmES77DC43 — The Sun (@TheSun) September 26, 2022\n\nGuverner ruske republike Udmurtija Aleksander Brečalov je potrdil, da so med žrtvami tudi otroci.\n\nNa tragedijo se je odzval tudi ruski predsednik Vladimir Putin in jo obsodil kot \"nečloveški teroristični napad\".\n\n\"Predsednik Putin globoko žaluje za smrtjo ljudi, otrok v šoli, kjer se je zgodil teroristični napad osebe, ki očitno pripada neofašistični skupini,\" je novinarjem povedal tiskovni predstavnik Kremlja Dmitrij Peskov. Dodal je, da si ruski predsednik želi, da bi ranjeni čim prej okrevali.\n\nFoto: Profimedia\n\nŠolo številka 88 v Iževsku sicer obiskuje skoraj tisoč učencev, na njej poučuje približno 80 učiteljev. Stoji v središču mesta, v katerem živi okoli 650 tisoč ljudi.\n\n‼️🇷🇺😭The death toll from the Izhevsk school shooting has risen to 10. Five of them are children. The attack on a school in Udmurtia took place in the morning. During a lesson on September 26, an unidentified man in a black suit burst into the classroom and opened fire. #Russia pic.twitter.com/WGVqpROZFu — Maimunka News (@Tb4O2u9c7MmZPmR) September 26, 2022\n\nZadnje večje streljanje v ruski vzgojno-izobraževalni ustanovi se je zgodilo aprila letos, ko je oborožen moški streljal v vrtcu v osrednji regiji Uljanovsk, pri čemer so umrli vzgojiteljica in dva otroka. Tudi ta storilec je po napadu storil samomor.\n\nRusijo je leta 2021 pretreslo tudi streljanje v šoli v Kazanu in na univerzi v Permu. Po dogodkih je ruska duma poostrila zakonodajo, ki ureja dostop do orožja.",
    "Rusija priznala napake pri mobilizaciji, odločitve o zaprtju meje še ni": "»Dejansko obstajajo primeri, ko je bil mobilizacijski odlok kršen. V nekaterih regijah si guvernerji dejavno prizadevajo, da bi stanje popravili,« je novinarjem povedal tiskovni predstavnik Kremlja Dmitrij Peskov. Pri tem je poudaril, da se število primerov nespoštovanja odloka zmanjšuje in hkrati izrazil upanje, da se bodo sedaj vse napake odpravile, mobilizacija pa pospešila.\n\nNa vprašanje o zaprtju ruskih meja in uvedbi vojnega stanja v nekaterih obmejnih regijah, je dejal, da o tem ne ve ničesar in da za zdaj ni bilo sprejetih takšnih odločitev.\n\nRuske oblasti so že v nedeljo obljubile, da bodo odpravile napake pri mobilizaciji ljudi za boj v Ukrajini. V javnosti je namreč završalo, ker so bili po pomoti vpoklicani študenti, starejši in bolni. Ko je ruski predsednik Vladimir Putin v sredo razglasil delno mobilizacijo, je sicer dejal, da bodo vpoklicali le tiste z ustreznim znanjem in izkušnjami.\n\nZaradi odrejene mobilizacije je v minulih dneh v Rusiji potekalo več protestov, oblasti pa so med njihovim zatiranjem aretirale več kot 1000 ljudi. Veliko ljudi želi tudi zapustiti državo, zaradi česar so v zadnjih dneh poročali o povečanem prometu na ruskih mejah, predvsem z Gruzijo in Finsko.\n\nV luči tega so finske oblasti danes sporočile, da so zabeležile rekordno povečanje števila Rusov, ki želijo prečkati njihove meje. »Pretekli konec tedna je bil na vzhodni meji najbolj obremenjen konec tedna v letu,« je sporočil predstavnik finske mejne straže Mert Sasioglu.\n\nV soboto je na Finsko vstopilo skoraj 8600 ruskih državljanov, iz Finske v Rusijo pa se jih je vrnilo približno 4200. V nedeljo je medtem vstopilo več kot 8300 ruskih državljanov, odšlo pa jih je skoraj 5100.\n\n»Število prihodov je približno dvakrat večje kot pred tednom dni. Glavni razlog je mobilizacija, deloma pa je porast številk mogoče pojasniti tudi z dejstvom, da sta Finska in Rusija poleti ublažili omejitve za zajezitev covida-19,« je dejal Sasioglu.\n\nFinska je sicer v petek napovedala, da namerava znatno omejiti vstop ruskih državljanov in da bo odločitev dokončno oblikovala v prihodnjih dneh. Čeprav omejitev še ni v veljavi, je mejna straža sporočila, da je pripravljena nova pravila uveljaviti v enem dnevu. Pri tem je Sasioglu opozoril, da se bodo ob omejitvi vstopa verjetno povečali poskusi nezakonitih prehodov meje.\n\nŽe v soboto so mejni policisti v regiji Kuusamo na vzhodu Finske pridržali štiri osebe, osumljene nezakonitega prehoda meje. Vse so nato zaprosile za azil.",
    "Estonija svari pred električnim mrkom, če jo Rusija odklopi iz omrežja": "Kaja Kallas. Foto: EPA\n\nV govoru je opozorila pred električnimi mrki v vseh treh baltskih državah. \"Modro bi bilo biti pripravljen na morebitne izpade električne energije, kar vključuje javne organe, podjetja in vsakega posameznika,\" je sporočila ter zagotovila, da bodo morebitne motnje \"začasne\".\n\nRusko veleposlaništvo v Estoniji se je v petek odzvalo, da Rusija \"ne spodbuja\" izstopa baltskih držav iz skupnega omrežja.\n\nEstonija, Latvija in Litva so še zmeraj vpete v skupno električno omrežje z Rusijo in Belorusijo, čeprav je minilo že 30 let od odcepitve od Sovjetske zveze in 17 let od priključitve Evropski uniji.\n\nV skladu z načrti naj bi se baltske države sicer na omrežje EU-ja priključile do leta 2025. Bruselj je projektu namenil 1,6 milijarde evrov.\n\nLitva pripravljena nadomestiti elektriko v 24 urah\n\nLitovski predsednik Gitanas Nauseda je sicer junija zagotovil, da je njegova država pripravljena, če jo Rusija odklopi iz omrežja. Litva je rusko potezo pričakovala zaradi blokade železniških povezav do ruske eksklave Kaliningrad.\n\nLitovski dobavitelj elektrike Litgrid je nato julija zagotovil, da bi se v primeru odklopa evropske elektroenergetsko omrežje ENTSO-E z omrežji baltskih držav povezalo v 24 urah, če bi prišlo do odklopa Rusije.\n\n\"Če bi nas Rusija že danes odklopila, bi bili pripravljeni. Naša analiza kaže, da oskrba z električno energijo ne bi bila racionalizirana, resnih motenj ni pričakovati,\" je takrat dejal direktor Litgrida.\n\nEstonija na vaje poklicala rezerviste\n\nPrizor z vojaških vaj v Estoniji marca letos. Foto: EPA\n\nEstonska premierka Kallas je sicer v četrtek zvečer napovedala tudi vojaško vajo hitre obrambne pripravljenosti. Na vsakoletno vojaško vajo je bilo letos vpoklicanih tudi 3000 rezervistov, vendar je premierka zagotovila, da trenutno \"ni neposredne vojaške grožnje državi\".\n\nPremierka je nagovorila tudi ruske državljane, ki živijo v Estoniji, in jih pozvala, naj ignorirajo morebitni vojaški poziv Rusije za vojno v Ukrajini. \"Ne odhajajte, ker ni poti nazaj,\" je posvarila.\n\nRuski predsednik Vladimir Putin je v sredo odredil delno mobilizacijo v Rusiji. Vpoklicali naj bi okoli 300.000 rezervistov in ljudi, ki imajo izkušnje z bojevanjem.",
    "Rusija prvič od začetka vojne uradno priznala premoč #vŽivo": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nEna od ukrajinskih tankovskih posadk, ki sodelujejo v protiofenzivi na vzhodu Ukrajine.\n\nEna od ukrajinskih tankovskih posadk, ki sodelujejo v protiofenzivi na vzhodu Ukrajine. Foto: Guliver Image\n\n198. dan vojne v Ukrajini. Iz Moskve so sporočili, da je Ukrajina s protinapadom ruske sile prisilila v umik in reorganizacijo enot na bojišču. Danes je bilo osvobojenih več ukrajinskih mest, Rusija pa enote, ki jih niso več mogle braniti, pošilja v druge dele okupiranega ozemlja. Prebivalci mesta Melitopol, ki ga je zasedla Rusija in so sprejeli ponudbo Moskve, da prejmejo ruski potni list, so po pošti medtem začeli dobivati ukaz za vpoklic v vojaško službo.\n\nDnevni pregled pomembnejših dogodkov:\n\n\n\n17.01 Rusija vojakom ukazala umik iz dveh mest, ki so ju osvojili Ukrajinci\n\n15.16 Rusija v vojno sili svoje novopečene \"ukrajinske\" državljane\n\n13.40 Rusi naj bi zapustili Izjum\n\n10.20 Nemška zunanja ministrica nenapovedano obiskala Kijev\n\n8.00 \"Bežite iz Harkova!\"\n\n7.30 Rusi v Herson pošiljajo Čečene\n\n17.01 Rusija vojakom ukazala umik iz dveh mest\n\nRusko ministrstvo za obrambo je danes po poročanju ruske tiskovne agencije Tass sporočilo, da so se ruski vojaki umaknili iz do zdaj okupiranih ukrajinskih krajev Balakleja in Izjum. Razlog za to je glede na pojasnilo ministrstva regrupiranje vojakov, ki bodo napoteni v Doneck, kjer bodo okrepili obstoječe ruske položaje.\n\nGre za prvo uradno, pa čeprav zgolj posredno rusko priznanje izgube zasedenega ozemlja od začetka vojne v Ukrajini. Izjava ruskega obrambnega ministrstva namreč sovpada z današnjo novico, da so ukrajinske sile v sklopu protiofenzive po petih mesecih ruske okupacije znova vstopile v Izjum.\n\nIlia Ponomarenko, verjetno najbolj znani ukrajinski vojni poročevalec, je na Twitterju zapisal takole: \"Ne morem verjeti svojim očem, Izjum znova zavzet, Liman zavzet, Svjatohirsk verjetno tudi. Sesuvanje ruske okupacije na severovzhodu merimo v urah, ne v dneh.\"\n\nI can’t believe my eyes.\n\nIzium retaken, Lyman retaken (Svyatohirsk likely too)\n\nThe Russian front sector in the northeast is collapsing by hours. pic.twitter.com/YTuIwezy3i — Illia Ponomarenko 🇺🇦 (@IAPonomarenko) September 10, 2022\n\n15.16 Rusija v vojno sili svoje novopečene \"ukrajinske državljane\"\n\nPo družbenem omrežju Twitter je zakrožilo pismo, ki ga je prejel eden od prebivalcev Melitopola, mesta na jugovzhodu Ukrajine, ki ga ruska vojska okupira že od začetka marca. Pismo ga poziva, naj se kot državljan Rusije, kar je postal po tem, ko je sprejel ponujeni ruski potni list, zglasi na vojaškem komisariatu Melitopola za \"izvajanje dejavnosti, povezanih z vojaško službo\". Na fotografiji je pod pozivom v vojsko viden ruski potni list:\n\nResidents of the occupied city of Melitopol, Ukraine who accepted Russian passports are now receiving orders to sign up for military service. One online user called it “cash back” for RF citizenship #UkraineRussiaWar pic.twitter.com/O8DB2GK4aI — Michael Bociurkiw (@WorldAffairsPro) September 2, 2022\n\nPrebivalci Melitopola, ki v mestu vodijo odpor proti ruski okupaciji, z letaki sokrajane sicer že nekaj časa pozivajo, naj ne sprejmejo ponujene ruske roke, ker bodo to najverjetneje obžalovali. Na enem od spodnjih plakatov je med drugim zapisano: \"Če boš sprejel okupatorjev potni list, se pripravi na odhod na fronto.\"\n\n- нагадуємо русні, що Мелітополь — це Україна!\n\n- закликаємо мелітопольців не вестися на російські фейки та не брати паспорт рф\n\n- просимо не брати слухавку від номерів, які починаються на +7, не брати участь в жодних опитуваннях щодо референдуму.\n\n\n\nМелітополь — це Україна! pic.twitter.com/LGpD2PYJLR — #ЖовтаСтрічка (@yellowribbonUA) September 1, 2022\n\n13.40 Rusi naj bi zapustili Izjum\n\nUkrajinska vojska napreduje na južni fronti, je na televiziji povedala tiskovna predstavnica ukrajinskega južnega vojaškega poveljstva Natalija Gumenjuk.\n\nNa Telegramu pa se je pojavila informacija, da ukrajinske sile nadzorujejo polovico Kupjanska. Ukrajinski viri so za rusko podružnico BBC povedali, da je mesto popolnoma osvobojeno.\n\nTudi BBC na proruskih kanalih poroča, da so ruske enote zapustile Izjum. Drugi kanali navajajo, da so ukrajinske enote že v središču mesta.\n\n10.20 Nemška zunanja ministrica nenapovedano obiskala Kijev\n\nNemška zunanja ministrica Annalena Baerbock je danes že drugič od začetka vojne v Ukrajini prispela v Kijev, poroča nemška tiskovna agencija dpa. Ministrica na obisk prihaja v času, ko ukrajinska vojska poroča o uspešnem napredovanju njenih sil na vzhodu in jugu države.\n\nKot je dejala Baerbockova, je njen obisk namenjen temu, da pokaže, da bo Nemčija stala ob strani Ukrajini, \"dokler bo treba\", tako z dobavami orožja kot s humanitarno in finančno pomočjo.\n\nBaerbockova je s skromno delegacijo v Kijev prispela s posebnim vlakom prek Poljske. Tam se bo predvidoma srečala z ukrajinskim kolegom Dmitrom Kulebo in drugimi uradniki. Iz varnostnih razlogov več podrobnosti o obisku ni bilo razkrito, še navaja dpa.\n\nMinistrica na obisk prihaja v času, ko ukrajinska vojska napreduje na več bojiščih, še poroča STA. Ukrajinski predsednik Volodimir Zelenski je v preteklih dneh domači in svetovni javnosti namreč poročal o uspešnih operacijah ukrajinskih sil predvsem na severovzhodnem bojišču v okolici Harkova, kjer naj bi vojska prevzela nadzor nad 30 mesti in vasmi. V petkovem večernem nagovoru je Zelenski dejal, da se spopadi nadaljujejo tudi na jugu države in v Donbasu.\n\nNemčija je pomembna partnerica Ukrajine v njenem boju proti ruskim silam. Kot navaja francoska tiskovna agencija AFP, je Nemčija v preteklih tednih Kijevu poslala havbice, raketomete in rakete za protiletalsko obrambo.\n\nV kratkem je pričakovati, da bo v Ukrajino prispelo težko orožje, ki je del svežnja vojaške pomoči v skupni vrednosti več kot 500 milijonov evrov.\n\nTa teden je Berlin napovedal tudi, da bo v sodelovanju z Nizozemsko usposabljal ukrajinske vojske za razminiranje.\n\nBaerbockova je opozorila, da ruski predsednik Vladimir Putin \"računa na to, da se bomo naveličali sočustvovanja s trpljenjem v Ukrajini\". Pri tem je izrazila prepričanje, da Putinovi poskusi izsiljevanja z dobavami energentov ne bodo učinkovali, češ da \"celotna Evropa ve, da Ukrajina varuje naš mir\".\n\nNemška zunanja obrambna ministrica je bila maja letos prva visoka predstavnica nemške vlade, ki je obiskala Kijev od začetka ruske agresije.\n\n8.00 \"Bežite iz Harkova!\"\n\nVodja separatistične uprave v regiji Harkov Vitalij Gančev je prebivalce pozval, naj zapustijo domove.\n\n\"Razmere za naše prebivalce niso dobre. Sovražnik se na žalost vedno bolj trudi uničiti naša mesta in kraje. V trenutnem položaju ne morem dovoliti smrti civilistov, zato toplo priporočam, da zapustite območje spopadov,\" je dejal Gančev v videu, objavljenem na Telegramu.\n\n\"Ruska federacija vas pričakuje, na mejnih prehodih so obveščeni o beguncih iz Harkova, zagotovljena vam bo potrebna pomoč,\" je še dejal Gančev.\n\n7.30 Ruskim silam na pomoč Čečeni\n\nIz generalštaba ukrajinskih oboroženih sil so sporočili, da Rusija v regijo Herson pošilja 1.300 čečenskih vojakov.\n\nVojaki bodo podpora ruskim enotam v osvojenih delih regije Herson sredi ukrajinske protiofenzive na jugu.",
    "V Rusiji zaradi mobilizacije novi protesti; kako se bo EU odločil glede bežečih Rusov?": "Referendum v Mariupolju. Foto: Reuters\n\nV Rusiji je bilo med novimi protesti zaradi mobilizacije rezervistov pridržanih več ljudi, navajajo aktivisti za državljanske pravice. Po navedbah BBC-ja naj bi danes aretirali približno 100 ljudi, približno 60 samo v mestu Novosibirsk v Sibiriji.\n\nFotografije in posnetki, ki so jih objavili neodvisni mediji, prikazujejo protestnike v mestih Habarovsk, Irkutsk, Tomsk in Čita, načrtovali naj bi jih tudi v Moskvi in Sankt Peterburgu.\n\nProtesti po vsej državi so se začeli zaradi ukaza ruskega predsednika Vladimirja Putina o mobilizaciji rezervistov, ki ga je izdal v sredo. Prvi protesti so potekali že na dan objave ukaza, po podatkih portala za državljanske pravice OVD-Info je bilo skupno doslej pridržanih več kot 1300 ljudi.\n\nRuski moški bežijo iz države\n\nMedtem ruski moški še naprej bežijo iz države, da bi se izognili vpoklicu v vojsko. \"Na eni od nadzornih točk ob meji je precejšnja gneča, zaznavamo približno 2300 osebnih vozil,\" so sporočile oblasti v ruski regiji, ki meji na Gruzijo, in ljudem odsvetovale potovanje.\n\nPovečan je tudi promet na meji med Rusijo in Finsko. Po besedah vodje regionalnih oblasti v južni Kareliji na Finskem Satu Sikanen se je število prihodov iz Rusije od prejšnjega tedna podvojilo.\n\nPredsednik Evropskega sveta Charles Michel je medtem za portal Politico izrazil prepričanje, da bi moral EU dovoliti vstop ruskim državljanom, ki želijo pobegniti iz države. Dodal je, da bi moral EU načeloma \"sprejeti ljudi, ki so v nevarnosti zaradi svojih političnih stališč\".\n\nRusija zaostrila kazen vojakom za predajo in zavrnitev boja\n\nPutin je sicer danes tudi podpisal zakon, s katerim je zaostril kazni za prostovoljno predajo in zavračanje odhoda v boj. Ruskim dezerterjem zdaj namesto pet let grozi do deset let zapora.\n\nPrav tako je Putin podpisal poseben zakon, s katerim olajšuje dostop do ruskega državljanstva vsem tujcem, ki se želijo pridružiti ruski vojski.\n\nZaostritev sledi poročilom, da so nekateri ruski vojaki v Ukrajini zavrnili boj, in poročilom o nabornikih, ki so pobegnili iz države, da bi se izognili napotitvi na fronto.\n\nFoto: Reuters\n\nNapeto ob referendumu\n\nV okupiranih ukrajinskih pokrajinah sicer drugi dan potekajo referendumi o priključitvi Rusiji. Zahodna skupnost referendume označuje za neveljavne. Glasove od vrat do vrat pobirajo vojaki. \"Odgovoriti moraš ustno, vojak odgovor označi na listu in ga obdrži,\" je neimenovana ženska v Energodarju, kjer stoji tudi jedrska elektrarna Zaporožje, povedala novinarju BBC-ja.\n\nV južni pokrajini Herson so ruski vojaki z volilno skrinjico stali kar sredi mesta, kjer so pobirali glasove.\n\nRuski državni mediji poročajo, da glasovanje poteka od vrat do vrat zaradi varnosti. \"Osebno glasovanje bo potekalo izključno 27. septembra. Ob drugih dneh bo glasovanje organizirano po skupnostih in od vrat do vrat,\" navaja tiskovna agencija Tass.\n\nGlasovanje proruskih sil v Lugansku. Foto: Reuters\n\nNeka ženska iz Melitopolja je za BBC povedala, da sta dva lokalna \"kolaboranta\" z dvema ruskima vojakoma prispela v stanovanje njenih staršev. \"Moj oče je obkrožil 'ne'. Moja mama je stala zraven in vprašala, kaj se bo zgodilo, če obkrožijo ne. Rekli so, da nič,\" je povedala, a dodala, da mamo zdaj skrbi, da jih bodo preganjali.\n\nPo poročanju BBC-ja prisotnost oboroženih sil pri glasovanju ni skladna s trditvijo Moskve, da so referendumi pošteni in svobodni.\n\nVolilna komisija zadovoljna z udeležbo\n\nV regiji Doneck je bila volilna udeležba v petek po navedbah lokalnih volilnih uradnikov 23,6-odstotna. V Zaporožju naj bi v petek glasovalo več kot 20 odstotkov volilnih upravičencev, v Hersonu pa okrog 15 odstotkov, je poročala ruska tiskovna agencija Interfax.\n\n\"Po našem mnenju je to dovolj za prvi dan glasovanja,\" je dejala Marina Zaharova, vodja volilne komisije v Hersonu, ki jo je vzpostavila Rusija.\n\nVolišča so za prebivalce štirih zasedenih ukrajinskih regij, ki zdaj živijo v Rusiji, vzpostavili tudi v ruski prestolnici. V Moskvi in Sankt Peterburgu so se podporniki ruskih oblasti udeležili shodov v podporo referendumom in vojnim prizadevanjem.\n\nVojaki v samooklicani republiki Lugansk oddajajo svoje glasove. Foto: Reuters\n\nUkrajinski uradniki so povedali, da naj bi samooklicane proruske oblasti ljudem ponekod prepovedale zapustiti nekatera območja do konca štiridnevnega glasovanja, ki se končuje v torek.\n\nDodajajo, da so oborožene skupine vojakov trkale na vrata domov in pobirale glasove, zaposlenim v določenih podjetjih in državnih službah pa naj bi grozili, da jih bodo odpustili, če se referendumov ne bodo udeležili. Teh trditev ni bilo mogoče neodvisno preveriti.\n\nReferendumi bodo trajali skupno pet dni. Rusiji naj bi omogočili, da štiri okupirane pokrajine razglasi za svoja ozemlja. V samooklicanih ljudskih republikah Doneck in Lugansk prebivalci odgovarjajo na vprašanje, ali \"podpirajo priključitev svoje republike kot federalnega subjekta Rusiji\". Glasovnice so na voljo samo v ruščini.\n\nV Hersonu in Zaporožju se vprašanje glasi, ali so \"naklonjeni odcepitvi pokrajine od Ukrajine, ustanovitvi neodvisne države in poznejši priključitvi kot federalnega subjekta Rusiji\". Glasovnice so na voljo v ruščini in ukrajinščini. Štiri pokrajine so pod popolno ali delno okupacijo Rusije in skupaj predstavljajo 15 odstotkov ozemlja Ukrajine.\n\nZahoda referendumov ne bo priznal\n\nUkrajina, zahodni voditelji, države skupine G7 in Združeni narodi so medtem obsodili sporne referendume in jih označili za predpripravo na nezakonito priključitev zasedenih ozemelj Rusiji.\n\nAmeriški predsednik Joe Biden je referendume označil za prevaro in dejal, da gre za \"lažno pretvezo\" za priključitev delov Ukrajine, ki je v nasprotju z mednarodnim pravom. \"ZDA nikoli ne bodo priznale ukrajinskega ozemlja kot nič drugega kot del Ukrajine,\" je dejal.\n\nBritanski zunanji minister James Cleverly je dejal, da ima Združeno kraljestvo dokaze, da so ruski uradniki že postavili cilje za \"izmišljeno volilno udeležbo in delež glasov na teh lažnih referendumih\".\n\nRusija v Ukrajini izvaja referendume za priključitev\n\nPutin naj bi se dejavneje vključil v vojno\n\nRuski predsednik Putin naj bi se medtem dejavneje vključil v strateško načrtovanje vojne v Ukrajini. Po navedbah ameriških uradnikov, ki jih navaja New York Times, je Putin denimo zavrnil umik vojske iz Hersona.\n\nPutinova večja strateška vpletenost naj bi domnevno povzročila tudi napetosti na relaciji z vojaškimi poveljniki, saj naj bi jim dejal, da so vse odločitve na terenu v njegovi pristojnosti. S tem si Putin želi izogniti kakršni koli ukrajinski zmagi, ki bi lahko še dodatno zmanjšala priljubljenost vojne doma, Kremelj pa skuša z napovedjo delne mobilizacije vojakov ta teden znova prevzeti vodilno vlogo v konfliktu.\n\nTudi po navedbah britanskega obrambnega ministrstva so poveljniki ruskih sil vse bolj zaskrbljeni zaradi neuspehov v operacijah, zato se zdi, da pozornost med drugim usmerjajo v razstreljevanje jezov, da bi z njimi poplavili morebitne prehode ukrajinske vojske.\n\nNa trenje znotraj ruskih sil kaže tudi današnja zamenjava najvišjega ruskega generala, zadolženega za logistiko. \"General Dmitrij Bulgakov je bil razrešen s položaja namestnika ministra za obrambo, nadomestil pa ga bo generalpolkovnik Mihail Mizincev,\" je na Telegramu sporočilo rusko obrambno ministrstvo.\n\nInvazija in tudi nedavni uspehi ukrajinske vojske so razkrili pomembne logistične pomanjkljivosti ruskih sil. Številni analitiki menijo, da je prav logistika najšibkejši člen ruske vojske, ki ji povzroča težave že od samega začetka ofenzive.\n\nZelenski vpoklicanim Ukrajincem: Sabotirajte sovražnika\n\nUkrajinski predsednik Volodimir Zelenski je v petkovem večernem nagovoru medtem pozval prebivalce območij pod ruskim nadzorom, ki so bili vpoklicani v rusko vojsko, naj \"sabotirajo vsako sovražnikovo dejavnost\".\n\nUkrajina je odvzela diplomatsko akreditacijo iranskemu veleposlaniku zaradi uporabe iranskih brezpilotnih letal v ruski vojski, je v petek zvečer poročala ukrajinska državna agencija Ukrinform. Napovedali so tudi znatno zmanjšanje števila diplomatskega osebja na iranskem veleposlaništvu v Kijevu.\n\nUkrajinsko zunanje ministrstvo je sporočilo, da je dobava iranskega orožja Rusiji \"v neposrednem nasprotju s stališčem nevtralnosti, spoštovanja suverenosti in ozemeljske celovitosti Ukrajine\" in da gre za \"sovražno dejanje, ki je resen udarec za ukrajinsko-iranske odnose\".\n\nUkrajinske oborožene sile so v petek sporočile, da je bilo na jugu države skupno sestreljenih šest brezpilotnikov iranske izdelave. V napadu z brezpilotniki na Odeso je bil ubit en civilist.",
    "Vpoklicani ustrelil poveljnika, na fronto naj bi jih pošiljali brez urjenja": "Na peti dan mobilizacije v Rusiji in predzadnji dan referenduma v štirih vzhodnih ukrajinskih regijah so v vojaške baze začeli prihajati vpoklicani moški. Eden izmed njih je domnevno zaradi napak pri mobilizaciji ustrelil vojaškega poveljnika v regiji Irkutsk v Sibiriji. Mobilizirance naj bi brez urjenja pošiljali na fronto. Prav tako o mrtvih poročajo s protestov. Vrstijo se odzivi na grožnje Vladimirja Putina glede jedrskega orožja, medtem naj bi se ruski predsednik srečal z Aleksandrom Lukašenkom. V Rusiji se govori o zapiranju mej. Zelenski je sporočil, da so v Izjumu odkrili dve novi množični grobišči, spopadi na vzhodu in jugu države se nadaljujejo.\n\nicon-expand Zaenkrat je bilo vpoklicanih nekaj deset tisoč vojakov, poroča Guardian. FOTO: AP\n\nNezadovoljstvo z načinom mobilizacije se je pokazalo tudi v eni izmed vojaških baz v sibirski regiji Irkutsk. 25-letni vpoklicani moški, ki se ne želi bojevati v vojni, je ustrelil lokalnega vojaškega poveljnika, domnevno so odjeknili trije streli. \"Nihče ne bo šel nikamor,\" je rekel moški nekaj trenutkov, preden je začel streljati, je povedala priča za tiskovno hišo Baikal People. Strelec naj bi bil \"ogorčen nad načinom delne mobilizacije, kjer so na fronto vpoklicali tudi tiste, ki ne izpolnjujejo kriterijev,\" je lokalnim medijem nato sporočila njegova mati. Pred streljanjem naj bi poveljnik novo vpoklicane vojake pozdravljal na fronti in jih spodbujal k bojevanju, poroča Guardian. Zanesljivih podatkov o tem, ali je poveljnik napad preživel, ni, videoposnetki napada, ki so zaokrožili po spletu, pa prikazujejo, kako vojaki iz stavbe na nosilih prenašajo pokritega nepremičnega poveljnika. 25-letnika so pridržali, guverner regije pa je sporočil, da ga bodo kaznovali.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nUkrajinski generalni štab trdi, da Moskva na fronto že pošilja mobilizirane vojake, brez, da bi jih prej izurila. Tudi britansko ministrstvo za obrabo predvideva, da bo približno 10.000 moških, ki se je zaenkrat odzvalo na vpoklic, deležnih malo usposabljanja in da bodo ob prihodu na fronto brez kakršnekoli vadbe in kondicije hitro postali utrujeni. \"Pomanjkanje vojaških inštruktorjev in naglica, s katero je Rusija začela mobilizacijo, nakazujeta, da bo veliko vpoklicanih [ruskih] vojakov razporejenih na fronto z minimalnimi ustreznimi pripravami,\" so zapisali. Na napake pri vpoklicu so v nedeljo postali pozorni tudi nekateri Putinovi zavezniki, predsednica ruskega zgornjega doma Valentina Matvienko in predsednik državne dume, spodnjega doma Rusije, Vjačeslav Volodin. Guverner vladimirske regije Avdejev pa je ob napakah pri vpoklicu že v soboto mobilizirane vojake pozval, naj se \"vsak, ki bo pomotoma poklican, vrne domov\". \"Dejansko obstajajo primeri, ko je bil mobilizacijski odlok kršen. V nekaterih regijah si guvernerji dejavno prizadevajo, da bi stanje popravili,\" je novinarjem povedal tiskovni predstavnik Kremlja Dmitrij Peskov. Pri tem je poudaril, da se število primerov nespoštovanja odloka zmanjšuje in hkrati izrazil upanje, da se bodo sedaj vse napake odpravile, mobilizacija pa pospešila. Ob razglasitvi delne mobilizacije 300.000 vojakov je Putin dejal, da bo služenje vojaškega roka veljalo le za tiste z \"ustreznimi veščinami ali vojaškimi izkušnjami\". Moški še vedno bežijo iz države Nadaljuje se tudi bežanje tistih, ki se ne želijo boriti na fronti. Britanski mediji poročajo, da državo zapuščajo predvsem moški, na mejnih prehodih so daljše kolone. Od srede se je iz Rusije v Mongolijo prek mejnega prehoda Altanbulag prepeljalo več kot 3.000 Rusov. Nekdanji krimski senator (od priključitve leta 2014) Sergej Cekov je pozval k zaprtju ruskih mej za \"vojaško sposobne\", poroča RIA. Agencija še navaja, da je oblasti pozval, naj (sicer že zvišano) kazen za izogibanje vojaškemu pozivu dvignejo na 50.000 rubljev (približno 880 evrov). Rusija naj bi po poročanju medijev zaprla mejo v regiji Rostov ob in prebivalce pozvala, naj se zglasijo na vpoklicu. Ruske oblasti so sicer uradno zatrdile, da ni bilo sprejetih nobenih odločitev glede zaprtja ruskih meja in uvedbi vojnega stanja v nekaterih obmejnih regijah. Protesti se sprevračajo v večje izgrede Kritike še vedno glasno izražajo tudi v več kot 30 ruskih mestih, kjer se že peti dan zapored odvijajo demonstracije. Pridržali naj bi že več kot 2000 protestnikov, člani humanitarnih organizacij pa poročajo o zelo grobem ravnanju s protestniki, piše BBC. Policisti in vojaki so se nad demonstrante spravili tudi s pestmi, paralizatorji in pendreki. Kot smo že poročali, protestniki tudi blokirajo ceste, s čimer ovirajo mobilizacijo. Iz republike Dagestan na Kavkazu je včeraj med protesti prišlo do opozorilnih strelov, po najnovejših informacijah so se sprevrgli v večje nemire v katerih so aretirali več kot 100 ljudi.\n\nicon-expand FOTO: Profimedia icon-chevron-left icon-chevron-right\n\nPo mnenju opazovalcev je Dagestan, kjer prevladuje muslimansko prebivalstvo, ena od ruskih regij, iz katere so oblasti vpoklicale še posebej veliko moških. Tudi na splošno so aktivisti mnenja, da je mobilizacija še posebej prizadela pripadnike etničnih manjšin. Po poročanju britanskih medijev je v vojni z Ukrajino umrlo 301 vojakov iz Dagestanske regije, kar je 10-krat več kot v Moskvi.\n\nSrečanje Putina in Lukašenka: \"Naj bežijo\" Beloruski mediji poročajo , da se je Vladimir Putin sestal z beloruskim predsednikom Aleksandrom Lukašenkom. Med drugim je pogovor tekel tudi o mobilizaciji in nezadovoljstvu z njo, poroča Guardian. Beloruski predsednik je ob tem Putinu svetoval, naj tistim, ki bežijo iz države, to pusti. \"Še prosili bodo, da pridejo nazaj, takrat se boš lahko odločil, kaj boš storil z njimi,\" mu je dejal. Več informacij sledi.\n\nicon-expand Aleksander Lukašenko FOTO: AP\n\nRusija sporočila delno udeležbo in legitimnost referenduma Medtem se v štirih vzhodnih ukrajinskih regijah, ki so delno pod rusko oblastjo, odvija predzadnji dan zbiranja referendumskih podpisov o priključitvi k Rusiji. Po tem, ko so čez vikend iz Ukrajine prihajale novice, da uradnike, ki po hišah zbirajo podpise, spremljajo tudi vojaki, so nekateri ruski politiki že prepričani, da bodo regije prešle pod njihov nadzor. Eden izmed voditeljev ruske administracije v regiji Herson Kiril Stremusov je namreč dejal, da pričakuje, da bo hersonška regija ob prvi priložnosti postala del Ruske federacije, je zapisala ruska agencija RIA. \"Moje osebno mnenje je, da se bo to zgodilo zelo kmalu, prej ko bo regija poslala polnopravni subjekt, prej bomo lahko vzpostavili mirno življenje,\" je še dodal. Ruska tiskovna agencija RIA pa je še pred iztekom glasovanja objavila prve podatke o volilni udeležbi na referendumih v okupiranih Donecku, Lugansku, Zaporožju in Hersonu. Številke kažejo, da je bila udeležba zadostna, ruske oblasti so zato referendum razglasile za legitimne. V Donecku naj bi bila volilna udeležba 77-odstotna, v Hersonu pa 49-odstotna.\n\nicon-expand Referendum v Ukrajini FOTO: AP\n\nVolodimir Zelenski je Ukrajincem obljubil, da bo državo osvobodili kljub ruskim referendumom. Zahod (z njim tudi Srbija) je sicer že povedal, da rezultatov ne bo priznal. Kritike nad referendumov prihajajo tudi iz Zaporožja, državno jedrsko podjetje, ki upravlja s tamkajšnjo jedrsko elektrarno, je namreč na Telegramu zapisalo, da so se med njih pomešali pripadniki proruskih sil ter namesto njih izpolnili glasovnice. \"Pretvarjali so se, da so člani osebja. Ob koncu izmene so se pomešali med zaposlene, ki so odhajali. Med potjo do avtobusa, kjer je potekalo glasovanje, so z vzkliki izražali podporo Rusiji, glasovali, nato pa odšli,\" je zapisal Energoatom. Medtem ko se podpisi še danes zbirajo od vrat do vrat in na začasnih voliščih, bo v torek mogoče glasovati le na uradnih voliščih. Japonska prepovedala dobavo jedrskega orožja Rusiji Nadaljujejo se tudi pogovori o tem, kakšna bo naslednja poteza ruskega predsednika. Putin je namreč prejšnji teden v nagovoru z napovedjo o mobilizaciji zagrozil tudi z uporabo jedrskega orožja. ZDA so Rusijo v primeru, da bo ta orožje res uporabila, zasebno posvarile pred katastrofalnimi posledicami. Japonska je zaradi njegovih napovedi resno zaskrbljena, poroča AP. V ponedeljek je zato najvišji vladni predstavnik napovedal dodatno prepoved izvoza kemičnega orožja v Rusijo, z današnjim dnem so prepovedali izvoz kemičnega orožja za 21 ruskih organizacij, vključno z znanstvenimi laboratoriji. \"Kot edina država na svetu, ki je utrpela jedrske napade, odločno zagovarjamo, da se grožnja ali uporaba jedrskega orožja s strani Rusije nikoli ne sme zgoditi,\" je na redni tiskovni konferenci povedal Hirokazu Matsuno. Ob tem je omenil tudi komentar ameriškega svetovalca za nacionalno varnost Jakea Sullivana, ki je v nedeljo v primeru, da bo Rusija v napadih uporabila jedrsko orožje, napovedal odločno ukrepanje. Sullivan je za ameriški CBS ob tem razložil: \"Kremlju smo neposredno, zasebno in na zelo visoki ravni sporočili, da bo vsaka uporaba jedrskega orožja imela katastrofalne posledice za Rusijo, da se bodo ZDA in zavezniki odločno odzvali, in mi smo jasno in natančno povedali, kaj bo to pomenilo.\" Matsuno morebitne uporabe jedrskega orožja s strani ZDA proti Rusiji ni želel komentirati. Zelenski: Odkrili novi masovni grobišči, Ukrajina prejela ameriške rakete V nočnem nagovoru je ukrajinski predsednik Volodimir Zelenski trdil, da so njihove sile v Izjumu odkrile še dve masovni grobišči z več sto trupli. Prejšnji teden so ukrajinske oblasti v istem mestu končale z izkopom trupel 436 ljudi v množičnem grobišču. Regionalni guverner je dejal, da je večina od njih umrla nasilno in obstajajo predhodni znaki, da je bilo 30 od njih mučenih.\n\nZelenski je še povedal, da je Ukrajina od ZDA prejela rakete protizračne obrambe Nasams. Zelenski je tudi dejal, da je ruski vojaški vpoklic tiho priznanje, da se njena vojska ni sposobna boriti. Prepričan je, da bo Kijev premagal ruske sile ter znova prevzel nadzor nad južnim Hersonom in vzhodnim Donbasom. \"Vsak morilec in mučitelj bo priveden pred sodišče,\" je tudi napovedal. Na vzhodu se spopadi ne umirjajo Medtem na vzhodu in jugu države še vedno prihaja do spopadov. Tiskovna agencija Tass je ob tem poročala, da so morali volišče v okupiranem Lugansku zaradi ruskega obstreljevanja prestaviti.\n\nicon-expand Uničena Odesa. FOTO: AP",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Putin: Rusijo je nemogoče osamiti in vojna v Ukrajini jo je samo še okrepila": "Putin je dejal, da so sankcije prizadele predvsem tista ruska podjetja, ki sodelujejo z Evropo. Foto: Reuters\n\nV govoru na gospodarskem forumu v Vladivostoku na ruskem Daljnem vzhodu je Putin priznal, da se rusko gospodarstvo spopada z nekaj težavami v nekaterih panogah in regijah zaradi sankcij zahodnih držav po ruskem napadu na Ukrajino, ki jih je označil za kratkovidne in nevarnost za ves svet.\n\nRusija v konfliktu z ZDA zaradi vojne v Ukrajini po Putinovem prepričanju ni izgubila ničesar, ampak je le pridobila z novo suvereno usmeritvijo, ki je obnovila njeno svetovno moč.\n\n\"Ničesar nismo izgubili in ničesar ne bomo izgubili,\" je dejal Putin. \"Vse, kar je nepotrebno, škodljivo, in vse, kar nam preprečuje, da bi šli naprej, bomo zavrnili,\" je še dodal.\n\n\"Glede na to, kar smo pridobili, lahko rečem, da je bila glavna pridobitev krepitev naše suverenosti, in to je neizogiben rezultat tega, kar se zdaj dogaja,\" je povedal Putin in zatrdil, da bo to na koncu okrepilo državo od znotraj.\n\nV govoru je poudaril, da se bo Rusija uprla pritiskom Zahoda, da jo osami in izrine s svetovnega prizorišča, pri čemer bo svoje priložnosti iskala na drugih trgih na Bližnjem vzhodu in v azijsko-pacifiški regiji.\n\nPutin je pojasnil, da Rusija nima težav s prodajo svojih energentov po svetu kljub zahodnim sankcijam. Foto: Reuters\n\nSvet se obrača proti Aziji\n\nPutin je pojasnil, da je vojna v Ukrajini povzročila določeno polarizacijo v svetu in tudi v Rusiji. Zahodu po njegovih besedah ni uspelo z jalovim in agresivnim poskusom osamitve Rusije s sankcijami, ki so prizadele svetovno gospodarstvo v času rasti Azije, proti kateri se je začel obračati ves svet.\n\n\"Govorim o sankcijski mrzlici Zahoda z njegovim predrznim, agresivnim poskusom, da bi drugim državam vsilil modele ravnanja, jim odvzel suverenost in jih podredil svoji volji,\" je dejal Putin.\n\n\"V poskusu upora proti toku zgodovine zahodne države spodkopavajo ključne stebre svetovnega gospodarskega sistema, zgrajenega skozi stoletja,\" je dejal in dodal, da zaupanje v dolar, evro in britanski funt pada.\n\nOb tem je Putin napovedal, da bo Kitajska za plin ruskemu energetskemu velikanu Gazprom plačevala polovico v rubljih in polovico v juanih.\n\nRuski predsednik je zatrdil, da Moskva dela vse, kar je v njeni moči, da bi Ukrajini omogočila izvoz žit na svetovne trge, kjer pa se bodo po njegovem mnenju težave le še stopnjevale, zaradi česar pričakuje humanitarno katastrofo.\n\nZa dogovor o izvozu ukrajinskega žita, ki je bil dosežen ob posredovanju Združenih narodov in Turčije, je dejal, da je bil z njim nerazviti svet ogoljufan, saj žito ne gre v najrevnejše države na svetu.\n\nZa vojno v Ukrajini, ki jo Moskva označuje za posebno vojaško operacijo, je Putin dejal, da je bila namenjena okrepitvi ruske suverenosti in pomoč ljudem, ki živijo v Doneškem bazenu na vzhodu Ukrajine. Znova je ponovil svoje stališče, da je trenutno ukrajinsko vodstvo nelegitimno, saj je bilo vzpostavljeno po \"državnem udaru\" leta 2014.\n\nBodo šli 4. novembra na zasedenih ozemljih na referendum?\n\nEnotna Rusija je danes za datum za izvedbo referendumov za priključitev ozemelj na jugu in vzhodu Ukrajine predlagala 4. november. Generalni sekretar stranke Enotna Rusija, Andrej Turčak, je dejal, da se bodo po glasovanju \"Doneck, Lugansk in številna druga ruska mesta končno vrnila v domače pristanišče. In ruski svet, ki je zdaj razdeljen s formalnimi mejami, bo znova pridobil svojo celovitost\".\n\nProruske oblasti na nekaterih zasedenih ukrajinskih območjih so v preteklih mesecih izrazile namero, da jeseni izvedejo referendum o priključitvi Rusiji, med drugim v regiji Zaporožje in Herson na jugovzhodu Ukrajine. Obe regiji sta pod ruskim nadzorom že od prvih tednov vojne v Ukrajini.",
    "Na ljubljanskih ulicah: Slava Ukrajini, Rusija je terorist #video #foto": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV Ljubljani je danes ponovno potekal shod v podporo Ukrajini, na katerem se je zbralo nekaj več kot sto ljudi, ki so zavzeli ljubljanske ulice.",
    "'Rožljanje' z jedrskim orožjem: 12.700 razlogov za zaskrbljenost": "Jedrsko orožje je znova na apokaliptičnem meniju, potem ko je ruski predsednik Vladimir Putin zagrozil, da bo Rusija uporabila najbolj uničujoče orožje, če bi se zahod odločil še dodatno povečati svoj vložek v konflikt v Ukrajini. Zahod je tudi obtožil, da si prizadeva za uničenje Rusije. Grožnja je bila izrečena vzporedno z razglasitvijo delne mobilizacije v Rusiji. Znova se tako pojavljajo ugibanja in razprave o tem, koliko jedrskega orožja ima Rusija, koliko zahodne države in kakšne bi bile posledice njegove uporabe.\n\nicon-expand Izstrelitev medcelinske balistične rakete Jars. FOTO: AP\n\nRuski predsednik Vladimir Putin je zahod opozoril, da ima Rusija veliko uničevalnih orožij in ga obtožil \"jedrskega izsiljevanja\" Rusije. Pri tem ni bil specifičen, lahko pa bi imel v mislih bombardiranje največje jedrske elektrarne v Evropi, ki se nahaja v Zaporožju in je pod nadzorom ruskih sil. Potencialna nesreča in izpust radioaktivnih snovi v okolje bi po vsej verjetnosti najbolj prizadel tako Ukrajino kot Rusijo. \"Če bo ogrožena teritorialna integriteta naše države, bomo brez vsakega dvoma uporabili vsa sredstva, da zavarujemo Rusijo in njene državljane – to ni blef,\" je ob 'mobilizacijskem' nagovoru dejal Putin. Ta je sicer že na začetku invazije na Ukrajino silam za odvračanje odredil stanje bojne pripravljenosti. Gre za enote, katerih namen je odvrniti napad na Rusijo, vključno s primerom napada, ki bi vključeval jedrsko orožje. Enote so opremljene z raketami, strateškimi bombniki, podmornicami in ladjami. Vključujejo tudi protiraketni ščit, sisteme nadzora v vesolju, protizračno in protisatelitsko obrambo. Ob tem je treba dodati, da je uporaba teh sil avtorizirana le v primeru neposrednega jedrskega napada na Rusijo ali eno od njenih zaveznic. Za kar pa na zahodu zatrjujejo, da se ne bo zgodilo ter da Rusije ne ogrožajo. Nasprotno pa nekateri ukrajinski politiki že dalj časa ponavljajo, da je treba Rusijo kot državo uničiti, da ta ne bi več ogrožala svojih sosed. Na Putinova opozorila so se odzvali številni zahodni voditelji. Britanski obrambni minister Ben Wallace je dejal, da \"nobene grožnje in propaganda ne morejo prikriti dejstva, da Ukrajina vojno zmaguje\". Ameriški predsednik Joe Biden pa je v nedavnem pogovoru za ameriško televizijo CBS Putinu sporočil, naj \"nikar, nikar, nikar\" ne uporabi jedrskega orožja.\n\nUporaba jedrskega orožja bi zagotovo imela uničujoče posledice, tudi v geopolitičnem smislu, saj je bilo orožje doslej uporabljeno zgolj dvakrat – ob ameriškem uničenju Hirošime in Nagasakija avgusta 1945. V času hladne vojne so države predvsem krepile zaloge jedrskega orožja, nato pa so sledili sporazumi START med ZDA in takratno Sovjetsko zvezo ter kasneje Rusijo, ki so dosegli omejitev zalog. Še vedno pa imata dve največji jedrski sili dovolj bojnih glav za uničenje apokaliptičnih razsežnosti. Prav zaradi tega države jedrsko orožje uporabljajo kot sredstvo odvračanja. Na svetu več kot 12.000 bojnih glav Podatki o jedrski oborožitvi se sicer po podatkih agencij in organizacij razlikujejo. Vsem pa je skupen podatek, da ima največ jedrskega orožja na zalogi prav Rusija, sledijo pa ji Združene države Amerike. Po podatkih Zveze ameriških znanstvenikov (Federation of American Scientists – FAS), pri ustanovitvi katere so leta 1946 sodelovali avtorji projekta Manhattan, ima Rusija na razpolago 5977 jedrskih bojnih glav, ZDA pa 5428. Sledi jima Kitajska s 350. Četrta največja jedrska sila je Francija (290 bojnih glav), peta Velika Britanija (225), šesti Pakistan (165), sedma Indija (160), osmi Izrael (90), najmanjša jedrska sila pa je Severna Koreja z 20 jedrskimi bojnimi glavami. Skupno je po podatkih FAS na svetu okrog 12.700 bojnih glav. V klub jedrskih velesil bi se lahko v prihodnjih letih vključila tudi Iran in Belorusija. Revija Bulletin of the Atomic Scientists, na katero se pri analizi ruske jedrske oborožitve sklicuje Sky News, navaja, da ima Rusija 1588 jedrskih bojnih glav, ki jih lahko v vsakem trenutku uporabi, bodisi z izstrelitvijo balističnih raket bodisi z 'dostavo' strateških bombnikov. Ob tem ima Rusija po njihovih navedbah dodatnih 977 strateških bojnih glav ter 1921 nestrateških, ki se nahajajo v rezervi. Vendar pa strokovnjaki pravijo, da natančno število bojnih glav in orožja ni znano zaradi varovanja občutljivih informacij, poroča britanski medij.\n\nicon-expand Balistična raketa RS-24 Jars. FOTO: AP\n\nKakšno uničenje lahko povzročijo? Strokovnjakinja s Katedre za obramboslovje dr. Jelena Juvan je ob začetku ruske invazije v Ukrajini za 24UR opozorila, da je uporaba jedrskega orožja v mednarodni skupnosti točka brez vrnitve. \"Če se jedrsko orožje uporabi, se ne bi zbrisala samo Ukrajina, ampak bi se tudi še kaj drugega.\" Medcelinske balistične rakete lahko dosežejo in uničijo največja mesta na polobli. Jedrske rakete potujejo z večkratno hitrostjo zvoka. Tako bi denimo ruski projektil z uničujočo bojno glavo dosegel Veliko Britanijo v manj kot 20 minutah. Obrambni strokovnjak general Richard Barrons je takrat za Sky News dejal, da imajo bojne glave eksplozivno moč od 300 do 800 kiloton. \"Že 300 bi bilo dovolj za uničenje Washingtona, Londona ali Pariza. Razumeti moramo, da je grožnja z Ukrajinsko vojno postala globalna.\" Barrons je tudi dodal, da – ko govorimo o uporabi jedrskega orožja – ne smemo pozabiti na izstrelke z manjšo močjo. \"Na primer 203-milimetrski in 110-kilogramski izstrelek iz samohodnega 2S7 topa ima doseg 37 kilometrov. Lahko nosi tudi jedrsko bojno glavo z močjo ene kilotone. Zato, ko predsednik Putin govori o jedrskih možnostih, ima lahko tudi kaj takega v mislih.\"\n\nJedrsko bojno glavo lahko nosijo tudi manevrirne rakete Iskander, ki jih Rusija s konvencionalnimi bojnimi glavami redno uporablja v ukrajinskem konfliktu. Iskander, ki sicer velja za natančno orožje, primerljivo z ameriškim tomahavkom, lahko nosi 480-kilogramsko bojno glavo, zadene pa lahko cilje, oddaljene do 500 kilometrov. Eksplozivna moč jedrske bojne glave na Iskanderju pa po besedah Barronsa lahko znaša med 5 in 50 kiloton. Za primerjavo, 'Mali fant', ki je zravnal Hirošimo, je imel moč 15 kiloton. \"S takšnim dosegom in takšno močjo bi bile posledice uničujoče.\" Rusija sicer že več let posodablja svoj jedrski repertoar, še vedno pa je večina zalog orožja iz sovjetskih časov. Kljub temu pa ima Rusija na voljo tudi modernejše sisteme. Bulletin of the Atomic Scientists tudi navaja, da je 23. februarja Rusija v bližino Ukrajinske meje namestila več sistemov, ki imajo dvojne zmožnosti – lansirajo lahko tako jedrske kot konvencionalne rakete. Tudi druge države razvijajo svoj (taktični) jedrski potencial. Kitajska že množično proizvaja DF-26, balistično raketo srednjega dosega, ki lahko nosi večnamensko bojno glavo. Raketne zmogljivosti posledično krepita tudi Tajvan in Japonska.\n\nDruge države kupujejo ali razvijajo lastne nove rakete, pri tem pa jih vodijo varnostni pomisleki in želja po zmanjšanju odvisnosti od drugih dobaviteljev.\n\nicon-expand Načelnik ruskega generalštaba Valerij Gerasimov in obrambni minister Sergej Šojgu. FOTO: AP",
    "Rusi užaljeni: \"To je bogokletno\"": "Termometer prikaže, kako vroč je članek. Skupni seštevek je kombinacija števila klikov in komentarjev.\n\n203. dan vojne v Ukrajini. Moskva je danes kritizirala odločitev Londona, da Rusije ne povabi na pogreb kraljice Elizabete II. Predstavnica zunanjega ministrstva Marija Zaharova je odločitev označila za globoko nemoralno in dodala, da gre za bogokletno dejanje ob spominu na Elizabeto II.\n\nDnevni pregled pomembnejših dogodkov:\n\n\n\n21.02 Moskva: Ne povabiti Rusije na kraljičin pogreb je bogokletno\n\n20.20 IAEA Rusijo poziva k umiku iz jedrske elektrarne v Zaporožju\n\n19.30 ZDA kritične do srečanja med Putinom in Xijem\n\n15.41 Putin v pogovorih s Xijem pohvalil držo Kitajske glede Ukrajine\n\n14.25 Rusko sodišče Novi Gazeti odvzelo licenco za spletno objavljanje\n\n11.59 Nenadoma je umrl novinar, ki je bil blizu Putinu\n\n11.13 Zelenski: Šole so spremenili v smetišča, cerkve pa v stranišča\n\n11.09 Rusi uničili nebotičnik, pod ruševinami štirje ljudje?\n\n10.55 V Kijev je prispela predsednica Evropske komisije Ursula von der Leyen\n\n9.11 Poplave v ukrajinskem mestu Krivi Rog upadajo\n\n7.41 Ta človek je nov obraz ruske invazije\n\n6.34 Voda ogroža ukrajinsko mesto\n\n6.30 Zelenski je po obisku bojišča imel nesrečo\n\n6.26 Ukrajinci osvobodili še eno mesto v smeri Hersona?\n\n21.02 Moskva: Ne povabiti Rusije na kraljičin pogreb je bogokletno\n\nMoskva je danes kritizirala odločitev Londona, da Rusije ne povabi na pogreb kraljice Elizabete II. Predstavnica zunanjega ministrstva Marija Zaharova je odločitev označila za globoko nemoralno in dodala, da gre za bogokletno dejanje ob spominu na Elizabeto II., poroča francoska tiskovna agencija AFP.\n\n\"Ta britanski poskus izkoriščanja nacionalne tragedije, ki se je dotaknila src milijonov ljudi po vsem svetu, v geopolitične namene za obračun z našo državo ... Ocenjujemo kot globoko nemoralen,\" je v izjavi dejala Zaharova.\n\nDiplomatski odnosi med Združenim kraljestvom in Rusijo so se po ruski invaziji na Ukrajino skoraj povsem sesuli, tiskovni predstavnik ruskega predsednika Vladimirja Putina pa je že pred tem dejal, da ta ne razmišlja o udeležbi na pogrebu.\n\nPo informacijah britanske mreže BBC na pogreb poleg predstavnikov Rusije prav tako niso bili povabljeni predstavniki Belorusije in Mjanmara. Vabila niso prejeli niti predstavniki Sirije, Venezuele in Afganistana. Severna Koreja, Iran in Nikaragva pa so bili povabljeni, da v London pošljejo le veleposlanike, ne pa tudi voditeljev držav.\n\n20.20 IAEA Rusijo poziva k umiku iz jedrske elektrarne v Zaporožju\n\nSvet guvernerjev Mednarodne agencije za jedrsko energijo (IAEA) je pozval Rusijo, naj se odpove ukrajinski jedrski elektrarni v Zaporožju. Ruska vojska in ruska državna jedrska korporacija Rosatom morata prekiniti vse dejavnosti v jedrski elektrarni in nadzor vrniti ukrajinskim oblastem, je zahteval organ odločanja IAEA na Dunaju.\n\nVojaška zasedba elektrarne \"znatno [povečuje] tveganje jedrske nesreče ali incidenta, ki ogroža prebivalstvo Ukrajine, sosednje države in mednarodno skupnost\", je zapisano v resoluciji sveta guvernerjev, ki je bila danes sprejeta na Dunaju, poroča nemška tiskovna agencija dpa.\n\nOkolica največje jedrske elektrarne v Evropi je bila v zadnjih tednih večkrat prizorišče obstreljevanja. Moskva in Kijev se za napade medsebojno obtožujeta.\n\nPo okvarah zunanjega napajanja, ki se uporablja za hlajenje jeder reaktorjev, je bila elektrarna konec tedna popolnoma ustavljena. Medtem so bili obnovljeni električni vodi, ki zagotavljajo hlajenje tudi ob zaustavitvi elektrarne.\n\nObmočje prekinitve ognja okoli jedrske elektrarne, ki ga je predlagal prvi mož IAEA Rafael Grossi, je bilo v resoluciji poudarjeno, vendar ni bilo izrecno podprto.\n\nGrossi je v ponedeljek sam priznal, da so različna vprašanja glede zasnove takšnega območja še vedno nerešena. Po navedbah diplomatov je za resolucijo glasovalo 26 od 35 držav, zastopanih v svetu guvernerjev.\n\nRusija in Kitajska sta glasovali proti. Sedem držav se je glasovanja vzdržalo.\n\n19.30 ZDA kritične do srečanja med Putinom in Xijem\n\nPredstavnik Sveta za nacionalno varnost ZDA John Kirby je kritiziral današnje srečanje kitajskega predsednika Xija Jinpinga z ruskim kolegom Vladimirjem Putinom in dejal, da zdaj ni čas za normalne odnose z Rusijo. Putin je v Uzbekistanu sicer pohvalil držo Kitajske, kar zadeva rusko vojno v Ukrajini.\n\n\"Ves svet bi moral biti enoten proti temu, kar počne gospod Putin. Kitajska je pred izbiro,\" je dejal Kirby, ki pa ni pozabil dodati, da Kitajska neposredno ne podpira ruskega napada na Ukrajino, četudi se ni pridružila sankcijam proti Moskvi.\n\nKirby je menil, da je pri srečanju šlo predvsem za dobrikanje Putina Kitajcem, ker je v Ukrajini pod velikim pritiskom zaradi nedavnih vojaških porazov.\n\nPutin in Xi sta se danes sestala v uzbekistanskem Samarkandu ob robu vrha voditeljev Šanghajske organizacije za sodelovanje (SCO). To je bilo njuno prvo srečanje od začetka vojne v Ukrajini. Predstavila sta enotno fronto proti ZDA, pri čemer je Putin obljubil Xiju polno podporo v zvezi s tajvanskim vprašanjem.\n\nKitajska ohranja nevtralno držo glede ruske invazije v Ukrajini. Omejila se je predvsem na pozive k miroljubnemu reševanju sporov in ponujanje humanitarne pomoči. Peking se sicer strinja s stališčem Moskve, da je širitev Nata pripomogla k izbruhu vojne.\n\nTrgovina med državama se je v preteklem času povečala, deloma tudi zato, ker kitajski izdelki zapolnjujejo tržne vrzeli v Rusiji, ki so nastale zaradi sankcij, Kitajska pa iz sosednje države kupuje bistveno več energije.\n\n15.41 Putin v pogovorih s Xijem pohvalil držo Kitajske glede Ukrajine\n\nRuski predsednik Vladimir Putin je danes na srečanju s kitajskim predsednikom Xi Jinpingom v Uzbekistanu obsodil poskuse ustvarjanja \"enopolarnega sveta\" in pohvalil uravnoteženo držo Kitajske glede Ukrajine. Ob tem se je zavezal k polni podpori Kitajske v zvezi s tajvanskim vprašanjem, poroča francoska tiskovna agencija AFP.\n\nNa prvih osebnih pogovorih po začetku konflikta v Ukrajini je Putin jasno izrekel kritiko na račun Združenih držav Amerike. \"Poskusi ustvarjanja enopolarnega sveta so v zadnjem času dobili povsem grdo obliko in so popolnoma nesprejemljivi,\" je dejal ruski predsednik.\n\nXi je Putinu zagotovil, da si je Kitajska z Rusijo pripravljena prizadevati, da bi prevzeli vlogo velikih sil in odigrali vodilno vlogo pri vnašanju stabilnosti in pozitivne energije v svet, ki ga pretresa socialni nemir.\n\n\"Zelo cenimo uravnoteženo držo naših kitajskih prijateljev v zvezi z ukrajinsko krizo,\" je Putin dejal Xiju. Dodal je, da Rusija razume pomisleke Kitajske, ne da bi pri tem navedel, katera vprašanja je Kitajska morda izpostavila v zvezi z Ukrajino.\n\nPutin je dodal, da se Rusija drži načela enotne Kitajske in obsoja provokacije ZDA in \"njihovih satelitov\" v Tajvanski ožini. Pozval je k globalni krepitvi SCO in izrazil prepričanje, da bo današnje srečanje pripomoglo h krepitvi rusko-kitajskega partnerstva.\n\nVoditelja sta se v spremstvu delegacij sestala ob robu vrha voditeljev Šanghajske organizacije za sodelovanje (SCO) v uzbekistanskem mestu Samarkand.\n\nPutin in Xi sta se nazadnje srečala v začetku februarja v Pekingu na otvoritvi zimskih olimpijskih iger. Od takrat sta ohranjala stike prek telefonskih pogovorov.\n\nKitajska ohranja nevtralno držo glede ruske invazije v Ukrajini. Omejila se je predvsem na pozive k miroljubnemu reševanju sporov in nudenje humanitarne pomoči. Peking se sicer strinja s stališčem Moskve, da je širitev Nata pripomogla k izbruhu vojne.\n\nTrgovina med državama se je v preteklem času povečala, deloma tudi zato, ker kitajski izdelki zapolnjujejo tržne vrzeli v Rusiji, ki so nastale zaradi sankcij, Kitajska pa iz sosednje države kupuje bistveno več energije.\n\n14.25 Rusko sodišče Novi Gazeti odvzelo licenco za spletno objavljanje\n\nRusko vrhovno sodišče je danes razveljavilo dovoljenje za spletno objavljanje neodvisnega časnika Nova Gazeta, so po poročanju francoske tiskovne agencije AFP sporočili iz tega vodilnega ruskega opozicijskega medija. Današnja odločitev je sledila sodbam, s katerimi je sodišče na začetku tega meseca časniku odvzelo dovoljenje za tiskano izdajo.\n\n\"Vrhovno sodišče Ruske federacije je odredilo ustavitev dejavnosti spletne strani Nove Gazete,\" je v izjavi na družbenih omrežjih zapisalo uredništvo ruskega opozicijskega medija. Dodali so, da se bodo na odločitev pritožili.\n\nPojasnili so, da je bila odločitev sprejeta na podlagi zahtev ruskega državnega nadzornega organa za medije Roskomnadzor, ki je zapisal, da so pri Novi Gazeti kršili sporni državni zakon o \"tujih agentih\".\n\nČasnik, katerega urednik Dmitrij Muratov je lani prejel Nobelovo nagrado za mir, se je v zadnjih mesecih približal popolni prepovedi objavljanja. Omejitve so bile uvedene kmalu po smrti zadnjega sovjetskega voditelja Mihaila Gorbačova, ki je pomagal pri ustanovitvi Nove Gazete v začetku 90. let prejšnjega stoletja.\n\nČasnik je konec marca že prekinil izdajanje do konca vojaškega posredovanja Moskve v Ukrajini, potem ko so bile v državi uvedene številne medijske omejitve za poročanje o konfliktu. Večina njegovih novinarjev in urednikov je zapustila državo.\n\nVsi glavni neodvisni mediji, vključno z radijsko postajo Odmev Moskve in televizijskim kanalom Dožd, so bili v Rusiji ukinjeni oziroma so prekinili svoje delovanje v državi. Ta mesec je sodišče v Moskvi za 22 let zaprlo uglednega nekdanjega novinarja Ivana Safronova zaradi izdaje državnih skrivnosti.\n\n11.59 Nenadoma je umrl novinar, ki je bil blizu Putinu\n\nNovinar Vladimir Nikolajevič Sungorkin, zaveznik ruskega predsednika Vladimirja Putina, je umrl na službenem potovanju v vasi Roščino.\n\nBil je glavni urednik ruskega državnega časopisa Komsomolska pravda. Časopis poroča, da je šlo za nenadno smrt.\n\n\"Zgodilo se je popolnoma nenadoma, nič od tega ni bilo pričakovano. Bili smo v vasi Roščino. Odpravljali smo se proti Habarovsku. Vse je bilo v redu,\" je zapisal njegov kolega Leonid Zaharov.\n\nJust FYI ❗\n\nVladimir Sungorkin, editor-in-chief and general director of Komsomolskaya Pravda, has died. It is reported by TASS. pic.twitter.com/JWbTjCeH6b — LX #NAFO (@LXSummer1) September 14, 2022\n\nPo besedah ​​Zaharova je Sungorkin omedlel nekaj minut po tem, ko je skupini predlagal, naj najdejo prijetno mesto za kosilo.\n\n\"Čez tri minute se je začel dušiti. Odnesli smo ga na svež zrak. Zdravnik, ki je opravil prvi pregled, je rekel, da ga je verjetno zadela možganska kap,\" je še povedal.\n\nPutin je včeraj ob smrti novinarja izrazil sožalje svojcem in poudaril njegovo predanost svojemu poklicu. \"Smrt Vladimirja Nikolajeviča Sungorkina je velika izguba za domače novinarstvo, za vse nas. Bil je patriot, izjemna, ustvarjalno nadarjena oseba,\" je dejal Putin.\n\n11.13 Zelenski: Šole so spremenili v smetišča, cerkve pa v stranišča\n\nPrvi mož Ukrajine Volodimir Zelenski je po obisku vojaških enot v Izjumu, kjer je imel prometno nesrečo, nagovoril javnost.\n\n\"Ruska vojska je v regiji Harkov že več kot pet mesecev in v tem času okupatorji niso niti poskušali narediti kaj za ljudi. Samo rušili in plenili so. Za seboj so pustili porušene vasi, v nekaterih ni niti ene nepoškodovane hiše. Okupatorji so šole spremenili v smetišča, cerkve pa v stranišča,\" je dejal Zelenski.\n\nPovedal je tudi, da Rusi z raketami merijo na objekte, ki nimajo vojaške vrednosti. \"Pravzaprav merijo na sto tisoče civilistov. To je še en razlog, da bo Rusija izgubila,\" je poudaril Zelenski.\n\n11.09 Rusi uničili nebotičnik, pod ruševinami štirje ljudje?\n\nPavlo Kirilenko, ukrajinski guverner Donecka, je na Telegramu sporočil, da so Rusi okoli polnoči uničili nebotičnik v Bahmutu. Po prvih informacijah bi lahko bili pod ruševinami štirje ljudje. Na kraju so reševalci.\n\nV Torecku so Rusi merili na bolnišnico, en človek je bil ranjen, trije oddelki pa poškodovani. V Mirnogradu so civilisti naleteli na mino, pri čemer je bil en človek poškodovan.\n\n\"Vsak zločin Rusov je skrbno dokumentiran. Za vse bodo odgovarjali,\" je zapisal Kirilenko.\n\nNjegove trditve niso bile neodvisno preverjene.\n\n10.55 V Kijev je prispela predsednica Evropske komisije Ursula von der Leyen\n\nV Kijev je prispela predsednica Evropske komisije Ursula von der Leyen. Na Twitterju je zapisala, da se bo srečala s predsednikom Volodimirjem Zelenskim in ukrajinskim premierjem Denisom Šmihalom.\n\nVon der Leynova je včeraj v nagovoru pred Evropskim parlamentom v Strasbourgu vztrajala, da \"Putinu ne bo uspelo, Evropa bo zmagala\". Dodala je, da bo EU ostala pri sankcijah proti Rusiji. \"Sankcije ostajajo,\" je dejala. \"To je čas, da pokažemo odločnost, ne pa da popustimo.\"\n\n🇺🇦 In Kyiv, for my 3rd visit since the start of Russia’s war.\n\n\n\nSo much has changed.\n\nUkraine is now a 🇪🇺 candidate.\n\n\n\nI’ll discuss with @ZelenskyyUa and @Denys_Shmyhal how to continue getting our economies and people closer while Ukraine progresses towards accession. pic.twitter.com/zs9tMm0Mx1 — Ursula von der Leyen (@vonderleyen) September 15, 2022\n\n9.11 Poplave v ukrajinskem mestu Krivi Rog upadajo\n\nPo ruskem napadu z osmimi križarskimi raketami v sredo je bila poplavljena civilna vodna infrastruktura v mestu Krivi Rog.\n\nReuters poroča, da je Oleksandr Vilkul, vodja vojaške uprave Krivi Rog, dejal, da je bilo poplavljenih 112 domov, vendar dela za popravilo jezu na reki potekajo, \"poplave pa upadajo\".\n\n7.41 Ta človek je nov obraz ruske invazije\n\nInštitut za proučevanje vojne je objavil novo analizo in zemljevid vojne v Ukrajini.\n\n\"Finančnik skupine Wagner Jevgenij Prigožin se je uveljavil kot obraz ruske 'posebne vojaške operacije' v Ukrajini. 14. septembra je imel Prigožin govor o novačenju,\" so zapisali na inštitutu.\n\n6.34 Voda ogroža ukrajinsko mesto\n\nKrivi Rog, mesto v južni Ukrajini, se po ruskem zračnem napadu spopada z naraščajočo gladino vode, je povedal svetovalec Zelenskega Anton Geraščenko.\n\nPravi, da je bilo na lokalno infrastrukturo izstreljenih osem križarskih raket. Na spletu je objavil tudi posnetek.\n\n\"Rakete so bile usmerjene proti hidravličnim napravam. To je povzročilo dvig vodostaja reke Ingulec,\" je tvitnil.\n\nNamestnik vodje predsednikovega urada Kiril Timošenko je pred tem dejal, da v napadu ni bilo civilnih žrtev.\n\n1 / 4 2 / 4 3 / 4 4 / 4\n\n.@ZelenskyyUa: “The terrorist state continues to wage a war against civilians. The missile strikes on hydraulic structures to flood Kryvyi Rih. All they can do is to sow panic. Can it break us? Not at all. Will they face a fair response? Definitely yes.”\n\n🔗https://t.co/GNu7dKbglz pic.twitter.com/fY8JZTD0GC — MFA of Ukraine 🇺🇦 (@MFA_Ukraine) September 14, 2022\n\n6.30 Zelenski je po obisku bojišča imel nesrečo\n\nVoznik avtomobila ukrajinskega voditelja je po obisku bojišča v Izjumu trčil v drugo vozilo. Predsednik ni bil huje poškodovan, je dejal njegov tiskovni predstavnik. Zelenski se je iz Izjuma, kjer je obiskal vojaške enote, vračal v Kijev.\n\nV ukrajinski prestolnici je v predsedniško povorko trčilo osebno vozilo, je v objavi na Facebooku sporočil njegov tiskovni predstavnik Sergij Nikiforov.\n\nVozniku drugega vozila je zdravniška ekipa Zelenskega zagotovila prvo pomoč, odpeljali so ga z reševalnim vozilom, je povedal. Zdravniki so pregledali predsednika, ki se ni huje poškodoval, je zapisal Nikiforov. Kakšne poškodbe je dobil Zelenski, ni navedel.\n\nTiskovni predstavnik je dodal, da okoliščine nesreče preiskujejo.\n\n6.26 Ukrajinci osvobodili še eno mesto v smeri Hersona?\n\nUkrajinske oblasti so sporočile, da so njihove sile osvobodile mesto Kiselivka. To je majhno mesto na jugu, na poti proti Hersonu.\n\n\"Ukrajinska vojska mora, preden napade Ruse v Hersonu, osvoboditi še vas Čornobajivka,\" poroča Kyiv Post.",
    "Na prvi bojni črti v Ukrajini poleg slovenskega tudi hrvaško orožje #vŽivo": "207. dan vojne v Ukrajini. Na Twitterjevem profilu Ukraine Weapons Tracker, ki spremlja orožje, uporabljeno v vojni v Ukrajini, so objavili, da so topovi M-46 130 mm, ki jih je Hrvaška podarila Ukrajini, že v uporabi na prvi frontni črti v regiji Doneck. V uporabi naj bi bilo tudi 35 bojnih vozil nekdanje JLA, ki pa jih je Ukrajini podarila Slovenija.\n\n#Ukraine: Recently delivered Croatian 🇭🇷 M-46 130mm field guns are already used by the Ukrainian army on front-lines in #Donetsk Oblast. Along with M-46 guns the Ukrainian army received a significant amount of ammo- in these photos we can see Croatian-made OF-482M HE projectiles. pic.twitter.com/FxKwRwG6WP — 🇺🇦 Ukraine Weapons Tracker (@UAWeapons) September 19, 2022\n\nDnevni pregled pomembnejših dogodkov:\n\n\n\n20.54 Na prvi bojni črti v Ukrajini poleg slovenskega tudi hrvaško orožje\n\n17.44 Ukrajinska vojska naj bi beležila nove uspehe na vzhodu države\n\n16.17 Dodik odkrito podprl invazijo Rusije na Ukrajino\n\n15.05 Ruski separatisti uslužbenca Ovseja obsodili na 13 let zapora\n\n14.33 Rusija obtožbe Kijeva o vojnih zločinih v Izjumu označila za laž\n\n13.36 Putinov človek Nemčiji in Veliki Britaniji grozil z jedrskim napadom\n\n13.09 Baltske države in Poljska uvedle omejitve za vstop ruskih državljanov\n\n9.35 Ukrajina Rusijo obtožila napada na jedrsko elektrarno na jugu države\n\n7.00 Ukrajina: V eksploziji umrlo 200 Rusov\n\n6.30 Ukrajinski poveljnik: S tem nas bodo Rusi uničili\n\n20.54 Na prvi bojni črti v Ukrajini poleg slovenskega tudi hrvaško orožje\n\nInformacijska agencija ukrajinskega obrambnega ministrstva Armijinform je objavila poročilo s fronte v regiji Doneck. Kot so sporočili, so topniške enote, ene od mehaniziranih brigad v regiji, od sovražnikov oddaljene med osem in deset kilometrov, nanje pa streljajo s topovi M-45, poroča hrvaški Index.\n\nNa Twitterjevem profilu Ukraine Weapons Tracker, ki spremlja orožje, uporabljeno v vojni v Ukrajini, so objavili, da so topovi M-46 130 mm, ki jih je Hrvaška podarila Ukrajini, že v uporabi na prvi frontni črti v regiji Doneck.\n\n\"Pred kratkim dostavljene hrvaške topove M-46 kalibra 130 mm ukrajinska vojska že uporablja na frontnih črtah v regiji Doneck. Skupaj z omenjenimi topovi je ukrajinska vojska prejela tudi precejšnjo količino streliva. Na slikah je mogoče videti hrvaške rakete OF-482M HE,\" je zapisano v objavi na Twitterju.\n\nV uporabi pa naj bi bilo tudi 35 bojnih vozil nekdanje JLA, ki jih je Ukrajini donirala Slovenija.\n\n17.44 Ukrajinska vojska naj bi beležila nove uspehe na vzhodu države\n\nIz vzhodne Ukrajine znova prihajajo poročila o uspešnem napredovanju ukrajinskih enot, ki naj bi ruske sile v regijah Harkov, Doneck in Lugansk potisnile nazaj. Mediji v Kijevu so danes poročali o ponovnem zavzetju mesta Jarova na levem bregu reke Severski Donec. Uradne potrditve z ukrajinske ali ruske strani o tem za zdaj ni bilo. Pred tem so sicer zakrožili videoposnetki o uspešnem napredovanju ukrajinskih vojakov na levem bregu reke Oskil v regiji Harkov pri Kupjansku in Borovi, poroča nemška tiskovna agencija dpa.\n\nPoleg tega naj bi ukrajinskim enotam uspelo tudi prečkati Severski Donec pri Bilohorivki in začeti napad na Kremino. Vodja proruskih separatistov iz Donecka Denis Pušilin je medtem na ruski televiziji dejal, da naj bi sicer preprečili napad na to mestece, ki je od aprila pod ruskim nadzorom. Bilohorivka, ki jo po besedah ukrajinskega vojaškega guvernerja luganske regije Sergija Hajdaja znova nadzorujejo ukrajinske enote, leži na območju Luganska, prav tako tudi Kremina. Ruska stran je sicer v začetku poletja sporočila, da so osvojili vso regijo.\n\nUkrajinska vojska medtem od začetka meseca v okviru obsežene protiofenzive beleži uspehe proti ruskim silam na vzhodu Ukrajine. Rusi so se bili tako med drugim prisiljeni umakniti z območja Harkova. Iz vzhodnoukrajinskega mesta Doneck, ki je pod nadzorom ruskih sil, pa so medtem poročali o topniškem obstreljevanju, v katerem je bilo ubitih najmanj 13 ljudi. Lokalni mediji so danes poročali, da sta dve granati zadeli avtobusno postajo in bližnjo trgovino.\n\nPodatkov o številu ranjenih za zdaj ni na voljo. Lokalne oblasti so za obstreljevanje obtožile ukrajinske enote, Kijev pa tovrstne obtožbe redno zavrača in Moskvo obtožuje, da sama izvaja napade s ciljem ustvarjanja novic za lastne medije. Poročil o napadu po poročanju dpa ni bilo mogoče neodvisno potrditi.\n\n16.17 Dodik odkrito podprl invazijo Rusije na Ukrajino\n\nSrbski član predsedstva Bosne in Hercegovine Milorad Dodik je v pogovoru za rusko tiskovno agencijo Tass odkrito podprl invazijo Rusije na Ukrajino. Po njegovem mnenju je bila ta nujna zaradi zaščite ukrajinskih Rusov. Njihov položaj je primerjal s položajem bosanskih Srbov v BiH, ki da ne morejo živeti z muslimani in si želijo biti del Srbije.\n\nZahod po besedah Dodika več let ni ukrepal ob \"iztrebljanju ruske populacije v Ukrajini\", Rusija pa je morala ukrepati. \"Rusija izvaja posebno operacijo, katere namen je resnično ta, da uniči sovražnika, svojo misijo pa opravlja tako, da je čim manj žrtev,\" je Dodik izjavil dan pred torkovim srečanjem z ruskim predsednikom Vladimirjem Putinom v Moskvi.\n\nSpomnil je na Putinov govor v Münchnu leta 2007, ko ga Zahod po njegovem mnenju ni vzel resno. \"Vsi se spomnimo opozorila predsednika Putina na münchenski konferenci, da Rusija ne more mirno gledati približevanja svojim mejam in da tega ne bo nikoli dopustila. Vseh teh dolgotrajnih opozoril niso jemali resno. Zahod se do nas, Srbov, lahko vede drzno, nam prekine dostop do nafte, uvede sankcije, a Rusija je druga zgodba. Te predrznosti niso sprejeli dobro. Rusija se je morala maščevati,\" je opozoril Dodik.\n\nSrbski član predsedstva BiH je v pogovoru za Tass izrazil tudi prepričanje, da je Rusija vedno spoštovala mednarodno pravo, kršile pa so ga države Zahoda, ki jih je primerjal s tretjim rajhom. Da Srbi v BiH težijo proti Srbiji, je po njegovih besedah naravno. \"Podobno je z Rusi v Ukrajini, ki jih je 15 milijonov, vodstvo te države pa jim je prepovedalo ruski jezik. Posebno operacijo Rusije v Ukrajini upravičuje zaščita pravic lastnega naroda. Tako tudi mi tu z muslimani ne moremo imeti skupne šole, skupnih učbenikov,\" je dodal Dodik. Poudaril je, da odcepitev Republike Srbske od BiH ostaja njegov cilj, za njegovo uresničitev pa v Banjaluki po njegovih besedah samo čakajo na pravi trenutek.\n\nSrečanje Dodika z ruskim predsednikom je potrdila Dodikova svetovalka za zunanjo politiko Ana Trišić Babić, na dnevnem redu pa bodo predvsem gospodarske teme. BiH se je sicer pridružila sankcijam Zahoda proti Rusiji in obsodila invazijo, a stališče BiH do vojne v Ukrajini ni enotno, saj Dodik že od začetka podpira Rusijo in nasprotuje uvedbi sankcij.\n\n15.05 Ruski separatisti uslužbenca Ovseja obsodili na 13 let zapora\n\nRuski separatisti v vzhodni Ukrajini so uslužbenca Organizacije za varnost in sodelovanje v Evropi (Ovse) obsodili na 13 let zapora. Obtožujejo ga veleizdaje, poročajo ruske tiskovne agencije.\n\n\"Sodni senat je Dmitrija Pavloviča Šabanova spoznal za krivega in ga obsodil na 13 let zapora,\" poroča RIA Novosti. Šabanov, ki so ga aretirali letos aprila, je obtožen posredovanja tajnih podatkov tujim obveščevalnim službam, pa poroča francoska tiskovna agencija.\n\nOSCE employee Dmitry Shabanov has been sentenced to 13 years in prison in the so-called Lugansk People's Republic.\n\nHe was a security assistant at the OSCE mission in Stakhanov. Authorities in the LRL accused him of treason and spying pic.twitter.com/QPlC3MqwDx — Belsat in English (@Belsat_Eng) September 19, 2022\n\n14.33 Rusija obtožbe Kijeva o vojnih zločinih v Izjumu označila za laž\n\nRuske oblasti so danes zavrnile obtožbe Kijeva, da so ruske oborožene sile v severovzhodni ukrajinski regiji Harkov zagrešile vojne zločine. Obtožbe so označile za lažne in dodale, da gre za enake neutemeljene obtožbe vojnih zločinov kot spomladi v Buči, poročajo tuje tiskovne agencije.\n\n\"Gre za enake neutemeljene obtožbe kot v Buči. Gre za lažne obtožbe in seveda bomo v tej zgodbi zagovarjali resnico,\" je na novinarski konferenci po navedbah španske tiskovne agencije EFE dejal tiskovni predstavnik Kremlja Dmitrij Peskov.\n\nV zadnjih dneh, odkar je bilo mesto Izjum v regiji Harkov osvobojeno izpod ruskega nadzora, so tam odkrili množično grobišče s približno 450 neoznačenimi grobovi. Guverner regije Harkov Oleg Sinegubov je opozoril, da so bili na kar 99 odstotkih najdenih trupel znaki nasilne smrti. Več trupel naj bi imelo zvezane roke za hrbtom, ena oseba pa je bila pokopana z vrvjo okoli vratu. Ukrajinska policija je medtem sporočila, da so v na novo osvobojenih krajih, kot sta Izjum in Balaklija, našli tudi približno deset prostorov za mučenje.\n\nUkrajinski predsednik Volodimir Zelenski je odkritje množičnih grobišč že primerjal s spomladanskim pokolom v Buči in ponovno pozval k ustanovitvi posebnega mednarodnega sodišča, pred katerim bi Rusija odgovarjala za svoje zločine v Ukrajini.\n\nEvropska unija je domnevna grozodejstva že obsodila, češko predsedstvo EU pa je pozvalo k ustanovitvi mednarodnega tribunala za vojne zločine, na katerem bi sodili odgovornim za poboje. Tudi misija Združenih narodov za človekove pravice, ki je nameščena v Ukrajini, je sporočila, da namerava preiskati grozodejstva.\n\n13.36 Putinov človek Nemčiji in Veliki Britaniji grozil z jedrskim napadom\n\nV pogovoru za CBS je ameriški predsednik Joe Biden Vladimirja Putina pozval, naj ne uporabi jedrskega oziroma kemičnega orožja za ponovno pridobitev izgubljenega ozemlja v Ukrajini. O Bidnovem pozivu so razpravljali tudi v oddaji na ruski televiziji, ki jo vodi Putinov zaveznik Vladimir Solovjov.\n\nV oddaji je Andrej Guruljov, član odbora za obrambo in poslanec ruske dume, odkrito grozil z jedrskim napadom. \"Je Biden rekel, da bomo mogoče uporabili jedrsko orožje v Ukrajini? Mogoče je, da ga bomo uporabili, a zagotovo ne v Ukrajini. Tukaj bomo morali še vedno živeti. Če bomo uporabili jedrsko orožje, bo to v središču sprejemanja odločitev in to je Berlin,\" je bil jasen Guruljov.\n\nV nadaljevanju, ko je pogovor tekel o Natu, je izjavil, da je Rusija sposobna Britansko otočje v treh minutah spremeniti v puščavo.\n\nMeanwhile in Russia, more of the usual: nuclear threats against Germany and Britain, cautioning NATO against going into Ukraine. This directly clashes with their lies, constantly spewed by state TV, that Russia is already at war with NATO & \"uniformed NATO troops\" are in Ukraine. pic.twitter.com/ioMgbrzhbF — Julia Davis (@JuliaDavisNews) September 19, 2022\n\n13.09 Baltske države in Poljska uvedle omejitve za vstop ruskih državljanov\n\nLitva, Latvija, Estonija in Poljska so se dogovorile, da bodo z današnjim dnem omejile vstop za ruske državljane na svoje ozemlje. Zanje tako s schengenskim vizumom za turistične, poslovne, športne ali kulturne namene vstop v te države od zdaj ne bo več dovoljen, poroča nemška tiskovna agencija dpa.\n\nMedtem ko je bilo do zdaj prek omenjenih štirih držav še mogoče vstopiti v druge države schengenskega območja, to zdaj ne bo več mogoče. Ruskim državljanom s schengenskim vizumom bodo od zdaj zavrnili vstop ne glede na to, katera država članica ga je izdala.\n\nVseeno pa bodo veljale nekatere izjeme, med drugim za disidente, v primeru humanitarnih ali družinskih razlogov in za imetnike dovoljenj za bivanje v državah članicah EU.\n\nEstonska predsednica vlade Kaja Kallas je medtem pozvala tudi druge države, naj se pridružijo prepovedi vstopa ruskim državljanom, za kar pa v EU za zdaj ni potrebnega soglasja. \"Uporabiti moramo vsa orodja, da bi Rusijo prisilili k prenehanju te vojne,\" je dodala.\n\nDržave članice EU so sicer 9. septembra potrdile zamrznitev sporazuma o poenostavljenem izdajanju vizumov med EU in Rusijo, kar je ruskim državljanom precej otežilo pridobivanje schengenskih vizumov.\n\n9.35 Ukrajina Rusijo obtožila napada na nuklearko na jugu države\n\nUkrajinski operater jedrskih elektrarn Energoatom je danes obtožil ruske sile, da so napadle drugo največjo nuklearko na jugu države. Ukrajinski predsednik Volodimir Zelenski je napad že obsodil, v nedeljskem govoru pa je zatrdil, da so spričo uspeha protiofenzive odločeni osvoboditi vsa ozemlja, ki jih je zasedla Rusija.\n\n\"Danes je ruska vojska izvedla raketni napad na industrijsko območje jedrske elektrarne Pivdenoukrajinsk,\" je na Telegramu zapisal Energoatom in opozoril, da je močna eksplozija odjeknila le 300 metrov od reaktorjev. Eksplozija naj bi poškodovala več kot sto oken na stavbi elektrarne, poroča francoska tiskovna agencija AFP. Energoatom je prav tako objavil fotografije dva metra globokega kraterja, kamor naj bi treščila raketa, in dodal, da v napadu nihče od osebja elektrarne ni bil poškodovan.\n\nNa ruski napad se je že odzval ukrajinski predsednik Zelenski, ki je obsodil napad in ponovil, da Rusija ogroža ves svet in se jo mora ustaviti, preden bo prepozno.\n\nZelenski je medtem v nedeljo v svojem dnevnem video nagovoru dejal, da nameravajo zaradi uspeha ukrajinske protiofenzive ponovno zavzeti vsa ozemlja v Ukrajini, ki jih je zasedla Rusija. \"Morda se komu zdi, da smo po seriji zmag nekoliko utihnili,\" je dejal in nadaljeval, da so v resnici v teku priprave na ponovno zavzetje ključnih mest Mariupolj, Melitopolj in Herson.\n\nKot je še nadaljeval, pa si ukrajinske sile ne bodo prizadevale samo za ponovno osvojitev ozemlja, ki so ga nadzorovale pred začetkom ruske invazije februarja, ampak tudi za ozemlja v Donbasu in na Krimu, poroča nemška tiskovna agencija dpa.\n\nKijev je sicer od začetka septembra v okviru protiofenzive ponovno zavzel že več kot 6.000 kvadratnih kilometrov ozemlja na jugu in vzhodu Ukrajine. Analiza britanskega obrambnega ministrstva ugotavlja, da je Rusija v zadnjem tednu zato znatno povečala število napadov na civilno infrastrukturo z raketami dolgega dosega.\n\nGlede na neuspehe, s katerimi se Moskva sooča na fronti, ministrstvo opozarja, da bo ruska vojska verjetno nadaljevala s takšnimi napadi, da bi spodkopala javno moralo v Ukrajini.\n\n7.00 Ukrajina: V eksploziji umrlo 200 Rusov\n\nUkrajinski guverner regije Lugansk Sergej Hajdaj je povedal, da je v nedeljo v eksploziji v okupiranem mestu Svatov umrlo okoli 200 Rusov.\n\nMedtem je britansko obrambno ministrstvo objavilo novo dnevno poročilo njihove obveščevalne službe o razmerah v Ukrajini. \"Rusija je v zadnjih desetih dneh v Ukrajini najverjetneje izgubila najmanj štiri bojna letala, s čimer se je število izgubljenih letal povzpelo na približno 55 od začetka invazije,\" so zapisali v poročilu. Britanci menijo, da se je to zgodilo, ker ruski piloti niso dobro seznanjeni z razmerami na terenu.\n\n6.30 Ukrajinski poveljnik: S tem nas bodo Rusi uničili\n\nPo navedbah ukrajinskega vojaškega poveljnika so ostanke brezpilotnih letal shahed-136 odkrili na tleh med protiofenzivo, ki jo je ta mesec Ukrajina začela v severovzhodnih regijah države.\n\nGre za orožje, ki nosi bojno konico, težko okoli 36 kilogramov, mogoče pa ga je izstreliti iz zadnjega dela tovornjaka s kesonom, je pojasnil. \"Gre za zelo resen problem. Brez protiukrepov bodo brezpilotna letala uničila celotno ukrajinsko vojsko. Namesto da bi izstrelili sto topniških granat, je lažje izpustiti enega od teh dronov,\" je še povedal vojaški poveljnik.",
    "Šokantna fotografija ujetnika obkrožila svet: »Tako Rusija nadaljuje sramotno dediščino nacizma« (FOTO)": "Fotografija, ki jo je v petek, 23. septembra, delilo ukrajinsko obrambno ministrstvo, prikazujejo grozljive posledice ruskega ujetništva na vojaku Mihajlu Dianovem. Na prvi fotografiji je Dianov videti fit in zdrav, ko pozira v vojaški opremi. Toda novejša fotografija, ki je bila očitno posneta po njegovi izpustitvi iz ujetništva, prikazuje borčevo shujšano in vidno šibkejše telo – njegova desna roka pa je zvita. »Ukrajinski vojak Mihajlo Dianov je med srečneži: v nasprotju z nekaterimi drugimi ujetniki je preživel rusko ujetništvo,« je ob fotografiji zapisalo ukrajinsko obrambno ministrstvo. »Tako se Rusija 'drži' ženevske konvencije. Tako Rusija nadaljuje sramotno dediščino nacizma.«\n\nCNN je sicer opozoril, da ni mogel preveriti pristnosti fotografije, ki se je množično delila na družbenih omrežjih, je pa Mihajlova sestra Aljona Lavruško potrdila, da je na šokantni nedavni fotografiji res njen brat. Za Ukrainsko Pravdo je povedala: »Njegovo fizično stanje je resno, seveda. Toda psihično ... Mihajlo zelo močan. Izjemno je vesel, da se je vrnil. Pravi: 'Hodim in diham čist, svobodni zrak.'« Dodala je še, da mora Dianov na operacijo roke, saj gre najverjetneje za absces, poleg tega mu v roki manjkajo štirje centimetri kosti.\n\nUkrajinski predsednik Volodimir Zelenski je v četrtek potrdil, da je bilo več kot 200 Ukrajincev izpuščenih iz ruskega ujetništva in so zdaj 'na varnem', med njimi pet poveljnikov Azova, ki bodo do konca vojne v udobnih razmerah v Turčiji.",
    "\"Poslanstvo naših vojakov v Ukrajini je zaščititi ljudi in seveda samo Rusijo\"": "\"Poslanstvo naših vojakov v Ukrajini je zaščititi ljudi in seveda zaščititi samo Rusijo,\" je dejal Putin v televizijskem govoru. Dejal je tudi, da je Ukrajina začela ustvarjati protirusko enklavo, ki ogroža Rusijo, poroča francoska tiskovna agencija AFP.\n\n\"Poslanstvo naših vojakov v Ukrajini je zaščititi ljudi in seveda zaščititi samo Rusijo,\" je dejal Putin v televizijskem govoru. Dejal je tudi, da je Ukrajina začela ustvarjati protirusko enklavo, ki ogroža Rusijo, poroča francoska tiskovna agencija AFP. Foto: Guliverimage\n\n189. dan vojne v Ukrajini. Ruski predsednik Vladimir Putin je danes obiskal rusko eksklavo Kaliningrad na obali Baltskega morja, kjer se je srečal z učenci kaliningrajskih šol in odgovarjal na vprašanja o različnih temah. Rusija je medtem danes začela z obsežnimi vojaškimi vajami Vostok 2022 na ruskem daljnem vzhodu, ki naj bi predvidoma potekale do 7. septembra. Po navedbah Moskve bo na vajah sodelovalo več kot 50 tisoč vojakov. Med sodelujočimi državami je več ruskih sosed, med drugim ruska ključna zaveznica Kitajska, pa tudi Sirija in Indija. Ravil Maganov, generalni direktor drugega največjega ruskega izvoznika nafte Lukoil, je danes umrl po padcu skozi okno bolnišnice v Moskvi, je za Reuters povedal dobro obveščen vir.\n\nPomembnejši poudarki dneva:\n\n\n\n18.27 Ekipa IAEA začela z delom v jedrski elektrarni Zaporožje\n\n17.51 Putin ob naraščanju napetosti obiskal Kaliningrad\n\n16.53 V Rusiji začetek obsežnih vojaških vaj Vostok 2022\n\n16.49 V Ukrajini od začetka vojne popolnoma uničenih najmanj 225 izobraževalnih ustanov\n\n16.46 Rusija zamrznitev vizumskega sporazuma označila za absurdno odločitev EU\n\n12.00 V jedrski elektrarni Zaporožje ustavili reaktor\n\n11.44 Rdeči križ pozval k zaščiti jedrske elektrarne v Zaporožju\n\n10.06 Generalni direktor Lukoila umrl po padcu skozi okno\n\n9.56 Kijev Moskvo obtožil obstreljevanja tik pred prihodom ekipe IAEA\n\n8.22 Ruske sile v Donecku ubile pet civilistov\n\n8.18 Severna Koreja razmišlja o napotitvi gradbenih delavcev v Ukrajino\n\n8.02 Ukrajina zatrjuje, da so Rusom povzročili velike izgube\n\n6.59 Kijev prebivalcem svetuje evakuacijo pred začetkom zime\n\n6.45 Rusija bi lahko začela novačiti obsojene kriminalce\n\n18.27 Ekipa IAEA začela z delom v jedrski elektrarni Zaporožje\n\nEkipa strokovnjakov Mednarodne agencije za jedrsko energijo (IAEA), ki je danes prispela v jedrsko elektrarno Zaporožje na jugu Ukrajine, je že začela s preučevanjem njenega stanja. Generalni direktor IAEA Rafael Grossi je ob tem dejal, da bodo ostali v objektu, vendar pa ni navedel, koliko ljudi bo ostalo in do kdaj.\n\n\"Danes smo dosegli nekaj zelo pomembnega, in nujno je, da IAEA ostaja tukaj. Naj svet ve, da IAEA ostaja v Zaporožju,\" je Grossi po inšpekcijskem pregledu dejal v videoposnetku, ki ga je objavila ruska tiskovna agencija RIA Novosti. Pri tem ni navedel, koliko ljudi bo ostalo in do kdaj, je pa poudaril, da si bo IAEA prizadevala vzpostaviti stalno prisotnost v jedrski elektrarni.\n\n\"Med pregledom nam je v le nekaj urah uspelo zbrati veliko informacij. Ključne stvari, ki sem jih moral videti, sem videl, pojasnila pa so bila zelo jasna,\" je dejal Grossi in hkrati opozoril na predano delo osebja in vodstva elektrarne, ki kljub zelo težkim okoliščinam profesionalno opravljajo svoje delo, poroča francoska tiskovna agencija AFP.\n\nPo poročanju ruske tiskovne agencije Interfax je generalni direktor IAEA že danes popoldne z delom svoje ekipe zapustil elektrarno, in sicer s štirimi od devetih vozil, s katerimi je ekipa IAEA prispela.\n\nEkipa strokovnjakov IAEA, ki naj bi v elektrarni ostala do sobote, bo med misijo v Zaporožju ocenila tudi fizično škodo, ugotovila funkcionalnost njenih varnostnih in zaščitnih sistemov, ocenila stanje osebja in izvedla nujne nadzorne dejavnosti.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije. Strah pred jedrsko katastrofo se je povečal po tem, ko so se v začetku julija okrepili spopadi v njeni okolici. Odgovornost za obstreljevanje sprti strani vseskozi prelagata druga na drugo.\n\n17.51 Putin ob naraščanju napetosti obiskal Kaliningrad\n\nRuski predsednik Vladimir Putin je danes obiskal rusko eksklavo Kaliningrad na obali Baltskega morja. V okviru obiska se je Putin ob začetku šolskega leta srečal z učenci kaliningrajskih šol in odgovarjal na vprašanja o različnih temah, od gospodarstva in raziskovanja vesolja do vojaškega posredovanja Moskve v Ukrajini.\n\n\"Poslanstvo naših vojakov v Ukrajini je zaščititi ljudi in seveda zaščititi samo Rusijo,\" je dejal Putin v televizijskem govoru. Dejal je tudi, da je Ukrajina začela ustvarjati protirusko enklavo, ki ogroža Rusijo, poroča francoska tiskovna agencija AFP.\n\nDo Putinovega obiska v Kaliningradu prihaja sredi naraščajočih napetosti med Moskvo in Brusljem, potem ko je EU Rusijo zaradi njene invazije na Ukrajini obremenila z več obsežnimi paketi sankcij.\n\nMočno militarizirana eksklava Kaliningrad meji na Litvo in Poljsko, ki sta odločno podprli Ukrajino v sporu z Moskvo, nima pa kopenske meje z Rusijo. Regija je od Rusije ločena vse od razpada Sovjetske zveze, ko je Litva postala neodvisna država.\n\nRusija se je junija sprla z Litvo, potem ko je ta blokirala prevoz ruskega blaga iz Rusije prek Litve v Kaliningrad, za katerega prav tako veljajo sankcije EU. Po protestih in grožnjah iz Moskve je Evropska komisija objavila nove smernice za tranzitni promet do Kaliningrada, ki določajo, da lahko Rusija po železnici tja brez večjih omejitev pripelje civilno blago. Tranzit vojaškega blaga ter blaga in tehnologije z dvojno rabo, za katere veljajo sankcije, pa je še vedno prepovedan.\n\nPrejšnji mesec je Rusija sporočila, da je v Kaliningradu namestila tri vojaška letala, opremljena z najsodobnejšimi hipersoničnimi raketami kinzhal, ki bodo v pripravljenosti 24 ur na dan.\n\n16.53 V Rusiji začetek obsežnih vojaških vaj Vostok 2022\n\nAktivna faza vaj se je začela v jutranjih urah z vajami bojnih letal, protiletalskih enot in simulacijami odstranjevanja min v Japonskem morju. \"Posadke bojnega letalstva se bodo urile v prestrezanju zračnih ciljev in izvajanju zračnih napadov na zemeljske cilje,\" je rusko obrambno ministrstvo navedlo v izjavi in objavilo posnetke, na katerih je videti vojaška letala, ki vzletajo, letijo v formaciji in izvajajo manevre.\n\nPo navedbah Moskve bo na vajah sodelovalo več kot 50 tisoč vojakov, ki bodo uporabili več kot pet tisoč enot vojaške opreme, vključno s 140 letali in 60 vojaškimi ladjami. Med sodelujočimi državami je med drugim tudi ruska ključna zaveznica Kitajska, poroča francoska tiskovna agencija AFP.\n\nVaje bodo predvidoma potekale do 7. septembra na več vojaških vadiščih v vzhodni Sibiriji, na daljnem vzhodu Rusije in v Japonskem morju. Potekale bodo pod poveljstvom ruskega generalštaba, obsegale pa bodo usposabljanje za obrambne in napadalne akcije na kopnem, v zraku ter v Japonskem in Ohotskem morju.\n\nKitajska je sredi meseca potrdila, da svoje vojake pošilja v Rusijo, kjer se bodo udeležili vojaških vaj Vostok 2022. Ob tem so v Pekingu dejali, da prisotnost kitajskih sil na skupnih vajah \"nikakor ni povezana s trenutnimi regionalnimi in mednarodnimi razmerami\", temveč je sodelovanje del tekočega dvostranskega sporazuma o sodelovanju z Rusijo.\n\nMoskva je izvedbo skupnih vaj Vostok 2022 − enega največjih ruskih vadbenih vojaških manevrov do zdaj − napovedala prejšnji mesec, kljub temu da od februarja izvaja vojaško operacijo v Ukrajini. Zadnje vaje podobnega obsega so potekale leta 2018.\n\n16.49 V Ukrajini od začetka vojne popolnoma uničenih najmanj 225 izobraževalnih ustanov\n\nKljub vojni v državi, ki traja že več kot pol leta, se je tudi za več sto tisoč ukrajinskih učencev, dijakov in študentov danes začelo novo šolsko leto. Od začetka ruske invazije je bilo v Ukrajini sicer skupno poškodovanih že več kot 2.100 izobraževalnih ustanov, najmanj 225 pa jih je bilo popolnoma uničenih, so sporočili iz Kijeva.\n\n\"Danes je 1. september − vaš dan, pomemben dan za vse nas, dan znanja,\" je danes prek videosporočila učence, dijake in študente nagovoril ukrajinski predsednik Volodimir Zelenski. Dodal je, da je letošnji začetek šole zaradi vojnega stanja precej drugačen, poroča nemška tiskovna agencija dpa.\n\n\"Nekateri so daleč od doma, v drugih regijah Ukrajine, nekateri celo v drugih državah,\" je dejal Zelenski. V Ukrajini in drugih nekdanjih sovjetskih republikah se novo šolsko leto tako v šolah kot na univerzah tradicionalno začne 1. septembra.\n\nPo podatkih ukrajinskih oblasti je bilo od začetka ruske invazije na Ukrajino v državi zaradi bombardiranja in obstreljevanja poškodovanih 2.199 izobraževalnih ustanov, 225 pa jih je bilo popolnoma uničenih, poroča francoska tiskovna agencija AFP. Po podatkih dpa je bilo poškodovanih 2.164, uničenih pa 272 ustanov.\n\nPolovica od 23 tisoč šol, ki jih je pregledalo ukrajinsko ministrstvo za šolstvo, je opremljenih z bunkerji, kjer bo potekal pouk. Tiste šole, ki bunkerjev nimajo, bodo pouk izvajale prek spleta. Na območjih pod ukrajinskim nadzorom je po podatkih ministrstva redni pouk v živo obnovilo le približno 27 odstotkov vseh šol. 42 odstotkov jih bo pouk izvajalo prek spleta, preostale pa v mešani obliki.\n\nBritanska nevladna organizacija Center za informacijsko odpornost (CIR) je danes sporočila, da je preverila 41 ustanov, ki so bile v Harkovu skorajda stalne tarče ruskega obstreljevanja in so \"delno ali povsem uničene\". \"Tisoči učencev v Harkovu so trenutno prikrajšani za varen dostop do izobraževanja, tehnične in specializirane opreme ter poklicnega usposabljanja, in temu ni videti konca,\" piše v poročilu CIR.\n\nPo oceni organizacije je bilo obstreljevanje izobraževalnih ustanov v mestu, ki je pred vojno štelo približno 1,4 milijona prebivalcev, \"ciljno usmerjeno in ne stranski produkt vsesplošnih napadov na civilno infrastrukturo\". Med tarčami naj bi bili med drugim internat za slabovidne študente, 218 let stara univerzitetna knjižnica, univerzitetni vadbeni bazen, ki so ga uporabljali olimpijski športniki, in skoraj 100 let stara poklicna šola, navaja AFP.\n\nCIR v poročilu navaja, da je obstreljevanje \"onemogočilo varen dostop do specializirane opreme za otroke s posebnimi potrebami, ogrozilo knjige, ki so prej preživele drugo svetovno vojno, sabotiralo olimpijske sanje in prekinilo pouk na visokih šolah, ki so delovale že več generacij\".\n\nPo poročanju tujih medijev, med njimi britanskega BBC in dpa, je na območjih pod nadzorom ruskih sil prišlo do prehoda na ruščino kot učni jezik in ruske učne načrte. Rusko obrambno ministrstvo sicer navaja, da je v več kot 1.400 šolah na ozemljih pod nadzorom Moskve več kot 326 tisoč učencev.\n\n16.48 Ekipa strokovnjakov IAEA prispela v jedrsko elektrarno Zaporožje\n\nEkipa strokovnjakov Mednarodne agencije za jedrsko energijo (IAEA) je danes prispela v jedrsko elektrarno Zaporožje na jugu Ukrajine, je na Telegramu sporočil ukrajinski operater jedrskih elektrarn Energoatom. V elektrarni naj bi ostala do sobote, poroča nemška tiskovna agencija dpa.\n\nMesto Energodar, v bližini katerega se nahaja jedrska elektrarna Zaporožje, je bilo po trditvah ukrajinskih oblasti pred obiskom inšpektorjev IAEA ponoči ponovno tarča obstreljevanja. Zaradi tega so ustavili enega od reaktorjev.\n\n14-članska ekipa IAEA naj bi v oblegani jedrski elektrarni Zaporožje, kjer bo ostala predvidoma do sobote, med drugim ocenila fizično škodo, ugotovila funkcionalnost njenih varnostnih in zaščitnih sistemov, ocenila stanje osebja in izvedla nujne nadzorne dejavnosti.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije. Strah pred jedrsko katastrofo se je povečal po tem, ko so se v začetku julija okrepili spopadi v njeni okolici. Odgovornost za obstreljevanje sprti strani vseskozi prelagata druga na drugo.\n\n16.46 Rusija zamrznitev vizumskega sporazuma označila za absurdno odločitev EU\n\nRuske oblasti so danes obsodile odločitev zunanjih ministrov Evropske unije, da se zaradi vojne v Ukrajini zamrzne sporazum o poenostavljenem izdajanju vizumov med EU in Rusijo. Moskva je pri tem posvarila pred morebitnimi povračilnimi ukrepi, poroča francoska tiskovna agencija AFP.\n\n\"To je slabo za Ruse. Pridobivanje vizumov bo trajalo dlje, a bo to otežilo razmere tudi za Evropejce,\" je na novinarski konferenci dejal tiskovni predstavnik Kremlja Dmitrij Peskov in zamrznitev sporazuma označil za še eno absurdno odločitev Zahoda v nizu nenehnih absurdov.\n\nZunanji ministri EU so v sredo na neuradnem zasedanju v Pragi dosegli politično soglasje o tem, da se popolnoma zamrzne sporazum med EU in Rusijo o poenostavljenem izdajanju vizumov iz leta 2007. To pomeni, da bodo ruski državljani precej težje pridobili schengenski vizum.\n\nVeč držav, predvsem Poljska in baltske, so sicer zahtevale popolno prepoved izdajanja turističnih vizumov ruskim državljanom. Bodo pa lahko te države, ki mejijo na Rusijo, z nacionalnimi ukrepi omejile vstopanje od tam.\n\nNekatere vzhodne članice EU so Rusom že prenehale izdajati turistične vizume, vendar se lahko ruski državljani z vizumi, ki so jih izdale druge članice, prosto gibljejo znotraj 26 držav − poleg 22 članic EU so to še Islandija, Lihtenštajn, Norveška in Švica. Še dodatnih 19 držav zunaj območja sprejema tujce, ki potujejo s schengenskim vizumom.\n\nUkrajinski zunanji minister Dmitro Kuleba je zamrznitev sporazuma v sredo označil za \"polovičen ukrep\" in dejal, da bi bilo treba vstop v EU dovoliti zgolj tistim ruskim državljanom, ki državo zapuščajo iz humanitarnih ali političnih razlogov.\n\n12.00 V jedrski elektrarni Zaporožje ustavili reaktor\n\nV jedrski elektrarni Zaporožje na jugu Ukrajine so zaradi ruskega obstreljevanja ustavili enega od reaktorjev, je danes sporočil ukrajinski operater jedrskih elektrarn Energoatom. V nuklearki danes pričakujejo inšpektorje Mednarodne agencije za jedrsko energijo (IAEA), ki so po poročanju nemške tiskovne agencije dpa že na območju pod nadzorom ruske vojske. \"Po najnovejših podatkih so prečkali nadzorno točko Vasilivka in v prihodnji uri jih pričakujemo v mestu Energodar,\" je povedal vodja ruskih okupacijskih oblasti v Energodarju Aleksander Volga.\n\nMesto Energodar, v bližini katerega stoji nuklearka Zaporožje, je bilo po trditvah ukrajinskih oblasti pred obiskom inšpektorjev IAEA ponoči tarča obstreljevanja. Zaradi tega so ustavili enega od reaktorjev jedrske elektrarne.\n\nKot je prek družbenega omrežja Telegram sporočil Energoatom, so zaradi napadov ob 4.57 po lokalnem času ustavili peti reaktor nuklearke. Šesti reaktor še vedno deluje v ukrajinskem energetskem sistemu, proizvaja pa tudi elektriko za potrebe nuklearke, je še pojasnil Energoatom.\n\nV uradu ukrajinskega predsednika Volodimirja Zelenskega so Rusijo obtožili, da želi preprečiti obisk delegacije IAEA v Zaporožju, na svoji spletni strani poroča britanski BBC.\n\nRuske sile medtem obtožujejo ukrajinsko vojsko, da od 8. ure po krajevnem času obstreljuje zbirališče delegacije IAEA blizu kraja Vasilivka in nuklearko Zaporožje, poroča ruska tiskovna agencija TASS.\n\n11. 44 Rdeči križ pozval k zaščiti jedrske elektrarne v Zaporožju\n\nSkrajni čas je, da se prenehamo igrati z ognjem in namesto tega sprejmemo konkretne ukrepe za zaščito jedrske elektrarne v Zaporožju, je danes dejal generalni direktor Mednarodnega odbora Rdečega križa (ICRC) Robert Mardini. Pozval je k ustavitvi vseh vojaških aktivnosti v bližini nuklearke in posvaril pred morebitnimi katastrofalnimi posledicami.\n\nMardini je obenem pozval k zaščiti vseh drugih jedrskih objektov v Ukrajini. \"Najmanjša napačna presoja lahko povzroči opustošenje, ki ga bomo obžalovali še desetletja,\" je ob tem opozoril.\n\n10.06 Generalni direktor Lukoila umrl po padcu skozi okno\n\nRavil Maganov, generalni direktor drugega največjega ruskega izvoznika nafte Lukoil, je danes umrl po padcu skozi okno bolnišnice v Moskvi, je za Reuters povedal dobro obveščen vir.\n\nO smrti 67-letnika ob sklicevanju na neimenovane vire poročajo tudi nekateri ruski mediji. Maganov se je v bolnišnici zdravil zaradi težav s srcem in depresijo, padel pa naj bi iz šestega nadstropja kliničnega centra.\n\nPolicija je sprožila preiskavo, po poročanju medijev pa je najverjetnejši vzrok samomor.\n\n⚡️ Vice President of Lukoil Ravil Maganov threw himself from the 6th floor of the TSKL in Moscow.\n\n\n\nThe oilman died on the spot from his injuries, his body was discovered by medical personnel. The reasons for what happened have not yet been established. pic.twitter.com/kCPewki86l — Flash (@Flash43191300) September 1, 2022\n\nIz družbe Lukoil so sporočili, da je Maganov umrl po \"hudi bolezni\". \"Z globokim obžalovanjem sporočamo, da je po hudi bolezni umrl Ravil Maganov,\" je Lukoil zapisal v izjavi, ki jo povzema francoska tiskovna agencija AFP. Podrobnosti smrti niso razkrili.\n\nMaganov je že drugi izmed vodilnih mož Lukoila, ki je v zadnjih mesecih umrl v skrivnostnih okoliščinah. V začetku maja letos je svet namreč pretresla smrt nekdanjega direktorja Lukoila Aleksandra Subotina. Oligarh naj bi umrl zaradi zastrupitve, ki je bila posledica terapije ob domnevnem \"zdravljenju alkoholnega mačka\". Šaman naj bi Subotinu z nožem naredil ureznino v kožo, v katero je potem nakapljal žabji strup.\n\nTudi sicer so od začetka leta našli mrtvih več vodilnih uslužbencev ruskih energetskih podjetij, vsi naj bi si vzeli življenje.\n\n9.56 Kijev Moskvo obtožil obstreljevanja tik pred prihodom ekipe IAEA\n\nKijev je danes ruske sile obtožil, da so pred obiskom inšpektorjev Mednarodne agencije za jedrsko energijo (IAEA) napadle mesto Energodar, kjer stoji jedrska elektrarna Zaporožje. Vodja IAEA Rafael Grossi je obljubil, da bo skupina inšpektorjev kljub spopadom svoj obisk nadaljevala.\n\nOd zore so ruske enote \"z minometi obstreljevale Energodar ter pri tem uporabile avtomatsko orožje in rakete\", je na Telegramu ob fotografijah poškodovanih stavb dejal župan mesta Dmitro Orlov. \"Zahtevamo, da Rusija opusti svoje provokacije in omogoči IAEA dostop do tega ukrajinskega jedrskega objekta,\" je dodal.\n\n\"Zavedamo se trenutnih razmer. Prišlo je do vojaških aktivnosti, tudi danes zjutraj, pred nekaj minutami /.../, vendar se ne bomo ustavili,\" je novinarjem povedal Grossi, preden se je danes zjutraj z ekipo 13 strokovnjakov odpravil proti elektrarni.\n\n\"Vemo, da obstaja sivo območje, kjer se začne zadnja linija ukrajinske obrambe in prva linija ruskih okupacijskih sil in kjer so tveganja velika,\" je dejal Grossi. Kot je dodal, morajo kljub tveganjem opraviti to \"zelo pomembno nalogo\".\n\nStrokovnjaki IAEA naj bi v oblegani nuklearki, kjer bodo ostali predvidoma do sobote, med drugim ocenili fizično škodo, ugotovili funkcionalnost njenih varnostnih in zaščitnih sistemov, ocenili položaj osebja in izvedli nujne nadzorne dejavnosti.\n\n8.22 Ruske sile ubile pet civilistov\n\nPavlo Kirilenko, guverner oblasti v Donecku, je sporočil, da so ruske sile ubile pet civilistov in ranile 12 ljudi.\n\n8.18 Severna Koreja razmišlja o napotitvi gradbenih delavcev v Ukrajino\n\nSeverna Koreja je izrazila zanimanje za napotitev gradbenih delavcev za pomoč pri obnovi infrastrukture na ozemljih pod rusko okupacijo v vzhodni Ukrajini.\n\nZamisel odkrito podpirajo visoki ruski uradniki in diplomati, ki severnokorejske delavce vidijo kot poceni in pridno delovno silo. \"Severnokorejski delavci bi lahko delali v izjemno težkih razmerah,\" je v intervjuju dejal ruski veleposlanik v Severni Koreji.\n\nSeverna Koreja je že julija priznala neodvisnost samooklicanih ljudskih republik Doneck in Lugansk, s čimer se je glede konflikta v Ukrajini še bolj povezala z Rusijo. Severnokorejski veleposlanik v Moskvi se je pred kratkim srečal s predstavniki teh dveh separatističnih ozemelj. Izrazil je optimizem glede sodelovanja na področju delovnih migracij.\n\nPogovori so potekali po tem, ko je Severna Koreja julija postala edina država poleg Rusije in Sirije, ki je priznala neodvisnost Donecka in Luganska.\n\n8.02 Ukrajina zatrjuje, da so Rusom povzročili velike izgube\n\nUkrajina zatrjuje, da so ruskim silam na jugu Ukrajine prizadejali velike izgube, poroča kijevski časnik Kyiv Independent.\n\n\"Operativno poveljstvo na jugu Ukrajine poroča, da so ukrajinske oborožene sile uničile 201 ruskega vojaka, 12 tankov T-72, 18 oklepnih vozil, več kot ducat različnih artilerijskih enot in šest skladišč streliva,\" medijsko poročilo ukrajinske vojske povzema Kyiv Independent.\n\n6.59 Kijev prebivalcem svetuje evakuacijo pred začetkom zime\n\nUkrajinska vlada prebivalcem, ki živijo na vzhodu in jugu države, kjer potekajo boji, svetuje, naj od tam odidejo pred začetkom zime. \"Pozivam k evakuaciji iz Donecka, Hersona, Zaporožja in dela harkovske regije pred začetkom hladnega vremena,\" je v sredo za ukrajinsko televizijo povedala podpredsednica vlade Irina Vereščuk.\n\n\"Tisti, ki lahko, naj odidejo postopoma in načrtno,\" je dodala Vereščukova.\n\nPrebivalcem je prav tako svetovala, naj se na območja, kjer živijo, ne vračajo pred prihodnjo pomladjo, čeprav bodo težave z ogrevanjem tam rešili. Po njenih besedah je ukrajinska vlada za zdaj odredila prisilno evakuacijo le v regiji Doneck, medtem ko druga omenjena območja še preverjajo.\n\nUkrajinsko vodstvo zaradi ruske invazije pričakuje težko zimo. Oskrba z ogrevanjem, elektriko in vodo v nekaterih delih države zaradi poškodovane infrastrukture ne bo delovala ali pa bo delovala le v omejenem obsegu.\n\nMedtem se je ukrajinski predsednik Volodimir Zelenski v sredo že drugič v nekaj dneh sestal z vodji ukrajinske vojske, policije in tajne službe, poroča dpa. Kot je dejal v svojem rednem večernem nagovoru, mu je vojska poročala o dogajanju na fronti, a podrobnosti ni navedel.\n\n\"Povedal bom le eno: v imenu naše obveščevalne službe se želim zahvaliti vsem ljudem, ki nas močno podpirajo na jugu države, zlasti na Krimu,\" je dejal ter dodal, da je obveščevalna služba hvaležna za namige in da poskuša te čim bolj izkoristiti.\n\n6.45 Rusija bi lahko začela novačiti obsojene kriminalce\n\nRusiji resno primanjkuje vojaškega osebja v Ukrajini in išče nove načine za povečanje števila svojih vojaških enot, sta za CNN povedala dva ameriška uradnika. Najnovejša ocena ZDA temelji na podatkih njihovih obveščevalnih služb.\n\nZDA navajajo, da si rusko ministrstvo za obrambo na več načinov prizadeva za mobilizacijo prebivalcev Rusije, ki bi nadomestili manjkajoče vojakov na fronti. Med drugim naj bi silila ranjene vojake, da se ponovno pridružijo agresiji na Ukrajino, in najemala osebje iz zasebnih varnostnih podjetij.\n\nZDA tudi trdijo, da bo rusko obrambno ministrstvo za popolnitev svojih vrst najverjetneje rekrutiralo obsojene kriminalce v Ukrajini. V zameno jim bodo ponudili pomilostitev in finančno nadomestilo.\n\nRuski predsednik Vladimir Putin je prejšnji teden vojaškemu vrhu ukazal, naj število vojakov poveča za 137 tisoč oseb, čeprav ni bilo jasno, kako namerava rusko obrambno ministrstvo doseči ta cilj. V začetku tega meseca je Pentagon ocenil, da je bilo med vojno v Ukrajini ubitih ali ranjenih kar 80 tisoč ruskih vojakov.",
    "Rusija po posredovanju Savdijcev izpustila deset vojnih ujetnikov, tudi državljana Hrvaške": "Vojni ujetniki po pristanku v Riadu. Foto: Reuters\n\nSavdske oblasti izpuščenim ujetnikom \"omogočajo postopke za varno vrnitev v njihove države\", je v izjavi zapisalo savdsko zunanje ministrstvo. Premestitev v zalivsko državo je bila izvedena po prizadevanjih kronskega princa Mohameda bin Salmana, de facto vladarja Savdske Arabije, še pojasnjujejo v izjavi.\n\nIzpustitev britanskih zapornikov je pozdravila britanska premierka Liz Truss. \"Izjemno dobrodošla je novica, da se bo pet britanskih državljanov, ki so jih proruske sile zadrževale v vzhodni Ukrajini, varno vrnilo, s čimer se bodo končali meseci negotovosti in trpljenja njih in njihovih družin,\" je tvitnila in se ukrajinskemu predsedniku Volodimirju Zelenskemu in Savdski Arabiji zahvalila za pomoč pri osvoboditvi ujetnikov.\n\nNa izpustitev hrvaškega državljana Vjekoslava Prebega so se že tudi odzvali v Zagrebu, poroča hrvaški spletni portal N1.\n\nMed desetimi izpuščenimi je tudi državljan Hrvaške. Foto: Reuters\n\n\"Vlada Republike Hrvaške skupaj z ministrstvom za zunanje zadeve že od prvega dne predano dela in sodeluje z ukrajinskimi organi pri osvoboditvi Prebega, o čemer sta se pogovarjala tudi predsednik vlade RH Andrej Plenković in ukrajinsko vodstvo med majskim obiskom v Ukrajini. Ob tem se zahvaljujemo Savdski Arabiji in prestolonasledniku Mohamedu bin Salmanu za angažiranost, pa tudi ukrajinski strani za sodelovanje in srčno pomoč pri reševanju tega primera,\" so sporočili s hrvaškega ministrstva za zunanje in evropske zadeve.\n\nErdogan: Izmenjava 200 vojnih ujetnikov\n\nV torek je turški predsednik Recep Tayyip Erdogan v pogovoru za ameriško televizijo PBS dejal, da sta se Rusija in Ukrajina dogovorili o izmenjavi 200 ujetnikov, kar naj bi bila ena največjih izmenjav v sedemmesečni vojni. Erdogan sicer ni navedel podrobnosti o izmenjavi, je pa ljudi, ki naj bi jih izmenjali, označil za talce.",
    "Nevarne besede Rusinje, ki jo Putin vabi za zaprta vrata": "Dvainštiridesetletna Margarita Simonjan, ki je v času od začetka vojne Putina med svojimi televizijskimi nastopi večkrat pozvala, naj uporabi jedrsko orožje, in prebivalce Rusije mirila, da razlogov za skrb ni, saj bomo tako ali tako nekoč vsi umrli, je v enem svojih junijskih gostovanj na ruski državni televiziji dejala, da se v Ukrajini ne dogaja posebna vojaška operacija, kot uradna Moskva zdaj trdi že več kot pol leta. Po njenih besedah naj bi šlo v resnici za državljansko vojno.\n\nDvainštiridesetletna Margarita Simonjan, ki je v času od začetka vojne Putina med svojimi televizijskimi nastopi večkrat pozvala, naj uporabi jedrsko orožje, in prebivalce Rusije mirila, da razlogov za skrb ni, saj bomo tako ali tako nekoč vsi umrli, je v enem svojih junijskih gostovanj na ruski državni televiziji dejala, da se v Ukrajini ne dogaja posebna vojaška operacija, kot uradna Moskva zdaj trdi že več kot pol leta. Po njenih besedah naj bi šlo v resnici za državljansko vojno. Foto: Reuters\n\n188. dan vojne v Ukrajini. Margarita Simonjan, urednica ruskega državnega medija RT in ena najvplivnejših propagandistk v Rusiji, se je na smrt zadnjega voditelja Sovjetske zveze Mihaila Gorbačova odzvala s kratkim sporočilom, s katerim po mnenju nekaterih med vrsticami namiguje, da bi morala Rusija ponovno združiti nekdanje sovjetske republike. Simonjanova, ki se za zaprtimi vrati redno srečuje s Putinom, je sicer že pred časom zatrjevala, da je Ukrajina, tudi nekdaj del Sovjetske zveze, v resnici ruska last.\n\nPomembnejši poudarki dneva:\n\n\n\n19.00 Bi Putinova medijska zaupnica obudila Sovjetsko zvezo?\n\n18.31 Kuleba zamrznitev vizumskega sporazuma med EU in Rusijo označil za polovični ukrep\n\n16.17 Inšpekcijska ekipa IAEA prispela v Zaporožje\n\n15.54 Zunanji ministri EU za otežitev izdajanja vizumov ruskim državljanom\n\n12.51 Rusija začela mobilizacijo v Moskvi in Sankt Peterburgu\n\n12.05 Podoljak: Na okupiranih ozemljih ropajo podjetja in kmete\n\n10.55 Ukrajinske sile v Hersonu uničile več ruskih poveljniških mest\n\n9.40 Rusi: Uničili smo položaje ukrajinskega sistema zračne obrambe\n\n8.22 Britanski obveščevalci: Ukrajina potisnila frontno črto\n\n7.05 Inšpektorji IAEA prispeli v jedrsko elektrarno v Zaporožju\n\n6.55 Rusija ponovno zaprla plinovod Severni tok 1\n\n6.06 Zunanji ministri EU o vizumski politiki do Rusije\n\n19.00 Bi Putinova medijska zaupnica obudila Sovjetsko zvezo?\n\nŠefinja medija Russia Today (RT) je danes v jutranjih urah na Twitterju zapisala: Gorbačov je mrtev. Čas je, da zberemo tiste, ki so se raztepli.\n\nГорбачев умер.\n\n\n\nВремя собирать разбросанное. — Маргарита Симоньян (@M_Simonyan) August 31, 2022\n\nKriptičen tvit? Ne ravno, menijo nekateri tviteraši, saj naj bi bilo kristalno jasno, k čemur poziva Simonjanova, sicer tesna zaupnica Vladimirja Putina in razpečevalka idej o sodobnem ruskem imperializmu: k ponovni obuditvi Sovjetske zveze oziroma ruskega imperija.\n\nV letih pred in ob razpadu Sovjetske zveze, za katerega mnogi Rusi še danes krivijo prav Mihaila Gorbačova kot človeka, ki je izgubil oziroma zapravil nekdaj veličastni ruski imperij, so samostojnost namreč pridobile številne danes vzhodnoevropske in centralno-azijske države, ki jih Simonjanova med vrsticami označuje za razteple. Nekaterim je Rusija od začetka vojne v Ukrajini že grozila s sankcijami in celo vojaškim posredovanjem.\n\nMargarita Simonjan in Vladimir Putin sta velika zaupnika, ki si določene stvari povesta tudi za zaprtimi vrati. Foto: Reuters\n\nTezo tistih, ki v objavi Simonjanove, danes ene najvplivnejših Rusinj, vidijo željo po združevanju Sovjetske zveze, podpira dozdajšnja retorika Putina in nekaterih vplivnih Rusov, ki so večkrat omenjali oziroma izpostavljali, Putin nazadnje junija na gospodarskem forumu v Sankt Peterburgu, kako so nekdanji teritoriji Sovjetske zveze in predhodno Ruskega imperija z zgodovinskega vidika v resnici last Rusije ter celo da Ukrajina kot država sploh nima pravice do obstoja.\n\n18.31 Kuleba zamrznitev vizumskega sporazuma med EU in Rusijo označil za polovični ukrep\n\nZamrznitev sporazuma o poenostavljenem izdajanju vizumov med EU in Rusijo, za katero so se danes zavzeli zunanji ministri članic unije, je \"polovični ukrep\", je po srečanju v Pragi dejal ukrajinski zunanji minister Dmitro Kuleba. Zamrznitev sporazuma sicer pomeni otežitev postopkov izdajanja vizumov Rusom, ne pa tudi njihovi prepovedi.\n\n16.17 Inšpekcijska ekipa IAEA prispela v Zaporožje\n\nInšpekcijska ekipa Mednarodne agencije za jedrsko energijo (IAEA) je danes prispela v mesto Zaporožje na jugovzhodu Ukrajine. Mesto, ki je sicer pod ukrajinskim nadzorom, je od elektrarne oddaljeno približno 120 kilometrov. Pot do elektrarne bo ekipa nadaljevala v četrtek.\n\nKonvoj s 14-člansko ekipo naj bi v četrtek zjutraj nadaljeval pot do jedrske elektrarne po ozemlju, ki ga trenutno zaseda Rusija. Na kontrolni točki, ki je od Zaporožja oddaljena približno 40 kilometrov, so kilometrski zastoji v obe smeri, ruske oblasti so napovedale, da misija IAEA ne bo prejela posebnih prepustnic.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije na Ukrajino. Strah pred jedrsko katastrofo se je povečal po tem, ko so se na začetku tega meseca okrepili spopadi v njeni okolici. Obe strani se medsebojno obtožujeta obstreljevanja obsežnega kompleksa nuklearke. Foto: Wikimedia Commons\n\n15.54 Zunanji ministri EU za otežitev izdajanja vizumov ruskim državljanom\n\nZa določene skupine ruskih državljanov je vstop v EU že prepovedan, a so se na današnjem neformalnem zasedanju v Pragi zunanji ministri strinjali, da je treba narediti več.\n\n\"Bilo je politično strinjanje, da se popolnoma zamrzne sporazum o poenostavljenem izdajanju vizumov, sklenjen med EU in Rusijo,\" je dejal. Doslej je bil že zamrznjen za določene skupine ljudi, kot so uradniki in poslovneži, a zdaj ne bo veljal za nobenega ruskega državljana, je pojasnil visoki zunanjepolitični predstavnik EU Josep Borrell.\n\n\"To bo bistveno zmanjšalo število novih vizumov, izdanih s strani članic EU. Postopek bo namreč zahtevnejši in daljši. To je skupen pristop,\" je povedal. To bo omogočilo, da bodo lahko države članice vizume izdajale po temeljiti preučitvi vsakega posameznega primera. EU namreč ne želi prekiniti stikov z Rusi, ki so proti vojni v Ukrajini, in z rusko civilno družbo.\n\n12.51 Rusija začela mobilizacijo prebivalcev v Moskvi in Sankt Peterburgu\n\nUkrajinska obveščevalna služba je danes sporočila, da sta vojaška komisariata dveh največjih ruskih mest, Moskve in Sankt Peterburga, prejela navodila glede množičnega vpoklica prebivalcev na služenje vojaškega roka za nadaljnjo napotitev na Krimski polotok.\n\nPo njihovih navedbah naj bi Rusija želela svojo obrambo Krima okrepiti s 1.200 vojaki. Prav tako dodajajo, da vojakom v podpis ne ponujajo pogodbe, kar \"lahko kaže na varčevanje Rusije in nepripravljenost za plačilo vseh dodatkov, ki jih določa ruska zakonodaja.\"\n\n12.05 Podoljak: Na okupiranih ozemljih ropajo podjetja in kmete\n\nKriminalne združbe v zadnjih tednih ropajo podjetja in kmete na zasedenih ozemljih v Ukrajini, je povedal ključni svetovalec ukrajinskega predsednika Mihajlo Podoljak.\n\nPodoljak je razkril, da ukradeno blago odpeljejo v Rusijo, in namignil, da bo Ukrajina te dogodke poskušala preprečiti.\n\n10.55 Ukrajinske sile v regiji Herson uničile več ruskih poveljniških mest\n\nUkrajinske sile naj bi v okolici mesta Herson v istoimenski regiji na jugu države med nadaljevanjem protiofenzive uničile več poveljniških mest in skladišč streliva ruskih sil. Po podatkih južnega poveljstva ukrajinske vojske so v zadnjih 24 urah izvedli 16 zračnih napadov.\n\nUkrajinsko topništvo naj bi zadelo štiri ruska poveljniška mesta in štiri mostove oziroma prehode čez reke v regiji Herson. \"Hudi boji se nadaljujejo, naši vojaki delajo 24 ur na dan,\" je o razmerah na bojiščih po navedbah britanskega BBC dejal guverner regije Mikolajev Vitalij Kim.\n\nUkrajinski predsednik Volodimir Zelenski sinoči v svojem rednem videonagovoru sicer ni posebej omenil ukrajinske protiofenzive, je pa dejal, da \"aktivni spopadi potekajo vzdolž skoraj celotne fronte\" na jugu, v regiji Harkov in v Donbasu.\n\nPo navedbah Kijeva so ukrajinske sile do zdaj uničile \"skoraj vse velike mostove\" čez reko Dneper, v regiji Herson pa naj bi tako ostali \"samo še mostovi za pešce\".\n\nIz južnega poveljstva ukrajinske vojske so sporočili še, da je bilo mesto Mikolajev ponoči tarča \"obsežnega bombardiranja\" ruskih sil, v katerem sta umrla dva civilista, 24 pa jih je bilo ranjenih.\n\nMedtem so z ruskega obrambnega ministrstva sporočili, da so ukrajinske sile po poskusu ofenzive v treh različnih smereh v pokrajinah Mikolajev in Herson izgubile več kot 1.200 vojakov in 139 tankov, oklepnih vozil in tovornjakov, navaja BBC, ki opozarja, da trditev ni mogoče preveriti.\n\n9.40 Rusi: Uničili smo položaje ukrajinskega sistema zračne obrambe\n\n\n\nRusko obrambno ministrstvo je sporočilo, da je njihov raketni sistem Grad uničil ukrajinske položaje zračne obrambe in več kot deset vozil za dostavo streliva, vključno s tistimi za ameriške havbice. \"Boji potekajo dan in noč,\" so navedli.\n\n8.22 Britanski obveščevalci: Ukrajina potisnila frontno črto\n\nNajnovejše poročilo britanskih obveščevalcev o vojni v Ukrajini navaja, da so \"ukrajinske sile potisnile frontno črto in izkoristile razmeroma šibko rusko obrambo\".\n\n\"V skladu s svojo doktrino bo Rusija zdaj verjetno poskušala zapolniti luknje v svoji liniji z uporabo vnaprej določenih mobilnih rezervnih enot,\" poroča obveščevalna služba britanskega ministrstva za obrambo.\n\n\"Rusija še naprej pospešuje prizadevanja za zbiranje novih okrepitev za vojno v Ukrajini. Bataljoni novega 3. armadnega korpusa so 24. avgusta zapustili svoje domače oporišče blizu Moskve, najverjetneje za nadaljnjo napotitev v Ukrajino,\" je dodano v poročilu.\n\n7.05 Inšpektorji IAEA prispeli v jedrsko elektrarno v Zaporožju\n\n\n\nInšpekcijska ekipa Mednarodne agencije za jedrsko energijo (IAEA) se je zgodaj zjutraj odpravila v jedrsko elektrarno Zaporožje, ki je trenutno pod ruskim nadzorom, je sporočil vodja agencije Rafael Grossi. Ob tem je poudaril, da je ekipa od obeh sprtih strani dobila vsa potrebna varnostna zagotovila.\n\nFoto: Reuters \"Res se zelo zavedam pomembnosti tega trenutka, vendar smo pripravljeni. IAEA je pripravljena. Po končani misiji bomo poročali. Tam bomo preživeli nekaj dni,\" je ob odhodu dejal Grossi. Dodal je, da se misija po šestih mesecih prizadevanj končno premika naprej.\n\nVodja IAEA je poudaril tudi, da je njegova ekipa dobila vsa potrebna zagotovila za varno pot do vojnega območja, ki je od Kijeva oddaljeno približno 450 kilometrov. \"Gremo na okupirano ozemlje in za to so potrebna izrecna zagotovila, ne samo ruske strani, ampak tudi ukrajinske,\" je poudaril, preden se je v konvoju desetih belih terenskih vozil z oznakami ZN odpravil proti Zaporožju.\n\nV torek je ekipo sprejel ukrajinski predsednik Volodimir Zelenski, ki se je strokovnjakom zahvalil za obisk in jih opozoril na nevarne razmere na območju nuklearke. Ob tem je še enkrat izpostavil potrebo po demilitarizaciji območja v okolici elektrarne.\n\n6.55 Rusija ponovno zaprla plinovod Severni tok 1\n\nRusija je danes ponovno prekinila dobavo plina po plinovodu Severni tok 1, ki vodi prek Baltskega morja v Nemčijo. Po navedbah ruskega Gazproma je bil pretok ustavljen zaradi vzdrževalnih del, ruski energetski velikan pa je tudi sporočil, da to pomeni, da Nemčija ne bo prejemala plina od 3. ure zjutraj do sobote zjutraj.\n\nZa četrtek je Gazprom napovedal tudi prekinitev dobave plina Franciji. Dobave bodo povsem ustavljene, vse dokler Francija ne bo plačala celotnega zneska, ki ga dolguje Gazpromu.\n\nPred tem so iz francoske državne energetske družbe Engie sporočili, da bo Gazprom Franciji zmanjšal dobave plina zaradi nesoglasij pri izvajanju nekaterih pogodb.\n\nEvropske vlade so zaskrbljene, da bi lahko Rusija podaljšala zaustavitev kot povračilo za zahodne sankcije zaradi vojne v Ukrajini. Tak scenarij bi lahko poslabšal že tako veliko energetsko krizo.\n\n6.06 Zunanji ministri EU o vizumski politiki do Rusije\n\nZunanji ministri držav članic EU bodo danes na neformalnem zasedanju v Pragi razpravljali o vizumski politiki do Rusije. Nekatere države si prizadevajo za prepoved izdajanja turističnih vizumov ruskim državljanom, druge pa bi to zgolj otežile z zamrznitvijo sporazuma z Rusijo. Zunanjepolitični predstavnik EU Josep Borrell pričakuje soglasje.\n\nZa prepoved izdajanja turističnih vizumov se zavzemajo predvsem vzhodne in severne države članice, med drugim Litva, Estonija in Latvija, pa tudi Češka, ki trenutno predseduje Svetu EU. Češki zunanji minister Jan Lipavsky je poudaril, da v času vojne ni primeren čas za turizem, vendar pa to ne pomeni, da ne sme biti potovanj iz drugih razlogov, kot so humanitarni.\n\nNasprotovanje prepovedi pa sta med drugim izrazili Nemčija in Francija. Francoska zunanja ministrica Catherine Colonna je v Pragi poudarila, da je treba ločiti med odgovornimi za vojno, to so ruski predsednik Vladimir Putin in njegov krog ter ruski oligarhi, in običajnimi ruskimi državljani, umetniki, novinarji, študenti.\n\nDo prepovedi je zadržana tudi slovenska zunanja ministrica Tanja Fajon, ki pa je bolj fleksibilna za razpravo o zamrznitvi sporazuma o poenostavljenem izdajanju vizumov z Rusijo. S tem bi izdajanje vizumov zgolj otežili.\n\nZamrznitev sporazuma iz leta 2007 se sicer nakazuje kot kompromisna rešitev, saj ministrom najverjetneje ne bo uspelo doseči soglasja o prepovedi izdajanja vizumov Rusom.\n\nVisoki zunanjepolitični predstavnik EU Josep Borrell pričakuje, da bodo na zasedanju, na katerem zaradi neformalne narave ne morejo sprejemati odločitev, oblikovali jasno politično usmeritev glede vizumske politike do Rusije, ki bo soglasna.",
    "Rusija na pogajanjih ne bi bila več v prednosti": "Spletna mesta Dela d.o.o. uporabljajo piškotke z namenom zagotavljanja spletne storitve in funkcionalnosti, ki jih brez piškotkov ne bi mogli nuditi. Ali soglašate z namestitvijo piškotkov na omenjenih straneh?\n\nV redu",
    "\"Rusija je država teroristov, morali bi jo izključiti iz vseh tekmovanj\"": "Kapetan ukrajinske nogometne reprezentance Andrij Jarmolenko podpira odločitev Evropske nogometne zveze (Uefa), da Rusija ne sme sodelovati v kvalifikacijah za EP 2024. Če bi bilo po njegovem, ruskim športnikom ne bi smeli dovoliti prav nobenih mednarodnih nastopov. V nobenem športu, niti tenisu.\n\nV sredo sta Škotska in Ukrajina odigrali zaostalo tekmo nogometne lige narodov. Gostitelji so bili uspešnejši. Zmagali so s 3:0, vse zadetke dosegli v zadnjih 20 minutah, s tem pa se tokrat nenevarnim Ukrajincem maščevali za boleč junijski poraz v dodatnih kvalifikacijah za SP 2022.\n\n\"Ne moremo govoriti le o športu, če se dogajajo takšne stvari\"\n\nJarmolenko je v sredo v Glasgowu vknjižil že 110. nastop v državnem dresu. Ukrajina je izgubila z 0:3 in v skupini B1 lige narodov padla na drugo mesto. Foto: Reuters Pred dvobojem so odmevale besede ukrajinskega kapetana Andrija Jarmolenka, ki je jasno in glasno obsodil ruska dejanja v njegovi domovini, hkrati pa podprl odločitev evropske krovne zveze, ki je Rusom prepovedala sodelovanje v bližajočih se kvalifikacijah za EP 2024. Po tej odločitvi je postalo jasno, da bodo morali ruski nogometaši izpustiti še drugo veliko tekmovanje. Še naprej veljata odločitvi vodilnih krovnih nogometnih organizacij, Mednarodne nogometne zveze (Fifa) in Evropske nogometne zveze (Uefa), ki sta po začetku ruske vojaške invazije na Ukrajino uvedli prepoved udeležbe ruskih nogometašev na tekmovanjih pod njunim okriljem.\n\n\"Moje misli so precej preproste. Ruski nogomet bi moral biti tako kot nasploh celoten ruski šport popolnoma izoliran. Rusija je država teroristov. To je država, ki ubija Ukrajince. Ubija ukrajinske otroke. Ne moremo govoriti le o športu, če se dogajajo takšne stvari. Vsi ukrajinski nogometaši si želijo, da bi bila Rusija izolirana na vseh ravneh,\" kapetan ukrajinske reprezentance javno zagovarja idejo, da bi bili ruski športniki izključeni z vseh mednarodnih športnih tekmovanj.\n\nRuski nogometaši so leta 2018 gostili svetovno prvenstvo in se prebili v četrtfinale, letos pa na SP v Katarju ne bodo nastopili, saj jim je Fifa po začetku vojaške invazije na Ukrajino prepovedala udeležbo v dodatnih kvalifikacijah. Foto: Reuters\n\nRuskim športnikom je še dovoljeno nastopati na mednarodnih tekmovanjih v nekaterih športih, na primer tenisu ali kolesarstvu, o možnosti, da bi lahko prihodnje leto nastopili na svetovnih prvenstvih, razmišlja tudi Mednarodna smučarska zveza (Fis).\n\nJarmolenko meni, da bi moralo biti drugače in da bi morali biti ruski športniki povsem izključeni s seznama nastopajočih. \"Ne smemo dovoliti Rusiji, da bi njeni športniki sodelovali na kakršnihkoli tekmovanjih, če njihova vojska ubija civilno prebivalstvo v Ukrajini,\" je pred dvobojem s Škotsko zaupal 31-letni krilni napadalec.\n\nZaostaja le za Ševčenkom\n\nJarmolenko, ki bo prihodnji mesec dopolnil 32 let, bi lahko v kratkem postal najboljši strelec Ukrajine vseh časov. Foto: Reuters Jarmolenko spada med najboljše ukrajinske nogometaše vseh časov. Za svojo domovino je zbral že 110 nastopov, v sredo je v Glasgowu odigral 67 minut in zapustil igrišče v trenutku, ko je bil rezultat še 0:0. Med strelce se je vpisal že 45-krat in je drugi najboljši strelec vseh časov. Zaostaja le za legendarnim soimenjakom Andrijem Ševčenkom (48 zadetkov na 111 nastopih), ki je bil še lani njegov selektor, Ukrajina pa je navdušila z dosežkom na evropskem prvenstvu, ko se je prebila med najboljših osem.\n\nRodil se je leta 1989 v St. Peterburgu, drugem največjem ruskem mestu, a se je njegova družina, ko je bil star tri leta, ravno v času razpada nekdanje Sovjetske zveze, vrnila v Ukrajino. V članski karieri je opozoril nase pri kijevskem Dinamu, nato pa okusil igranje tako v Nemčiji (Borussia Dortmund) kot tudi Angliji (West Ham United). Letos se je odločil za selitev. Zapustil je London in se odpravil v Abu Dabi, kjer brani barve Al Aina.",
    "Bo Italija obrnila hrbet Ukrajini? \"Putin tega ne bi mogel povedati bolje\" #vŽivo": "Vodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\".\n\nVodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\". Foto: Guliver Image\n\n192. dan vojne v Ukrajini. Ukrajinski predsednik Volodimir Zelenski je v svojem sobotnem nagovoru Rusijo obtožil, da vodi energetsko vojno, katere cilj naj bi bil oslabiti in ustrahovati države Evrope. Britanci pa danes poročajo, da imajo Rusi ogromne težave z moralo svojih vojakov v Ukrajini. Vodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo.\n\nDnevni pregled pomembnejših dogodkov:\n\n\n\n19.06 Ukrajinski premier na obisku v Nemčiji s pozivom k dobavi več orožja\n\n16.18 Salvini razburil s kritiko sankcij proti Rusiji\n\n15.52 Britanci: Ruska vojska ima veliko težavo z moralo vojakov\n\n11.52 Ukrajina: življenje izgubilo že 50 tisoč ruskih vojakov\n\n10.48 Zelenski: Rusija pripravlja \"odločilen udarec\"\n\n8:13 Jedrska elektrarna Zaporožje ponovno odklopljena od glavnih vodov\n\n19.06 Ukrajinski premier na obisku v Nemčiji s pozivom k dobavi več orožja\n\nNa obisku v Nemčiji je bil danes ukrajinski premier Denis Šmihal, ki sta ga sprejela tako kancler Olaf Scholz kot predsednik Frank-Walter Steinmeier. Šmihal je ob tem pozval k dobavi več težkega orožja in izrazil upanje, da bo Nemčija odigrala ključno vlogo pri pomoči Ukrajini, da izgradi svojo zračno obrambo.\n\nŠmihal je najvišji predstavnik Ukrajine na obisku v Nemčiji od začetka vojne, kar kaže na sproščanje napetosti med Kijevom in Berlinom iz začetnega obdobja ruske invazije na Ukrajino. Obotavljanje Nemčije pri dobavi vojaške pomoči Ukrajini je namreč takrat poskrbelo za razočaranje v Kijevu.\n\nA ukrajinski premier je med obiskom v Nemčiji priznal, da je država močno okrepila vojaško pomoč, vključno s težko oborožitvijo, kot so samovozne havbice ali raketometi. Jeseni pričakujejo še dobavo sistema zračne obrambe Iris-T, je dejal Šmihal in izrazil upanje, da bo \"Nemčija postala ena od vodilnih v procesu razvoja zračne obrambe Ukrajine\".\n\nŠmihala je danes z vojaškimi častmi sprejel kancler Scholz, s katerim pa nista stopila pred novinarje. Nato se je sestal s Steinmeierjem, s katerim sta glede na navedbe predsednikovega urada govorila o \"vojaški situaciji, krepitvi sankcij in potrebi po zagotavljanju orožja za Ukrajino\".\n\nUkrajinski premier se je Nemčiji tudi zahvalil za solidarnost in podporo, medtem ko je nemški predsednik zagotovil, da bo država še naprej stala ob strani Ukrajini.\n\nŠmihal se je srečal tudi z ministrico za razvoj Svenjo Schulze, ki mu je obljubila nadaljnjo pomoč v višini 200 milijonov evrov. Namenjena naj bi bila notranje razseljenim ljudem, poroča nemška tiskovna agencija dpa.\n\n16.18 Salvini razburil s kritiko sankcij proti Rusiji\n\nVodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\".\n\n\"Minilo je že nekaj mesecev, ljudje pa za svoje račune plačujejo dva-, tri- ali celo štirikrat več,\" je Salvini še opozoril v izjavi za RTL in dodal, da se \"po sedmih mesecih vojna nadaljuje, blagajne Rusije pa se polnijo z denarjem\".\n\n\"Ali sankcije delujejo? Ne. Danes so tisti, ki so bili sankcionirani, zmagovalci, tisti, ki so sankcije uvedli, pa so na kolenih,\" je Salvini dan prej zapisal na Twitterju, sankcije pa označil za slabo kalkulacijo.\n\nNa mednarodnem gospodarskem forumu v Cernobbiu, ki so se ga udeležili tudi drugi opozicijski in vladajoči politiki, pa je danes pozval tudi k razmisleku o strategiji, s katero bi \"rešili delovna mesta in podjetja v Italiji\".\n\nEden njegovih glavnih tekmecev na prihajajočih parlamentarnih volitvah, Enrico Letta je v odzivu na Salvinijeve izjave dejal, da ima \"občutek, da posluša Putinovo propagando\".\n\nPovezave med Salvinijem in Moskvo v Italiji vzbujajo zaskrbljenost, zlasti po ruski invaziji na Ukrajino.\n\nToda Giorgia Meloni - skrajno desna kandidatka za premierko, katere stranka Bratje Italije je sklenila zavezništvo s Salvinijevo Ligo - je zavzela jasno stališče, da podpira Ukrajino in sankcije proti Rusiji.\n\n\"Če Italija pozabi na svoje zaveznike, se za Ukrajino ne spremeni nič, za nas pa se spremeni veliko. Resna država, ki želi braniti svoje interese, mora zavzeti verodostojno stališče,\" je dejala navzočim na forumu.\n\n15.52 Britanci: Ruska vojska ima veliko težavo z moralo vojakov\n\nRuska vojska ima vse več težav z moralo svojih vojakov, je danes v sporočilu za javnost zapisalo brtiansko obrambno ministrstvo. Morale pa ne načenja samo velika smrtnost med ruskimi vojaki, temveč tudi dejstvo, da Moskva ne plačuje plač svojim oboroženim silam v Ukrajini. Razlog za to naj bi se sicer skrival v nedelujoči državni upravi, ki ne uspe administrativno urediti težav z izplačili vojakom v Ukrajini.\n\nRuskim vojakom v Ukrajini primanjkuje tudi orožja, opreme in hrane.\n\nLatest Defence Intelligence update on the situation in Ukraine - 4 September 2022\n\n\n\nFind out more about the UK government's response: https://t.co/d8BWWLuqCF\n\n\n\n🇺🇦 #StandWithUkraine 🇺🇦 pic.twitter.com/N07M1HoaK5 — Ministry of Defence 🇬🇧 (@DefenceHQ) September 4, 2022\n\n11.52 Ukrajina: življenje izgubilo že 50 tisoč ruskih vojakov\n\nUkrajinsko obrambno ministrstvo je objavilo seznam žrtev na strani ruske vojske. Življenje naj bi tako izgubilo že skoraj 50 tisoč ruskih vojakov, Ukrajinci pa trdijo, da so uničili že več kot dva tisoč ruskih tankov.\n\nThese are the indicative estimates of Russia’s combat losses as of Sept. 4, according to the Armed Forces of Ukraine. pic.twitter.com/rFg1VkEeJj — The Kyiv Independent (@KyivIndependent) September 4, 2022\n\n10.48 Zelenski: Rusija pripravlja \"odločilen udarec\"\n\n\"Rusija danes poskuša še okrepiti energetski pritisk na Evropo. Črpanje plina prek Severnega toka je bilo v celoti ustavljeno,\" je v nagovoru v soboto zvečer dejal Volodimir Zelenski. \"Rusija poskuša uničiti normalno življenje vsakega Evropejca - v vseh državah naše celine,\" je ocenil.\n\nCilj je po njegovih besedah oslabiti in ustrahovati evropske države in tako Rusija poleg tankov in raket kot orožje uporablja tudi energijo. To zimo Rusija pripravlja \"odločilen udarec\" energetskemu sektorju, je opozoril in dodal, da bi lahko v boju proti temu pomagalo le več povezanosti.\n\nPrepričan je, da morajo Evropejci bolje usklajevati protiukrepe in si nuditi več pomoči. Poleg tega bi bilo treba okrepiti pritisk na Rusijo z namenom omejitve prihodkov, ki jih prejema od nafte in plina, je še menil.\n\nRuski energetski velikan Gazprom je pred dnevi naznanil ustavitev dobave plina prek plinovoda Severni tok 1 v Evropo, to pa utemeljil z vzdrževalnimi deli. Pred tem je že tudi omejil dobavo plina po plinovodu in ga začasno zaprl.\n\nPo vsej Evropi zaradi okrenjene dobave plina iz Rusije naraščajo cene energije, na kar se je v soboto v pogovoru za britanski BBC odzvala tudi ukrajinska prva dama Olena Zelenska in ob tem spomnila na človeški davek vojne v njeni državi.\n\n\"Tako da ko preštevate penije na svojem bančnem računu, mi počnemo isto in štejemo žrtve,\" je dejala. Menila je še, da bi moral svet spoznati zgodbe in obraze ljudi, ki bežijo pred vojno ali celo izgubijo svoje življenje. \"Ne števila odvrženih bomb, ne vsote porabljenega denarja, temveč človeške zgodbe - in takih je na tisoče,\" je dejala.\n\n8:13 Jedrska elektrarna Zaporožje ponovno odklopljena od glavnih vodov\n\nUkrajinska jedrska elektrarna Zaporožje je bila ponovno odklopljena od glavnih napajalnih vodov, so v soboto v izjavi sporočili iz Mednarodne agencije za jedrsko energijo (IAEA) ter dodali, da je jedrska elektrarna sicer še vedno povezana z omrežjem prek rezervnega napajalnega voda.\n\nGre za izklop četrtega glavnega električnega voda, medtem ko so bili trije preostali električni vodi po podatkih IAEA izklopljeni že prej, ko so na širšem območju potekali spopadi.\n\nJedrska elektrarna v Zaporožju v osrednji Ukrajini je največja v Evropi, v začetku marca, kmalu po začetku invazije na Ukrajino, pa je nadzor nad njo prevzela ruska vojska.\n\nStrah pred jedrsko katastrofo v Zaporožju se je povečal po tem, ko so se v začetku julija okrepili spopadi v okolici elektrarne. Odgovornost za obstreljevanje sprti strani vseskozi prelagata druga na drugo.",
    "Zelenski v nagovoru GS ZN pozval h kaznovanju Rusije": "Ukrajinski predsednik Volodimir Zelenski je v svojem nagovoru 77. zasedanja Generalne skupščine ZN v New Yorku na daljavo iz domovine pozval svet, naj kaznuje Rusijo za agresijo na njegovo državo. Zahteval je ustanovitev posebnega sodišča, sklada za poplačilo škode in tudi odvzem stalnega sedeža Rusije v Varnostnem svetu ZN.\n\nZelenski je edini predstavnik države, ki je smel na zasedanju GS ZN govoriti na daljavo in je za to prejel posebno dovoljenje večine članic ZN.\n\n»Nad Ukrajino je bil izvršen zločin in zahtevamo pravično kazen,« je dejal Zelenski. Ukrajina sicer že dlje časa zahteva odvzem stalnega sedeža v Varnostnem svetu, ki da si ga je Rusija prisvojila po razpadu Sovjetske zveze.\n\nMobilizacija 300.000 ruskih vojakov, ki jo je po porazih na bojiščih v Ukrajini v sredo napovedal ruski predsednik Vladimir Putin, je za Zelenskega jasen znak, da Rusija ni resna glede pogajanj za končanje vojne. »Govorijo o pogovorih, a naznanijo vojaško mobilizacijo. Govorijo o pogovorih, a naznanijo izvedbo psevdoreferendumov na okupiranih ozemljih Ukrajine,« je dejal.\n\n»Rusija želi vojno, vendar ne bo mogla spremeniti toka zgodovine. Človeštvo in mednarodno pravo sta močnejša od teroristične države,« je poudaril.\n\nZunanji ministri EU obsodili Putinove poteze\n\nNa Putinove zadnje poteze so se sicer odzvale tudi članice EU, potem ko je visoki zunanjepolitični predstavnik unije Josep Borrell v New Yorku v sredo zvečer sklical izredno zasedanje zunanjih ministrov. V izjavi v imenu EU po zasedanju je Borrell izrazil najostrejšo obsodbo stopnjevanja ruske nezakonite agresije.\n\n»Z delno mobilizacijo je Rusija 21. septembra izbrala konfrontacijo, kakor tudi z nezakonitimi referendumi in z grožnjo uporabe orožja za množično uničenje,« med drugim pravi izjava in izraža neomajno podporo EU Ukrajini ter zahteva takojšen umik Rusije s celotnega ozemlja države.\n\nPutinovo odločitev je že pred tem kritiziral francoski predsednik Emmanuel Macron, ki je dejal, da bo ta Moskvo še bolj osamila.\n\nEU najostreje obsoja načrte za izvedbo nezakonitih referendumov s ciljem ruske prisvojitve delov regij Doneck, Lugansk, Herson in Zaporožje. Gre za novo brezobzirno kršitev neodvisnosti, suverenosti in ozemeljske celovitosti Ukrajine, veleva izjava, ki Rusijo ponovno poziva k spoštovanju Ustanovne listine ZN. Vsi, ki bodo sodelovali pri takih nezakonitih referendumih in drugih kršitvah mednarodnega prava, bodo kaznovani, izjava pa napoveduje tudi nove sankcije proti Rusiji, takoj ko bo to usklajeno s partnerji, so zapisali. Tudi ZDA proti Putinovim potezam Državni sekretar ZDA Antony Blinken je medtem napovedano delno mobilizacijo označil za potrditev težav, ki jih ima Rusija na bojišču, pa tudi nepopularnosti vojne in nepripravljenosti Rusov, da v njej sodelujejo. »Predsednik Putin ne nastopa s pozicije moči, ampak gre za novo znamenje propadanja njegove misije. Povsem zaupamo, da bodo Ukrajinci še naprej izkazovali odločnost in pogum v boju za suverenost in neodvisnost,« je sporočil Blinken in prav tako obljubil nadaljevanje pomoči Ukrajini, dokler bo ta potrebna.\n\nBorrell je na novinarski konferenci po srečanju sporočil, da so se ministri dogovorili o uvedbi novih sankcij proti Rusiji in nadaljevanju dobav orožja Ukrajini. Napovedal je, da je 27 držav »sprejelo politično odločitev o uporabi novih sektorskih in individualnih ukrepov«.\n\nZelenski je edini predstavnik države, ki je smel na zasedanju GS ZN govoriti na daljavo in je za to prejel posebno dovoljenje večine članic ZN. FOTO: Mike Segar/Reuters\n\nO ruski agresiji so na splošni razpravi med drugim govorili tudi nekateri voditelji afriških držav, kjer ima Rusija še največ podpore, med drugim ker je pripravljena zagotavljati orožje tamkajšnjim samodržcem za ohranitev na oblasti ali upornikom za prevzem oblasti.\n\nA po drugi strani ruska vojna zavira izvoz hrane iz Ukrajine. Predsednik Slonokoščene obale Alassane Ouattara je tako vztrajal, da mora biti dostava ukrajinskega žita, ki se po dogovoru iz Istanbula zdaj spet izvaža preko Črnega morja, v Afriko prioriteta. Zadnja dva meseca naj bi šlo tja le 17 odstotkov ukrajinskega žita, od tega deset odstotkov v Egipt, ostalo pa v Sudan, Kenijo, Somalijo in Džibuti.\n\nPredsednik Zambije Hakainde Hichilema je opozoril, da naraščanje cen hrane ogroža ves napredek pri razvoju, ki je bil dosežen v zadnjih letih. Skupaj z drugimi je sicer opozarjal tudi na uničujoče posledice podnebnih sprememb, s katerimi se države v razvoju veliko težje soočajo kot razvite države.\n\nPredsednik Kenije William Ruto je medtem opozoril, da se deli njegove države soočajo z najhujšimi sušami v zadnjih 40 letih, zaradi česar pomanjkanje hrane občuti že tri milijone prebivalcev. Nigerijski predsednik Muhammadu Buhari pa je izpostavil, da afriške države v ozračje spustijo le majhen delček toplogrednih plinov, a čutijo največ posledic.",
    "Rusi uvedli novo zunanjepolitično strategijo. Kaj vse naj bi spadalo v t. i. Ruski svet?": "vir: pixabay.com\n\nRuski predsednik Vladimir Putin je v ponedeljek potrdil novo doktrino ruske zunanje politike, ki sloni na konceptu “ruskega sveta”, nauka, ki uči, da obstaja nadnacionalna ruska civilizacija, ki vključuje precej več kot le ozemlje današnje Rusije. Za kaj natančno gre in kaj to pomeni za prihodnost svetovne geopolitike?\n\nKoncept, imenovan “Ruski svet”, je v intelektualnem svetu prisoten že dalj časa. Razvili naj bi ga misleci, akademiki in novinarji blizu Kremlja v letih pred prelomom tisočletja, prvič pa ga je v javnosti omenil Putin leta 2001. Gre za nekakšen “imperij diaspore”, ideologijo, ki relativizira meje in poudarja “varovanje”, ki ga Ruska federacija nudi svojim manjšinam v drugih državah, še posebej nekdanjih sovjetskih republikah. Ta nadnacionalna ruska civilizacija, pogosto imenovana Sveta Rusija, vključuje Rusijo, Ukrajino in Belorusijo (ter včasih Moldavijo in Kazahstan), pa tudi etnične Ruse in rusko govoreče ljudi po svetu.\n\nNasproti “ruskemu svetu”, v katerem je z državo še posebej tesno zlizana Ruska pravoslavna cerkev na čelu s patriarhom Kirilom, naj bi stal – kot ga predstavljajo – Zahod s svojimi dekadentnimi, pogubnimi ideologijami (liberalizem, LGBT, woke, …), proti kateremu “je treba bojevati sveto vojno”.\n\nIdeja Ruskega sveta je bila za upravičevanje agresije na drugo državo uporabljena že leta 2016 ob zasedbi Krima. Putin je takrat govoril o Rusih kot razdeljenem narodu, ki bi ga bilo treba znova združiti in ga zavarovati pred zahodnimi vplivi. Enaka taktika je uporabljena ob agresiji na Ukrajino – propaganda denimo razglaša, da je treba Rusiji zopet vrniti Kijev, ki da je “mati vseh ruskih mest” in tako prestolnica “Svete Rusije”. “Ruski svet” je za Ukrajince dandanes “preprosto ‘neo-sovjetivizem’, zamaskiran za novimi imeni”, pravi publicist Pavel Tihomirov. (O podobnem je na Domovini pisal Jan Dominik Bogataj in v intervjuju govoril Aleš Maver.)\n\nRuski svet kot uradna strategija\n\nOd ponedeljka naprej je “Ruski svet” tudi uradni osnovni koncept doktrine ruske zunanje politike. 31-stranski dokument tako piše, da bi morala Rusija “varovati, braniti in pospeševati tradicije in ideale Ruskega sveta” ter da država “nudi podporo svojim sodržavljanom, ki živijo na tujem, da so jim zagotovljene pravice, zavarovani njihovi interesi in se ohranja ruska kulturna identiteta”.\n\nVladimir Putin sicer že leta govori o “geopolitični katastrofi”, da 25 milijonov etničnih Rusov od razpada Sovjetske zveze naprej živi izven matične države. Kot trdijo nekateri poznavalci, naj bi bil njegov končni cilj vzpostavitev stanja v Evropi pred padcem Berlinskega zidu, kar naj bi dojemal kot naravno stanje.\n\nA poleg Zahoda tudi mnogo posameznih držav na tem interesnem območju, ki sega od Baltika do Srednje Azije, močno nasprotuje širjenju ruskega vpliva. Nove smernice načrtujejo povečanje sodelovanja s slovanskimi narodi, Kitajsko in Indijo ter ojačanje povezav s Srednjim vzhodom, Latinsko Ameriko in Afriko.\n\nPomenljive so tudi besede, da naj bi Moskva poglobila odnose z Abhazijo in Osetijo, gruzijskima pokrajina, ki jih Rusija od vojne z Gruzijo leta 2008 priznava kot samostojni, ter Doneckom in Luganskom – Donecko ljudsko republiko, ki jo Rusija priznava od februarja, Ukrajina pa jo obravnava kot teroristično organizacijo, in Lugansko ljudsko republiko, za katero velja enako. Večino ozemlja obeh trenutno nadzoruje ruska vojska; po zadnjih informacijah naj bi Ukrajina ubranila več napadov v Donecku, v Lugansku pa danes uspela zavzeti “odskočno desko” za ponovno osvojitev regije.\n\nIzsiljevanje s plinom se nadaljuje\n\nV povezavi s konfliktom med Zahodom in Putinovim režimom pa danes odmevajo novice o še naprej zaprtem pretoku plina, namenjenega v Nemčijo, ki bi moral steči po plinovodu Severni tok I.\n\nRuski energetski velikan Gazprom je v petek zvečer podaljšal ustavitev pretoka plina po svojem ključnem plinovodu Severni tok 1 v Nemčijo in ni navedel časovnega okvira za ponovno odprtje.\n\nDo te poteze je prišlo nekaj ur po tem, ko so se države G7 dogovorile, da bodo uvedle zgornjo mejo cen ruske nafte, da bi ustavile dotok sredstev režimu Vladimirja Putina.\n\nGazprom, podjetje za nafto in plin v državni lasti, je sporočil, da bo oskrba po odkritju uhajanja ostala ustavljena za nedoločen čas. Povedalo je, da plinovoda ne bo ponovno zagnalo, dokler ne bo v celoti izvedeno popravilo.",
    "Rusija sankcije uvedla tudi za igralca Bena Stillerja in Seana Penna": "Sean Penn je ob začetku ruske invazije v Ukrajini snemal dokumentarec. Na fotografiji v pogovoru z ukrajinskimi vojaki na bojni črti v Doneškem bazenu novembra 2021. Foto: AP\n\nMoskva je v ponedeljek sporočila, da je kot odgovor na sankcije ZDA na črni seznam uvrstila 25 ameriških državljanov. Med njimi so večinoma politiki, tudi trgovinska ministrica Gina Raimondo in šest senatorjev, ter industrijski in trgovinski uradniki.\n\nNa seznam je Rusija uvrstila tudi igralca Stillerja in Penna, ki sta po invaziji Rusije večkrat javno podprla Ukrajino.\n\nSean Penn je v Ukrajini snemal dokumentarec, ko je Rusija 24. februarja začela invazijo. Igralec in režiser se je pridružil tisočim beguncem, ki so v prvih dneh vojne peš pobegnili na Poljsko.\n\nBen Stiller in Volodimir Zelenski v Kijevu junija letos. Foto: AP\n\nOdtlej je dvakratni oskarjevec javno zagovarjal Ukrajino in predsednika Zelenskega. Junija se je vrnil v Ukrajino in skupaj s predsednikom obiskal kraja Bučo in Irpinj, kjer naj bi ruske sile zagrešile vojne zločine nad civilisti. Zelenski se je Pennu zahvalil za njegovo podporo Ukrajini.\n\nTudi Ben Stiller je javno podprl Zelenskega in med obiskom Kijeva junija letos predsedniku Ukrajine dejal, da je \"njegov junak\".\n\nRusija sankcije uvedla proti več kot tisoč Američanom\n\nKot poroča francoska tiskovna agencija AFP, je Rusija že več kot tisoč ameriškim državljanom prepovedala vstop v državo. Rusko zunanje ministrstvo je v izjavi navedlo, da so bila nova imena dodana kot odgovor na vse bolj razširjene ameriške sankcije zoper ruske državljane.\n\nSankcije vključujejo prepoved vstopa v Rusijo, zamrznitev premoženja v Rusiji in prepoved poslovanja z ruskimi državljani. Zahodne prestolnice, vključno z Washingtonom, so uvedle številne sankcije proti Rusiji zaradi vojaškega napada na Ukrajino.",
    "\"Zavezniki Kremlja, tudi vojaški poveljniki, z družinami bežijo s Krima\"": "Termometer prikaže, kako vroč je članek. Skupni seštevek je kombinacija števila klikov in komentarjev.\n\n\"Okrvavljeni smo, nimamo streliva, nimamo orožja, ničesar,\" je ruski vojak v telefonskem pogovoru, ki ga je prestregla ukrajinska vojska, dejal svoji ženi. Da so ruski vojaki precej na robu, potrjujejo tudi prebivalci vasi na vzhodu Ukrajine, ki so novinarjem Washington Posta povedali, da so nekateri Rusi v petek zbežali na ukradenih kolesih, preoblečeni v civiliste.\n\nDnevni pregled pomembnejših dogodkov:\n\n\n\n18.52 Ukrajina: Poveljniki ruske vojske bežijo s Krima\n\n18.42 Umrl Putinov ključni človek za Arktiko: \"Padel je z ladje\"\n\n14.08 Ruska vojska naj bi v odziv na ukrajinsko protiofenzivo izvedla silovite napade\n\n13.31 Finska premierka: Rusija uporablja energijo kot orožje proti Evropi\n\n12.50 Scholz: Oskrba Nemčije z električno energijo pozimi zagotovljena\n\n11.46 Obupani ruski vojak: Okrvavljeni smo, ni streliva, ni orožja, ničesar ...\n\n11.32 Rusi na elektrarno v Harkovu odvrgli osemtonsko termobarično bombo\n\n9.43 Čečenski voditelj: Ukrajincem smo pripravili zanimivo presenečenje\n\n9.32 Ukrajinski vojak hčerkin rojstni dan praznuje na fronti\n\n9.08 Ukrajinski guverner Donecka objavil nove informacije\n\n6.43 Popoln poraz Rusov: bežijo čez mejo, za seboj puščajo opremo\n\n6.21 V Donecku ubit ukrajinski baletni plesalec\n\n18.52 Ukrajina: Poveljniki ruske vojske bežijo s Krima\n\nZavezniki Kremlja, poveljniki ruske vojske in agenti obveščevalnih služb bežijo s Krima, trditve uradnega Kijeva povzema The Guardian. Dobro obveščeni Rusi in njihovi zavezniki na okupiranih območjih Ukrajine naj bi pospešeno prodajali vse svoje imetje in skupaj z družinami bežali v Rusijo.\n\n18.42 Umrl Putinov ključni človek za Arktiko: \"Padel je z ladje\"\n\nDirektor državnega ruskega podjetja Korporacija za razvoj Daljnega vzhoda in Arktike Igor Pečorin je umrl zaradi padca z ladje, poroča Newsweek. Nesreča, kakor so Pečorinovo smrt poimenovali v Kremlju, se je zgodila blizu Ruskega otoka, ki leži na vzhodu Rusije v Japonskem morju.\n\nKot poroča Newsweek, je Pečorina v zadnjih mesecih Putin pooblastil za hiter razvoj vojaških letalskih sil na vzhodu države, hkrati pa je direktor skrbel za nekatere ukrepe Rusije proti sankcijam Zahoda. Smrt Pečorina je zadnja v nizu \"čudnih\" smrti bližnjih Putinovih sodelavcev, ki se vrstijo od začetka ruske invazije na Ukrajino.\n\n14.48 Lavrov prejel vizum za udeležbo na Generalni skupščini ZN v New Yorku\n\nČlani ruske delegacije z zunanjim ministrom Sergejem Lavrovom na čelu so danes, na dan začetka zasedanja Generalne skupščine ZN, prejeli vizume za pot v New York. Pred tem so v Moskvi izrazili zaskrbljenost, češ da ZDA zamujajo z izdajo vizumov, čeprav naj bi ruska stran pravočasno podala prošnje z ustrezno dokumentacijo.\n\nPo navedbah ruskega zunanjega ministrstva so bili vizumi izdani, a očitno ne za vse člane 56-članske delegacije, poroča ruska tiskovna agencija Tass. Poudarili so namreč, da v kratkem pričakujejo izdajo vizumov za preostale člane delegacije kot tudi rešitev logističnih zapletov, ki naj bi nastali kot posledica ameriških sankcij zoper Rusijo.\n\nKot navaja francoska tiskovna agencija AFP, ZDA nimajo pravice zavrniti izdaje vizumov za obiskovalce sedeža ZN v New Yorku ne glede na sankcije, ki jih je Washington sprejel proti Rusiji zaradi invazije na Ukrajino.\n\n77. zasedanje Generalne skupščine ZN se uradno začenja danes, splošna razprava, ko bo imel Lavrov govor, pa bo med 20. in 26. septembrom.\n\nVeleposlanik Rusije pri Združenih narodih Vasilij Nebenzija je v začetku meseca zaradi domnevnih zamud pri izdaji vizumov poslal pismo generalnemu sekretarju ZN Antoniu Guterresu, v katerem je poudaril, da je izdaja vizumov zakonska dolžnost in ne privilegij države gostiteljice.\n\n14.08 Ruska vojska naj bi v odziv na ukrajinsko protiofenzivo izvedla silovite napade\n\nRuska vojska je danes z letali, raketami in topništvom izvedla \"silovite napade\" vzdolž fronte črte, so sporočili z ruskega obrambnega ministrstva. Na napredovanje ukrajinske vojske v harkovski regiji so se medtem v Kremlju odzvali z obtožbami o domnevnih zločinih ukrajinskih oblasti nad tamkajšnjimi civilisti.\n\nOdzivi iz Moskve sledijo uspešni protiofenzivi ukrajinskih sil, v kateri je bilo po besedah ukrajinskega predsednika Volodimirja Zelenskega od začetka septembra osvobojenih že šest tisoč kvadratnih kilometrov ozemlja na vzhodu in jugu države.\n\nPo navedbah francoske tiskovne agencije AFP do največjih premikov frontne črte prihaja ravno na severovzhodu države, kjer so bile ruske sile v harkovski regiji prisiljene v umik, ki ga je tiskovni predstavnik obrambnega ministrstva v Moskvi Igor Konašenkov sicer označil za prerazporeditev.\n\nPo njegovih besedah se je ruska vojska danes odzvala s silovitimi napadi na več bojiščih, pri čemer je izpostavil napade na ukrajinske položaje v okolici Slovjanska in Konstantinovke v regiji Doneck.\n\nTiskovni predstavnik Kremlja Dmitrij Peskov pa je danes ob napredovanju ukrajinskih sil izrazil zaskrbljenost nad \"nezaslišanim\" ravnanjem s civilisti. Kot je dejal Peskov, na ozemljih v harkovski regiji, ki jih je osvojila ukrajinska vojska, med drugim prihaja do mučenj civilistov, navaja ruska tiskovna agencija Tass.\n\nNa vprašanja novinarjev o tem, ali Rusija načrtuje splošno ali delno mobilizacijo, je odgovoril, da takšen ukrep trenutno ni na dnevnem redu.\n\n13.31 Finska premierka: Rusija uporablja energijo kot orožje proti Evropi\n\nRusija uporablja energijo kot orožje proti Evropi, je danes v Evropskem parlamentu v Strasbourgu dejala finska premierka Sanna Marin. Pozvala je k enotnosti Evrope, ki je v teh težkih časih še posebej na preizkušnji. Energetska kriza, s katero se sooča EU, bo po njenem prepričanju še pospešila končanje odvisnosti od ruskih fosilnih goriv.\n\nFinska premierka je v današnjem nastopu večji del govora namenila vojni v Ukrajini in energetski krizi. Dejala je, da je Evropa v vojni. Z agresijo proti Ukrajini je Rusija prelomila in opustila ključna načela in zaveze evropske varnostne ureditve.\n\nZaradi te ruske agresije je Finska skupaj s Švedsko zaprosila za članstvo v Natu, je povedala Marin, ki je poslance nagovorila v okviru cikla razprav To je Evropa.\n\n\"Ukrajina bo zmagala v tej vojni z našo pomočjo, druge možnosti ni,\" je zatrdila, pri čemer je izpostavila evropsko in zahodno odločnost ter enotnost v podpori Ukrajini v preteklih mesecih. Pri tem je omenila tudi energetsko krizo in inflacijo, ki grozita Evropi.\n\nRusija uporablja energijo kot orožje proti Evropi, da bi izsiljevala Evropo, je dejala in pozvala k še večji enotnosti. \"Enotnost je tukaj naša največja moč,\" je dodala.\n\nRuskemu predsedniku Vladimirju Putinu po njenih besedah ne smemo dovoliti, da pri tem izsiljevanju uspe. Obenem pa bo ta energetska kriza pomenila, da se bo Evropa še hitreje osvobodila odvisnosti od ruskih fosilnih goriv, je dejala.\n\nPrepričana je tudi, da moramo biti solidarni drug z drugim. Zagotoviti moramo, da imamo na voljo energijo po vsej Evropi in biti sposobni sprejeti izredne ukrepe za znižanje cen energije. \"V teh težkih časih je resnično na preizkušnji enotnost Evrope,\" je prepričana premierka.\n\nMed poslanci je bilo slišati večinoma pozitivne odzive na njen govor. Paulo Rangel iz Evropske ljudske stranke (EPP) je odločitev Finske, da se pridruži Natu, označil za enega najpomembnejših geopolitičnih dosežkov 21. stoletja.\n\nVodja parlamentarne skupine socialistov in demokratov (S&D) Iratxe Garcia Perez je izrekla pohvalne besede na račun finske premierke, ki je kljub številnim izzivom, od pandemije do vojne v Ukrajini, še vedno na čelu države, ki da jo vodi stabilno in močno, v evropskem duhu ter ne kloni pod Putinovimi grožnjami, ko gre za članstvo države v Natu.\n\nPhilippe Lamberts iz Zelenih je bil ob pohvalnih besedah do premierke glede Rusije in ukrepanja zaradi energetske krize hkrati tudi kritičen do Finske med drugim na področju njene podnebne politike.\n\nLaura Huhtasaari iz skrajno desne Identitete in demokracije (ID) pa je opozorila, da bo Finska zaradi povezav z nemško energetsko družbo Uniper, ki se je znašla v težavah, ob milijarde evrov. Ob tem je premierki očitala, da je namesto, da bi odšla v Nemčijo na pogajanja raje šla na festival. S tem je namignila na obiskovanje zabav, zaradi katerih je bila Sanna Marin v zadnjem času deležna precej medijske pozornosti, pa tudi kritik.\n\nAssita Kanko iz evroskeptične skupine Evropskih konservativcev in reformistov (ECR) pa je v svojem nastopu povedala, da so tudi politiki normalni ljudje in ne roboti, pri čemer je izpostavila ženske v politiki, ki nimajo pravice delati napak ali preprosto živeti, plesati v svojem zasebnem življenju. Pri tem se je v nagovoru obrnila proti finski premierki in ji izrekla podporo ter si ob koncu govora prislužila aplavz navzočih poslancev.\n\n12.50 Scholz: Oskrba Nemčije z električno energijo pozimi zagotovljena\n\nNemški kancler Olaf Scholz je danes na konvenciji delodajalcev v Berlinu zagotovil, da je kljub mednarodni energetski krizi oskrba z električno energijo v Nemčiji zagotovljena. Vlada bo po besedah Scholza zagotovila, da bodo preostale jedrske elektrarne lahko obratovale do marca prihodnje leto, s čimer se bo preprečilo izpade električne energije.\n\nPrejšnji teden je nemški gospodarski minister Robert Habeck napovedal, da bosta jedrski elektrarni Isar II na Bavarskem in Neckarwestheim v zvezni deželi Baden-Württemberg na jugozahodu države ostali v stanju pripravljenosti do sredine aprila 2023, če se bo to zimo pokazala potreba po stabilizaciji električnega omrežja na jugu Nemčije. Prvotno je bilo predvideno, da bosta elektrarni zaprti ob koncu letošnjega leta.\n\nScholz je obenem v govoru poudaril, da se na severu Nemčije gradi več terminalov za utekočinjeni zemeljski plin, poroča nemška tiskovna agencija dpa. \"Prvi med njimi bo za začetek obratovanja pripravljen januarja prihodnje leto,\" je dejal.\n\nPo besedah Scholza bodo te nove možnosti Nemčiji do konca prihodnjega leta omogočile uvoz vsega potrebnega plina \"neodvisno od Rusije\".\n\nPrav tako je poudaril, da bo Nemčija s pomočjo že sprejetih vladnih ukrepov za skladiščenje plina lahko preživela zimo. Kot je ob tem dodal, vlada v Berlinu še naprej išče načine za znižanje stroškov energije za potrošnike in podjetja, še poroča dpa.\n\nNemčija je nameravala v okviru t. i. energetskega prehoda tri nuklearke dokončno ustaviti do konca tega leta. Odločitev sega še v čas vlade Angele Merkel.\n\nToda zaradi zmanjšanja dobav ruskega plina in visokega porasta cen energentov se vedno več politikov zavzema za podaljšanje njihove obratovalne dobe, češ da bi to pomenilo alternativo v primeru pomanjkanja oskrbe z zemeljskim plinom to zimo.\n\nRusija je skoraj v celoti prekinila dobave zemeljskega plina Nemčiji, kar je po mnenju nemških uradnikov način kaznovanja Berlin za njegovo podporo Ukrajini in sodelovanje pri sankcijah proti Moskvi zaradi invazije na njeno sosedo.\n\n11.46 Obupani ruski vojak: Okrvavljeni smo, ni streliva, ni orožja, ničesar ...\n\nOdločna ofenziva ukrajinskih branilcev na vzhodu države je med ruskimi okupatorji povzročila globok obup. Zmanjkuje jim streliva, ne dobijo podpore iz zraka, ranjenci pa se morajo boriti naprej. Ta obup se jasno sliši v pogovoru med ruskim vojakom in njegovo ženo, ki ju je prestregla ukrajinska obveščevalna služba.\n\nAmid Ukraine’s startling gains, liberated villages describe Russian troops dropping rifles and fleeing\n\n\n\n“They just dropped rifles on the ground,” Olena Matvienko said as she stood in a village littered with ammo crates and torched vehicles.https://t.co/6k28Z0ZwER — Euromaidan Press (@EuromaidanPress) September 12, 2022\n\n\"Ne moremo se braniti, imajo premočno orožje v primerjavi z našim. Klicali smo na pomoč letalsko podporo, osorno so nam rekli: 'Odj***, branite položaj, kot veste in znate!'\" je ruski vojak skozi solze pripovedoval svoji ženi in potožil, da nima več ne moči ne živcev.\n\n\"Okrvavljeni smo, nimamo streliva, nimamo orožja, ničesar,\" je obupano ponavljal moški.\n\nDa so ruski vojaki precej na robu, potrjujejo prebivalci vasi Zaliznične na vzhodu Ukrajine, ki so novinarjem Washington Posta povedali, da so nekateri Rusi v petek zbežali na ukradenih kolesih, preoblečeni v civiliste.\n\nNekaj ​​ur po tem, ko so ukrajinski vojaki vdrli na območje, je na stotine ruskih vojakov, ki so taborili v vasi, preprosto izginilo, saj so jih njihove enote zapustile in prepustile same sebi.\n\n\"Puške so samo vrgli na tla,\" je novinarjem pripovedovala lokalna prebivalka Olena Matvienko.\n\nPodrobno je razložila, kako so ruski vojaki v obupu obiskovali njihove hiše in kradli oblačila, da jih letalniki niso mogli prepoznati po uniformah.\n\n\"Ukradli so nam kolesa. Dva sta v mojega nekdanjega moža tako dolgo držala uperjeno pištolo, dokler jima ni izročil ključev avtomobila,\" je še povedala.\n\n11.32 Rusi na elektrarno v Harkovu odvrgli osemtonsko termobarično bombo\n\nNa družbenih omrežjih se je pojavil posnetek grozljive eksplozije v elektrarni v Harkovu, ki je bila posledica močnih ruskih napadov.\n\nUkrajina je obtožila ruske sile, da so napadle civilno infrastrukturo kot odgovor na hitro ofenzivo ukrajinskih vojakov konec tedna, ki je Rusijo prisilila, da je zapustilo svojo glavno utrdbo v regiji Harkov.\n\nRusi so zatem na elektrarno v Harkovu odvrgli osemtonsko termobarično bombo, imenovano \"oče vseh bomb\".\n\nFootage of a huge explosion of a power station in #Kharkiv yesterday. Crazy pic.twitter.com/Bo06vds0LM — Guy Elster (@guyelster) September 12, 2022\n\n9.43 Čečenski voditelj: Ukrajincem smo pripravili zanimivo presenečenje\n\nVoditelj Čečenije in Putinov zaveznik Ramzan Kadirov je na Telegramu sporočil, da so borci enote Ahmat za ukrajinske sile pripravili \"zanimivo presenečenje\", poroča ruska agencija TASS.\n\n\"Naši borci so za ukrajinske sile pripravili zanimivo presenečenje, ki bo kmalu znano. Ne bom še razkril podrobnosti,\" je dejal Kadirov.\n\nČečenski voditelj je poudaril, da posebna vojaška operacija uspešno poteka na območju odgovornosti čečenskih sil, zahvaljujoč \"pogumu in junaštvu čečenskih borcev ter izboljšanemu sodelovanju s skupnimi silami\".\n\nDejal je še, da ima za napotitev v Ukrajino pripravljenih deset tisoč borcev, in dodal, da umik ruskih vojakov iz delov regije Harkov \"rešuje življenja, kar je dobro\".\n\n9.32 Ukrajinski vojak hčerkin rojstni dan praznuje na fronti\n\nUkrainian defender celebrated his daughter's birthday at the front.\n\n\n\nNow he is bravely defending the independence and bright future of our country. The girl can be proud of her father, as well as the whole Ukraine!\n\n\n\n📽 jefbix / TikTok pic.twitter.com/EZMrIyOWgr — Anton Gerashchenko (@Gerashchenko_en) September 13, 2022\n\n9.08 Ukrajinski guverner Donecka objavil nove informacije\n\nPavlo Kirilenko, ukrajinski guverner Donecka, je poročal o jutranjih novicah na svojem kanalu Telegram.\n\n\"Najmanj ena oseba je bila ubita in ena ranjena v Slovjansku. Mesto Hostre v občini Kurahivska je bilo v ognju, vendar k sreči ni bil nihče poškodovan. Avdivka je bila več dni zapored izpostavljena močnemu obstreljevanju z granatami. Danes ni bilo žrtev, višino škode še ugotavljamo. V nočnem obstreljevanju Torecka so bili ranjeni trije ljudje, poškodovane pa so bile najmanj štiri hiše,\" je zapisal Kirilenko in dodal, da je bilo med napadom poškodovanih več zgradb.\n\n6.43 Popoln poraz Rusov: bežijo čez mejo, za seboj puščajo opremo\n\nMason Clark iz ameriškega vojaškega inštituta ISW je potem ko so ukrajinske sile prejšnji konec tedna osvobodile dva tisoč kvadratnih kilometrov ozemlja Ukrajine, v pogovoru za BBC v ponedeljek zvečer dejal, da je bil to \"popoln poraz za ruske enote, za seboj so bile prisiljene pustiti veliko opreme\".\n\nNEW: #Ukrainian forces are continuing to make impactful gains in #Kherson Oblast and are steadily degrading the morale and combat capabilities of #Russian forces in this area.\n\n\n\nThe latest with @criticalthreats:https://t.co/gjDA0Mp2kt pic.twitter.com/xk3L3VkVfL — ISW (@TheStudyofWar) September 13, 2022\n\nUkrajinsko napredovanje v protiofenzivi je sicer izjemno hitro, od začetka septembra pa do danes so namreč osvobodili že šest tisoč kvadratnih kilometrov ozemlja. Prejšnji četrtek je Zelenski dejal, da so ukrajinske sile ponovno zavzele tisoč kvadratnih kilometrov, vendar se je ta številka do nedelje potrojila na tri tisoč kvadratnih kilometrov, včeraj pa so objavili, da je osvobojenih že šest tisoč kvadratnih kilometrov.\n\nMed osvobojenimi kraji je med drugim strateško pomembno mesto Izjum, domnevno eno največjih logističnih središč ruske vojske. Ukrajinska vojska je po navedbah ukrajinskih oblasti znatne uspehe dosegla tudi v južni regiji Herson, kjer je zasedla okoli 500 kvadratnih kilometrov ozemlja, ki je bilo prej pod ruskim nadzorom.\n\nRuska stran je priznala umik oziroma \"prerazporeditev sil\" v vzhodnem delu regije Harkov zaradi napredovanja ukrajinske vojske. Iz Kremlja je nato v ponedeljek prišlo svarilo, da bodo ruske sile nadaljevale z operacijami v Ukrajini, dokler ne bodo doseženi prvotno zastavljeni cilji.\n\nBBC-jev novinar James Waterhouse je povedal, da je bil to najpomembnejši ruski vojaški umik po njihovem neuspehu blizu prestolnice Kijev konec marca.\n\nZdružene države ocenjujejo, da je Rusija v veliki meri predala svoje pridobitve ter da so številne ruske enote zapustile Ukrajino in prestopile mejo, je po poročanju Reutersa dejal visoki ameriški vojaški uradnik.\n\nRusi so za seboj pustili veliko opreme. Foto: Reuters Ameriški državni sekretar Antony Blinken je v ponedeljek dejal, da so ukrajinske sile dosegle \"pomemben napredek\" v protiofenzivi, vendar je dodal, da je še prezgodaj za napovedovanje izida.\n\n\"Rusi imajo v Ukrajini zelo pomembne sile, pa tudi opremo, orožje in strelivo. To še naprej nediskriminatorno uporabljajo ne le proti ukrajinskim oboroženim silam, temveč tudi proti civilistom in civilni infrastrukturi,\" je dejal Blinken.\n\n6.38 Zelenski objavil nove informacije o ukrajinski ofenzivi\n\nUkrajinski predsednik Volodimir Zelenski je dejal, da so ukrajinske sile zdaj ponovno zavzele več kot šest tisoč kvadratnih kilometrov, ki so bili pod ruskim nadzorom na vzhodu in jugu.\n\nZelenski se je zahvalil več ukrajinskim brigadam, ki so sodelovale v protiofenzivi, njihove borce pa označil za \"prave heroje\".\n\n6.21 V Donecku ubit ukrajinski baletni plesalec\n\nOleksander Šapoval, plesalec Ukrajinske narodne opere, je bil ubit v bitki blizu mesta Majorska v regiji Doneck, poroča Kyiv Independent, ki se sklicuje na informacije portala Ukraina Moloda.\n\n⚡️Ukrainian National Opera ballet dancer Oleksandr Shapoval killed in combat.\n\n\n\nShapoval, ballet soloist and Honored Artist of Ukraine, was killed near Maiorske, Donetsk Oblast on Sept. 12, said Valentyna Samchenko, deputy editor-in-chief of the Ukraina Moloda media outlet. pic.twitter.com/aohR92cWKY — The Kyiv Independent (@KyivIndependent) September 12, 2022\n\n6.17 Evropski poslanci o vojni v Ukrajini\n\nEvropski poslanci bodo drugi dan zasedanja v Strasbourgu razpravljali o dogajanju v povezavi z vojno v Ukrajini, ki se preveša v sedmi mesec.\n\nPoslanci bodo z visokim zunanjepolitičnim predstavnikom EU Josepom Borrellom danes razpravljali o aktualnem dogajanju v povezavi z vojno v Ukrajini. Ukrajinska vojska v zadnjih dneh poroča o uspehih protiofenzive na vzhodu države, kjer naj bi od ruskih sil ponovno zavzela znaten del ozemlja.\n\nParlament bo odločal tudi o podpori predlogu Evropske komisije za odobritev nadaljnjih pet milijard evrov finančne pomoči Ukrajini v okviru obljubljenega devetmilijardnega svežnja za pokrivanje najnujnejših potreb države.",
    "Rusija napoveduje plinovod do Kitajske kot zamenjavo za Severni tok 2": "Rusija in Kitajska sta že povezani s plinovodom Moč Sibirije 1. Foto: Reuters\n\nDa bi lahko ta plinovod nadomestil Severni tok 2, je na ruski televiziji Rosija 1 v četrtek dejal ruski minister za energijo in podpredsednik ruske vlade Aleksander Novak.\n\nNovak je v četrtek dejal tudi, da bosta Rusija in Kitajska kmalu podpisali sporazum o dobavi \"50 milijard kubičnih metrov plina\" na leto skozi predvideni plinovod Moč Sibirije 2.\n\nTa količina predstavlja skoraj maksimalno zmogljivost Severnega toka 1, ki znaša 55 milijard kubičnih metrov plina. Ta plinovod, po katerem je Evropska unija včasih prejemala tretjino ruskega plina, namenjenega njej, je zaprt od septembra, uradno zaradi del oziroma okvare na turbini.\n\nPlinovod Severni tok 2, po katerem bi pod Baltskim morjem iz Rusije v Nemčijo prav tako lahko steklo 55 milijard kubičnih metrov plina letno, pa ni nikoli zaživel. Obratovalno dovoljenje namreč ni bilo izdano.\n\nTrasa plinovoda Moč Sibirije 2 bo šla deloma tudi skozi Mongolijo, ki gradnjo podpira. Kitajsko gospodarstvo je energetsko zelo intenzivno, zato naj bi bil dodaten plin dobrodošel.\n\nZačetek gradnje plinovoda, dolgega 2600 kilometrov, je predviden za leto 2024. Ruski energetski velikan Gazprom je začel projekt novega plinovoda raziskovati leta 2020, plin pa naj bi začel po njem dobavljati do leta 2030.\n\nKitajska bi po novem plinovodu prejemala plin iz ogromnih zalog na polotoku Jamal na zahodu Sibirije, območja, ki je glavni vir plina za Evropo.\n\nKot je še dejal Novak, bo ruski izvoz plina v EU letos upadel za okoli 50 milijard kubičnih metrov.\n\nNa drugi strani pa Gazprom povečuje dobavo po plinovodu Moč Sibirije 1, po katerem plin od konca leta 2019 potuje s Čajandinskega plinskega polja v pokrajini Jakutija do kompresorske postaje blizu Blagoveščenska oziroma meje s Kitajsko. Cilj je, da bo po njem vsako leto steklo 20 milijard kubičnih metrov plina. To številko naj bi dosegli tudi s povezavo na plinsko polje Kovikta blizu Bajkalskega jezera, predvideno do leta 2023.\n\nOd leta 2025, ko bo ta plinovod pri največji zmogljivosti, bo lahko po njem steklo 61 milijard kubičnih metrov plina letno, kar je več kot po Severnem toku 1. 38 milijard kubičnih metrov plina bo šlo po njem na Kitajsko skladno s pogodbo, ki jo je Gazprom že leta 2014 podpisal s kitajskim partnerjem CNPC.\n\nRusija in Kitajska pa sta se, tako Novak, dogovorili še za plinsko traso med Vladivostokom na vzhodu Rusije in severno Kitajsko. Tu naj bi se na Kitajsko stekalo dodatnih 10 milijard kubičnih metrov ruskega plina.\n\nAli Kitajska potrebuje toliko plina?\n\nPogajanja o novem plinovodu naj bi bila zahtevna, tudi zato, ker naj Kitajska po mnenju strokovnjakov ne bi potrebovala dodatnega plina vsaj do leta 2030.\n\nKitajska se pogaja tudi o novem plinovodu Srednjeazijski plinovod D iz Turkmenije skozi Tadžikistan in Kirgizijo, po katerem bi 30 let letno prejemala 25 milijard kubičnih metrov plina letno.\n\nPeking pa je sklenil dolgoročne pogodbe tudi s Katarjem, ZDA in drugimi državami za 42 milijonov ton utekočinjenega zemeljskega plina letno, ki ga bodo prevažali s tankerji. Večine dobav naj bi se začele v naslednjih petih letih.",
    "Povečan promet na ruski meji s Finsko, Zelenski napovedal civilizirano ravnanje z vojaki, ki bi se predali": "Na najpomembnejšem mejnem prehodu med Rusijo in Finsko Vaalimaa se je danes zjutraj ob 8.uri po lokalnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty. V soboto je na Finsko vstopilo 8572 ruskih državljanov, medtem ko jih je pred tednom dni mejo prečkalo 5286, je dodal. V tem času se je iz Finske v Rusijo 4199 ljudi tudi vrnilo.\n\nPotovali so v Helsinke\n\nMejni prehod Vaalima, ki je zdaj postal najbolj obremenjena kontrolna točka za vstop na Finsko, se po navedbah mejnih policistov uporablja za neposredna potovanja v Helsinke, od koder mnogi Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države. Finska ima z Rusijo okoli 1340 kilometrov skupne meje, kar je več kot katera koli druga država v EU. Ruski turisti so do zdaj kljub vojni v Ukrajini lahko vstopali v schengensko območje čez finsko mejo, vendar pa so v Helsinkih nedavno napovedali, da nameravajo uvesti prepoved vstopa za turiste z veljavnimi schengenskimi vizumi. Podoben ukrep so že sprejele Poljska in baltske države.\n\nPredaja boljša kot smrt ali sojenje\n\nMedtem je ukrajinski predsednik Zelenski v nočnem nagovoru Ruse pozval, naj pobegnejo iz države ali se predajo, ko bodo na fronti, in jim zagotovil, da bodo ukrajinske sile z njimi ravnale civilizirano. To je sporočil po tem, ko je Putin v soboto podpisal zakon o podvojitvi kazni za ruske vojake, ki dezertirajo, ne spoštujejo ukazov ali se predajo. Takim po novem grozi deset let zaporne kazni.\n\nUkrajina bo dezerterje obravnavala v skladu z mednarodnimi konvencijami in nikogar ne bo vrnila v Rusijo, če se bo bal posledic, je dejal Zelenski in dodal, da se je bolje predati, kot tvegati, da ti po koncu vojne sodijo kot vojnemu zločincu ali da pred tem umreš na fronti.\n\nZaradi odrejene mobilizacije je v minulih dneh v Rusiji potekalo več protestov, oblasti pa so med njihovim zatiranjem aretirale več kot 1000 ljudi.\n\nReferendum ponekod v zakloniščih\n\nNa zasedenih ozemljih na vzhodu in jugu Ukrajine proruski separatisti kljub ukrajinskemu obstreljevanju nadaljujejo izvedbo referendumov o priključitvi Rusiji. Po navedbah proruskih oblasti sta danes v raketnem napadu na hotel v regiji Herson umrli dve osebi. V regiji Lugansk so oblasti sporočile, da bo glasovanje potekalo v zakloniščih.\n\nPo navedbah proruskih oblasti v regiji Herson na jugu Ukrajine naj bi bil med ubitima v raketnem napadu nekdanji proruski poslanec Oleksij Juravko. V mestu Alčevsk dobrih 40 kilometrov zahodno od mesta Lugansk pa bo glasovanje o priključitvi regije Rusiji potekalo v zakloniščih. Medtem so morali v mestu Enerhodar v regiji Zaporožje zaradi obsežnega ukrajinskega obstreljevanja prestaviti volišče na drugo lokacijo.\n\nNa ozemljih na vzhodu in jugu Ukrajine, ki so v celoti ali delno pod nadzorom ruskih sil, so z referendumi o priključitvi Rusiji začeli v petek. Njihovo izvedbo so Kijev in zahodni zavezniki obsodili kot nezakonito prilaščanje ozemlja. Referendumi v regijah Lugansk, Doneck, Herson in Zaporožje naj bi trajali do torka, ko bodo začeli preštevati glasove.\n\nPriključitev regij Rusiji bi se tako lahko zgodila že do konca prihodnjega tedna. S tem bi Moskva ukrajinske napade v prihodnje lahko obravnavala kot napade na svoje ozemlje in se branila z vsemi sredstvi. Zahod v odgovor pripravlja nove sankcije.\n\nLavrov v ZN: Rusofobija na Zahodu je neverjetna, celo groteskna\n\nRuski zunanji minister Sergej Lavrov je v sobotnem nastopu na splošnem zasedanju Generalne skupščine ZN kritiziral Zahod in dejal, da želijo ZDA z zaveznicami uničiti Rusijo. Referendume o priključitvi Rusiji, ki potekajo na okupiranih ozemljih v Ukrajini, je branil, češ da Rusi tam živijo že stoletja. Uradna rusofobija na Zahodu je neverjetna, celo groteskna, je dejal. »Ne le, da jih ni sram razlagati, da želijo vojaško poraziti našo državo, razlagajo celo, da bodo uničili in zlomili Rusijo,« je dejal. Zatrdil je, da skušajo ZDA ves svet spremeniti v svoje dvorišče.\n\nPreberite še: Aretacije protestnikov, beg pred vojsko ter menjava pomembnega generala\n\nGlede referendumov na zasedenih ozemljih v Ukrajini, ki so se začeli v petek in bodo trajali do torka, je Lavrov dejal, da ljudje zase želijo ozemlje, kjer so njihovi predniki živeli že stoletja. Dejal je, da bo Rusija spoštovala njihovo voljo, medtem ko je Zahod jezen.\n\nEvropa kot diktatorska entiteta\n\nNa novinarski konferenci po nastopu je Lavrov še dejal, da EU postaja »avtoritarna, diktatorska entiteta«.\n\nV odgovoru na novinarsko vprašanje o ruski uporabi jedrskega orožja je bil Lavrov precej ohlapen. »Imamo doktrino jedrske varnosti, ki je javen dokument. V njem so navedeni primeri, ko se jedrsko orožje lahko uporabi,« je dejal.",
    "Strategija proti Rusiji deluje in se mora nadaljevati": "Ruska vojna v Ukrajini je prešla v novo fazo. Ukrajinska vojska spektakularno napreduje in osvobaja številna mesta in vasi ter ruske sile sili k umiku. Čeprav še ni jasno, kako daleč bo prišla ukrajinska protiofenziva, je že zdaj očitno, da se strateško ravnovesje na terenu spreminja.\n\nMedtem se je Evropska unija v celoti mobilizirala, da bi se spopadla z energetsko krizo. Skladišča plina smo napolnili na več kot 80 odstotkov daleč pred ciljnim datumom 1. novembra in se dogovorili o jasnih ciljih zmanjšanja porabe plina to zimo. Da bi pomagali ranljivim potrošnikom in podjetjem pri obvladovanju zvišanja cen, izpopolnjujemo predloge, kot je obdavčitev pretiranih nepričakovanih dobičkov energetskih podjetij.\n\nV sodelovanju s skupino G7 in drugimi podobno mislečimi partnerji razpravljamo o načrtih za določitev najvišjih cen ruske nafte. Hkrati partnerjem na svetovnem jugu pomagamo pri obvladovanju posledic brutalne ruske agresije in cinične uporabe energije in hrane kot orožja.\n\nSkratka, v celoti gledano strategija deluje. Še naprej moramo podpirati Ukrajino, pritiskati na Rusijo s sankcijami in v duhu solidarnosti pomagati svojim svetovnim partnerjem.\n\nJosep Borrell. FOTO: Yves Herman/Reuters\n\nArgumenti tistih, ki dvomijo o učinkovitosti sankcij, so vse trhlejši. Na splošno imajo sankcije dvojno funkcijo: poslati sporočilo in izvajati pritisk. Pri sporočilu gre za nasprotovanje ravnanju države, ki v tem primeru vključuje kršitve mednarodnega prava in brezsmiselne napade na civilno prebivalstvo in civilno infrastrukturo. Čeprav nismo v vojni z Rusijo, je cilj ukrepov, da jo prisilimo v drugačno ravnanje ter okrnimo gospodarska in tehnološka sredstva, ki jih uporablja pri svoji agresiji.\n\nEU je, da bi Rusiji poslala jasno sporočilo, sprejela zgodovinsko odločitev, da konča svojo odvisnost od ruske energije. Kremelj krši pogodbe s tem, da je drastično zmanjšal količine izvoženega plina, s čimer je povzročil pretrese na trgih. Morda se zdi, da ima Rusija z možnostjo takega izsiljevanja v rokah adut – dolgoročno pa gre za strategijo, ki vodi v poraz. V nasprotju s splošnim prepričanjem Rusija težko vzdržno nadomesti evropski trg, saj je velik del njene infrastrukture za izvoz plina (plinovodi in terminali za utekočinjeni zemeljski plin) usmerjen v Evropo. Preusmeritev plina v države, kot je Kitajska, bo trajala več let in stala več milijard dolarjev.\n\nRes je, da ima Rusija koristi od nedavnega zvišanja cen plina, vendar to ne pomeni, da sankcije niso uspešne. To pomeni, da bo treba na polni učinek evropske odločitve, da zmanjša uvoz energije iz Rusije, še počakati. Do zdaj je Evropa prepovedala samo uvoz ruskega premoga in zmanjšala nakupe ruske nafte. A že s tem je učinek opazen.\n\nRuski izvoz premoga se je pred kratkim zmanjšal na najnižjo raven od začetka invazije, kar kaže na težave Kremlja pri iskanju nadomestnih kupcev. Poleg tega so cene plina, odkar je EU napovedala, da bo do konca leta 2022 zmanjšala uvoz ruske nafte za 90 odstotkov, padle. Kremelj pa bo svoje prihodke še bolj skrčil, če bo še zmanjšal dobavo plina v Evropo.\n\nPo besedah nemške zunanje ministrice Annalene Baerbock je Evropa v preteklosti plačevala nizko finančno ceno za ruski plin – vendar na račun svoje varnosti. Rusija je Ukrajino napadla v prepričanju, da bo EU preveč razdeljena in odvisna od ruske energije, da bi ukrepala. Toda ruski predsednik Vladimir Putin se je uštel.\n\nEvropa se z zmanjšanjem svoje odvisnosti od ruske energije osvobaja starega prepričanja, da gospodarska soodvisnost samodejno zmanjšuje politične napetosti. Pred 40 leti je to bilo morda smiselno, zdaj pa to gotovo ni več res, saj je gospodarska soodvisnost postala orožje.\n\nVojne ni konec in Putinov režim ima še nekaj potez. Vendar ob trenutni strategiji Zahoda Kremelj preobrata ne more doseči.\n\nA obrat navznoter ni pravi odziv. Še vedno potrebujemo odprto gospodarstvo, hkrati pa ne smemo dovoliti soodvisnosti brez odpornosti in diverzifikacije. Upoštevati moramo politično identiteto tistih, s katerimi trgujemo in komuniciramo. V nasprotnem primeru se bomo znašli v enaki pasti, kot jo Putin nastavlja že 20 let.\n\nSankcije dokazljivo delujejo tudi v smislu pritiska. Ruska vojska že občuti posledice izgube dostopa do zahodne tehnologije, saj so tudi njeni tanki, letala, telekomunikacijski sistemi in precizno orožje odvisni od uvoženih sestavnih delov.\n\nPoleg tega razkrito interno poročilo ruske vlade opozarja na dolgotrajno škodo, ki jo bo rusko gospodarstvo utrpelo zaradi uvoznih omejitev. V kmetijstvu je 99 odstotkov proizvodnje perutnine odvisnih od uvoženih surovin. V letalstvu 95 odstotkov potnikov v Rusiji potuje z letali, zgrajenimi v tujini, in pomanjkanje rezervnih delov zdaj zmanjšuje rusko komercialno letalsko floto. Osemdeset odstotkov ruske domače proizvodnje farmacevtskih izdelkov je odvisnih od uvoženih surovin. Na področju komunikacij in informacijske tehnologije pa bi Rusiji do leta 2025 lahko zmanjkalo kartic SIM, medtem ko drugi deli njenega telekomunikacijskega sektorja večletno nazadujejo. Ne pozabimo, da so to črnogledo oceno pripravili uradni interni ruski viri.\n\nAli bodo sankcije same po sebi zadostovale za poraz agresorja? Ne. Zato Ukrajini zagotavljamo tudi obsežno gospodarsko in vojaško podporo ter si prizadevamo za napotitev misije EU za vojaško usposabljanje, da bi še okrepili ukrajinske vojaške sile. Vojne ni konec in Putinov režim ima še nekaj potez. Vendar ob sedanji strategiji Zahoda Kremelj preobrata ne more doseči. Čas in zgodovina sta na strani Ukrajine – vse dokler se bomo držali naše strategije.\n\nProject Syndicate, 2022.\n\n***\n\nJosep Borrell, visoki predstavnik EU za zunanje zadeve in varnostno politiko ter podpredsednik Evropske komisije.\n\nPrispevek je mnenje avtorja in ne izraža nujno stališč uredništva.",
    "Rusijo zapuščajo tudi japonske znamke. Gre Toyota po poti Renaulta?": "To, da posamezne avtomobilske znamke zapuščajo Rusijo, ni več nikakršna skrivnost. Med prvimi, ki so jo zapustile, so bile sicer evropske in ameriške avtomobilske znamke, kar ob dejstvu, da sta Evropska unija in ZDA najglasneje nasprotovali napadu Rusije na Ukrajino tudi ni presenetljivo. Vse bolj pa se za odhod iz Rusije odločajo tudi japonske znamke, med njimi Toyota, za katero je bila Rusija eden pomembnejših trgov.\n\nNajvečja japonska avtomobilska znamka ima namreč v mestu Sankt Peterburg tovarno, namenjeno proizvodnji limuzine Camry in križanca RAV4, ki pa od začetka spopadov marca letos med omenjenima državama miruje. Razlog za to je predvsem v težavah z dobavo sestavnih delov in surovin, ker pa se položaj ne izboljšuje, naj bi pri Toyoti po poročanju portala Automotive News Europe razmišljali celo o tem, da tovarno prodajo.\n\nPreberite še: Takšne so posledice izstopa Renaulta iz Rusije\n\nKot so pri Toyoti dejali v petek, so celotno obdobje šestih mesecev od zaprtja tovarne v marcu čakali na izboljšanje položaja, do katerega pa ni prišlo. Pri Toyoti so se zato odločili, da vsaj za zdaj ne bodo nadaljevali proizvodnje, najverjetneje pa bodo tovarno, v kateri so izdelali 100.000 vozil, namenjenih Rusiji, Belorusiji, Kazahstanu in Armeniji, prodali. Novi lastnik proizvodnje omenjenih modelov ne bo smel nadaljevati.\n\nVerjetno zaprtje tovarne bi pomenil tudi dokončen umik Toyote iz Rusije, kamor so že pred časom nehali uvažati nova, a drugod po svetu izdelana vozila. S tem bi se Toyota pridružila Renaultu, ki se je že pred časom povsem umaknil iz Rusije (in za simboličen znesek prepustil AvtoVAZ Moskvi), čeprav so imeli tam svojo tovarno; pa tudi drugim znamkam, ki so že prekinile stike z omenjeno državo.\n\nZa podoben ukrep pa bi se lahko odločili tudi pri Mazdi. Slednja je namreč leta 2012 sklenila in začela sodelovanje z ruskim avtomobilskim proizvajalcem Sollers, skupna proizvodnja vozil pa je stekla v Vladivostoku. Mazda v Rusiji vsako leto proda 30.000 svojih vozil (proizvodnja obeh proizvajalcev v omenjeni tovarni znaša 50.000 vozil letno), tako kot Toyota pa bi se tudi Mazda lahko v celoti umaknila iz Rusije.",
    "Charles Michel za začasno izključitev Rusije iz Varnostnega sveta": "Charles Michel med govorom v Združenih narodih. Foto: Reuters\n\n\"Ko stalna članica Varnostnega sveta sproži neizzvano in neupravičeno vojno, ki jo je obsodila Generalna skupščina, bi morala biti po mojem mnenju nemudoma začasno izključena iz Varnostnega sveta,\" je povedal v govoru, pri čemer je mislil na ruski napad na Ukrajino.\n\n\"Uporaba pravice do veta bi morala biti izjema, vendar je postala, kot smo videli, pravilo. Reforma je potrebna in nujna,\" je še dodal. Ukinitev ruske pravice do veta za čas trajanja invazije je sicer večkrat zahteval ukrajinski predsednik Volodimir Zelenski.\n\nPravico do veta ima vseh pet stalnih članic Varnostnega sveta ZN-a. Te so Kitajska, ZDA, Francija, Velika Britanija in Rusija. Varnostni svet je najmočnejši organ ZN-a, saj so njegove resolucije za države članice zavezujoče. V skladu z Ustanovno listino ZN-a pa je tudi primarno odgovoren za vzdrževanje mednarodnega miru in varnosti.",
    "Ukrajina in Rusija danes izmenjali vojne ujetnike, kaj pa izmenjava z ZDA?": "Ukrajina in Rusija sta si danes izmenjali več zajetih vojakov, medtem ko za zajete ameriške plačance, ki jih je Rusija zajela v Ukrajini, Rusija še ni prejela nobenega poziva za izmenjavo\n\nUkrajina in Rusija sta si danes izmenjali več zajetih vojakov. Izmenjava je vključevala 14 Ukrajincev in zaenkrat še neznano število Rusov, je na Telegramu sporočil koordinacijski urad za vojne ujetnike v Kijevu.\n\nIzmenjava zapornikov je potekala v regiji Doneck na vzhodu države, vanjo pa so bili vključeni ukrajinski vojaki iz dveh motoriziranih brigad, ki so bili ujeti že spomladi, med njimi naj bi bila tudi en častnik in zdravnik. Število izročenih Rusov zaenkrat še ni znano, vendar je bilo doslej v izmenjave ujetnikov med Rusijo in Ukrajino običajno vključeno enako število ljudi na obeh straneh.\n\nPa izmenjava zapornikov z ZDA?\n\nV luči izmenjave vojnih ujetnikov je namestnik ruskega zunanjega ministra Sergej Rjabkov danes sporočil, da se ZDA po diplomatski poti še niso obrnile na Rusijo glede morebitne vrnitve ameriških plačancev, ujetih v Ukrajini, poroča ruska tiskovna agencija Tass.\n\n\"Takšnih pozivov s strani ZDA prek zunanjega ministrstva ni bilo. V nekaterih primerih smo si z njimi izmenjali različne informacije o tem, kje bi se lahko nahajali določeni ameriški državljani, vendar vse to ni zadevalo teme plačancev,\" je dodal Rjabkov.\n\nInstagram Ob ameriških plačancih, ki so jih Rusi zajeli v Ukrajini, v ruskem zaporu sedi tudi košarkarica Brittney Griner, in sicer zaradi tihotapljenja kanabisa.\n\nIzmenjava zapornikov je sploh aktualna zadnji mesec - kot smo že pisali, je pred kratkim član Hiše slavnih lige NBA, kontroverzni košarkar Dennis Rodman nepričakovano sporočil, da odhaja v Rusijo, da bi se povezal s \"primerom Brittney Griner\", ameriške košarkarice, ki je bila v Rusiji obsojena na devet let zapora zaradi tihotapljenja mamil. Za članek kliknite\n\nTUKAJ.",
    "Ruske oblasti iščejo nabornike za bojevanje v Ukrajini, toliko jim ponujajo #vŽivo": "Ruska agresija na Ukrajino traja že 206 dni, in sicer se je začela 24. februarja letos.\n\nRuska agresija na Ukrajino traja že 206 dni, in sicer se je začela 24. februarja letos. Foto: Guliver Image\n\n206. dan vojne v Ukrajini. Ruske enote so izgubile polovico svoje moči na begu iz regije Harkov. Ruska vojska tudi zato išče nabornike za bojevanje v Ukrajini, pri čemer jim ponuja vsaj 2.700 evrov na mesec. Ukrajinsko jedrsko elektrarno v Zaporožju so medtem znova priključili v državno omrežje.\n\nDnevni pregled pomembnejših dogodkov:\n\n\n\n15.33 Ruske oblasti iščejo nabornike za vojno v Ukrajini\n\n11.05 IAEA: Jedrska elektrarna v Zaporožju znova v državnem omrežju\n\n10.55 Ukrajina: Rusi izgubili 50 odstotkov svojih vojakov na begu iz regije Harkov\n\n9.32 Vojaški odbor Nata enotno za podporo Ukrajini − do konca\n\n9.08 Rusi napadli termoelektrarno\n\n15.33 Ruske oblasti iščejo nabornike za vojno v Ukrajini\n\nRuska vojska išče nabornike za bojevanje v Ukrajini, pri čemer jim ponuja vsaj 2.700 evrov na mesec.\n\nVojska je po mestih v Rusiji vzpostavila mobilne pisarne, da bi pritegnila \"pogodbene vojake\" za boj v Ukrajini, ki jo sicer sama imenuje \"posebna vojaška operacija\". V ruskem mestu Rostov so vojaki v maskirnih uniformah in črnih maskah mimoidočim razkazovali orožje in delili barvne brošure z naslovom \"Pogodbena vojaška služba – izbira pravega moškega\", poroča Sky News.\n\n11.05 IAEA: Jedrska elektrarna v Zaporožju znova v državnem omrežju\n\nUkrajinska jedrska elektrarna v Zaporožju je znova priključena v državno omrežje, je v soboto sporočila Mednarodna agencija za jedrsko energijo (IAEA). Elektrarna, ki jo je zasedla Rusija, je bila zaradi obstreljevanja od prejšnjega tedna odklopljena, kar je povečalo nevarnost nesreče, poroča francoska tiskovna agencija AFP.\n\nFoto: Twitter\n\n\"Obnovljena 750-kilovoltna linija zdaj največji evropski jedrski elektrarni zagotavlja električno energijo, ki jo potrebuje za hlajenje reaktorja in druge bistvene varnostne funkcije,\" je sporočila IAEA.\n\nKo je bila elektrarna odrezana od omrežja, je bila za delovanje bistvenih varnostnih mehanizmov, zlasti črpalk za vodno hlajenje, odvisna od lastne oskrbe z električno energijo, zlasti z dizelskimi generatorji. Strokovnjaki so se bali, da bi elektrarni lahko zmanjkalo zalog za zagotavljanje te elektrike.\n\nZaporožje je marca zasedla ruska vojska, obstreljevanje okoli objekta je od takrat vzbujalo strah pred jedrsko nesrečo. IAEA je elektrarno obiskala v začetku septembra, več članov ekipe agencije pa je ostalo na njenem območju in od takrat stalno spremljajo razmere.\n\n10.55 Ukrajina: Rusi izgubili 50 odstotkov svojih vojakov na begu iz regije Harkov\n\nGeneral štab ukrajinskih oboroženih sil je danes zjutraj sporočil, da so ruske enote izgubile polovico svoje moči na begu iz regije Harkov, na katero je ukrajinska vojska izvedla strelski protinapad in osvobodila na tisoče kvadratnih metrov zasedenega ozemlja.\n\nNa begu so Rusi, po navedbah ukrajinske vojske, za seboj pustili tudi več kot 200 kosov vojaške opreme, poroča Kijev Independent.\n\n⚡️General Staff: Russian units lost half of their troops when retreating from Kharkiv Oblast.\n\n\n\nAccording to Ukraine’s General Staff, some units of the Russian army lost “more than 50% of their personnel and more than 200 pieces of equipment” when retreating from Kharkiv Oblast. — The Kyiv Independent (@KyivIndependent) September 18, 2022\n\n9.32 Vojaški odbor Nata enotno za podporo Ukrajini − do konca\n\nVojaški odbor zveze Nato enotno podpira pomoč Ukrajini v boju proti ruski agresiji, je v soboto zvečer sporočil predsedujoči temu najvišjemu vojaškemu organu Nata, admiral Rob Bauer. Poudaril je, da je pomoč Zahoda Ukrajini v orožju in vojaški opremi ključna za njen boj in pomembno vpliva na razmere na bojišču.\n\nNizozemski admiral je ob tem sporočil, da so se člani vojaškega odbora, ki ga sestavljajo načelniki generalštabov oboroženih sil članic zavezništva, na zasedanju v estonskem Talinu zavezali, da bodo Ukrajino podpirali \"dokler bo treba\". \"Zima prihaja, a naša podpora bo ostala neomajna,\" je poudaril, poroča nemška tiskovna agencija dpa.\n\n\"Strelivo, oprema in urjenje, ki ga zagotavljajo zavezniki in druge države, pomenijo veliko razliko za dogajanje na bojišču,\" je dejal Bauer. \"S svojimi uspehi na terenu in tudi na spletu je Ukrajina v temeljih spremenila moderno vojskovanje,\" je dodal.\n\nUkrajinci so bili tudi zelo kreativni z uporabo oborožitvenih sistemov, ki so jih dobili. \"Uporabljajo jih včasih na način, o katerem običajno ne bi pomislil,\" je dejal admiral.\n\nGenerali zveze Nato so se v Talinu sestali po novicah o velikih uspehih, ki jih je dosegla ukrajinska vojska v protiofenzivi na vzhodu države. Ruske sile, ki so se bile prisiljene umakniti, so tako izgubile veliko zasedenega ozemlja.\n\nVendar pa še ni čas za to, da bi si lahko oddahnili, in politična volja za nadaljevanje zagotavljanja pomoči nikakor ne sme popustiti, je v soboto generale opozorila estonska premierka Kaja Kallas.\n\nVojaški odbor Nata sestavljajo načelniki generalštabov 30 držav Nata. O vojaških zadevah odbor svetuje severnoatlantskemu svetu, najvišjemu političnemu organu Nata. Srečanje v Talinu poteka že od petka, zaključilo pa naj bi se danes. Prvič se konference kot gosta udeležujeta tudi šefa obrambnih sil Finske in Švedske, držav, ki sta zaprosili za sprejem v Nato po ruskem napadu na Ukrajino.\n\n9.08 Rusi napadli termoelektrarno\n\nGuverner regije Doneck Pavel Kirilenko je danes zjutraj sporočil, da so ruske sile obstreljevale termoelektrarno v Slovjansku, ki je v tej regiji. Kirilenko je na Telegramu zapisal, da je ruski napad poškodoval elektrarno, in dodal, da gasilci požar, ki je izbruhnil na kraju napada, še gasijo, poroča Kijev Independent.",
    "Najnevarnejše mesto v Rusiji, a ne za tujce. Za (preglasne) Ruse.": "Rusi, ki si drznejo povzdigniti glas ali pa so trni v peti oblastem v Moskvi, skozi okna padajo nenavadno pogosto.\n\nRusi, ki si drznejo povzdigniti glas ali pa so trni v peti oblastem v Moskvi, skozi okna padajo nenavadno pogosto. Foto: Unsplash\n\nKdor želi v Rusiji zmanjšati tveganje za prezgodnjo smrt, se mora izogibati približevanju oknom, še posebej, če so ta v višjih nadstropjih. Kar vrstijo se namreč imena znanih ali vplivnejših Rusov, ki so umrli pri padcu skozi okno, zadnji je šef energetskega giganta Lukoil, ki je danes padel skozi okno bolnišnice . Takšna usoda v Rusiji sicer nenavadno pogosto doleti posameznike in posameznice, ki so kritični do oblasti oziroma jo preiskujejo. Nemalokrat se zato poraja vprašanje, ali so skozi okno padli sami ali so jim pri tem \"pomagali\". To je nekaj najbolj odmevnih primerov.\n\nIvan Safronov\n\nV zadnjih dneh v javnosti odmeva sodni proces proti nekdanjemu ruskemu novinarju Ivanu Safronovu, za katerega ruski državni tožilci zahtevajo 24-letno zaporno kazen, ker naj bi med svojim novinarskim delom razkril državne skrivnosti. Safronov, ki je bil po opustitvi novinarskega dela zaposlen še pri ruski vesoljski agenciji Roskozmos, je obtožbe označil za bizarne, saj je vse podatke za svoje poročanje našel v javno dostopnih virih, trdi. Sodba bo znana v ponedeljek.\n\nIvan Safronov v kletki za obtožence na sodišču v Moskvi. Foto: Guliver Image\n\nNjegov oče, ki mu je bilo tudi ime Ivan Safronov, je bil prav tako preiskovalni novinar, delal je za medij Kommersant. Med drugim je poročal o ruski vojaški tehnologiji in tudi njenih pomanjkljivostih, ki jih je ruska vojska občasno prikrila javnosti, zaradi česar so ga med drugim zaslišali agenti FSB. Safronov, možakar dobrega zdravja, ki naj ne bi imel duševnih ali katerih drugih težav, je 2. marca 2007 padel skozi okno svojega stanovanja v petem nadstropju bloka v Moskvi. Oblasti so njegovo smrt označile za samomor.\n\nOlga Kotovskaja\n\nRuska televizijska novinarka Kotovskaja je 16. novembra 2009 padla skozi okno v 14. nadstropju zgradbe v Kaliningradu. Njeno smrt so sprva obravnavali kot samomor, vendar pa so kasneje odprli preiskavo umora.\n\nKaliningrad je ruska enklava ob obali Baltskega morja. Foto: Unsplash\n\nSvetovna javnost je za smrt novinarke izvedela šele dva tedna pozneje. Kotovskaja je sicer umrla le dan po veliki zmagi na sodišču, kjer se je borila za ohranitev nadzora nad svojim lokalnim televizijskim kanalom Kaskad. Tega so namreč leta 2004 s poneverbo njenega podpisa prevzeli posamezniki, povezani z oblastjo v Kaliningradu. Kaskad je takoj po prevzemu nadzora nad medijem prenehal kritično poročati o tamkajšnjih politikih.\n\nMaksim Borodin\n\nMaksim Borodin je bil ruski preiskovalni novinar, ki je 12. aprila 2018 padel z balkona svojega stanovanja v petem nadstropju bloka v Jekaterinburgu. Zaradi hudih poškodb je umrl tri dni pozneje, 15. aprila 2018.\n\nFotografija, ki jo je Maksim Borodin uporabljal na družbenem omrežju Facebook.\n\nBorodin je bil le nekaj mesecev pred smrtjo v Rusiji deležen večje pozornosti javnosti, ker je poročal o smrtih ruskih državljanov, ki so se borili v Siriji, domnevno je šlo za plačance paravojaške organizacije Wagner, preiskoval pa je tudi domnevno korupcijo lokalnih oblasti v regiji Sverdlovsk. Dan pred smrtjo je poklical prijatelja in mu povedal, da je v bližini svojega stanovanja videl oborožene zamaskirane moške, kasneje pa ga je klical še enkrat in dejal, da se je verjetno zmotil.\n\nTatjana Sekerina\n\nSekerina je bila 48-letna zvezna sodnica v Volgogradu, ki je bila med drugim vpletena v sodne procese proti domnevno podkupljenim politikom. Julija 2019 je padla skozi okno svojega stanovanja v 15. nadstropju zgradbe v Volgogradu.\n\nNikolaj Gorohov\n\nRuski odvetnik, ključna priča v korupcijskem škandalu, v katerega so bili domnevno vpleteni vplivni ruski politiki in eden največjih ameriških vlagateljev v Rusiji, ki naj bi si po njegovih ugotovitvah razdelili več kot 200 milijonov evrov, je marca leta 2017 padel skozi okno svojega stanovanja v četrtem nadstropju stanovanjskega poslopja v Moskvi.\n\nNikolaj Gorohov na sodišču v Moskvi dobra dva meseca po tem, ko je padel skozi okno. Foto: Guliver Image\n\nGorohov je edina oseba na tem seznamu, ki je padec preživela. Padel je sicer več kot petnajst metrov globoko, počila mu je lobanja, pristal pa je na intenzivni negi. Po okrevanju je dejal, da se padca in dogodkov pred njim ne spomni, in izrazil strah, da mu nekdo streže po življenju.\n\nRuske oblasti so njegov padec sicer poskusile pojasniti z razlago, da je skozi okno padel, ko je prestavljal kopalno kad.\n\nJegor Prosvirnin\n\nV Moskvi je decembra lani umrl 35-letni Jegor Prosvirnin. Popolnoma gol naj bi padel skozi okno v petem nadstropju večstanovanjske zgradbe. Prosvirnin je bil eden od osrednjih likov ruskega skrajnega nacionalističnega gibanja, med drugim je podpiral okupacijo Ukrajine in baltskih držav, hkrati pa je bil oster kritik ruskega predsednika Vladimirja Putina.\n\nProsvirnin, ki se je v rusko prestolnico preselil iz Vladivostoka, obalnega mesta na ruskem Daljnem vzhodu, je bil znan kot ustanovitelj skrajno desne spletne strani Sputnik in Pogrom. Prek nje je Prosvirnin širil svoje ideje o tako imenovani Veliki Rusiji. Med drugim je podpiral priključitev Ukrajine, baltskih držav, Belorusije in Kazahstana. Samega sebe je označil za gorečega ruskega nacionalista.\n\nKasneje je Prosvirnin do določene mere obrnil ploščo. Med drugim je napovedal, da se bo Ruska federacija sesula sama vase. Kritiziral je tudi ruskega predsednika Vladimirja Putina, češ da bi njegove poteze v Rusiji lahko zanetile državljansko vojno. Večkrat je izrazil tudi zaskrbljenost, da bi se zaradi svojih nazorov znašel v nemilosti ruskih oblasti.\n\nElena Nepomnjaščaja\n\nAprila 2020 je 47-letna zdravnica Elena Nepomnjaščaja, vodja ene od bolnišnic v ruskem mestu Krasnojarsk, med telefonskim pritoževanjem ruskemu ministrstvu za zdravje, da v njeni bolnišnici ni dovolj dobro poskrbljeno za zaščito osebja, ki dela z bolniki s koronavirusom, padla skozi okno v 5. nadstropju bolnišničnega poslopja.\n\nNenavadna nesreča se je po poročanju ruskih medijev eni vodilnih zdravnic v Krasnojarsku pripetila med telefonskim pogovorom z lokalno izpostavo ruskega ministrstva za zdravje. To je želelo v bolnišnico, ki jo vodi Elena Nepomnjaščaja, prepeljati 80 bolnikov s covid-19, boleznijo, ki jo povzroča novi koronavirus. 47-letna zdravnica se je temu uprla. V bolnišnici je po njenem mnenju močno primanjkovalo zaščitne opreme za zdravnike in medicinske sestre, ki delajo z okuženimi bolniki. Foto: vestnick.icdc\n\nZdravnikom jo je sprva uspelo rešiti pred smrtjo, a je po tednu dni v kritičnem stanju umrla. Pojasnila, kako oziroma zakaj je zdravnica med telefonskim pogovorom omahnila skozi okno svoje pisarne, ki je bila v petem nadstropju bolnišnice, ni.\n\nMihail Lesin\n\nLesin, nekdaj eden najtesnejših sodelavcev ruskega predsednika Vladimirja Putina in njegov medijski \"car\", imel je namreč zelo velik politični vpliv na poročanje ruskih medijev in bil tudi soustanovitelj ruskega državnega medija RT, je 5. novembra 2015 umrl v hotelski sobi v Washingtonu. Uradno naj bi padel, ker naj bi bil zelo pijan, in si pri tem po uradni verziji dogodkov polomil vrat, rebra, noge in roke.\n\nMihail Lesin in Vladimir Putin leta 2002. Foto: Wikimedia Commons\n\nSodelavec FBI Christopher Steele je kasneje razkril poročilo, iz katerega je bilo razvidno, da so v FBI verjeli, da so Lesina do smrti v resnici pretepli plačanci ruskih oligarhov, ki so blizu Vladimirju Putini. Lesin in Putin naj se v kasnejših letih ne bi več dobro razumela.\n\nBruno Charles De Cooman\n\nDe Cooman je bil eden od podpredsednikov ruskega metalurškega giganta NLMK ali Novolipetsk Steel, ki je leta 2018 umrl po padcu skozi okno iz devetega nadstropja zgradbe v Moskvi. Njegovo smrt so sprva označili za samomor, nato pa so se pojavila namigovanja, da bi lahko bila povezana z domnevnim sporom družbe NLMK, drugih metalurških korporacij in ruske vlade zaradi davkov.\n\nNatalija Lebedjeva\n\nŠe ena zdravnica, ki je padla skozi okno med izbruhom epidemije covid-19. Lebedjevo so nadrejeni, ki so bili v stiku z ruskim ministrstvom za zdravje, obtožili, da ji ni uspelo zajeziti izbruha epidemije covid-19 v bolnišnici v mestu Star City, kjer se nahaja tudi vadbeni center Jurija Gagarina za ruske kozmonavte. Lebedjeva naj bi zato domnevno splezala skozi okno v šestem nadstropju bolnišnice in skočila v smrt.\n\nJames Le Mesurier\n\nLe Mesurier je bil britanski soustanovitelj tako imenovanih Belih čelad, organizacije prostovoljcev, ki je med državljansko vojno v Siriji pomagala civilistom.\n\nBalkonska vrata, skozi katera naj bi padel Le Mesurier. Foto: Guliver Image\n\n11. novembra 2910 so ga našli mrtvega na ulici v Istanbulu, domnevno naj bi padel z balkona svojega stanovanja. Še teden dni pred smrtjo je bil James Le Mesurier tarča kritik tiskovne predstavnice ruskega zunanjega ministrstva Marije Zaharove, ki ga je brez dokazov obtožila, da je nekdanji tajni agent britanske obveščevalne službe MI6 in da se druži s teroristi Al Kaide. Ruska propaganda se je blatenju Le Mesurierja sicer posvečala več let. Sirski predsednik Bašar Al Asad je kasneje trdil, da je Britanca v resnici umoril Zahod.\n\nEkaterina Miškina\n\nVisoka predstavnica policije v mestu Kabarovsk na daljnem vzhodu Rusije je julija 2020 padla skozi okno stopnišča v sedmem nadstropju ene od zgradb v središču mesta.\n\nUmrla je kmalu po tem, ko je na sodišču pričala proti svojemu šefu, načelniku policijske postaje v Kabarovsku, ki je bil obtožen izsiljevanja in zlorabe položaja.\n\nDan Rapoport\n\nDan Rapoport leta 2014 Foto: Wikimedia Commons\n\nAmeriški bančnik in vlagatelj z latvijskimi koreninami je bil zadnji desetletji eden največjih in najglasnejših kritikov ruskega predsednika Vladimirja Putina. Dolgo je živel v Moskvi, ki pa jo je leta 2012 zapustil, ker naj bi se bal posledic svoje vokalne kampanje proti Putinu in javne podpore ruski opoziciji, v prvi vrsti Alekseju Navalnemu.\n\nPred dobrima dvema tednoma, 14. avgusta, je Rapoport padel skozi okno stanovanja v prestižni stanovanjski soseski v ameriški prestolnici Washington. Mrtvega so ga našli na pločniku. Njegovo smrt preiskuje ameriška policija, označili so jo za sumljivo.\n\nNikita Razvožajev\n\n25-letni novinar ruske televizije NTV, ki je bil najbolj znan po tem, da ga je med poročanjem v živo v obraz udaril pijani nekdanji ruski vojaški padalec in mu zlomil čeljust, je oktobra 2018 padel skozi okno stanovanja v 11. nadstropju bloka v Moskvi. Pred tem je svojemu nekdanjemu dekletu, prijateljem in staršem domnevno poslal poslovilno pismo.\n\nBoris Kolesnikov\n\nNekdanji namestnik šefa protikorupcijske službe na ruskem ministrstvu za notranje zadeve je bil junija 2014 zaslišan zaradi domnevne zlorabe delovnega položaja. Ko sta eden od pravnikov ministrstva in glavni preiskovalec primera začasno zapustila prostor, v katerem je potekalo zaslišanje, naj bi Kolesnikov skočil skozi okno, je kasneje dejal njegov odvetnik.\n\nUradna različica dogodkov oziroma pojasnilo ruskih oblasti medtem navaja, da je Kolesnikov prosil, ali lahko odide na stranišče, ko sta mu paznika snela lisice, pa je skočil skozi okno iz šestega nadstropja zgradbe.\n\nKolesnikova so ruske oblasti sicer aretirale februarja 2014, obtožen je bil zlorabe položaja. V primer je bil takrat vmešan tudi sam ruski predsednik Vladimir Putin, ki je osebno odstavil njegovega šefa.",
    "ZDA in Rusija kljub napetostim nadaljujejo skupne polete na ISS": "znanost 21.9.2022 16:21\n\nMoskva/Bajkonur, 21. septembra - Ameriški astronavt in dva ruska kozmonavta so danes z ruskim vesoljskim plovilom sojuz poleteli na Mednarodno vesoljsko postajo (ISS), kljub napetostim med Moskvo in Washingtonom zaradi ruske invazije na Ukrajino. Iz ruskega vesoljskega izstrelišča v Kazahstanu so poleteli nekaj minut po 16. uri, poroča francoska tiskovna agencija AFP.\n\nRuska vesoljska agencija Roskozmos in ameriška Nasa sta iz ruskega vesoljskega izstrelišča Bajkonur v Kazahstanu posredovali tudi posnetke v živo, komentatorji pa so ob izstrelitvi povedali, da je bila \"stabilnost dobra\" in da se \"posadka dobro počuti\".\n\nNa krovu vesoljskega plovila sojuz sta ruska kozmonavta Sergej Prokopjev in Dmitrij Petelin ter astronavt ameriške vesoljske agencije Nasa Frank Rubio. Polet do ISS traja približno tri ure, trojica pa naj bi tam preživela šest mesecev.\n\nZa Prokopjeva je to drugi polet v vesolje, Petelin in Rubio pa letita prvič. Rubio je z današnjim dnem postal prvi ameriški astronavt, ki je na ISS potoval z ruskim plovilom sojuz, odkar je Rusija pričela invazijo na Ukrajino.\n\nPred nekaj tedni je ameriški astronavt misijo označil za izjemno pomembno in dejal, da je s svojimi ruskimi kolegi iz posadke postal dober prijatelj. Sodelovanje med Naso in Roskozmosom je ocenil za dobro in trdno, navkljub povečanim napetostim med Moskvo in Washingtonom, poroča nemška tiskovna agencija dpa.\n\n\"Mislim, da je pomembno, da tudi v trenutkih napetosti človeški poleti v vesolje in raziskovanje vesolja - nekaj, za kar sta obe agenciji navdušeni - ostanejo oblika diplomacije in partnerstva, kjer lahko najdemo skupne točke in še naprej dosegamo velike stvari,\" je še dejal Rubio.\n\nRusija se sicer pritožuje, da sankcije ZDA in EU ovirajo njeno delo, povezano z vesoljem, vključno s proizvodnjo raket, ki se uporabljajo tudi v vojaške namene. Pred kratkim pa so iz Moskve sporočili, da se bodo zaradi spora z Zahodom glede Ukrajine po letu 2024 umaknili s starajoče se vesoljske postaje.\n\nNatančnega datuma niso navedli, mnogi analitiki pa dvomijo, da bo Rusija sledila napovedim. Gradnja nove orbitalne postaje bi lahko trajala več kot desetletje, ruska vesoljska industrija, ki je tudi ruski nacionalni ponos, pa se pod strogimi sankcijami v tem času ne bi mogla razvijati.",
    "Salvini: Vojna se nadaljuje, blagajne Rusije pa se polnijo z denarjem": "Salvini je prepričan, da evropske sankcije proti Rusiji ne delujejo. Foto: EPA\n\n\"Minilo je že nekaj mesecev, ljudje pa za svoje račune plačujejo dva-, tri- ali celo štirikrat več,\" je dejal Salvini in dodal, da se \"po sedmih mesecih vojna nadaljuje, blagajne Rusije pa se polnijo z denarjem\".\n\n\"Ali sankcije delujejo? Ne. Danes so tisti, ki so bili sankcionirani, zmagovalci, tisti, ki so sankcije uvedli, pa so na kolenih,\" pa je Salvini zapisal na Twitterju, sankcije pa označil za slabo kalkulacijo.\n\nNa mednarodnem gospodarskem forumu v Cernobbiu, ki so se ga udeležili tudi drugi opozicijski in vladajoči politiki, je pozval tudi k razmisleku o strategiji, s katero bi \"rešili delovna mesta in podjetja v Italiji\".\n\nMatteo Salvini. Foto: EPA\n\nLetta: Kot bi poslušal Putinovo propagando\n\nEden njegovih glavnih tekmecev na prihajajočih parlamentarnih volitvah, predsednik Demokratske stranke Enrico Letta, je v odzivu na Salvinijeve izjave dejal, da ima \"občutek, da posluša Putinovo propagando\". Na Twitterju je še zapisal, da \"niti Putin tega ne bi mogel povedati bolje\".\n\nPovezave med Salvinijem in Moskvo v Italiji vzbujajo zaskrbljenost, zlasti po ruski invaziji v Ukrajini. Toda Giorgia Meloni – skrajno desna kandidatka za premierko, katere stranka Bratje Italije je sklenila zavezništvo s Salvinijevo Ligo – je zavzela jasno stališče, da podpira Ukrajino in sankcije proti Rusiji.\n\n\"Če Italija pozabi na svoje zaveznike, se za Ukrajino ne spremeni nič, za nas pa se spremeni veliko. Resna država, ki želi braniti svoje interese, mora zavzeti verodostojno stališče,\" je dejala navzočim na forumu.",
    "Poniževanje? Putina so pred novinarji pustili čakati vsi njegovi \"prijatelji\".": "204. dan vojne v Ukrajini. Ruski predsednik Vladimir Putin je v Uzbekistanu na vrhu voditeljev Šanghajske organizacije za sodelovanje (SCO). Ne samo, da je Putin po poročanju medijev moral zagotavljati svojim zaveznikom in prijateljem, da se bo vojna v Ukrajini kmalu končala, voditelji prijateljskih držav so ga očitno tudi poniževali v javnosti.\n\nAt the summit of the Shanghai Cooperation Organization, it seems that the leaders are competing to humiliate Putin more. pic.twitter.com/bqGKYvoIau — ТРУХА⚡️English (@TpyxaNews) September 16, 2022\n\nDnevni pregled pomembnejših dogodkov:\n\n\n\n19.24 Putina so pred novinarji pustili čakati vsi njegovi \"prijatelji\"\n\n17.32 Modi Putinu sporočil, da zdaj ni čas za vojno\n\n15.30 V eksploziji domnevno ubit separatistični generalni tožilec Luganska\n\n14.28 Ruska centralna banka znižala ključno obrestno mero za pol odstotne točke\n\n14.11 Scholz: Nemčija pripravljena prevzeti vodilno vlogo pri obrambi Evrope\n\n13.57 Orban v Beogradu za ukinitev sankcij proti Rusiji\n\n13.48 Erdogan za kar najhitrejši konec vojne v Ukrajini\n\n13.29 Našli še eno množično grobišče?\n\n12.45 Množično grobišče v Izjumu želijo preiskati strokovnjaki ZN\n\n10.48 Eksplozije v ruskem mestu v regiji Belgorod\n\n10.42 Von der Leynova želi Putina postaviti pred Mednarodno kazensko sodišče\n\n6.23 V Izjumu našli množično grobišče z več kot 400 trupli\n\n6.20 ZDA napovedale nov paket orožja za Ukrajino v vrednosti 600 milijonov dolarjev\n\n6.17 Scholz: Ukrajini bomo pomagali, dokler bo treba\n\n19.24 Putina so pred novinarji pustili čakati vsi njegovi \"prijatelji\"\n\nRuski predsednik Vladimir Putin je v Uzbekistanu na vrhu voditeljev Šanghajske organizacije za sodelovanje (SCO), ki sta se ga udeležila tudi predsednik Kitajske Ši Džinping in predsednik indijske vlade Narendra Modi. Ne samo, da je Putin po poročanju medijev moral zagotavljati svojim zaveznikom in prijateljem, da se bo vojna v Ukrajini kmalu končala, voditelji prijateljskih držav so ga tudi poniževali v javnosti.\n\nIn to z uporabo taktike, ki jo je velikokrat v preteklosti uporabil sam Putin. Skoraj vsi voditelji držav so ga namreč vsakič pustili samega čakati pred novinarji, kar je bilo še pred rusko agresijo nad Ukrajino nekaj nepredstavljivega.\n\n17.32 Modi Putinu sporočil, da zdaj ni čas za vojno\n\nIndijski premier Narendra Modi je danes na srečanju z ruskim predsednikom Vladimirjem Putinom sogovorniku dejal, da zdaj \"ni čas za vojno\". Putin mu je odvrnil, da delajo vse, da bi čim prej končali spor, pri tem pa znova obtožil ukrajinsko vodstvo, da ni pripravljeno na pogajanja, poroča francoska tiskovna agencija AFP.\n\nNa prvem srečanju voditeljev Rusije in Indije po začetku vojne v Ukrajini, ki je potekalo ob robu vrhu voditeljev Šanghajske organizacije za sodelovanje (SCO) v Samarkandu, je Modi poudaril pomen \"demokracije in dialoga\".\n\nNa posnetkih indijske javne radiotelevizije Doordashan je mogoče slišati Putina, kako pomirja sogovorca, rekoč, da v Moskvi poznajo stališče Indije o konfliktu v Ukrajini. \"Dali bomo vse od sebe, da to končamo kar najhitreje,\" je poudaril ruski predsednik.\n\nOb tem je dodal, da ukrajinska stran zavrača pogajanja, in poudaril, da je Kijev izrazil namero, da želi doseči svoje cilje z vojaškimi sredstvi na bojišču.\n\nIndija doslej ni neposredno obsodila ruske invazije na Ukrajino, katere posledice sicer čutijo tudi v Južni Aziji v obliki rasti cen energentov in preostalih surovin.\n\nPutin se vrha SCO udeležuje v času, ko ukrajinska vojska izvaja uspešno protiofenzivo na vzhodu in jugu Ukrajine. Da želi čimprejšnji konec vojne v Ukrajini, je danes v Uzbekistanu poudaril tudi turški predsednik Recep Tayyip Erdogan, ki poskuša dobre odnose z Moskvo izkoristiti za to, da prepriča Putina o neposrednih pogovorih o prekinitvi ognja z ukrajinskim predsednikom Volodimirjem Zelenskim.\n\nSCO poleg Kitajske in Rusije sestavljajo še Indija, Pakistan, Kazahstan, Kirgizistan, Uzbekistan in Tadžikistan, vrha pa se udeležujeta še predsednika Turčije in Irana.\n\n15.30 V eksploziji domnevno ubit separatistični generalni tožilec Luganska\n\nV mestu Lugansk na vzhodu Ukrajine, ki je pod nadzorom proruskih separatistov, sta bila danes ubita generalni tožilec Sergej Gorenko in njegova namestnica, so prek Telegrama sporočili predstavniki voditelja separatistične ljudske republike Lugansk (LPR) Leonida Pasečnika. Gre za zadnjega v nizu napadov na proruske uradnike na vzhodu Ukrajine.\n\nRussia says at least 5 HIMARS rockets hit Kherson's administrative building cluster, with video showing serious damage to the district court building. pic.twitter.com/ADXvk1r7Gn — Christo Grozev (@christogrozev) September 16, 2022\n\nGeneralni tožilec in njegova pomočnica naj bi umrla v \"terorističnem\" napadu. Kot so dodali predstavniki vodje separatistov, je napad dokaz, da \"je režim v Kijevu presegel vse mogoče meje\". Umrla naj bi sicer v eksploziji, ki je odjeknila v uradu generalnega tožilca v Lugansku.\n\nZ južne fronte pri Hersonu, kjer ukrajinska vojska pretekle dni po lastnih navedbah dosega velike uspehe, medtem prihajajo poročila o stopnjevanju spopadov. Vladimir Rogov, član proruske vojaško-civilne uprave regije Zaporožje, ki je sicer le pod delnim nadzorom ruskih sil, je ukrajinsko vojsko obtožil napada na upravno poslopje v Hersonu, pri čemer naj bi bil najmanj en človek ubit in en ranjen.\n\n14.28 Ruska centralna banka znižala ključno obrestno mero za pol odstotne točke\n\nRuska centralna banka je danes znižala ključno obrestno mero za pol odstotne točke na 7,5 odstotka. Banka je tako že šestič zapored sprostila denarno politiko, kar je v skladu s pričakovanji analitikov, poroča nemška tiskovna agencija dpa.\n\nRuska centralna banka je po začetku napada na Ukrajino in posledičnem begu kapitala ključno obrestno mero krepko zvišala, in sicer na 20 odstotkov.\n\nBanka je današnje znižanje obrestne mere utemeljila z zmanjšanjem inflacijskih pritiskov, navaja dpa.\n\nAvgusta je inflacija v Rusiji znašala 14,3 odstotka, do 9. septembra pa se je znižala na 14,1 odstotka, je danes sporočila banka.\n\n\"Trenutne stopnje rasti cen življenjskih potrebščin ostajajo nizke, kar prispeva k nadaljnjemu upočasnjevanju letne inflacije,\" so zapisali v sporočilu za javnost, ki ga povzema ruska tiskovna agencija Tass.\n\nUmiritev inflacije na banki pripisujejo manjšemu povpraševanju potrošnikov in posebnim dejavnikom, ki so zmanjšali pritisk na rast cen. Vendar pa zunanje okolje za rusko gospodarstvo ostaja zahtevno in še naprej omejuje rusko gospodarsko dejavnost, opozarjajo.\n\nPo napovedih Banke Rusije bo letna inflacija v Rusiji prihodnje leto znašala od pet do sedem odstotkov, leta 2024 pa štiri odstotke, še poroča Tass.\n\n14.11 Scholz: Nemčija pripravljena prevzeti vodilno vlogo pri obrambi Evrope\n\nNemčija je pripravljena prevzeti vodilno vlogo pri zagotavljanju evropske varnosti, je danes zatrdil nemški kancler Olaf Scholz in se zavezal, da bo njihova vojska postala \"najbolje opremljena\" na stari celini. V luči vojne v Ukrajini se je tudi znova zavzel za okrepljeno obrambno sodelovanje in večjo vlogo Evrope v zvezi Nato.\n\nEvropa mora biti pripravljena spopasti se z velikimi izzivi, je prepričan Scholz, ki kot največjo grožnjo zvezi Nato vidi Rusijo pod vodstvom Vladimirja Putina, poroča francoska tiskovna agencija AFP.\n\nOb tem je zatrdil, da je Nemčija pripravljena prevzeti največjo odgovornost za varnost evropske celine. Kot je spomnil, je namreč Nemčija država z največ prebivalci in največjo gospodarsko močjo ter tudi država, ki leži sredi Evrope. Zato mora njena vojska postati \"temelj konvencionalne obrambe in najbolje opremljena sila v Evropi\".\n\nSocialdemokratski kancler je priznal, da je nemška vojska vse predolgo prevzemala druge naloge, od zagotavljanja humanitarne pomoči do boja proti poplavam in tudi pomoči pri cepljenju v času pandemije covid-19, ki pa niso njena glavna misija. \"Glavna naloga zvezne vojske je obramba svobode v Evropi,\" je poudaril.\n\nObenem je opozoril, da mora Evropa prevzeti \"bistveno več odgovornosti\" v okviru zveze Nato. \"Nato ostaja odgovoren za kolektivno obrambo celotnega zavezništva s fokusom na Evropi. Kredibilno odvračanje ostaja bistven element. /.../ Toda mi, Evropejci, moramo prevzeti bistveno večjo odgovornost znotraj Nata,\" je bil jasen po poročanju nemške tiskovne agencije dpa.\n\nEvropsko medvladno Organizacijo za sodelovanje pri skupnem oboroževanju (OCCAR), del katere je tudi Nemčija, je izpostavil kot primerno za to, da postane \"jedro evropskega sodelovanja\" na tem področju.\n\nEna največjih težav Evrope je namreč po mnenju Scholza povsem nepregledno število oborožitvenih sistemov in orožja ter konkurenca različnih obrambnih podjetij. Samo koordinirana rast evropskih kapacitet lahko vodi v opravilno sposobno Evropo, je poudaril in pri tem kot posebej pomembno izpostavil zračno obrambo.\n\nNemčija se je zaradi svoje vloge v obeh svetovnih vojnah v preteklosti držala precej ob strani, ko je šlo za oborožene spopade in vojaške zadeve, spominja AFP. A po izbruhu vojne v Ukrajini sta se obrambna in zunanja politika Berlina občutno spremenili.\n\nMed drugim je vlada napovedala stomilijardno finančno injekcijo, s katero želi po desetletjih kronične finančne podhranjenosti bistveno izboljšati kapacitete nemške vojske. Obenem je napovedala zvišanje obrambnega proračuna na dva odstotka BDP, kot to narekuje članstvo v zvezi Nato.\n\n13.57 Orban v Beogradu za ukinitev sankcij proti Rusiji\n\nMadžarski premier Viktor Orban se je po srečanju s srbskim predsednikom Aleksandrom Vučićem v Beogradu danes zavzel za ukinitev sankcij proti Rusiji, poroča srbska tiskovna agencija Tanjug. Vučić je v luči energetske krize izpostavil pomembnost krepitve sodelovanja med državama in madžarskemu kolegu predstavil težave, s katerimi se spopada Srbija.\n\n\"Hvala, ker ste v teh mesecih, ko vsi gledajo nase, pomagali Srbiji, da bo lažje preživela to dolgo in hladno zimo,\" je dejal Vučić, potem ko je madžarskemu premierju izročil državno priznanje za posebne zasluge pri krepitvi miroljubnega sodelovanja in prijateljskih odnosov med državama.\n\nMadžarski se je zahvalil za podporo pri evropskih integracijah Srbije in vseh pomembnih regionalnih vprašanjih ter presodil, da imata državi najboljše odnose v sodobni zgodovini. Opozoril je, da je vprašanje, kako bodo preživeli prihodnjih šest mesecev, in da je v interesu obeh držav, da dodatno okrepita sodelovanje.\n\nVučić je dejal še, da je Srbija glede vprašanja nakupa energentov v veliko bolj zapletenem položaju od Madžarske, ker ni članica Evropske unije in ker ni uvedla sankcij proti Rusiji.\n\nOrban pa je dejal, da evropska politika sankcij ni nikomur prinesla nič dobrega in da bi se krizne razmere v Evropi v trenutku izboljšale, če bi se ta politika spremenila. \"Želeli bi si, da bi se politika sankcij spremenila in da bi jo v Bruslju postavili na razumnejše temelje,\" je izjavil.\n\n13.48 Erdogan za kar najhitrejši konec vojne v Ukrajini\n\nTurški predsednik Recep Tayyip Erdogan je danes na vrhu voditeljev Šanghajske organizacije za sodelovanje (SCO) v Samarkandu v Uzbekistanu, ki se ga udeležuje tudi ruski predsednik Vladimir Putin, poudaril, da si Turčija z diplomatskimi sredstvi prizadeva za kar najhitrejši konec vojne v Ukrajini.\n\nErdogan poskuša dobre odnose z Moskvo izkoristiti za to, da prepriča Putina v neposredne pogovore o prekinitvi ognja z ukrajinskim predsednikom Volodimirjem Zelenskim.\n\nNa vrhu v Uzbekistanu je Erdogan tudi omenil, da žito, ki so ga v skladu z dogovorom Kijeva in Moskve izvozili iz Ukrajine, ni v zadostni meri doseglo držav v razvoju. Tudi Putin je v preteklosti že izrazil skrb glede tega.\n\n\"Iskreno si prizadevamo, da bi žito dostavili tistim, ki ga najbolj potrebujejo, še posebej našim bratom in sestram v Afriki,\" je po poročanju francoske tiskovne agencije AFP poudaril turški predsednik. Rusija in Ukrajina sta dogovor o izvozu žita dosegli ob posredovanju Turčije in Združenih narodov.\n\n13.29 Našli še eno množično grobišče?\n\nNa robu mesta Izjum so našli približno 200 lesenih križev, kar verjetno pomeni, da je tam še eno množično grobišče. Moški v belih kombinezonih so začeli izkopavati trupla.\n\nPrávě teď Rusové ostřelují své vlastní město Valujki, aby později mohli vinit ukrajinské ozbrojené sily.\n\nBelgorodské kanály hlásí šest zásahů ve městě včetně místní rozvodny: někteří lidé nemají připojení a elektřinu.\n\nMěsto zhaslo. pic.twitter.com/zZnG1ST4YD — Džamila Stehlíková (@DzamilaStehlik) September 15, 2022\n\n12.45 Množično grobišče v Izjumu želijo preiskati strokovnjaki ZN\n\nUrad visokega komisarja Združenih narodov za človekove pravice je danes sporočil, da želi v mesto Izjum na vzhodu Ukrajine napotiti ekipo strokovnjakov za preiskavo množičnega grobišča, ki ga je po lastnih navedbah pred kratkim odkrila ukrajinska stran. Po navedbah novinarjev francoske tiskovne agencije AFP je v Izjumu na stotine grobov.\n\n1 / 4 2 / 4 3 / 4 4 / 4\n\n\"Naši kolegi v Ukrajini spremljajo navedbe o množičnem grobišču in nameravajo organizirati obisk v Izjumu, da bi ugotovili okoliščine smrti teh ljudi,\" je po poročanju AFP dejala tiskovna predstavnica urada visokega komisarja za človekove pravice Elizabeth Throssell. Ob tem je izrazila upanje, da bodo območje lahko obiskali kmalu.\n\nPovedala je še, da bodo strokovnjaki ZN poskušali ugotoviti vzrok smrti vsake od žrtev, pa tudi to, ali je šlo za vojake ali civiliste.\n\nNovinarji AFP, ki so obiskali območje, prav tako poročajo, da je na obrobju Izjuma več sto grobov. Grobovi z belimi križi, označeni s številkami, so po njihovih navedbah posejani med drevesi zunaj mesta. \"Ukrajinska vojska, 17 ljudi. Mrtvašnica Izjum,\" piše na enem od križev, so še povedali.\n\n10.48 Eksplozije v ruskem mestu v regiji Belgorod\n\nV ruski regiji Belgorod je odjeknilo več eksplozij, je sporočil tamkajšnji guverner Vjačeslav Gladkov in dodal, da je mesto Valujki po eksplozijah ostalo brez elektrike. Po besedah ​​Gladkova je bil ubit en civilist, druga dva pa se zdravita v lokalni bolnišnici.\n\nRuski guverner je ukrajinsko vojsko obtožil napada na mesto. Ukrajina teh poročil še ni komentirala.\n\nTo ni prvič, da so Rusi trdili, da so Ukrajinci napadli mesta v regiji Belgorod, od koder Rusi redno pošiljajo vojake čez mejo v Ukrajino.\n\n⚡️Explosions reported in Russian city of Belgorod Oblast.\n\n\n\nRussia's Belgorod Oblast Governor Vyacheslav Gladkov said the city of Valuyki lost power after the explosions. According to Gladkov, one civilian died and two others are being treated in a local hospital. — The Kyiv Independent (@KyivIndependent) September 16, 2022\n\n10.42 Von der Leynova želi Putina postaviti pred Mednarodno kazensko sodišče\n\nPredsednica Evropske komisije Ursula von der Leyen je v četrtek v intervjuju za nemški Bild dejala, da bi morali ruskega predsednika Vladimirja Putina zaradi vojnih zločinov v Ukrajini postaviti pred Mednarodno kazensko sodišče (ICC). \"Putin mora izgubiti to vojno in se soočiti s svojimi dejanji,\" je dejala.\n\nNi dvoma, da so bili v Ukrajini storjeni vojni zločini, je v intervjuju še dejala predsednica Evropske komisije, ki se je sicer v četrtek mudila na obisku v Kijevu, poroča francoska tiskovna agencija AFP.\n\n\"Zato tudi podpiramo zbiranje dokazov za morebitni postopek pred ICC. To je osnova našega mednarodnega pravnega sistema, da se zločin kaznuje, in na koncu je za vojne zločine v Ukrajini odgovoren Putin,\" je dodala.\n\nNa vprašanje, ali misli, da bo Putin nekoč dejansko priveden pred sodišče, je odgovorila: \"Verjamem, da je to mogoče.\"\n\nVon der Leynova je med obiskom Kijeva, kjer je opravila pogovore z ukrajinskim predsednikom Volodimirjem Zelenskim in premierjem Denisom Šmihalom o tesnejšem povezovanju z Evropsko unijo, obljubila, da bo Evropa Ukrajino podpirala \"tako dolgo, kot bo to potrebno\".\n\n6.23 V Izjumu našli množično grobišče z več kot 400 trupli\n\nV vzhodnem ukrajinskem mestu Izjum so Ukrajinci, potem ko so ga osvobodili, našli množično grobišče s približno 440 trupli, je za Sky News povedal visoki policijski častnik.\n\nMass graves are being discovered in Izyum after liberation from the russcists. The current largest burial sights has 440 unmarked graves.@ZelenskyyUa : \"The necessary procedural actions have already begun there. More information - clear, verified - should be available tomorrow.\" pic.twitter.com/IipipvFJpb — Defense of Ukraine (@DefenceU) September 15, 2022\n\nSergej Bolvinov, glavni policijski preiskovalec za regijo Harkov, je dejal, da bodo vsa trupla izkopali in odpeljali na forenzični pregled. Povedal je, da so trupla posamično zakopali na improviziranem mestu.\n\n\"Lahko rečem, da gre za enega največjih pokopov v osvobojenem mestu. Na enem mestu je bilo pokopanih okoli 440 trupel,\" je dejal Bolvinov.\n\nNa vprašanje, ali lahko pove, kako so žrtve umrle, je odgovoril: \"Vemo, da so bili nekateri ustreljeni, nekateri so bili ubiti v topniškem strelu, nekateri so bili ubiti v letalskih napadih. Veliko trupel še ni identificiranih, zato bodo vzroke smrti ugotovili med preiskavo,\" je zaključil.\n\n6.20 ZDA napovedale nov paket orožja za Ukrajino v vrednosti 600 milijonov dolarjev\n\nAmeriški predsednik Joe Biden je napovedal nov paket orožja v vrednosti 600 milijonov dolarjev za pomoč ukrajinski vojski v boju proti Rusiji, piše v memorandumu Bele hiše, ki je bil v četrtek poslan State Departmentu.\n\nV memorandumu ni navedeno, kako bo denar porabljen, vendar je več virov povedalo, da naj bi paket vseboval strelivo, vključno z več raketnimi sistemi visoke mobilnosti (HIMARS). V paketu bo tudi strelivo za havbice (topniško orožje). V memorandumu je med drugim omenjeno, da bo denar porabljen za vojaško izobraževanje in usposabljanje.\n\nWashington je vladi v Kijevu od začetka ruske invazije poslal vojaško pomoč v vrednosti približno 15,1 milijarde dolarjev.\n\n6.17 Scholz: Ukrajini bomo pomagali, dokler bo treba\n\nNemški kancler Olaf Scholz je v četrtek na slovesnosti, na kateri je ukrajinski boksar Vladimir Kličko prejel medijsko priznanje v imenu ukrajinskega ljudstva, obljubil, da bo Nemčija pomagala Ukrajini, \"dokler bo treba\".\n\n\"Pomagamo z vojaško opremo, strelivom, urjenjem ukrajinskih vojakov. Njihov boj je tudi naš boj,\" je dejal Scholz v Potsdamu, kjer je Kličko v imenu ukrajinskega ljudstva prevzel medijsko nagrado M100.\n\nOklepna vozila bodo Kijevu dostavljena \"zelo hitro\", vendar ne zdaj, je v četrtek dejala obrambna ministrica Christine Lambrecht, poroča AFP.",
    "Rusija in Belorusija še naprej izključeni iz biatlona": "Mednarodna biatlonska zveza (Ibu) je na današnjem kongresu v Salzburgu odločila, da športnice in športniki iz Rusije in Belorusije zaradi vojaške agresije na Ukrajino ne bodo smeli nastopati na tekmah za svetovni pokal v sezoni 2022/23. Rusija in Belorusija sta od marca letos izključeni iz vseh tekmovanj pod okriljem Ibu.",
    "Rusijo čaka padec BDP, a bo ta manjši od predvidenega": "Kot je v zgornjem domu ruskega parlamenta pojasnil ruski minister za gospodarski razvoj Maksim Rešetnikov, je izboljšanje gospodarske napovedi za letos posledica domačega povpraševanja in investicij.\n\nPrihodnje leto naj bi se ruski bruto domači proizvod (BDP) zaradi padca izvoza skrčil za 0,8 odstotka, leta 2024 pa okrepil za 2,6 odstotka. Tedaj naj bi namreč poraslo domače povpraševanje; potrošnja in investicije.",
    "Nepričakovan klic Putina, Ukrajina v temi": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nVladimir Putin se je prvič po mesecu maju slišal s francoskim predsednikom Emmanuelom Macronom, ki ga je v začetku tega leta večkrat neuspešno poskusil odvrniti od načrtov za napad na Ukrajino.\n\nVladimir Putin se je prvič po mesecu maju slišal s francoskim predsednikom Emmanuelom Macronom, ki ga je v začetku tega leta večkrat neuspešno poskusil odvrniti od načrtov za napad na Ukrajino. Foto: Guliver Image\n\nPo dolgem času sta se v nedeljo po telefonu pogovarjala ruski predsednik Vladimir Putin in francoski predsednik Emmanuel Macron. Putina je pozval k umiku ruskega orožja z območja nuklearke v Zaporožju, Putin pa je poudaril, da bi morale ukrajinsko žito v prvi vrsti dobiti države v razvoju. Na vzhodu Ukrajine se medtem pojavljajo skrbi, da se Rusija za izgubo okupiranega ozemlja maščuje z napadi na civilno infrastrukturo, saj je po zadetkih ruskih raket brez elektrike, ponekod tudi tekoče vode, ostalo precej mest, med drugim tudi milijonski Harkov.\n\nMilijoni Ukrajincev ostali brez elektrike, ali Rusija napada civilne cilje?\n\nUkrajinci trdijo, da so Rusi včeraj v pokrajini Harkov začeli izvajati napade na civilne cilje, med drugim naj bi močno poškodovali elektroenergetsko infrastrukturo in več milijonov ljudi pahnili v temo:\n\n‼️ Total blackout in Kharkiv. Also no water supply because pumps are disconnected from electricity. Strikes on critical infrastructure facilities reported. Terrorist country uses new tactics. pic.twitter.com/5aicLkjGjG — Maria Avdeeva (@maria_avdv) September 11, 2022\n\nRussia is retaliating against its military defeat in Kharkiv by hitting the power grid across eastern Ukraine, plunging Kharkiv, Dnipro, Poltava and other cities — and millions of civilians — into darkness. — Yaroslav Trofimov (@yarotrof) September 11, 2022\n\nRusi naj bi po informacijah, ki krožijo po proruskih kanalih na družbenih omrežjih, zadeli več ukrajinskih elektrarn in transformatorskih postaj. Ruski uporabniki temo v Ukrajini proslavljajo in se sprašujejo, zakaj ruska vojska civilnih ciljev ni napadala že od začetka:\n\nRussian channels say (at least) two power stations - in Kharkiv and Kremenchuk - were hit with precision rockets. The reaction in the forums - total delirium. Ubiquitous popular happiness over a clear war crime. pic.twitter.com/4eTqds84Rm — Christo Grozev (@christogrozev) September 11, 2022\n\nMacron in Putin o Zaporožju in ukrajinskem žitu\n\nKot so sporočili iz Kremlja, je bil telefonski pogovor med predsednikoma Francije in Rusije prvi po letošnjem maju. Dogovorila sta se za nadaljevanje pogovorov na različnih ravneh, vključno z ministrsko.\n\nPo navedbah Elizejske palače je Macron opozoril Putina, da je ruska okupacija razlog za tveganja, ki grozijo največji jedrski elektrarni v Evropi. Območje je bilo v zadnjih dneh večkrat tarča obstreljevanja.\n\nPutin je v pogovoru z Macronom obtožil ukrajinske sile, da z orožjem, ki so ga dobile od zahodnih držav, napadajo civilno infrastrukturo na vzhodu Donbasa. Foto: Reuters\n\nMedtem ko je francoski predsednik pozval k umiku ruskega orožja z območja nuklearke, pa je Putin posvaril pred morebitnimi \"katastrofalnimi posledicami\" ukrajinskih napadov. Dejal je, da ukrajinske sile redno napadajo območje nuklearke, vključno z odlagališčem radioaktivnih odpadkov, so zapisali v sporočilu Kremlja.\n\nZatrdil je še, da bodo ruski strokovnjaki v jedrski elektrarni sprejeli ukrepe za zagotovitev njene varnosti ter da je Moskva pripravljena še naprej sodelovati z Mednarodno agencijo za jedrsko energijo (IAEA), da bi dosegli \"nepolitizirane\" rešitve težav v zvezi z nuklearko.\n\nPutin je tudi poudaril, da bi morale ukrajinsko žito v prvi vrsti dobiti države v razvoju. \"Zato je izjemno pomembno, da Evropska komisija ne postavlja ovir na pot ruskih kmetijskih proizvodov in gnojil na afriške, bližnjevzhodne in latinskoameriške trge,\" so še opozorili v Kremlju.\n\nRusija: Ne zavračamo pogajanj z Ukrajino\n\nRuska državna tiskovna agencija Tass navaja besede ruskega zunanjega ministra Sergeja Lavrova, ki je v intervjuju za televizijo Rusija-1 dejal, da Rusija ne zavrača pogajanj z Ukrajino. Po mnenju ministra je težava v Kijevu, ki naj bi zavlačeval, kar zadeva pogajanja.\n\nDa je Rusija odprta do možnosti pogajanj z Ukrajino, je po besedah Lavrova na nedavnem sestanku s člani ruskega parlamenta in predsedniki strank dejal tudi predsednik Rusije Vladimir Putin. Stališče Putina je sicer, tako Lavrov, da bi morali tisti, ki pogajanja zavračajo oziroma z njimi zavlačujejo, razumeti, da bo to pogajanja z Rusijo zgolj otežilo.\n\nStališče Moskve glede pogajanj je bilo sicer še prejšnji mesec, da je kakršna koli diplomacija za končanje konflikta v Ukrajini nemogoča.\n\nVladimir Putin na sestanku z ruskim obrambnim ministrom Sergejem Šojgujem in ministrom za zunanje zadeve Lavrovom. Foto: Guliver Image\n\nNa izjave Lavrova se je z zapisom na Twitterju že odzval svetovalec ukrajinskega predsednika Mihajlo Podoljak. \"Naj znova spomnim 'dobro informirane': Le Ukrajina lahko določa dnevni red pogajanj, ta pa je osvoboditev celotnega ozemlja, plačilo škode s strani Rusije in kaznovanje vojnih zločincev. Naši partnerji v celoti podpirajo ta format,\" je zapisal.\n\nReminding to all \"insiders\" once again. Only 🇺🇦 determines the negotiating agenda. It is known:\n\n\n\n1. Liberation of all territories\n\n2. Reparations payments by 🇷🇺\n\n3. Punishment of war criminals\n\n\n\nOur partners fully support this format. There are no other arrangements or pressure. — Михайло Подоляк (@Podolyak_M) September 11, 2022\n\nBeg Rusov potrdili tudi britanski obveščevalci\n\n\"Ruski okupatorji in njihovi lokalni sodelavci bežijo iz regije Lugansk v smeri proti Rusiji,\" je po navedbah ukrajinske tiskovne agencije Ukrinform sporočil guverner regije Lugansk Sergij Gajdaj. Kot je dodal, se kolone vozil proti meji raztezajo več kilometrov.\n\nPo navedbah guvernerja Rusi bežijo iz Luganska, Alčevska in drugih mest, ki so jih zavzeli leta 2014, ko je Rusija prvič vdrla v Ukrajino. \"Napredovanje Ukrajine je ogromno. Ostajajo sporadični boji, večinoma pa okupatorji bežijo,\" je zatrdil Gajdaj.\n\nBritanski obveščevalni podatki potrjujejo napredovanje ukrajinskih sil. \"V zadnjih 24 urah so ukrajinske sile še naprej močno napredovale v regiji Harkov,\" piše v današnjem poročilu britanskega obrambnega ministrstva, ki ga povzema nemška tiskovna agencija dpa.\n\nPo teh navedbah so se ruske enote umaknile z omenjenega območja, \"še vedno pa prihaja do spopadov v okolici strateško pomembnih mest Kupjansk in Izjum\".\n\nWhere’s Putin? His army is collapsing in Ukraine but the Russian dictator is silent. Yet again, at the moment of crisis he is too cowardly to show leadership pic.twitter.com/O7hiGYAJEv — Business Ukraine mag (@Biz_Ukraine_Mag) September 10, 2022\n\n\"Kje je Putin? Njegova vojska se sesuva, diktator pa molči,\" dogajanje komentirajo ukrajinski mediji.\n\nIzključili še zadnji reaktor nuklearke v Zaporožju\n\nUkrajinska jedrska agencija Energoatom je sporočila, da so v noči iz sobote na nedeljo izključili še zadnji, šesti reaktor nuklearke v Zaporožju, ki je pod nadzorom ruskih sil. Kot so pojasnili, je hladna zaustavitev najvarnejša rešitev, potem ko je bilo v preteklih dneh območje elektrarne večkrat tarča obstreljevanja, poroča francoska tiskovna agencija AFP.\n\nTrenutno potekajo priprave za ohladitev reaktorja in prehod v hladno stanje, so še sporočili iz Energoatoma.\n\nŠesti reaktor je v zadnjih treh dneh skrbel le še za napajanje same elektrarne, niso pa več zagotavljali električne energije za druge uporabnike. Odločitev za zaustavitev so sprejeli, potem ko jim je uspelo obnoviti napajanje iz zunanjih virov, so dodali.\n\n\"V primeru novih poškodb na električnih vodih, ki objekt povezujejo z energetskim sistemom – za kar obstaja veliko tveganje – bodo za oskrbo elektrarne uporabili dizelske generatorje,\" so še zapisali v sporočilu Energoatoma.\n\nVnovič so ob tem pozvali k vzpostavitvi demilitariziranega območja v okolici te največje jedrske elektrarne v Evropi. Kot so opozorili, je to edini način za zagotovitev njene varnosti.\n\nPadec Izjuma po marcu najhujši poraz Moskve\n\nUkrajinska vojska je doslej osvobodila 2.500 kvadratnih kilometrov ozemlja na območju Harkova, je v novem zemljevidu objavil ameriški Inštitut za vojne študije.\n\nRusko napredovanje je označeno z rdečo, ukrajinski protinapad pa z modro. Rumeno označen del prikazuje kraje pod ruskim nadzorom.\n\nHiter padec Izjuma v provinci Harkov je bil najhujši poraz Moskve po marcu, ko so se ruske enote morale umakniti iz prestolnice Kijev. To bi lahko bila odločilna prelomnica v šestih mesecih.\n\nUkrajinske sile zavzele strateško pomembno mesto na vzhodu države\n\nUkrajinska vojska je uspešno napredovala na vzhodu države, kjer naj bi ukrajinske sile med drugim zavzele strateško pomembno mesto Kupjansk na severovzhodu regije Harkov. Premike na frontni črti so potrdili tudi ruski viri, vključno z obrambnim ministrstvom v Moskvi.\n\nKupjansk, ki je bil doslej pod nadzorom ruskih sil, velja za pomembno prometno križišče zaradi neposredne železniške povezave z Rusijo, poroča nemška tiskovna agencija dpa.\n\n\"V zadnjih dneh je ruska vojska pokazala najboljše – svoj hrbet. Dobra odločitev, da zbežijo (...) Doslej smo od začetka septembra osvobodili okoli dva tisoč kilometrov ozemlja,\" je v sobotnem videonagovoru dejal Volodimir Zelenski po navedbah francoske tiskovne agencije AFP.\n\nUkrajinske sile so ponovno zavzele Kupjansk, Vasilenkovo in Artemivko v harkovski regiji, je potrdil Zelenski. Po nekaterih navedbah naj bi se približevale tudi Lisičansku, ki so ga Rusi zavzeli julija, dodaja AFP.\n\nNa dosegu ukrajinskih sil je očitno tudi mesto Izjum. Kot poroča ruska tiskovna agencija Tass, se je namreč začela evakuacija prebivalcev tega kraja na jugovzhodu harkovske regije. Po navedbah Vladislava Sokolova, ki vodi prorusko civilno-vojaško upravo Izjuma, bodo prebivalce od tam prepeljali v migrantske centre v Rusijo, kjer jim bosta nudeni humanitarna in psihološka oskrba.\n\nVodja uprave proruske harkovske regije Vitalij Gančev je že v petek napovedal evakuacijo prebivalstva iz več krajev, vključno z Izjumomom in Kupjanskom.\n\nNa dogodke na ukrajinskem bojišču so se danes odzvali tudi z ruskega obrambnega ministrstva. Tiskovni predstavnik ministrstva Igor Konašenkov je priznal, da je prišlo do umika sil na območju regije Harkov, rekoč, da se vojska prerazporeja, poroča francoska tiskovna agencija AFP.\n\n\"Da bi dosegli cilje posebne vojaške operacije za osvoboditev Donbasa, je bila sprejeta odločitev o prerazporeditvi ruskih sil na območju Balaklije in Izjuma, z namenom okrepitve doneške fronte,\" so sporočili iz Moskve.\n\nDa je situacija vse bolj zahtevna za ruske sile, je potrdil tudi voditelj proruskih separatistov v Donecku Denis Pušilin. Po njegovih besedah trenutno potekajo boji na več lokacijah, še posebej pa na severu regije Doneck, kjer ta meji na harkovsko regijo.\n\nNapredovanje ukrajinskih sil je z navdušenjem na družbenih omrežjih pospremil tiskovni predstavnik ukrajinskega zunanjega ministrstva Oleg Nikolenko. \"Ukrajinske čete napredujejo v vzhodni Ukrajini in osvobajajo več mest in vasi. Njihov pogum skupaj z zahodno vojaško pomočjo prinaša izjemne rezultate,\" je zapisal Nikolenko.\n\nUkrajinski predsednik Volodimir Zelenski je v preteklih dneh domači in svetovni javnosti večkrat poročal o uspešnih operacijah ukrajinskih sil vzdolž frontne črte od severovzhoda prek Donbasa do juga Ukrajine.\n\nČe se poročila z bojišč izkažejo za točna, gre za najhitrejši premik frontne linije vse od marčevskega umika ruskih sil s položajev okoli Kijeva.",
    "Številne evropske države na sodišču v podporo Ukrajini v postopku proti Rusiji": "Vlade 23 evropskih držav, tudi Slovenije, so zaprosile za dovoljenje za intervencijo v postopku Ukrajine proti Rusiji pred Evropskim sodiščem za človekove pravice (ESČP), so danes sporočili s sodišča. Slovenska vlada je sicer v začetku tedna sprejela sklep o vložitvi intervencije Slovenije v postopku Ukrajine proti Rusiji pred ESČP.\n\nPrimer se nanaša na obtožbe ukrajinske vlade o množičnih in hudih kršitvah človekovih pravic, ki jih je zagrešila Rusija v svojih vojaških operacijah na ozemlju Ukrajine od 24. februarja, so zapisali v sporočilu ESČP, ki ima sedež v Strasbourgu.\n\nUkrajina je 23. junija pred ESČP vložila tožbo proti Ruski federaciji zaradi množičnih kršitev konvencije o varstvu človekovih pravic in temeljnih svoboščin ob vojaški zasedbi ukrajinskega ozemlja.\n\nZa dovoljenje za intervencijo kot tretje udeleženke v postopku so zaprosile vlade Avstrije, Belgije, Češke, Danske, Estonije, Finske, Francije, Hrvaške, Irske, Italije, Latvije, Litve, Luksemburga, Nemčije, Nizozemske, Norveške, Poljske, Portugalske, Slovaške, Slovenije, Romunije, Španije in Švedske. Pridružila se jim je tudi nevladna organizacija Ženevska akademija za mednarodno humanitarno pravo in človekove pravice.\n\nSodišče bo njihove prošnje preučilo in o njih pravočasno odločalo, so še navedli v sporočilu. Islandija in Združeno kraljestvo sta pri tem zaprosila za kratko podaljšanje roka za zaprosilo za intervencijo, kar jima je bilo odobreno, so dodali.\n\nSodišče v Strasbourgu FOTO: Vincent Kessler/Reuters\n\nVključno z zgoraj omenjenim postopkom Ukrajine proti Rusiji je na ESČP trenutno vloženih pet meddržavnih tožb Ukrajine proti Ruski federaciji.\n\nSlovenska vlada je sklep o vložitvi intervencije Slovenije v postopku Ukrajine proti Rusiji pred ESČP sprejela v začetku tedna.\n\nSlovenija bo v postopku intervenirala na strani Ukrajine, ki trdi in dokazuje, da je Rusija nezakonito zasedla del njenega ozemlja, katerega zasedba še vedno traja. Prav tako zatrjuje, da Rusija še vedno izvaja ciljane, samovoljne in nesorazmerne napade proti civilnemu prebivalstvu in njihovi lastnini na celotnem ozemlju Ukrajine, so sporočili iz Urada vlade za komuniciranje (Ukom).\n\nSlovenija, ki je po invaziji Rusije na Ukrajino hitro in odločno stopila na stran Kijeva in obsodila rusko agresijo, bo tako znova izrazila podporo Ukrajini in njenim stališčem, tokrat v postopku proti Rusiji na ESČP."
}