{
    "Zmaga desnice: Kam bo šla Italija pod vodstvom Melonijeve?": "V Italiji se zmaga na nedeljskih volitvah tudi glede na projekcije na podlagi delnih izidov obeta desnici na čelu s postfašistično stranko Bratje Italije. Njena voditeljica Giorgia Meloni je že napovedala, da bodo vladali za vse Italijane. Melonijeva, ki je kandidirala z geslom Bog, domovina, družina, sicer pravi, da je za njeno stranko fašizem preteklost in se predstavlja kot konservativka, a temu številni ne verjamejo.\n\nV Italiji je okoli 50 milijonov volivcev v nedeljo izbiralo poslance obeh domov parlamenta, poslanske zbornice in senata. Volišča so bila odprta do 23. ure. Stranki Bratje Italije se glede na trenutne izide obeta 26 odstotkov glasov. Preostali dve stranki v desnem taboru, Liga Mattea Salvinija in Naprej Italija Silvia Berlusconija, naj bi osvojili manj, približno devet oz. osem odstotkov podpore, a skupaj naj bi trojica strank imela okoli 43-odstotno podporo in s tem večino tako v poslanski zbornici kot senatu.\n\nPremierski položaj se tako nasmiha 45-letni Giorgii Meloni, ki je ponoči že ocenila, da so Italijani poslali jasno sporočilo v prid desni vladi pod vodstvom Bratov Italije. \"Če smo poklicani, da vodimo to državo, bomo to počeli za vse Italijane,\" je povedala v kratkem nagovoru medijem v Rimu. Napovedala je še, da bodo delovali s poudarkom na tem, kar ljudi združuje, in ne na tem, kar jih deli.\n\nBratom Italije sicer po podpori sledi Demokratska stranka pod vodstvom Enrica Lette, ki se ji podobno kot na prejšnjih volitvah leta 2018 obeta okrog 19 odstotkov glasov. Poleg nje levi blok tvori še nekaj manjših strank in skupaj naj bi osvojile največ 26 odstotkov glasov. \"Demokratska stranka je druga najmočnejša politična sila ter največja v opoziciji, zato ima veliko odgovornost,\" je v prvem odzivu na volilni izid dejala poslanka Debora Serracchiani. Conte - drugi zmagovalec volitev Na tretjem mestu po osvojenih glasovih je Gibanje pet zvezd nekdanjega premierja Giusepeja Conteja, ki naj bi ga podprlo okrog 15 odstotkov ljudi. Po poročanju AFP je Conte drugi zmagovalec nedeljskih volitev, saj so mu javnomnenjske raziskave napovedovale polom zaradi notranjih trenj v stranki. Gibanje pet zvezd je tudi osvojilo največ glasov na jugu Italije. Conte je z rezultati Gibanja pet zvezd zadovoljen. Kot je dejal, so stranki napovedovali poraz, zdaj pa je tretja najmočnejša in s tem nosi veliko odgovornost. Komentiral je tudi zmago desnice. \"Če so reforme, ki jih želi desna sredina izvesti v Italiji, take kot pri (madžarskem premierju Viktorju) Orbanu, bomo to pot onemogočili. Vendar priznavamo, da je Italija zrela demokracija. Državljani so se izrazili in nagradili Brate Italije. To moramo sprejeti, desnosredinska koalicija je legitimen kandidat za vodenje države,\" je poudaril po poročanju italijanske diskovne agencije Ansa.\n\nicon-expand Melonijeva, ki je kandidirala z geslom Bog, domovina, družina, pravi, da je za njeno stranko fašizem preteklost in se predstavlja kot konservativka, a temu številni ne verjamejo. FOTO: AP news room\n\nZgodovinsko nizka udeležba na volitvah Udeležba na volitvah je bila sicer zgodovinsko nizka, nekaj manj kot 64-odstotna. S tem je bila kar za devet odstotnih točk nižja kot na zadnjih volitvah leta 2018. Od prejšnjih volitev so največ podpore pridobili Bratje Italije, ki so leta 2018 dobili 4,3 odstotka glasov. Po drugi strani sta Liga in Naprej Italija po poročanju francoske tiskovne agencije AFP zabeležili svoja najslabša izida doslej, Demokratska stranka pa ostaja pri zgodovinsko nizkem rezultatu iz leta 2018. Melonijeva bo tako po pričakovanjih vodila najbolj desno italijansko vlado po drugi svetovni vojni. Mandat za sestavo vlade ji mora podeliti predsednik države Sergio Mattarella. V kakšno smer bo šla zdaj Italija? Volitve v Italiji so sicer deležne velike pozornosti v Evropi, zmaga desnice in imenovanje Melonijeve na položaj premierke utegne obrniti Italijo v smer, ki jo zastopa madžarski premier Viktor Orban. Vodja Bratov Italije sicer ne zagovarja več izstopa Italije iz območja evra kot v preteklosti, trdi pa, da mora Rim bolje zavarovati svoje nacionalne interese v okviru EU. Melonijeva, ki je kandidirala z geslom Bog, domovina, družina, pravi, da je za njeno stranko fašizem preteklost, in se predstavlja kot konservativka, a temu številni ne verjamejo.",
    "'Italijanski prijatelj': Krediti so ga zasvojili, nacionalizem zmedel, mafija ugrabila": "Evropa je nov teden začela ob precej razgretem ozračju. Čeprav je bil pričakovan, razplet volitev v Italiji po Evropi dviguje prah in vzbuja nelagodje. Georga Meloni svojih stališč ne skriva, zato je vprašanje, kako bo odslej potekalo sodelovanje s to državo, ključno. Še posebej v času, ko je enotnost povezave nujna na najbolj bistvenih vprašanjih – od odnosa do Vladimirja Putina do ekonomskih izzivov. Prav slednji pa naj bi v prihodnjih mesecih politiko postavili v še bolj zapleten položaj, kjer bo usklajevanje političnih in oportunističnih interesov še težje.\n\n\"Za Georgio Meloni Nemčija ni prijateljica, ampak le financer in porok,\" danes pišejo nemški mediji, ki se sprašujejo, kakšni bodo poslej odnosi med državama. Pa že zdaj niso bili cvetoči, med drugim Italijani Nemcem globoko zamerijo njihov pristop do ekonomske politike, še posebej v času dolžniške krize. \"Italijanski prijatelj se je oddaljil od Evrope s kilometrskimi koraki,\" ocenjuje Focus.de. Italijansko politiko bo namreč vodila zasedba, za katero politične zvezde niso Kohl, Gorbačov in Obama, ampak Le Pen, Orban in Trump, dodajajo. Torej ljudi, ki evropsko idejo vidijo kot sovražnika naroda, priseljevanje kot vojno napoved lastni identiteti, Nemčijo kot velik bankomat, ki prispeva posojilom iz Bruslja, ocenjujejo v Nemčiji.\n\nIzpostavljajo, da je bila Melonijeva nekoč že v vladi – in to pod Silvijem Berlusconijem, da pa je takrat menila, da je tista vlada preveč zmerna. Zato je lastno pot ubrala s svojo stranko Bratje Italije. Njen cilj je preprečiti konec italijanske desnice, želi jo narediti močnejšo kot kdaj koli prej in \"Italiji spet dati domoljubno vlado\". Z domoljubjem seveda ni nič narobe, je pravzaprav pomembna vrednota vsakega naroda. Težava je, ko ga zamenja agresivni nacionalizem, ki ne vidi in ne sliši. A tega v Italiji ni težko razpihovati ne v luči zgodovine, ne v luči današnjega časa, saj gre za državo, ki je še vedno ena najbolj obremenjenih z migracijami, hkrati pa tone v lastnih težavah. Melonijeva je leta 1996, ko je bila stara le 19 let, v intervjuju za francosko televizijsko postajo INA kar naravnost izrazila svojo naklonjenost Hitlerjevemu prijatelju in diktatorju Benitu Mussoliniju: \"Mussolini je bil dober politik, namreč vse, kar je storil, je storil za Italijo.\" Ne za zgodovinske knjige, ne za večino ljudi, Mussolini ni oseba, ki bi jo najprej povezali s pozitivnimi pridevniki. A Italija se očitno nahaja v zgodovinskem trenutku, ko aplavz žanjejo stavki, kot so: \"Za naravno družino, proti lobiju LGBT\", \"Za kulturo življenja, proti splavu\", \"Za krščanska načela, ne za islamistično nasilje\", \"Da za naše sodržavljane, ne za mednarodno finančno elito\", \"Za svobodo narodov, ne za birokrate v Bruslju\". Vse to so namreč stavki, ki jih je bilo mogoče slišati med volilno kampanjo. Zakreditirani, skorumpirani: Ko država ne more biti vir blaginje Pred kratkim je na shodu v Milanu Melonijeva Nemčijo okrivila zaradi neuspeha pogajanj o cenovni kapici za plin, saj da je ta država najbogatejša, zato si lahko privošči višje cene in zavrnitev. Hkrati je bilo slišati napovedi vrnitve države v cono udobja, iz katere je ni mogel spraviti Mario Draghi. Ta kot premier ni uspel, da državo izvije iz krempljev ljubezni do zadolževanja in korupcije. \"To je torej zdaj naš italijanski prijatelj. Odvisnost od kreditov ga je pogoltnila, nacionalizem ga je politično zmedel, mafija – s Coso Nostro na Siciliji in klanom Ndrangheta v Kalabriji – pa ne neha oblikovati metastaz, ki samo prevzamejo funkcionalnost in dostojanstvo državnega aparata. Takšna država pač ne more služiti državljanom, ki želijo blaginjo,\" še ocenjujejo pri Focusu. Tukaj bi tudi lahko iskali razlog, zakaj so se italijanski volivci nazadnje zatekli še k Melonijevi.\n\nicon-expand Matteo Salvini, Silvio Berlusconi, Giorgia Meloni in Maurizio Lupi FOTO: AP\n\nItalija je v primerjavi s svojim BDP zadolžena več kot 150-odstotno. V evroobmočju jo s 189-odstotki prekaša le Grčija. Situacija pa se še slabša, evro je namreč v primerjavi z dolarjem vse šibkejši. Prav tako je še naprej vse bolj prazna italijanska državna blagajna, gre pač za državo, kjer je vzporedna ekonomija, ki ne vključuje plačevanja dajatev, izjemno priljubljena. Italijanske finance se pri življenju ohranja z dodajanjem kisika, menijo analitiki in v Nemčiji so dan po volitvah vse glasnejši pozivi, da je potrebno italijanske dolgove v luči nove italijanske politike, ponovno prešteti in ovrednotiti. Jens Weidmann, nekoč predsednik nemške zvezne banke, je ob tem slikovito dejal: \"Saj tudi svoje kreditne kartice ne posodite kar nekomu, če ne morete nadzorovati njegovih stroškov.\" Focus v svoji analizi zaključuje, da italijanski volivci včeraj sicer niso izvolili izstopa iz EU, da pa so pritisnili na zavoro nadaljnje evropske integracije države. Kdo čestita, kdo kritizira, kaj pravi Bruselj? Kaj pa odzivi od drugod? Francoska premierka Elisabeth Borne razpleta ni komentirala neposredno, je pa poudarila pomen evropskih vlad, ki spoštujejo demokratične vrednote. Španski zunanji minister José Manuel Albares iz socialistične stranke je ostrejši, dejal je, da se populizem vedno konča katastrofalno. Na drugi strani je Melonijevi čestital poljski premier Mateusz Morawiecki, čestitke so prišle z Madžarske, kjer pravijo, da se \"v težkih časih potrebuje prijatelje, ki imajo skupno vizijo za pristop k izzivom evropske politike\", iz Slovenije je v Italijo šla čestitka prvaka SDS Janeza Janše. Francoska skrajno desna politika Eric Zemmour in Marine Le Pen sta medtem pohvalila odločitev italijanskega ljudstva. \"Od Švedske do Italije smo v zadnjih tednih doživljali zmago pravic, katerih vezivo je resnično vprašanje identitete,\" pravi Zemmour. V Španiji je skrajno desna stranka Vox sklenila, da je zmaga Melonijeve \"pot nove Evrope svobodnih in suverenih narodov\".\n\n\"Upamo, da bomo konstruktivno sodelovali z novimi italijanskimi oblastmi,\" je danes dejal glavni govorec EK Eric Mamer. Ob tem je poudaril, da vlada v Italiji še ni bila oblikovana.\n\nVse skupaj se je sicer zgodilo po tem, ko je predsednica Evropske komisije Ursula von der Leyen prejšnji teden opozorila na potencialni obrat Italije, rekoč, da ima EU orodja, ki jih lahko uporabi, kot v primeru Madžarske in Poljske, če bi stvari šle v napačno smer. S tem je ciljala na sredstva EU, kjer se lahko zaplete ob nespoštovanju vladavine prava. 'To ni konservativna, ampak skrajna desnica' Po volitvah so zaskrbljeni tudi Slovenci v Italiji. Italijanska senatorka slovenskega rodu Tatjana Rojc, ki je danes za STA potrdila, da je bila na nedeljskih parlamentarnih volitvah v Italiji znova izvoljena, ocenjuje, da razplet pomeni korak nazaj za Slovence v Italiji, ki bodo morali biti znova zelo pozorni, da ne bodo žrtve krčenja pravic. O slovenskih politikih, ki čestitajo Melonijevi, pravi: \"Niso razumeli, kaj pomeni Melonijeva.\" \"Melonijeva ni konservativna liberalna desnica, je tista skrajna desnica, ki je bila proti vrnitvi Narodnega doma v Trstu Slovencem in katere predstavniki so že objavljali, da so proti Slovencem ter da se bodo trudili, da bodo najprej krčili vsa finančna sredstva za slovensko manjšino v Italiji in tudi finančna sredstva za italijansko manjšino v Sloveniji in na Hrvaškem. To pomeni, da je to absolutno nacionalistična stranka, ki je proti nam in ki Slovenije nikakor ne bo upoštevala. To naj si zapišejo dobro v spominsko knjigo,\" je dejala Rojčeva za STA. Nova evropska realnost: Kakšna je? A Evropa se bo očitno morala v novi situaciji znajti. Za kaj gre, ponazori izjava nekdanjega italijanskega premierja Berlusconija, čigar stranka Forza Italia pripada koaliciji Melonijeve, ki pravi, da je bila Rusija potisnjena v vojno proti Ukrajini. Po zmagi švedskih nacionalistov in razpletu v Rimu, je v Bruslju, Parizu in Berlinu zaskrbljenost zaradi populistične fronte, ki bi lahko blokirala odločanje EU, pričakovana. \"Prebrala sem, da bo naša zmaga katastrofa, da bo Italija zapustila evro in druge neumnosti. Nič od tega ni res,\" je sicer še pred volitvami dejala Melonijeva.\n\nicon-expand Giorgia Meloni FOTO: AP",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Italija krenila v desno, velika zmaga Melonijeve": "Pošta Slovenije je v okviru Evropskega tedna mobilnosti v Celju začela v določenih delih mesta pošiljke dostavljati brezogljično. Z drugimi besedami, za dostavo bodo poskrbeli z električnimi vozili, s tem pa se bo Celje pridružilo nekaterim evropskim mestnim središčem, kjer tovrstne cone že obstajajo. Taka dostava naj bi prihranila najmanj 40 ton ogljikovega dioksida na leto.",
    "Italija in plin: bodo sosedje to zimo ostali na hladnem?": "V Italiji do prve polovice prihodnjega leta zaradi povišanj cen energije, predvsem nafte in plina zaradi vojne v Ukrajini, ter posledične naraščajoče inflacije grozi zaprtje 120.000 podjetij, je sporočila gospodarska zbornica Confcommercio. Foto: Reuters\n\nStopinjo do dve manj pri za uro ali dve krajšem ogrevanju uradov in stanovanj, pri čemer naj bi peči pognali šele novembra – to je le eden od predlogov v novem odloku, ki na mizo italijanske vlade prihaja predvidoma prihodnji teden.\n\nO krajšanju šolskega tedna ali krčenju dobav plina industriji v Italiji za zdaj ne razmišljajo – zato pa ne izključujejo, da bi ostal tudi pozimi v veljavi poletni čas.\n\nItalija bi rada jeseni še zmanjšala svojo odvisnost od ruskega plina, in sicer na največ 10 odstotkov. To bo mogoče ob uspešnem aktiviranju dodatnih, plavajočih uplinjevalnikov v Raveni ob Jadranu in v Piombinu ob Tirenskem morju. Tudi termoelektrarne na premog naj bi še dve leti delovale s polno močjo, kar bo zmanjšalo potrebe po plinu za proizvodnjo elektrike.\n\nRezerve plina v italijanskih skladiščih trenutno znašajo 82 odstotkov kapacitet. Avgusta je več kot tretjina tega energenta v državo pritekla iz Alžirije; obseg ruskih dobav je od začetka vojne padel s štiridesetih na osemnajst odstotkov; sledi Azerbajdžan s 16 odstotki.\n\nItalija je povezana na pet plinovodov: TransMed, ki vodi iz Alžirije preko Tunizije, GreenStream iz Libije, TAP iz Azerbajdžana, TAG iz Rusije preko Avstrije, ter TransitGas za dobave iz severnih držav.\n\nPoleg diverzifikacije dobav in krčenja porabe pa skuša Draghijeva vlada tudi omiliti posledice visokih cen. Ob znižanju davščin in stroškov za dobavo gospodinjstvom načrtuje več pomoči industrijskim panogam, ki so odvisne od plina. Davčne olajšave za stroške, ki jih imajo podjetja z nakupom plina, za tretje tromesečje znašajo 25 odstotkov.",
    "Po javnomnenjskih anketah v Italiji najbolje kaže skrajno desni stranki Bratje Italije": "Predsednica stranke Bratje Italije Giorgia Meloni, katere stranki trenutno glede na ankete kaže najbolje 25. septembra na predčasnih parlamentarnih volitvah. Foto: EPA\n\nNekdanji italijanski premier in vodja levosredinske Žive Italije Matteo Renzi je namreč vodjo Gibanja petih zvezd Giuseppeja Conteja obtožil spodbujanja nasilja na predvolilnem dogodku teden dni pred parlamentarnimi volitvami.\n\nOdzval se je na Contejevo pripombo, da naj Renzi \"pride v Palermo brez spremstva in ljudem pove, da se ukine temeljni dohodek\". \"Sram naj te bo,\" je dejal Renzi v odzivu na Contejevo pripombo. Veliko Italijanov, zlasti na jugu države, prejema temeljni dohodek, ki ga Gibanje petih zvezd močno zagovarja, druge stranke pa ga želijo ukiniti.\n\nGlede na zadnje javnomnenjske raziskave je zdajšnje italijansko desnosredinsko zavezništvo pod vodstvom Bratov Italije z Giorgio Meloni na čelu na pragu jasne zmage na volitvah, ki bodo potekale 25. septembra. Volitve bodo predčasne, potem ko je vlada premierja Maria Draghija julija padla zaradi strankarskih spopadov.\n\nMatteo Salvini iz desničarske Lige je medtem odhajajočega Draghija napadel zaradi njegovih izjav o domnevnem ruskem vmešavanju v volitve. Draghi je v petek dejal, da italijanske politike ne bodo premagali tuji sovražniki in njihovi \"pupazzi prezzolati\", kar lahko razumemo kot \"najeti pajdaši\".\n\nŠtevilni so v tem videli norčevanje iz Salvinija, ki je dolga leta vzdrževal tesne odnose z Rusijo in bil občudovalec ruskega predsednika Vladimirja Putina. Salvini je dejal, da bi bilo bolje, če bi Draghi zagotovil več pomoči Italijanom zaradi visokih stroškov energije.",
    "Pred volitvami v Italiji nemirno spi tudi Ursula von der Leyen. Upravičeno?": "Giorgia Meloni, heads the Brothers of Italy political party, and the president of the European Conservatives and Reformists Party, holds a speech of conclusion during the electoral campaign in Bagnoli. During her speech she spokes on the political banckruptcy of the parties of left. Giorgia Meloni electoral manifestation in Caserta, Naples, Campania, Italy - 23 Sep 2022, Foto: profimedia.si:\n\nJutri v Italiji potekajo parlamentarne volitve. Zaenkrat se največja podpora obeta stranki Bratje Italije, ki jo vodi 45-letna Giorgia Meloni. Če verjamemo domačim, pa tudi tujim medijem, bi v primeru njene zmage prišlo do zmage “skrajno desne stranke”, govora je bilo celo o fašizmu.\n\nGlede prihajajočih volitev in morebitne zmagovalke se je oglasila celo predsednica Evropske komisije Ursula von der Leyen, ki je povedala, da ima Evropska unija orodja, s katerimi lahko intervenira, »če bi stvari šle v težavno smer«, podobno kot v primeru Madžarske in Poljske. Pogledali bomo, ali je res kaj na govoricah o zmagi fašizma oziroma “skrajne desnice” v naši zahodni sosedi.\n\nV programu stranke ni namigovanj na fašizem\n\nV četrtek je predsednica Evropske komisije Ursula von der Leyen odgovorila na vprašanje študentke na ameriški univerzi Princeton, ali jo skrbijo volitve v Italiji, glede na to, da naj bi določeni kandidati bili povezani z ruskim predsednikom Putinom. Von der Leynova je povedala, da ima Evropska unija na voljo vzvode, če bi stvari šle v težavno smer.\n\nTo pa je razjezilo nekatere politike, med drugim v Italiji npr. Mattea Salvinija, vodjo desne Lige, ki je od nje zahteval bodisi opravičilo bodisi odstop.\n\nDesnim strankam se, glede na ankete, obeta zmaga. Sem spadajo tako Bratje Italije kot tudi že omenjena Salvinijeva Liga in Berlusconijeva stranka Naprej Italija. Skupaj naj bi po anketah dobili nekaj več kot 45 odstotkov glasov. Njihov glavni nasprotnik je Demokratska stranka, ki jo vodi Enrico Letta in bi po anketah dobila okrog 22 odstotkov glasov, v morebitni levi koaliciji pa bi sodelovale še nekatere manjše stranke, kot so liberalna Več Evrope, Italijanska Levica, Zeleni in Državljanska zaveza, ki jo vodi zunanji minister Luigi di Maio. Tu je potem še Gibanje 5 zvezd, ki je popularno na jugu države in bi po anketah dobilo približno 13 odstotkov glasov.\n\nObstaja še t. i. tretji pol, ki ga vodita bivši premier Matteo Renzi in minister v njegovi vladi Carlo Calenda. Tretji pol si prizadeva za nadaljevanje t. i. Draghijeve agende in bi pomenil kontinuacijo prejšnje vlade pod vodstvom ekonomista Maria Draghija.\n\nMelonijeva bi v primeru zmage postala prva ženska na čelu italijanske vlade. Kot 15-letnica se je res vključila v Fronte della Gioventu (Mladinska fronta), ki je podmladek neofašistične stranke Italijansko socialno gibanje – nacionalna desnica. V preteklosti je tudi že govorila o Mussoliniju v pozitivni luči, med drugim med intervjujem za francoski Soir 3 leta 1996, ko ga je označila za najboljšega politika zadnjih 50 let.\n\nV zadnjem času pa je glede podpore Mussoliniju bolj previdna. V njeni stranki sta sicer še vedno 2 Mussolinijeva potomca, in sicer njegov pravnuk in pravnukinja. Stranka Bratje Italije se tako še vedno ne more otresti oznake, da gre za stranko s fašističnimi koreninami. Profesor Andrea Mammone iz rimske univerze Sapienza, ki je strokovnjak za italijansko skrajno desno politično zgodovino, je tako povedal, da stranka deluje v skladu z neofašističnimi načeli in da veliko njenih članov simpatizira z Mussolinijevim režimom. Kljub vsem kritikam pa strankin program ne vsebuje kakršnihkoli namigovanj na fašizem.\n\nNekateri evropski diplomati zaskrbljeni glede morebitne nove premierke\n\nVeliko govora je bilo tudi o morebitnem zbližanju Italije z Rusijo. Matteo Salvini, eden izmed treh partnerjev morebitne desne koalicije, je bil Putinu v preteklosti močno naklonjen, sedaj nekoliko manj, a vendarle določene simpatije še vedno ima, medtem ko Melonijeva ni. Obsodila je rusko invazijo na Ukrajino in podprla evropske sankcije proti Rusiji.\n\nMelonijeva je sicer povedala, da se ne smatra za evroskeptičarko, a je kljub temu prisoten strah, da bo v primeru zmage na volitvah pokazala svoj stari obraz, kot je za Politico povedal eden izmed evropskih diplomatov. Nekatere države članice so zaskrbljene, da bi bila Melonijeva za mizo v prihajajočih pogajanjih o reformi pravil javne porabe EU, a je sama obljubila, da bo preudarna pri javni porabi.\n\nČe bi bila premierka, bi tudi ponovno odprla pogovore z Brusljem glede projektov, financiranih prek načrta za okrevanje države po pandemiji. Hkrati pa je nasprotovala tako imenovanemu odloku o konkurenci, ki je bil ena ključnih reform, za katero so se dogovorili z Brusljem za pridobitev teh sredstev.\n\nStranka Bratje Italije se zavzema za prekinitev migrantskih tokov s pomočjo t. i. morskih blokad v Sredozemlju in zaščito italijanskih podjetij z razširitvijo nadzora naložb v druge države EU. Podobno agendo ima tudi Salvinijeva Liga, zaradi tega pa jim Bratje Italije poberejo tudi veliko volivcev.\n\nMelonijeva uporablja desni retorični slog, ki poudarja Boga, domovino in družino. Nasprotuje istospolnim porokam in posvojitvam, kljub temu pa ne bodo spreminjali zakona o istospolnih civilnih skupnostih, ki mu je stranka ob začetku veljave leta 2016 nasprotovala.",
    "Lahko Giorgia Meloni razgreti Italiji prinese želeni sveži veter?": "Glavni protagonisti najverjetnejše nove italijanske vlade: (z leve) 49-letni Matteo Salvini, 45-letna Giorgia Meloni in 85-letni Silvio Berlusconi. Foto: Reuters\n\nKonec julija je Mario Draghi, nekdanjega šefa Evropske centralne banke (ECB) so mnogi videli kot potencialnega rešitelja italijanskega gospodarstva, po izgubi podpore znotraj široke koalicije odstopil s položaja premierja.\n\nItalijanski predsednik Sergio Mattarella je za datum predčasnih volitev razpisal 25. september. Datum se skoraj prekriva s stoletnico vzpona na oblast fašističnega diktatorja Benita Mussolinija.\n\nDober mesec po razpadu Draghijeve vlade ankete kažejo na zmago edine večje stranke, ki ni sodelovala v njegovi koaliciji. Skrajno desna konservativna stranka Bratje Italije naj bi dobili 24 odstotkov glasov, je razvidno iz meritev na spletni strani Politica.\n\nSledijo levičarska Demokratska stranka (22 %), nekoliko nižje sta Salvinijeva Liga (13 %) in Contejevo Gibanje petih zvezd (12 %), za njimi Berlusconijeva Naprej Italija (8 %) in novo centristično zavezništvo Renzija in Calende – Akcija & Živa Italija (7 %).\n\nGlavni obrazi italijanske politike: Enrico Letta (Demokratska stranka), Matteo Salvini (Liga), Carlo Calenda (Akcija), Giorgia Meloni, Silvio Berlusconi (Naprej Italija), Matteo Renzi (Živa Italija). Foto: Reuters\n\nBratje Italije – iz obrobne stranke do favoritov za zmago\n\nItalija bi torej lahko dobila prvo premierko v zgodovini – Giorgio Meloni, ki bo v primeru zmage najverjetneje iskala zavezništvo z Ligo in Naprej Italijo.\n\nKako je mogoče, da lahko stranka, ki je na zadnjih volitvah leta 2018 dobila le štiri odstotke glasov in komaj prebila parlamentarni prag, tako hitro postane dominantna sila v italijanski politiki? Janko Petrovec, dopisnik RTV Slovenija iz Rima, pojasnjuje, da Italijani \"iščejo svež veter\". Podobno je bilo že na volitvah leta 2018, ko je zmago prepričljivo slavilo Gibanje petih zvezd.\n\n\"Povprečen Italijan ima nižji standard od svojih staršev\"\n\n\"Ne glede na program in retoriko povprečni italijanski volivec v tem obdobju zgodovine išče svežino. Nekoga, na kogar še ne more obesiti odgovornosti – upravičeno ali ne – za svoj položaj. Mislim predvsem na dejstvo, da imajo današnje generacije Italijanov zaradi gospodarskih obratov zadnjih 30 let nižji standard, kot so jih imeli njihovi starši.\"\n\nPetrovec kot razlog za uspeh stranke z obrobja navaja še navado volivcev v Italiji, da se nagibajo k tistemu, ki mu bolje kaže. Tretji razlog pa je, da Italija \"nikoli ni do konca obračunala s fašizmom, ne da bi ga v celoti, na ravni celotne družbe obsodila\".\n\n\"Bistveni razlog je ta, da volivec išče novo upanje, da bo njegovo materialno stanje postalo boljše. Ali skrajna desnica na oblasti pomeni manj državljanskih pravic in manj liberalne poglede na posameznika ter zaščito manjšin, je v tem trenutku v drugem planu. Bistveno je, kdo bo ponudil upanje, da bo šlo boljše.\"\n\nGiorgia Meloni ima kljub mladosti za sabo že 30-letno politično kariero. Foto: Reuters\n\nLahko Giorgia Meloni postane prva premierka Italije?\n\nGiorgia Meloni (se) torej v italijanskem političnem prostoru predstavlja kot svež veter, čeprav ima za sabo že več kot 30 let politične kariere, med katero je leta 2008 v Berlusconijevi vladi z 31 leti postala najmlajša ministrica v zgodovini Italije. To pa je samo eno od številnih protislovij pri kandidatki za prvo premierko Italije.\n\n\"Če si ženska, te pogosto podcenjujejo, a to ti lahko pomaga,\" je Giorgia Meloni komentirala dejstvo, da lahko postane prva ženska na čelu italijanske vlade.\n\n\"Gotovo je sveže, da imamo na čelu neke stranke žensko, in to izjemno karizmatično žensko. Pri njenem političnem profilu moramo poudariti, da je zelo učinkovita pri nagovarjanju volivcev, pri čemer so učinkovita prav ta patriotsko-nacionalistično-suverenistična načela, ki pa jih je med volilno kampanjo zelo inteligentno ohladila,\" ocenjuje Janko Petrovec.\n\nV ozadju simbol stranke s stiliziranim plamenom z Mussolinijevega groba. Foto: EPA\n\n\"Zmerna stranka\" z Mussolinijevo simboliko\n\n45-letnica želi med kampanjo stranko Bratje Italije predstaviti kot zmerno konservativno stranko po vzoru britanskih torijcev ali ameriških konservativcev. Poleg tega je v kampanji zavzela jasno prozahodno in proevropsko držo ter podprla Ukrajino in sankcije zoper Rusijo.\n\nNa drugi strani ima stranka Bratje Italije, poimenovana po italijanski himni, v svojem simbolu še zmeraj tribarvni stilizirani plamen, ki gori na Mussolinijevem grobu.\n\n\"Če strnem, bi rekel, da je njena volilna strategija izjemno inteligentna, ker hoče umiriti skrajnejša desna stališča, po drugi strani pa ni treba zajeti globoko v preteklost, da vidimo, da je to v nasprotju s tem, kar je stranka prek nje kot voditeljice še nedavno izražala,\" meni Petrovec in navaja njeno navdušenje nad izstopom iz evroobmočja ter brexitom kot vzorom za Italijo.\n\nMed fašisti \"našla družino\"\n\nGiorgia Meloni je z materjo samohranilko odraščala v delavskem predmestju Rima in še danes vztraja pri svojem očitnem rimskem naglasu.\n\nPri 15 letih se je pridružila mladinskemu krilu italijanskega socialnega gibanja (Movimento Sociale Italiano), ki so ga leta 1946 ustanovili privrženci Mussolinija in je bilo odkrito fašistična stranka. Giorgia Meloni je v lanski avtobiografiji zapisala, da je tam \"našla svojo družino\".\n\nKmalu je v oči padla strankarskemu aktivistu Fabiu Rampelliju in pri 21 letih že osvojila prve lokalne volitve. \"Giorgia Meloni je bila svetlolaska, modrooka, drobna, sproščena in duhovita. Bila je tudi zelo konkretna in ne ideološka. Vse lastnosti, ki smo jih potrebovali, da bi italijansko desnico dvignili na višjo raven,\" je o njej za Reuters povedal zdajšnji vodja poslanske skupine Bratov Italije.\n\nGiorgia Meloni z melono. Foto: EPA\n\nNajmlajša ministrica Italije\n\nNeofašistična stranka se je v 90. letih preobrazila v Nacionalno zavezništvo, se pozneje pridružila najmočnejši stranki desne sredine, Berlusconijevi Naprej Italija, ter se od nje pozneje zaradi ideoloških razlik tudi odcepila.\n\nGiorgia Meloni je bila leta 2012 med ustanovitelji nove nacionalistične stranke Bratje Italije, poimenovane po naslovu italijanske himne. Kot voditeljica stranke je leta 2008 v Berlusconijevi vladi z 31 leti postala najmlajša italijanska ministrica, prevzela pa je resor za mlade.\n\nItalijansko javnost so odtlej večkrat pretresle fotografije članov stranke, ki se bahajo s fašističnimi simboli, le-ti pa so konec koncev ostali tudi na insignijah stranke. Zaradi vsega omenjenega so jo mediji večkrat označili za \"postfašistično\" kandidatko.\n\n\"Zdaj imam drugačno mnenje\"\n\nGiorgia Meloni jih (vsaj očitno) ne razkazuje – njeno pisarno krasijo številne figurice angelov, fotografije petletne hčerke, kompleti za šah, fotografija papeža Janeza Pavla z materjo Terezo in lonček barvnih peres, s katerimi si dela natančne zapiske, je po obisku poročal Reuters.\n\nV intervjuju je zanikala tudi svoja prepričanja iz mladih dni, ko je na posnetku zatrdila, da je bil Mussolini \"dober politik\". \"Zdaj imam seveda drugačno mnenje,\" je zatrdila za Reuters.\n\nMed intervjujem za Reuters. Foto: Reuters\n\nItalija brez špagetov in mandoline\n\nNjena nacionalistična in klerikalna prepričanja pa ostajajo. \"Da naravnim družinam, ne lobiju LGBT, da spolni identiteti, ne ideologiji spola, da kulturi življenja, ne breznu smrti. Ne nasilju islama, da varnejšim mejam, ne množičnemu priseljevanju, da delu za naše ljudi, ne velikim mednarodnim financam,\" je še junija skandirala na kongresu skrajno desničarske španske stranke Vox.\n\nUmirjena kampanja je čisto nasprotje gorečemu govoru v Španiji ter odraža njeno natančnost in marljivost. Svoje zaveznike je pozvala, naj ne dajejo obljub, ki jih ne morejo izpolniti. Napovedala je povečanje izdatkov za obrambo in nasprotovanje Rusiji ter Kitajski. Obljubila je, da bo varno upravljala krhke italijanske javne finance. \"To ne bo običajna Italija s 'špageti in mandolino', ki se ji ne uspe izkazati, ko pokliče zgodovina,\" je napovedala za Reuters.\n\nKristjanka, ki ne hodi v cerkev\n\n\"Treba je poudariti, da gre pri njeni retoriki za stvari, ki so sprte med sabo. Večkrat govori o tem, kako je kristjanka, a v cerkev ne hodi. Zagovarja tradicionalno družino, a je otrok matere samohranilke in je sama samohranilka. Govori, da je njena stranka prepustila fašizem zgodovini, a vztraja pri simbolu, ki ga je imela doslej,\" protislovja Giorgie Meloni poudarja tudi Petrovec.\n\nNapovedana koalicija desnega bloka. Foto: Reuters\n\nPodpora Berlusconija in Salvinija\n\nPodporo Giorgii Meloni sta javno izrazila starosta italijanske politike, 85-letni Silvio Berlusconi, ter vodja Lige Matteo Salvini, ki bosta v primeru njene zmage skoraj zagotovo postala njena koalicijska partnerja.\n\n49-letni Salvini je pri nagovarjanju volivcev še uspešnejši od Giorgie Meloni, \"saj v vsak govor vtakne številne poklice, od ribičev do kmetov, nagovarja socialne skupine, ki jih levica manj uspešno nagovarja\", razlaga Petrovec. Na drugi strani je precej ostrejši v protievropski retoriki, večkrat je izrazil nasprotovanje sankcijam zoper Rusijo.\n\nLiga se je v zadnjih dneh ob tem zapletla v nov rasistični škandal, potem ko je njen politik Alessio di Giulio v ksenofobnem izpadu posnel video ob romski ženski in pozval ljudi, naj \"volijo Ligo, da je ne bodo nikoli več videli v Firencah\".\n\nDemokratska stranka izgubila zaupanje\n\nNajvečji konkurent Bratom Italije bo po anketah levičarska Demokratska stranka (PD) pod vodstvom Enrica Lette, ki pa se ji glede na javnomnenjsko podporo ne uspe prebiti na prvo mesto. Letta je pred razpadom Draghijeve vlade računal na oblikovanje \"širokega polja\" (it. campo largo), na katerem bi sodelovale levosredinske stranke, a se to ni zgodilo.\n\n\"Levosredinska stranka je bila v zadnjih 11 letih v različnih vladnih kombinacijah, a je razočarala mnogo svojih volivcev. Razpon med bogatimi in revnimi v Italiji se veča. Premalo so naredili tudi na področju človekovih pravic, ko jim ni uspelo skozi parlamentarne postopke spraviti zakona proti homofobiji in zakona, ki bi zagotovil državljanstvo v Italiji rojenim otrokom priseljencev,\" pojasnjuje Janko Petrovec.\n\nLetos bodo v spodnjem domu parlamenta število poslancev s 630 znižali na 400. Foto: EPA\n\nNapoveduje se nizka udeležba\n\n\"Vse te stvari levosredinsko usmerjeni volivec sankcionira. Mogoče ne tako, da se glas preseli k desnici, zagotovo pa tako, da med volitvami ostane doma,\" dodaja. Temu pritrjuje tudi anketa s konca avgusta, da naj bi kar 35 odstotkov volivcev 25. septembra ostalo doma, kar bi pomenilo rekordno nizko volilno udeležbo.\n\nGibanje petih zvezd pod vodstvom Giuseppeja Conteja, ki je s svojim nasprotovanjem svežnju ukrepov sprožilo razpad Draghijeve vlade, se je že pred tem razdrobilo, saj je svojo okoljsko zavedno stranko ustanovilo več nekdanjih poslancev na čelu z Luigijem Di Maiojem. Ankete Gibanje še zmeraj uvrščajo na četrto mesto na volitvah, vendar močno podporo zaradi uvedbe socialnega transferja, imenovanega državljanski dohodek, uživa le še na jugu države.\n\nCentristični blok kot naložba za prihodnost\n\nNekdanji premier Matteo Renzi na čelu stranke Živa Italija (Viva Italia) in nekdanji minister Carlo Calenda na čelu stranke Akcija (Azione) sta medtem združila moči v centristični Tretji pol. Ankete mu napovedujejo okoli sedem odstotkov podpore. Petrovec meni, da je to \"perspektivno polje\", a šele v prihodnosti, v času po Berlusconiju.\n\n\"Berlusconijeva stranka Naprej Italija je personalizirana, ni se ji uspelo razviti v kaj več, ostala je stranka, ki v veliki meri brani ekonomske interese Berlusconija. Nima perspektive, da bi lahko postala kaj drugega. Liberalni center bo, recimo na naslednjih volitvah, zelo plodno polje za nekoga, ki bo znal loviti sredinske volivce.\"\n\nSlovenci bodo najverjetneje ohranili predstavnico V Italiji so na referendumu leta 2020 podprli zmanjšanje spodnjega doma parlamenta s 630 na 400 poslancev ter zgornjega doma s 315 na 200 poslancev. Na letošnjih volitvah bodo predstavniki prvič izvoljeni v zmanjšani parlament.\n\n\n\nZakon iz leta 2001 predvideva olajšano zastopstvo za skupnost Slovencev v Italiji, vendar ne opredeljuje, kako naj bi to dosegli. Dosedanja praksa italijanskih levih in levosredinskih strank je bila takšna, da so slovenske kandidate uvrstili na izvoljivo mesto na listah v Furlaniji - Julijski krajini (FJK)\n\n\n\nDemokratska stranka je za letošnje volitve dosedanjo senatorko slovenske manjšine Tatjano Rojc uvrstila celo na vrh svoje liste za proporcionalni del volitev, s čimer ji je praktično zagotovila mesto v senatu, saj mora Demokratska stranka za uspeh na ravni dežele osvojiti med 15 in 20 odstotki glasov.\n\n\n\n\"Zastopstvo bo zagotovljeno, vendar bo v okoliščinah zmanjšanega parlamenta to pomenilo, da bo Tatjana Rojc morala zastopati interese levousmerjenih volivcev celotnega FJK in ne samo slovenske manjšine. To samo po sebi ni nič slabega, bo pa verjetno imela manj časa za izključno manjšinske teme,\" meni Janko Petrovec.\n\nNova vlada bo prevzela vseevropska bremena in javni dolg\n\nNova italijanska vlada, kdor koli že jo bo vodil, se bo morala spoprijeti s težavami, ki pestijo celotno Evropsko unijo – krizo energentov, inflacijo in naraščanjem cen.\n\nPri makroekonomski politiki ima italijanska vlada ne glede na ideološko pripadnost precej zvezane roke. Država je namreč močno zadolžena, saj njen javni dolg trenutno presega 150 odstotkov BDP-ja in znaša okoli 2700 milijard evrov.\n\nBratje Italije so nasprotovali Draghijevi vladi, ker ni bil demokratično izvoljen. Draghi je iz istega razloga svojo vlado pogojeval s široko parlamentarno podporo, podprla sta ga tudi Berlusconi in Salvini. Foto: EPA\n\n\"Javni dolg je rak rana, ki sproža omejeno politično suverenost\"\n\n\"Manevrski prostor je izjemno ozek. Javni dolg je rak rana v ekonomski sliki te države, ki sproža tudi omejeno politično suverenost. Kdor koli bo vladal, se bo moral držati temeljnih parametrov, mednarodnih in tržnih zakonitosti, da makroekonomski kazalci ne uidejo izpod nadzora,\" pojasnjuje Petrovec, ki kot enega ključnih elementov za stabilnost italijanskih vlad navaja tudi gibanje obresti na italijanske državne obveznice v odnosu do nemških.\n\n\"Tudi če bi hotel dvigniti pokojnine na 1000 evrov, kar obljublja Berlusconi, to pomeni zadolževanje in ne zdrži. Ali enotno 15-odstotno davčno stopnjo, ki jo zahteva Salvini, tega proračun ne bi zdržal. Cel kup je nekih pravil, prek katerih ne more niti leva niti desna vlada,\" sogovornik ponazarja omejenost vladnih ukrepov.\n\nDrugo največje gospodarstvo s privilegiranim statusom\n\nItalija je tako sužnja bruseljskih pravil zadolževanja, a ima na evropskem trgu tudi privilegiran status. Italijansko gospodarstvo je drugo največje v Uniji in njegov potencialni propad bi bil uničujoč tako za Nemčijo kot za vse druge članice.\n\nItalijo je letos pestila huda suša ob izredno visokih temperaturah. Foto: Reuters\n\n\"Ne glede na vlado bo tako Italija deležna posebne obravnave in bonusov, kot je veljalo tudi pri evropskem načrtu za okrevanje po covidu-19 (Italija je prejela tretjino vseh skupnih sredstev za EU, op. a.), da ne bi propad gospodarstva potegnil za sabo Nemčije in preostalega celine. Vsa italijanska politika se tega bonusa na evropskem trgu zelo dobro zaveda. Vsaka vlada se bo zato zaletavala ob steno najvišjega možnega proračunskega primanjkljaja in svoje proračune pripravljala prav na tej meji,\" gospodarske vidike pojasni Petrovec.\n\nV Italiji dovolj plina za vse potrebe, a ga ne črpajo\n\nPrecej zanimive so italijanske razmere z energenti. Italija je pred vojno v Ukrajini in sankcijami proti Rusiji 40 odstotkov svojih potreb zadovoljevala z ruskim plinom. Spomladi so se za odkup plina dogovorili z DR Kongom, Angolo, Alžirijo in Egiptom.\n\nItalija ima sicer na svojem ozemlju eno največjih plinskih zalog v EU-ju, s katero bi lahko zadostili vsem potrebam države, se je decembra lani pohvalil minister za energetsko tranzicijo Roberto Cingolani.\n\nVendar Italija plina iz svojih nahajališč ne črpa zaradi okoljskih pomislekov in referendumov iz preteklosti. Pretendentka za premierko Giorgia Meloni je na prvem predvolilnem shodu v Anconi pozvala k izkoriščanju plinskih kapacitet v Jadranskem morju, poroča ABC News.\n\nItalija se je jedrski energiji odrekla po nesreči v Černobilu leta 1989. Na fotografiji protesti proti jedrskim elektrarnam. Foto: EPA\n\nBerlusconi in Salvini na drugi strani zagovarjata jedrsko energijo, ki se ji je Italija na referendumu odrekla po nesreči v Černobilu in zadnji jedrski reaktor zaprla leta 1990. Levosredinska koalicija se zavzema za začasno povečanje uvoza utekočinjenega plina (LNG) in prehod na obnovljive vire energije, medtem ko centristi zagovarjajo jedrsko energijo, plinsko neodvisnost in več obnovljivih virov energije, poroča Euractiv.\n\nBistvena razlika pri vzdušju in vprašanju človekovih pravic\n\nJanko Petrovec meni, da glede ekonomske politike nova vlada ne more spremeniti veliko, lahko pa spremembe nastanejo na energetskem področju. \"Bistvena razlika med levosredinsko ali široko vlado kot pri Draghiju in neko vlado, ki jo bo vlekla naprej desnica, pa je pri splošnem vzdušju v državi in vprašanju človekovih pravic, duhu tolerantnosti ali netolerantnosti v družbi,\" še meni RTV-jev dopisnik iz Rima.",
    "Italija brez elektrike iz Slovenije?": "Države Evropske unije se v tem času soočajo z veliko zmedo na področju električne energije, ki ni direktna posledica vojne v Ukrajini, temveč neurejenih, da ne rečemo podivjanih razmer na tržišču ter špekulacij, ki energetskim podjetjem prinašajo velike dobičke. Evropska unija je (pre)dolgo čakala z ukrepi, ki jih sedaj napoveduje predsednica Ursula von der Leyen. Vsaka država v teh kriznih časih skuša zaščititi svoja gospodarstva in svoje odjemalce, kar velja tudi za Italijo in Slovenijo.\n\nItalija trenutno proizvaja okoli 86 odstotkov električne energije, preostalih 14 odst. uvaža iz Švice, Francije, Avstrije in Slovenije, torej iz vseh štirih sosednjih držav. Dnevnik La Repubblica piše, da bo Pariz v kratkem prekinil izvoz elektrike v Italijo, kar naj bi naredile tudi Slovenija, Švica in Avstrija.\n\nSlovenija približno polovico proizvedene električne energije prodaja v tujino, približno polovico električne energije, ki jo slovenski odjemalci kupijo, pa dobavitelji kupijo na tujih trgih. Zapleteni mehanizem, ki priča o »ponorelem« evropskem trgu z električno energijo. Minister v Janševi vladi Zdravko Počivalšek je pred odhodom s položaja namignil na možnost prepovedi prodaje električne energije v tujino, ki pa jo takratna vlada ni sprejela. Ni izključeno, da se bo za takšen ukrep odločila aktualna vlada Roberta Goloba.",
    "Letta po slabem rezultatu stranke napovedal odhod": "Letta po slabem rezultatu stranke napovedal odhod\n\nVodja Demokratske stranke Enrico Letta je po nedeljskem slabem rezultatu stranke na parlamentarnih volitvah v Italiji danes v Rimu sporočil, da bo odstopil s položaja in se na naslednjem kongresu ne bo potegoval za položaj generalnega sekretarja stranke. Izid volitev je označil za žalosten dan za Italijo in za Evropo.\n\nEnrico Letta je izid volitev označil za žalosten dan za Italijo in za Evropo.\n\nRIM > Dejal je, da je zdaj na mladi generaciji, da oblikuje močno opozicijo desni vladi, ki jo bo po volitvah najverjetneje dobila Italija in jo bo vodila vodja postfašističnih Bratov Italije Giorgia Meloni.\n\nGlede zmage Bratov Italije na volitvah je dejal: \"Danes je žalosten dan za Italijo in za Evropo.\" Ob tem je zatrdil, da njegova stranka tudi v opoziciji ne bo dovolila, da Italija odide iz osrčja Evrope.\n\nLetta, ki je bil v letih 2013 in 2014 italijanski premier, levosredinsko Demokratsko stranko vodi od lani. Na nedeljskih volitvah je stranka dobila 19 odstotkov glasov in je pristala na drugem mestu med strankami, za Brati Italije, ki so jih dobili 26 odstotkov. V novem parlamentu bo največja opozicijska stranka.\n\nBratje Italije so pred volitvami oblikovali desno zavezništvo z Ligo in stranko Naprej Italija, medtem ko je leva sredina na čelu z Demokratsko stranko ostala razdrobljena.",
    "Stranka Bratje Italije izključila poslanca, ki je na spletu hvalil Hitlerja": "Vodja stranke Bratje Italije Giorgia Meloni je prepričana, da ja fašizem v stranki stvar preteklosti. Foto: Reuters\n\nVodja stranke Bratje Italije Giorgia Meloni, ki po volitvah računa na premierski položaj, skuša javnost prepričati, da je fašizem v stranki, ki je naslednica neofašističnega Italijanskega socialnega gibanja (MSI), preteklost.\n\nA številni opozarjajo, da je v njej še veliko ljudi, ki se jim toži po fašizmu.\n\nStranka Bratje Italije sicer vodi koalicijski trojček z Ligo Mattea Salvinija in stranko Naprej, Italija Silvia Berlusconija.\n\nAfero razkril časopis La Repubblica\n\nCalogera Pisano je v objavi na Facebooku leta 2014 zapisal, da ga komentar Italija je nad vsem, ki je bil na fotografiji Giorgie Meloni, spominja na velikega državnika pred 70 leti. Pri tem je dodal, da nima v mislih Benita Mussolinija, temveč \"Nemca\". Tudi iz drugih objav na družbenih omrežjih naj bi izhajala njegova naklonjenost do fašizma oziroma nacizma.\n\nZadevo je tik pred volitvami razkril časopis La Repubblica, nemudoma se je odzvala judovska skupnost.\n\nVodja skupnosti v Rimu Ruth Dureghello je zapisala, da je nesprejemljivo, da bi v italijanskem parlamentu sedeli ljudje, ki hvalijo Hitlerja.\n\nV levosredinski Demokratski stranki (PD), ki se ji na volitvah obeta drugo mesto, so v odzivu opozorili, da Bratje Italije ne morejo skriti, od kod izvirajo.\n\nPodpredsednik stranke Peppe Provenzano je zapisal: \"Globoke korenine nikoli ne pomrznejo.\" Ob tem je spomnil, da imajo Bratje Italije v logotipu stranke še naprej plamen v barvah italijanske zastave, ki so ga prevzeli od MSI-ja.",
    "»Italija ne vlaga v bodočnost, ampak v preteklost«": "Italijanska politika se v zadnjih 40 letih ni znala ali hotela soočiti z vprašanjem energetike ne s podnebno krizo. Izjema ni niti vlada Maria Draghija, v kateri smo prvič dobili ministra za energetsko tranzicijo, le da je minister Cingolani ubral povsem napačno pot, ker še ni doumel, da je treba veliko več investirati v obnovljive vire in se čimprej rešiti fosilnih. Prespektive za naprej so še bolj zaskrbljujoče: katastrofalni poletni vročini in suši sledijo uničujoče poplave, dokaz več, da posledice podnebnih sprememb niso stvar bodočih generacij ampak naš problem, tukaj in zdaj. Podnebno vprašanje bi moralo biti na prvem mestu v volilni kampanji, saj od njega odvisijo naš obstoj, zdravje, hidrogeološka varnost, energetika, kmetijstvo in druge gospodarske dejavnosti, celo migracijski tokovi. Zdi se absurdno, vendar se o tem tik pred volitvami sploh ne govori.\n\nTo je nespodbudna slika Italije, ki jo je v petek v Ronkah predstavil državni predsednik Legambiente Stefano Ciafani v pogovoru z novinarko Eliso Cozzarini. Večer je bil četrti in zadnji v uspešnem nizu na temo podnebnih sprememb, ki sta ga organizirala tržiški krožek Legambiente in kulturno-novinarsko združenje Leali delle Notizie iz Ronk.\n\nCiafani se ni izgonil kočljivemu vprašanju pomanjkanja plina kot posledice soočenja med Zahodom in Rusijo zaradi Ukrajine. »V tej situaciji je nujno dobiti druge dobavitelje, ki naj nadomestijo ruski plin, sicer nam bo pozimi res trda predla,« je dejal, vendar je opozoril, da gre le za kratkoročno reševanje napak iz preteklosti. Izvirni greh italijanske politike je v tem, da še naprej vse stavi na plin in druge fosilne vire in ne vlaga dovolj v že povsem zrelo tehnologijo obnovljivih virov. Plin je drag in ga je treba uvažati, sonce in veter sta brezplačna in ju imamo na pretek. Treba se je le odločiti, da vlagamo v obnovljive vire.\n\nSpomnil je, da so naravovarstveniki na to opozarjali že pred 40 leti. »Ne ker bi bili preroki, ampak ker smo poslušali znanstvenike,« je dejal. Legambiente je še pred referendumom o odpravi jedrskih elektrarn leta 1987 zagovarjala rabo plina, vendar le za takrat potrebno kratkoročno tranzicijo do polnega razvoja obnovljivih virov. »Tehnologija fotovoltaike in izkoriščanja vetra v tistih letih še ni bila zrela za množično uporabo. Danes pa je, toda Italija zamuja, ne vlaga v bodočnost ampak v preteklost.« Drugače je v Nemčiji, kjer je vlada sprejela podnebni plan, po katerem bodo do leta 2035 vse fosilne vire električne energije nadomestili z obnovljivimi, »čeprav imajo manj sonca kot mi«.\n\nV Italiji imamo nekatere svetle zglede. »Kot prvi smo pognali zeleno kemijo, pri Montedisonu so izumili razgradljive bioplastike, pionirska podjetja razvijajo inovativne energetske patente,« vendar nobena vlada ni podprla tega potenciala, grenko ugotavlja Ciafani. Še huje: birokracija in ignoranca postavljata absurdne ovire koriščenju obnovljivih virov. Paradoksalen je primer iz Taranta, kjer je okolje povsem iznakaženo zaradi stotih dimnikov jeklarne Ilva, rafinerije, dveh sežigalnic in drugih onesnažujočih obratov. In vendar je spomeniško varstvo kar 14 let zaviralo postavitev male vetrne elektrarne z desetimi 3-megavatnimi vetrnicami, češ da bi skazila videz okolja. »Medtem je vetrna tehnologija napredovala, danes se postavljajo 15-megavatne vetrnice. Za proizvodnjo 30 megavatov bi zadoščali dve, v Tarantu pa so jih letos predali namenu deset s 14 let staro 3-megavatno tehnologijo«.\n\nSpomeniška varstva skoraj brez izjeme zavračajo postavljanje fotovoltaičnih celic na strehe v mestnih središčih, so stavbe polne še grših televizijskih anten, parabol in klimatizacijskih naprav. To je stvar nekulture in pomanjkanja političnih izbir. V Rimu je le en svetel zgled, vendar onkraj Tibere, v Vatikanu, kjer so streho dvorane Nervi tik ob sv. Petru prekrili s fotovoltaičnimi celicami. »Spomenik na spomeniku, ki nikakor ne kvari okolja,« je dejal Ciafani. Tehnologija danes omogoča nameščanje plavajočih vetrnih elektrarn na odprtem morju, kjer je več vetra in nobene okoljske obremenitve. »Ko bomo končno začeli vlagati v vetrne elektrarne, bomo lahko porušili dimnike termolektrarn, kakršna je v Tržiču, ki jo povrhu poganja zelo onesnažujoč premog,« je opozoril. Politika in državni aparati pa delujejo še vedno pod pritiskom velikih fosilnih koncernov. Kako si drugače razložiti, da so pri Ravenni v 4 mesecih postavili uplinjevalnik, načrt off shore vetrne elektrarne pa že 4 leta zaman čaka na dovoljenja za postavitev?\n\nCiafani se je dotaknil tudi vprašanja jedrske energije. Varna jedrska energija ne obstaja, je dejal. Trenutno najsodobnejša reaktorja sta dva 3+ generacije na Finskem in še nedokončan v Flamanvilleju v Franciji. Oba so gradili že 14 let, strošek je za 3 do 4 krat presegel načrtovanega, nazadnje pa ostajajo odprti vsi problemi varnosti in skladiščenja do 25.000 let radioaktivnih odpadkov. Toliko opevana 4. generacija nukleark, ki bi se napajala z lastnimi radioaktivnimi odpadki, še ne obstaja. Raziskujejo jo že 20 let in najbrž jih bo potrebnih še enkrat toliko. Zaradi tega se v svetu postopoma opušča jedrska energija. Res je, da se gradijo nekatere nove nuklearke, to pa bolj iz geostrateških kot energetkih razlogov in za pridobivanje plutona za jedrske bombe, še več starih pa so medtem zaprli.\n\nPoslušalka ga je nazadnje izzvala še z vprašanjem, koga naj volimo prihodnjo nedeljo. »Sam sem v veliki zadregi,« je priznal Ciafani. »Gotovo nobene od strank, ki zagovarjajo jedrsko energijo,« je dejal in ocenil, da so ti programi v najboljšem primeru sad površnosti in neznanja ko že ne načrtne manipulacije. Med ostalimi bo preveril resnost predlogov za podnebje in energetiko, četudi pogreša politično silo, ki bi po zgledu nemških Zelenih o tem imela celovit, jasen in pragmatičen program.",
    "To je razlog, da je v ospredju volilne kampanje v Italiji vojna v Ukrajini": "Skratka, padec Draghijeve vlade je bil posledica strankarskih računov, kako in kdaj se jim izplača začeti predvolilno kampanjo. Ukrajinsko vprašanje je bilo, kot rečeno, vseskozi v središču. Še več, izrisovalo je bolj natančno podobo zdajšnjega političnega spektra. Pred volitvami je italijanski politični spekter namreč dokaj razcefran.\n\nSkratka, padec Draghijeve vlade je bil posledica strankarskih računov, kako in kdaj se jim izplača začeti predvolilno kampanjo. Ukrajinsko vprašanje je bilo, kot rečeno, vseskozi v središču. Še več, izrisovalo je bolj natančno podobo zdajšnjega političnega spektra. Pred volitvami je italijanski politični spekter namreč dokaj razcefran. Foto: Shutterstock\n\nEden od pomembnejših ključev razumevanja volilne kampanje v Italiji, ki se je pred nedeljskimi parlamentarnimi volitvami iztekla v petek, je nedvomno vojna v Ukrajini. Pa ne samo zato, ker je od februarja prva tema na političnem rokovniku. Vprašanje ruske agresije v Ukrajini je namreč izostrilo razlike in podobnosti med posameznimi političnimi silami na levi in na desni. Najprej moramo pri tem pojasniti, da so strankarski spori prav glede ukrajinskega vprašanja dejansko sprožili jutrišnje volitve.\n\nVlada Maria Draghija je namreč padla pri vprašanju oboroževanja ukrajinskih sil. Sredi poletja je Gibanje petih zvezd, največja parlamentarna skupina v tem sklicu, pojasnilo, da ne bo podprlo Draghijeve odločitve o nadaljnjem pošiljanju orožja Kijevu. Na odločitev je sicer vplivalo predvsem dejstvo, da je stranka po javnomnenjskih anketah doživljala hud padec priljubljenosti med volivci in se morala zato odločiti za \"šok terapijo\".\n\nDraghi je po tej odločitvi največjega partnerja v vladni koaliciji napovedal odstop, češ da ni več pogojev za delovanje vlade narodne enotnosti, ki je pospremila njegov vstop na italijansko politično prizorišče v začetku leta 2021. Svoje stališče je nato nekoliko omilil in se po enotedenskem premisleku ponovno predstavil parlamentarnim silam s predlogom za nov dogovor. Takrat pa so svoj glas podpore odtegnili v desnosredinski Ligi s Salvinijem in stranki Forza Italia z Berlusconijem, češ da nočejo več sodelovati v vladi z Gibanjem petih zvezd. To je bil scenarij, v katerem so se rodile zdajšnje predčasne volitve.\n\nAndrej Černic Foto: osebni arhiv\n\nLeva sredina. Kdo je kdo?\n\nSkratka, padec Draghijeve vlade je bil posledica strankarskih računov, kako in kdaj se jim izplača začeti predvolilno kampanjo. Ukrajinsko vprašanje je bilo, kot rečeno, vseskozi v središču. Še več, izrisovalo je bolj natančno podobo zdajšnjega političnega spektra. Pred volitvami je italijanski politični spekter namreč dokaj razcefran. To je za levosredinske stranke sicer stalnica in to se ponavlja tudi letos. Zaradi umika podpore Draghijevi vladi je dokončno propadla že dogovorjena povezava med Demokratsko stranko in Gibanjem petih zvezd. Demokrati so tradicionalna stranka, ki izhaja iz dolgoletne tradicije nekdanje Komunistične partije in je v zadnjih 30 letih doživela veliko preobratov ter dobila zdajšnjo obliko pred nekaj več kot petnajstimi leti z združitvijo zmernih levičarjev in sredincev. Gibanje petih zvezd pa je precej bolj sodobno. Nastalo je kot protisistemsko protestniško gibanje leta 2008, v parlament je prvič vstopilo leta 2013, leta 2018 je postalo prva parlamentarna sila.\n\nVstop v različne vlade je s seboj prinesel seveda tudi preobrat iz protisistemske v sistemsko stranko, posebej v zadnjem obdobju, ko so od leta 2019 vladali najprej z Demokratsko stranko in bili nato del Draghijeve koalicije. Zadnji preobrat na temo oboroževanja Ukrajincev je izvedel zdajšnji predsednik Conte v želji, da bi ponovno nekoliko bolj pridobil status protisistemskega igralca. Zaradi tega je propadel dogovor z Demokrati, ki pa so bili najbolj institucionalna in Draghiju najbolj zvesta sila. Gibanje petih zvezd se je vsekakor v zadnjih mesecih čedalje bolj odločno predstavljalo kot politična sila z levega spektra.\n\nNa volitvah se ob omenjenih strankah predstavlja tudi sredinski pol, ki ga sestavljata stranki dveh nekdanjih vidnih članov Demokratske stranke. Nekdanji vodja Demokratov Matteo Renzi in evroposlanec, ki je bil na zadnjih evropskih volitvah izvoljen na listi Demokratske stranke, Carlo Calenda sta sestavila nov politični tabor, ki sta ga opredelila kot sredinskega. V predvolilni tekmi sta se na določeni točki tudi že povezala z Demokratsko stranko za sklenitev dogovora, a sta potem od tega dogovora tudi odstopila. Razlog je bil v tem, da se vodja Demokratov Letta ni hotel odpovedati sodelovanju s sicer manjšimi silami skrajne levice.\n\nDesna sredina. Kdo je kdo?\n\nDesna sredina se, tako kot večkrat do zdaj, predstavlja enotno. Stranke Fratelli d'Italia, Liga in Forza Italia so sklenile predvolilni dogovor in se tako predstavljajo kot koalicija, ki ima v predvolilnih anketah tudi precejšnjo prednost pred preostalimi tekmeci. Enotnost pa je samo na papirju, saj se njihovi vodje Giorgia Meloni, Matteo Salvini in Silvio Berlusconi niso dogovorili niti o tem, kdo bi prevzel premiersko mesto. Melonijeva se kot vodja stranke z najvišjo podporo že vidi na mestu prve premierke v več kot 75-letni zgodovini italijanske republike. To mesto seveda mika tudi Salvinija, ki pa ima – tako kaže do zdaj – precej manjšo podporo. Berlusconi zaradi starosti (86 let) in manjše podpore na položaj premierja seveda ne meri več.\n\nTudi tukaj gre nekoliko uokviriti zgodovino gibanj. Fratelli d'Italia so nastali leta 2012, potem ko je s političnega prizorišča izginilo Nacionalno zavezništvo, naslednik skrajno desničarskega Italijanskega socialnega gibanja (v njem so bili številni nasledniki fašističnega režima). Liga se je rodila v začetku devetdesetih let kot avtonomistično gibanje, ki mu je Salvini dal povsem suverenistični pridih. Stranka Forza Italia pa je prav tako nastala v začetku devetdesetih in bila pod vodstvom Silvia Berlusconija dalj časa vodilna v desnosredinskem taboru.\n\nUkrajinsko in rusko vprašanje\n\nA vrnimo se k zdajšnji volilni kampanji. O vplivu, ki ga ima na predvolilno tekmo ukrajinsko vprašanje, zgovorno priča dogajanje v prejšnjem tednu. V razgibano predvolilno vzdušje je namreč kot strela z jasnega prišla vest o ameriškem dosjeju, ki naj bi razkrival, koga in v kakšni meri je finančno podpirala Rusija. Zadevo je v Italiji sprožil dnevnik La Repubblica, češ da je del sredstev iz Moskve prišel tudi do nekaterih političnih strank v Italiji. Zadeva je sicer nekoliko razvodenela v naslednjih dneh. Ameriški zunanji minister Antony Blinken je italijanskemu premierju Mariu Draghiju dejal, da iz zbrane dokumentacije ne izhajajo transakcije, ki bi iz Moskve šle v smeri Rima. To vprašanje je vsekakor sprožilo politični vihar v Italiji. Politiki in politične sile, ki so gojile prijateljske odnose s Kremljem in ki so s Putinom sodelovale, so danes sestavni del vseh koalicij, levih in desnih.\n\nLiga je bila leta 2019 vpletena v afero, ko so italijanski mediji razkrili, da so del Salvinijeve predvolilne kampanje financirale ruske energetske družbe, ki so bile zelo blizu Kremlju. Salvini je bil v zadnjem obdobju tudi politični igralec z daleč najtesnejšimi stiki z Moskvo. Liga je pred leti sklenila dogovor s Putinovo Enotno Rusijo. Kot že povedano je v zadnjih mesecih tudi Gibanje petih zvezd pod pritiskom javnosti zaradi svojega nasprotovanja nadaljnjemu oboroževanju Ukrajine. Prav na to temo se je v stranki zgodil najhujši zlom do zdaj. V poletnih mesecih je stranko zapustil zunanji minister Di Maio, ki se ne strinja s Contejevo politiko. Sledil mu je lep del poslancev in senatorjev. Di Maio je Conteja napadel, da koketira s Putinom. V Demokratski stranki se morajo spopadati z očitki, da se povezujejo z levimi silami, ki imajo do Putina in Rusije večkrat dvoumne odnose.\n\nBerlusconi je v svojem političnem zenitu kot predsednik vlade večkrat gostil Putina v svojih vilah, ga imenoval za demokrata in postavljal za zgled učinkovitosti. Ob vsem tem velja poudariti, da so seveda čisto vsi italijanski premierji v zadnjih dvajsetih letih imeli stike s Putinom, vse italijanske vlade pa so s Kremljem sklepale dogovore. Navsezadnje je bila na področju plina Italija po Nemčiji od Rusije najbolj odvisna država. Morala bi biti celo glavni partner Gazproma pri projektu Južni tok (različica Severnega toka po Črnem morju), ki se nato ni izvedel.\n\nNerazrešene zagate desne sredine\n\nV prejšnjem tednu pa je predvolilno kampanjo razgibal tudi odhajajoči premier Draghi, ki si je privoščil nekaj manj institucionalnih komentarjev. Ob odhodu se mu je namreč nekoliko bolj razvezal jezik. Potrdil je, da iz ameriškega dosjeja ne izhajajo neposredne povezave med Moskvo in Rimom. K temu pa je dodal, da obstajajo ruski pritiski na italijanske politične sile, a da je italijanska demokracija močnejša od tega in od vseh najetih lutk. Očitno je imel v mislih politične veljake, ki so se v zadnjem obdobju najbolj približali Putinu. Pa ne samo to, v dneh po tem, ko se je Evropski parlament izrekel proti Orbanu, je poudaril tudi zavezanost Rima jedrni Evropi in ne madžarskemu modelu. Puščica, ki je bila namenjena Giorgii Meloni, je vsekakor razkrila že omenjena nesoglasja znotraj desne sredine, ki jih trije voditelji poskušajo pomesti pod preprogo predvolilnega dogovora. Poglejmo podrobneje.\n\nSkupne izjave proti Viktorju Orbanu, ki jo je prejšnji teden podprl Evropski parlament, nista podprli dve od treh italijanskih desnosredinskih strank. Stranki Liga in Fratelli d'Italia sta glasovali proti obsodbi madžarskega premierja v skladu s svojimi že znanimi stališči. Na tej točki pa se je odmevno oglasila še tretja stranka v koaliciji, Berlusconijeva Forza Italia, ki je izjavo proti Orbanu podprla. Dejali so, da so evropske vrednote zanje svetinja. Z zavezniki bodo sicer v novi vladi sodelovali, so še zapisali, a ne, če bi partnerji pod vprašaj postavili evropske vrednote. Skratka, Draghi in glasovanje v Strasbourgu sta tako razkrila eno od mogočih točk zloma desnosredinske koalicije in v živo zarezala v enotnost strank, ki se predstavljajo z istim volilnim programom. Razlike so torej vidne že pri makrotemah. Ločena mnenja lahko najdemo tudi na področju sankcij proti Rusiji. Liga je bila tudi zaradi znanih povezav s Kremljem vselej nekoliko bolj previdna pri tej temi. Salvini je bil tako skeptičen do sankcij, češ da prizadenejo bolj italijanske državljane kot pa Rusijo. Melonijeva, ki v zadnjih mesecih nastopa kot močna zagovornica atlantske povezave med Rimom in Washingtonom, pa izpostavlja nujnost teh sankcij.\n\nPodobne razlike bi lahko našli tudi v drugih programskih točkah, ki pa na prvi pogled manj bodejo v oči. Salvini na primer zagovarja takojšnje novo zadolževanje v višini 30 milijard evrov, ki naj omili posledice draginje. Melonijeva bi to rešitev uporabila samo v najnujnejšem primeru, ker italijanski javni dolg že danes znaša 160 odstotkov BDP. Pri drugih ključnih temah (pokojnine, obdavčevanje, energetska politika) so pogledi znotraj enotnega programa skupni, pa čeprav lahko najdemo različne odtenke glede na posamezna stališča.\n\nLevica: kako najti skupni imenovalec?\n\nV levosredinskem taboru se paradoksalno ukvarjajo s povsem drugačnimi težavami kot na desnici. Če poskušajo desnosredinske stranke, ki se predstavljajo enotno, pod preprogo pomesti nesoglasja, pa bodo morale levosredinske politične sile pomisliti, kako eventualno sestaviti novo ravnovesje znotraj lastnega tabora, če bi bil rezultat volitev manj neugoden od pričakovanj. Danes namreč v tem taboru, kot že omenjeno, vlada popolno nesoglasje. Demokratska stranka, kot vodilna sila, je v zadnjih dveh vladah (drugi Contejevi in Draghijevi) igrala vlogo institucionalnega glavnega igralca (pa čeprav ni bila največja parlamentarna skupina). Podpirala je vse vladne odločitve iz obdobja covida, pa tudi v času ukrajinske vojne. Pred kratkim je vodstvo stranke prevzel Enrico Letta, ki izhaja iz zmernih sredinskih krogov. Delovanje stranke je bilo tudi odraz tega.\n\nPri Demokratski stranki velja ob tem omeniti, da je – če sklepamo po zadnjih volilnih preizkušnjah – nekoliko izgubila stik s tradicionalnim volilnim telesom. Kot socialdemokratska stranka (je namreč Stranka evropskih socialistov) ne naslavlja več dovolj učinkovito socialnih vprašanj in vprašanj dela ter tako izgublja volivce iz tega bazena. Drugače pa gre za silo, ki ima v ospredju zavezanost evroatlantski povezavi. Socialnih tem se je tako, kot že povedano, v zadnjih tednih lotil Conte z Gibanjem petih zvezd. Zaradi močnega upada podpore v zadnjih dveh letih poskušajo pri tem gibanju v zadnjem trenutku ponovno osvojiti nekdanje volivce. Delno nagovarjajo nezadovoljne z Draghijevo politiko v ukrajinski vojni, delno pa so stopili prav na področje socialnih vprašanj.\n\nGibanje petih zvezd je bilo utemeljitelj univerzalnega temeljnega dohodka, ki so ga sprejeli v času prve Contejeve vlade. V izdihljajih kampanje močno igrajo prav na to noto, da bi posebej na jugu, kjer je največ prejemnikov te podpore, čim bolj močno prodrli in se tako tudi v novem mandatu predstavili kot pomemben dejavnik. Razlike med Gibanjem petih zvezd in Demokratsko stranko so v marsičem tudi umetno ustvarjene in namenjene predvsem pridobivanju glasov. V tem trenutku Conte in Letta javno govorita, da ni nobene možnosti za nadaljnja sodelovanja v novem mandatu. Italijanski politični analitiki pa že špekulirajo, kako bi se ta dogovor le lahko našel, če bi bili rezultati volitev boljši od pričakovanj.\n\nZdesetkani parlament\n\nPomembna novost, ki čaka italijanske parlamentarce v novem mandatu, je precej manjše število izvoljenih. Po ustavni spremembi, ki jo je potrdil tudi referendum, bo namreč tokrat v parlament izvoljena tretjina parlamentarcev manj. V poslanski zbornici jih bo 400 namesto 630, v senatu pa 200 namesto 315. Gre za veliko novost, saj se v povojni zgodovini Italije prvič spreminja število parlamentarcev. Predvolilne ankete (zadnje so bile po zakonu lahko objavljene dva tedna pred volitvami) zmago pripisujejo desnosredinskemu taboru, tudi zaradi skupnega nastopanja.\n\nItalijanski volilni zakon namreč tretjino mest porazdeljuje po večinskem volilnem sistemu, ki nagrajuje prav predvolilne koalicije. Med strankami je na prvem mestu Fratelli d'Italia s 25 odstotki, sledi Demokratska stranka z 20 odstotki, na tretjem je Gibanje petih zvezd s 15 odstotki, sledi Liga z 12,5 odstotka, nato pa še Forza Italia z osmimi odstotki. V nedeljo pa bodo virtualne rezultate nadomestili realni.",
    "V Italiji referendum o avtomobilih?": "",
    "Italiji septembra grozi rekordno nizka volilna udeležba": "Po javnomnenjski raziskavi, ki jo je opravil italijanski kanal Sky Tg24, bi se namreč lahko glasovanja vzdržalo kar 35 odstotkov volilnih upravičencev oziroma približno 16 milijonov ljudi, poroča avstrijska tiskovna agencija APA.\n\nAnketa svari, da bi se lahko septembrskih predčasnih volitev udeležilo le okoli 65 odstotkov od skupno 46,6 milijona volilnih upravičencev, kar bi pomenilo najnižjo udeležbo na parlamentarnih volitvah v zgodovini italijanske republike.\n\nŽe na prejšnjih volitvah leta 2018 so v zahodni sosedi imeli najnižjo udeležbo po letu 1948, saj svojega glasu ni oddalo kar 27 odstotkov volilnih upravičencev.\n\nOdhajajoči premier Mario Draghi je v sredo pozval Italijane, naj se udeležijo volitev 25. septembra. \"Pokazali smo, da je Italija odlična država. Zdaj pozivam vse, da greste volit,\" je dejal.\n\nZaradi morebitne nizke volilne udeležbe je zaskrbljen tudi vodja italijanske levosredinske Demokratske stranke Enrico Letta. Opozoril je tudi, da je mesec dni pred volitvami neodločenih kar 55 odstotkov italijanskih volivcev. Njegova stranka bo zato zdaj skušala nagovoriti vse, ki so še neodločeni, in jih prepričati, da je morebitna volilna zmaga desnice ena največjih groženj za državo.\n\nItalijanskemu desničarskemu bloku, ki vključuje stranko Bratje Italije Giorgie Meloni, stranko Liga Mattea Salvinija in stranko Naprej Italija Silvia Berlusconija, se na prihajajočih volitvah napoveduje absolutna večina. V javnomnenjskih raziskavah sicer vodi stranka Bratje Italije, položaj predsednice vlade pa se obeta Melonijevi.",
    "Šok prvenstva: Po izključitvi selektorja Italija domov poslala Srbijo!": "Četrtfinalni nasprotnik Slovencev so Poljaki, ki so na prvi nedeljski tekmi osmine finala po izenačenem boju s 94:86 ugnali Ukrajino. Finci so z enakim rezultatom odpravili Hrvate in dosegli zgodovinski uspeh, saj so se prvič povzpeli med najboljših osem. Blestel je Lauri Markkanen, dosegel je kar 43 točk! Še večje presenečenje pa izpad Srbije. Po velikem preobratu so jih Italijani premagali s 94:86. Na zadnji tekmi osmina finala se je s Čehi mučila Grčija, a na koncu le zmagala s 94:88.\n\nKošarkarji Slovenije bodo v sredo v četrtfinalu evropskega prvenstva v Berlinu igrali s Poljsko. Ta je v uvodnem dvoboju drugega dne osmine finala v Berlinu premagala Ukrajino s 94:86. Ura tekme bo znana po vseh odigranih dvobojih osmine finala.\n\nGledalci so na prvi nedeljski tekmi v Berlinu spremljali izenačen obračun, Poljaki pa so si zmago zagotovili v zadnji četrtini. Po 30 minutah so poljski košarkarji vodili z 69:67, dve minuti in pol pred koncem pa so še vodili s 87:78, a se Ukrajinci niso predali. Z delnim izidom 9:1 so se vrnili v igro in se 50 sekund pred koncem približali le na točko zaostanka, a več od tega ni šlo. Ukrajinci do konca tekme niso več našli poti do koša, Poljaki pa so z natančnim izvajanjem prostih metov potrdili napredovanje v četrtfinale.\n\nPri Poljakih je bil s 24 točkami najučinkovitejši A. J. Slaughter, Mateusz Ponitka jih je dodal 22. Pri Ukrajincih je Vyacheslav Bobrov dosegel 15 točk.\n\nMarkkannen Hrvate poslal domov s 43 točkami\n\nMarkkanen si je privoščil Hrvate. Foto: Vid Ponikvar Finci so jo tekmecem iz Hrvaške zagodli že v kvalifikacijah za SP 2023, zdaj pa so bili za izbrance Damirja Mulaumerovića usodni še v osmini finala evropskega prvenstva. S tem so dosegli zgodovinski uspeh, saj se pred tem na največjem tekmovanju, kar ga pozna evropska košarka, še niso uvrstili med najboljših osem. V četrtfinalu se bodo pomerili s Španijo, ki je bila v soboto zvečer po podaljšku boljša od Litve.\n\nFinci so Hrvate, ki so bili nezadovoljni s številnimi sodniškimi odločitvami, premagali na krilih izjemnega Laurija Markkanena. Novopečeni košarkar Utah Jazz je zadeval kot po tekočem traku in slovenskim sosedom nasul kar 43 točk. Na tem EuroBasketu je več točk na tekmi dosegel le Luka Dončić (47) proti Franciji. Markkanen je s tem popravil tudi lastni rekord glede največjega števila doseženih točk na največjih tekmovanjih (EP, SP oziroma olimpijske igre). V skupinskem delu je proti Češki dal 34 točk in podrl državni rekord, ki si ga je od leta 1964 lastil Martti Limo (33).\n\nGalerija s tekme Finska – Hrvaška (foto: Vid Ponikar/Sportida):\n\n1 / 20 2 / 20 3 / 20 4 / 20 5 / 20 6 / 20 7 / 20 8 / 20 9 / 20 10 / 20 11 / 20 12 / 20 13 / 20 14 / 20 15 / 20 16 / 20 17 / 20 18 / 20 19 / 20 20 / 20\n\nItalija proti Srbiji v zaključku tekme brez selektorja\n\nGianmarco Pozzecco Foto: Vid Ponikvar/Sportida Za največje presenečenje dosedanjega dela prvenstva so poskrbeli Italijani. Kljub napetemu selektorju Gianmarcu Pozzeccu, ki se je ves čas znašal nad sodniki, so igrali mirno in se v drugi četrtini Srbom, ki so v prvi povedli za 11 točk, približali na vsega tri zaostanka (45:48). Za izid polčasa 51:45 za Srbijo je dal Nikola Jokić 19 točk (sedem skokov), na drugi strani sta bila Simone Fontecchio in Nicolo Melli pri 13 točkah.\n\nOb zaostanku 57:61 so v 25. minuti sodniki izključili italijanskega selektorja. Pozzecco se je od svojih varovancev poslavljal vsaj minuto. Kot da jih je s stalnimi izpadi na račun sodnikov in izključitvijo skušal še dodatno motivirati. In dve minuti pozneje so Italijani povedli s 66:63. Po štirih zaporednih trojkah Italije se je sredi zadnje četrtine Srbija znašla v nezavidljivem položaju. Kar naenkrat je prvi favorit prvenstva zaostajal s 70:82. In ni več našel priključka. Zadnjo četrtino so Italijani dobili z 28:18. Za zmago in četrtfinale so kar štirje Italijani dali več kot 15 točk, največ 22 Marco Spissu. Jokić je tekmo in prvenstvo končal z 32 točkami in 13 skoki.\n\nGalerija s tekme Italija – Srbija (foto: Vid Ponikar/Sportida):\n\n1 / 20 2 / 20 3 / 20 4 / 20 5 / 20 6 / 20 7 / 20 8 / 20 9 / 20 10 / 20 11 / 20 12 / 20 13 / 20 14 / 20 15 / 20 16 / 20 17 / 20 18 / 20 19 / 20 20 / 20\n\nZ mukami v četrtfinale tudi Grčija\n\nGiannis Antetokounmpo Foto: Vid Ponikvar/Sportida Še en favorit, Grčija, se je mučil. Po treh četrtinah je za štiri točke Češka celo vodila. V zadnjih 10 minutah pa so se Grki le razleteli v napadu in jo dobili z 31:21. S 27 točkami in 10 skoki je izstopal kdo drug kot Giannis Antetokounmpo. V četrtfinalu jih čaka gostitelj prvenstva Nemčija. Za Čehe je 21 točk dosegel Jan Vesely.\n\nČetrtfinalne tekme bodo v torek in sredo zvečer. Slovenija s Poljsko igra v sredo ob 20.30.",
    "Nakupi v Italiji: primerjava cen, kaj se splača kupovati čez mejo in na kaj je treba biti pozoren": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nPreverili smo, kaj lahko ceneje kupujemo v Italiji, kje se lahko seznanimo s cenami, kje se nam najbolj splača kupovati, na kaj moramo biti pri nakupih pozorni in kako lahko nakupno izkušnjo...\n\nNakupi v Italiji: primerjava cen, kaj se splača kupovati čez mejo in na kaj je treba biti pozoren\n\nPreverili smo, kaj lahko ceneje kupujemo v Italiji, kje se lahko seznanimo s cenami, kje se nam najbolj splača kupovati, na kaj moramo biti pri nakupih pozorni in kako lahko nakupno izkušnjo kombiniramo z izletom ter s kulinaričnim raziskovanjem naše zahodne sosede.Italijanska glasba je vsekakor eden izmed prepoznavnih znakov naše zahodne sosede, njihovi glasbeni festivali (med katere sodi tudi sloviti sanremski festival) vsako leto privabljajo večglave množice obiskovalcev. Tudi nekateri italijanski glasbeniki, kot so Eros Ramazzotti, Laura Pausini in Mina, so znani po večjem delu našega modrega planeta. Potem je tukaj še njihova dobra hrana – njoki, pica, testenine. Znano je namreč, da iz italijanske gostilne ne smeš (in ne moreš) priti lačen ali žejen. In ne nazadnje so tukaj še italijanske blagovne znamke, ki se prodajajo povsod po svetu – Diadora, Giorgio Armani, Gucci, Kappa, Prada, Sergio Tacchini, Valentino in Versace. Vse to in še marsikaj več je Italija. Foto: Tina Bernik\n\nLjudje, ki živijo ob zahodni meji, pravijo, da pogosto zahajajo v Italijo po nakupih (in ne le na dopust). Kar nekaj izdelkov (in storitev) dobimo ceneje, če se odpravimo v rojstni kraj pisatelja Vladimirja Bartola (Trst) ali medicinske sestre Angele Boškin (Gorica). V nadaljevanju se sprašujemo in raziskujemo, ali se res vračajo časi, ko so primorske babice in dedki hodili v obmejne kraje in švercali kavo, oblačila in pralni prašek.\n\nKaj lahko ceneje kupimo v Italiji?\n\nOb koncu avgusta se je naša ekipa odpravila po nakupih čez mejo v Italijo. Pred tem nismo imeli prednakupnih priprav, le naključno smo zavili v najbližje trgovine in začeli izbirati izdelke. Kot zanimivost lahko omenimo, da znanje italijanščine pravzaprav ni tako nujno, kot bi si mislili – lep delež prodajalcev namreč zna osnove slovenščine.\n\nNajprej smo se ustavili v italijanskem Lidlu, ki je sicer nemško podjetje in deluje tudi čez lužo. Ogledali smo si zlasti prehranske izdelke. Prejeti račun smo pozneje prevedli in v preglednici prikazujemo izdelke in njihove bruto cene (cene z davkom). Ta davek na dodano vrednost, ki ga Italijani imenujejo IVA (imposta sul valore aggiunto), plačujejo italijanski zavezanci (podjetja in posamezniki). Poznajo standardno stopnjo (22 odstotkov) in znižane stopnje (štiri, pet in 10 odstotkov), hkrati pa je za nekatere dobave oproščeno plačevanje DDV (izvoz, finančne storitve, zdravstvene storitve).\n\nV Italiji je – tako kot pri nas v Sloveniji – skorajda povsod v trgovinah možno plačevanje tako z gotovinskim denarjem kot tudi z dematerializiranim denarjem (debetne kartice, kreditne kartice, revolving kartice). Naša ekipa je plačilo opravila s plačilno kartico (tako je bila naša dejavnost vsaj nekoliko prijaznejša do okolja), skupni znesek z DDV je znašal 28,57 evra.\n\nPribližno enake izdelke smo nato poiskali v slovenskem Lidlu (ki je od goriškega oddaljen približno pet minut vožnje z avtom). Upoštevali smo cene z davkom, ampak brez vključenih popustov. Kaj smo ugotovili?\n\nZa kilogram njokov pri nas bi odšteli 1,39 evra, kar je za 40 centov več kot čez mejo. Za milo bi dali 1,49 evra, torej je za 60 centov dražje. Zanimivo je, da bi za mleto kavo v Sloveniji odšteli 30 centov manj. Navadni piškoti so pri nas za 90 centov dražji, suhi kvas pa za 50 centov.\n\nVsi kupljeni siri (mocarela, parmezan in gorgonzola) imajo približno enake cene tako pri nas kot v Italiji – cene se razlikujejo za dva, mogoče tri cente. No, zobna krema pa je pri nas za 41 centov dražja. Za najcenejšo moko – tip 00 – smo v Italiji odšteli 24 centov manj, kozarec zelenih oliv pa je čez mejo za 20 centov dražji. Potem so tukaj še tortelini, polnjeni s skuto in s špinačo, ki so pri nas za 39 centov dražji.\n\nZanimivo je, da smo za kozarec nutelle, namaza iz lešnikov, ki ga proizvaja italijanski Ferrero, pri nas plačali kar evro manj kot pri zahodnih sosedih.\n\nIsti dan se je naša ekipa odpravila še v italijansko trgovino Famila. Tega podjetja na tej strani meje ni, smo pa poskušali poiskati čim bolj primerljive izdelke. Prejeti račun je v naslednji preglednici.\n\nZa polkilogramske testenine smo v Italiji plačali 31 centov več kot pri nas, je pa Famila znana kot trgovina s cenejšimi izdelki, kot jih ima italijanski Lidl. Iz podatkov tudi razberemo, da je nutella iz Famile občutno dražja od tiste iz Lidla. Tudi pri piškotih je tako. Za druge (predvsem neživilske izdelke) pa velja Famila kot cenejša trgovina ter dostopnejša za ljudi iz srednjega sloja. Na voljo je tudi zelo velik nabor različnih izdelkov.\n\nNa parkirišču smo srečali gospo, ki živi v Kopru. Vprašali smo jo, katere izdelke rada kupuje čez mejo. Odgovorila je: »Oh, marsikaj. Vse izdelke za čistočo, pomivanje. Tu v Italiji je prašek za pralni stroj dash cenejši, prav tako praški za pomivanje posode. Tudi britvice, vatirane palčke pa prtički. Aluminijasta folija je cenejša in tudi soda bikarbona. Povem vam, v Italiji se splača kupovati.«\n\nGospa nam je povedala še za diskont ne mejnem prehodu Škofije, kjer imajo nizke cene.\n\nCene goriv po Italiji in Sloveniji\n\nČeprav za večino izdelkov velja, da so čez mejo cenejši, pa za naftne derivate tega ne moremo trditi (navedene cene so povprečne cene v državi, op. a.). V času pisanja prispevka bi morali v Italiji za liter 95-oktanskega bencina odšteti 1,87 evra, pri nas 1,49. Za 98-oktanski bencin bomo čez mejo odšteli 2,08 evra, pri nas pa 1,87. Podobna zgodba je pri dizlu – italijanskega dobimo za 1,89 evra, slovenskega pa za 1,64.\n\nEnaki izdelki, a različni okusi\n\nFoto: Tina Bernik\n\nTisti, ki živijo tik ob meji z Italijo, imajo možnost vsakodnevno spremljati okuse enakih izdelkov – italijanskih in slovenskih. Včasih je veljalo, da je italijanska kava cenejša in bolj sveža, nutella okusnejša, pralni prašek pa kakovostnejši. Dejstvo je – kar priznavajo tudi svetovne korporacije –, da se enaki izdelki prilagajajo različnim okusom kupcev. Med ljudmi pa kroži mnenje, da je kakovost za vzhodni trg (med katere sodi tudi Slovenija) precej nižja od kakovosti za zahodni trg (kamor sodi Italija). Seveda korporacije vse očitke močno zavračajo in pravijo, da delajo izključno v korist kupcev.\n\nRazlike najhitreje najdemo pri živilskih izdelkih – ti za en trg vsebujejo drugačne odstotke vsebnosti nekaterih sestavin (od maščob do sladil). Prav pri nutelli se zelo pozna, da vsak kremni namaz pač ni enak. Nekje je izrazitejši okus po kakavu, drugje po lešnikih. Končna odločitev je odvisna od kupca, ki izbere izdelek, ki mu je po ceni in okusu bližji.\n\nKako se seznaniti s cenami v Italiji?\n\nSeveda ima vsak kupec svojo košarico. Če je vaša precej drugačna od naše in se sprašujete, koliko stanejo vam ljubi izdelki, se lahko s cenami blaga in storitev v Italiji seznanite na daljavo.\n\nPri tem so v prednosti tisti, ki imajo več znancev ob zahodni meji. Tako kot v naši nekdanji skupni državi še danes krožijo bolj ali manj verodostojne informacije o blagu in cenah v italijanskih prodajalnah.\n\nKer pa živimo v času napredne in moderne tehnologije (hkrati pa ljudje manj listamo, sploh pa beremo revije trgovskih ponudnikov), je na voljo kar nekaj spletnih aplikacij, na katerih si lahko ogledamo primerjave cen v Italiji. Ne nazadnje je tudi bolj priročno in hitreje pridemo do želenih podatkov. Med najbolj priljubljena spletna mesta za primerjavo italijanskih cen sodijo Bizrate (bizrate.com), Idealo (idealo.it), La Top 10 (latop10.it), RDN Street Market (rdnstreetmarket.it) in Trovaprezzi (trovaprezzi.it).\n\nBojmo se žeparjev\n\nJe pa za prijetno nakupovalno izkušnjo v Italiji treba upoštevati nekaj napotkov.\n\nŽe odkar pomnimo, so nas starši, starejši sorojenci, šola in ne nazadnje organi pregona (policija) svarili pred žeparji. Te spretne tatove lahko srečamo skoraj po večini svetovnih mest, tudi v italijanskih obmejnih mestih (Gorica, Trst). Na policiji pojasnjujejo, da gre za zelo dobro organizirane skupine (tudi mednarodne), katerih plen je denar v katerikoli obliki (kovinski ali papirnati, tudi plačilne kartice), redko pa nakit, ure in druge vredne stvari, ki jih imamo na ali pri sebi. Zanje je značilno, da z različnimi zvijačami pretentajo morebitno žrtev in jo okradejo.\n\nZ ministrstva za notranje zadeve že dalj časa (vedno pa tudi po tem, ko policija prime skupino žeparjev) svetujejo naslednje (in to velja za vse države članice Evropske unije):\n\ndenarnice in dokumente nosimo čim bolj ob telesu,\n\nizogibajmo se množici,\n\nne plačujmo z gotovino (tudi zaradi večje skrbi za okolje),\n\nosebno prtljago nosimo čim bolj ob telesu,\n\npazimo na mimo vozeča kolesa in motorje,\n\nročne torbice naj bodo vedno zaprte,\n\ns seboj ne nosimo večje količine gotovine (predvsem so lahko težava bankovci).\n\nV Italiji – kot turistično zelo obiskani deželi – so žeparji in dolgoprstneži zelo pogost pojav; srečamo jih skorajda na vsakem koraku, zato večja pazljivost kot v Sloveniji ni odveč.\n\nPogosto se zgodi, da večja skupina (tudi desetih oseb) pozorno opazuje izbrano žrtev, predvsem turisti so zelo zaželeni (in največkrat tudi nekoliko ranljivejši). V trenutku, ko nepazljiva žrtev ostane sama (se zagleda v pametni telefon in obmiruje), se okoli nje zbere skupina tatov – žrtev začnejo ogovarjati, in medtem ko se jih zmedena žrtev poskuša znebiti, jo poskušajo okrasti (kar jim marsikdaj tudi uspe). Italijanska policija prosi, naj vsak tak dogodek (ali pa tudi samo sum na kaznivo dejanje) nemudoma sporočimo na telefonsko številko 113 (tudi 112 je v redu).\n\nDrugi fenomen je, ko vas pred vhodom v trgovino ogovori italijansko govoreči gospod – gre za zelo prijaznega mladeniča prijetnega videza, in sicer temnopoltega človeka (ni govora o rasizmu, op. a.). Ta gospod vas bo prijazno pozdravil (meni so že nekajkrat rekli: »Ciao, bello!«, torej: »Živijo, lepotec!«) in vas prosil za drobiž. V zameno vam bo mogoče pripeljal ali odpeljal nakupovalni voziček, v nasprotnem primeru pa vam bo zabrusil kako grdo italijansko kletvico (»vaffanculo«, kar pomeni »pojdi v rit«). Na prvi pogled nič kaj apokaliptičnega, a za njim lahko stoji mednarodna organizacija (nelegalna, seveda) – denar gre v roke črni tolpi, in ne posamezniku na cesti. Zato se je dobro vprašati, kateri berač je vreden zaupanja in kateri ne.\n\nKje je parkiranje v Italiji brezplačno?\n\nKo se odpravimo na potep po rojstni deželi slikarja Michelangela, ki je pri nas znan tudi po freski z naslovom Poslednja sodba (Sikstinska kapela v Vatikanu), se moramo najprej pozanimati, kje bomo parkirali in koliko bomo morali za to odšteti. Brezplačna parkirišča namreč najdemo večinoma le na podeželju, v manjših vasicah in tudi na industrijskih obrobjih mest (Rim, Milano, Neapelj, Torino, Palermo). Pametno si je vtisniti v spomin naslednje pravilo: prevoznega sredstva (avtomobila) ne smemo nikoli (niti na obrobjih mest) puščati na pločniku ali travniku, prav tako kolesa ne smejo biti na betonskem robniku – vlečna služba je aktivna tudi zunaj mest.\n\nZ italijanskimi trgovinami in nakupovanjem pa je povsem drugačna zgodba. Pred večino italijanskih trgovin blizu slovenske meje lahko parkiramo brezplačno – redko se zgodi, da imajo časovno omejitev zastonj parkiranja. Če že, pa je na voljo dovolj (in še več) časa za mirno, počasno sprehajanje po nakupovalnem središču. Nakupovalni voziček si je treba seveda izposoditi s kovancem (en evro, mogoče dva).\n\nTako kot velja za preostale države šengenskega območja, za vstop v Italijo zadošča osebna izkaznica. Ministrstvo za zunanje zadeve sporoča, da je od 1. junija letos vstop v Italijansko republiko možen brez zelenih potrdil. Z ministrstva prav tako trdijo, da v restavracijah in trgovinah zaščitne maske niso več obvezne. Obvezna uporaba mask FFP2 sicer ostaja na javnem prevozu (avtobus, letalo, vlak), v gledališču, kinu in športni dvorani.\n\nNakup oblek v Italiji – primerne lokacije in posebnosti\n\nMarsikomu se nakupovanje moških in ženskih, poletnih in zimskih, svilenih in volnenih oblek zdi zanimivejše čez mejo pri naših zahodnih sosedih. Ponudbe izdelkov ali celo skupkov, ki so največkrat izdelani iz blaga (čedalje redkeje iz usnja, in sicer zaradi večjega zavedanja o pomembnosti varstva okolja), je v Italiji veliko – tudi trgovin z oblekami, ki so po meri narejene za določeno osebo. Želite kopalno, potapljaško, športno ali celo vesoljsko obleko? Potem je Italija pravi kraj za vas.\n\nNajbolj priljubljene lokacije za oblačila v nam najbližji italijanski deželi (Furlanija - Julijska krajina) so Centro Commerciale Friuli, Centro Commerciale Il Giulia, Centro Commerciale I Salici, Centro Commerciale Meduna, Città Fiera, Granfiume Gran Shopping, Gran Shopping Belforte, Le Valli di Carnia, Montedoro Shopping Center, Palmanova Outlet Village, Parco Terminal Nord, Tiare Shopping.\n\nPosebnosti, ki jih je treba poznati v italijanskih trgovinah (ali nakupovalnih središčih), se bistveno ne razlikujejo od naših. Edini izziv je jezik – znanje italijanščine je zaželeno. V trgovinah tik ob meji so tudi trgovci, ki razumejo ali celo govorijo (polomljeno) slovenščino, a mlajša generacija navadno ne. Mladi vse bolje obvladajo angleščino, starejši prodajalci malo manj.\n\nItalijanske besede, ki jih boste pogosto slišali ali prebrali v njihovi trgovini, so naslednje: gli stivali – škornji, i calzini – nogavice, i guanti – rokavice, il cappotto – plašč, il maglione – pulover, i pantaloni – hlače, i sandali – sandale, la giacca – jakna, la gonna – krilo, la maglietta – majica, le scarpe – čevlji.\n\nKo kupujemo čez mejo, je dobro poznati tudi konfekcijske številke – ne le da se razlikujejo od znamke do znamke, ampak tudi od države do države. Pri Italijanih je posebnost, da so njihovi kroji manjši od slovenskih, kar pomeni, da je treba v praksi naši konfekcijski številki prišteti število štiri (primer: če v Sloveniji kupujemo obleko št. 42, potem moramo v Italiji izbrati št. 46).\n\nLjudje, ki živijo zelo blizu italijanske meje, redno dobivajo domov italijanske revije s široko ponudbo oblačil (predvsem, ko trgovine vabijo stranke s sto in enim popustom) – namreč, čez mejo je dejansko večja izbira tako oblačil kot tudi modnih dodatkov. Najnovejša moda je v Italiji hitreje dostopna v trgovinah kot pa pri nas. Cene – na drugi strani – pa so zelo podobne našim. Ampak vseeno se ljudje ob meji radi in pogosto odpravljajo v Italijo po nakupih oblačil.\n\nČe se ob tem sprašujete, kako je s tehničnimi izdelki, naj vam povemo, da živeči ob meji teh v Italiji prav pogosto ne kupujejo.\n\nIzlet in kulinarično raziskovanje zahodne sosede\n\nZakaj ne bi svoje nakupne izkušnje kombinirali še s celodnevnim izletom in s kulinaričnim raziskovanjem naše sosede na zahodni meji? Gorica (ki jo nekateri še dandanes imenujejo stara Gorica) je čudovito zgodovinsko mesto s številnimi mestnimi znamenitostmi – cerkve, palače, spomeniki in trgi. Ne nazadnje lahko zaplavamo tudi v lepi reki Soči. Na izletu si lahko ogledamo cerkev sv. Duha, Goriški grad, Trg zmage in Umetnostni muzej. Zanimiv je tudi stari železniški most pa Parco di Piuma, ki velja za mestni park. Kosilo pa si lahko privoščimo v odličnih restavracijah – Trattoria alla Luna, La Kantinetta Gorizia in Ai Tre Amici.\n\nDrugi obmejni del, ki si ga je vredno pogledati, je Trst, ki še danes velja za kulturno središče zamejskih Slovencev. Poleg razmeroma čistega morja so zanimive še naslednje znamenitosti: Devinski grad, grad sv. Justa, grad Miramar, Mestni muzej Rižarna, rimski teater, Trg zedinjene Italije, Tržaško pristanišče in Veliki kanal, zraven pa stoji največja tržaška cerkev. Najslovitejše tržaške restavracije so Trattoria Nerodiseppia, Harry's Bistro & Bar ter še Osteria Ai Maestri Trieste. Pa dober tek.\n\nČez mejo se splača\n\nKo se naš kolega zgraža nad cenami v Sloveniji, ima seveda svoj prav. Kar precej izdelkov se cenovno splača kupovati v Italiji, pa naj gre za prehrano ali druge izdelke. Vprašanje pa je, ali vse te izdelke sploh potrebujemo za preživetje. Dejstvo je, da določeno hrano, oblačila, pijačo potrebujemo za dolgoročno in zdravo eksistenco. Potem je tukaj tudi igra vlog (prodajalec ali študent prodaja zaradi osebnega dohodka). In vsekakor je lahko nakupovanje priporočljivo, predvsem z vidika fizične aktivnosti – nosimo vrečke, porivamo voziček in več oblačil pomerimo. Ampak ali gre res za osnovne življenjske potrebe ali se motivi nakupovanja skrivajo kje drugje? Mogoče le v razvedrilu in spodbujanju dobrega počutja?",
    "Huda ura pri naših sosedih: vreme je povsem podivjalo #video": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nItalija se je danes znova znašla v primežu močnih nevihtnih neurij. Obalno mesto Civitavecchia, ki leži na zahodu Italije v bližini prestolnice Rim, je dosegel večji tornado, ki se je sicer razvil nad morsko gladino. Poročil o materialni škodi in morebitnih žrtvah še ni. Mogočna vodna tromba je medtem danes nastala tudi na Gardskem jezeru.\n\nNevihtno vreme je danes dopoldne povzročilo številne težave na delu zahodne obale in v severnejših delih Italije, je poročala tiskovna agencija Ansa. V več regijah so prebivalcem težave povzročili močni nalivi, ki so prinesli poplavljanje, in zemeljski plazovi.\n\nEkstremni vremenski pojavi, kot sta lijakasti tvorbi, ki sta se danes pojavili v Civitavecchii in na Gardskem jezeru, pri naših zahodnih sosedih sicer niso več redkost.\n\nPred enim letom sta zaradi tornada na otoku Pantelleria umrli dve osebi, novembra lani je tornado zajel 53-letnega moškega na Siciliji, ki je nato umrl zaradi hudih poškodb, tornadi so v državi velike preglavice povzročali tudi leta 2018.",
    "Italijani in Nemci drugič zmagali v Davisovem pokalu": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nŽe v petek sta si Nemčija in Italija priigrali uvrstitev med najboljšo osmerico v teniškem tekmovanju za Davisov pokal, ponoči se jima je pridružila še Nizozemska. Izpadli sta Velika Britanija in Francija. Za Španijo pa je prvi igralec sveta Carlos Alcaraz, nedavni zmagovalec OP ZDA, izgubil dvoboj proti Kanadčanu Felixu Auger-Aliassimu.\n\nV Bologni je Matteo Berrettini v 71 minutah premagal Argentinca Sebastiana Baeza s 6:2, 6:3, nato pa je Jannik Sinner ugnal Francisca Cerundola s 7:5, 1:6 in 6:3, s čimer si je Italija že zagotovila napredovanje.\n\nNato je italijanski par Simone Bolelli - Fabio Fognini v treh nizih izgubil v dvojicah proti dvojici Maximo Gonzalez - Horacio Zeballos.\n\nV Hamburgu sta junaka večera postala Kevin Krawietz in Tim Pütz, ki sta v dvojicah Nemčiji priigrala odločilno točko za zmago nad Belgijo. \"Večeri, kot je bil ta, še dolgo živijo v našem spominu,\" je po dvoboju dejal nemški kapetan Michael Kohlmann.\n\nZmaga Nemčije je pomenila, da je iz nadaljevanja v skupini C že izpadla Francija.\n\nNastop na 50. dvoboju Davisovega pokala v domačem Glasgowu pa ni prinesel sreče Andyju Murrayju, saj je v paru z Joejem Salisburyjem tesno izgubil proti Nizozemcema Wesleyju Koolhofu in Matweju Middelkoopu.\n\nNizozemski par je Britanca premagal s 7:6, 6:7 in 6:3 ter se na vrhu skupine D pridružil reprezentanci ZDA. Nizozemska bo tako prvič po letu 2005 spet zaigrala med najboljšo osmerico na svetu.\n\nV Valencii pa je Carlos Alcaraz, najmlajša številka 1 svetovnega tenisa v zgodovini, po zmagi na odprtem prvenstvu ZDA v New Yorku presenetljivo izgubil pred domačimi navijači. Felix Auger-Aliassime, 13. igralec sveta, je bil boljši s 6:7, 6:4 in 6:2, Španija pa je v skupini B klonila proti Kanadi.\n\nZ zmago se je Kanada prebila na vrh skupine in jo le še en korak loči od napredovanja na finale, ki bo novembra v Malagi.\n\nV skupini A v Bologni nastopajo Švedska, Argentina, Italija in Hrvaška, v skupini B v Valencii Kanada, Južna Koreja, Španija in Srbija, v skupini C v Hamburgu Avstralija, Belgija, Francija in Nemčija, v skupini D v Glasgowu pa Kazahstan, Nizozemska, ZDA in Velika Britanija.\n\nIzidi:\n\n- Davisov pokal, skupinski del:\n\n- skupina A (Bologna):\n\nItalija - Argentina 2:1\n\nMatteo Berrettini - Sebastian Baez 6:2, 6:3;\n\nJannik Sinner - Francisco Cerundolo 7:5, 1:6, 6:3;\n\nSimone Bolelli/Fabio Fognini - Maximo Gonzalez/Horacio Zeballos 5:7, 6:2, 3:6; - skupina B (Valencia):\n\nŠpanija - Kanada 1:2\n\nRoberto Bautista-Agut - Vašek Pospišil 3:6, 6:3, 6:3;\n\nCarlos Alcaraz - Felix Auger-Aliassime 7:6 (3), 4:6, 2:6;\n\nMarcel Granollers-Pujol/Pedro Martinez Portero - Felix Auger Aliassime/Vašek Pospišil 6:4, 4:6, 5:7; - skupina C (Hamburg):\n\nNemčija - Belgija 2:1\n\nJan-Lennard Struff - Zizou Bergs 6:4, 7:6 (9);\n\nOscar Otte - David Goffin 6:3, 6:7 (7), 3:6;\n\nKevin Krawietz/Tim Puetz - Sander Gille/Joran Vliegen 4:6, 6:2, 7:6 (5); - skupina D (Glasgow):\n\nVelika Britanija - Nizozemska 1:2\n\nDaniel Evans - Tallon Griekspoor 6:4, 6:4;\n\nCameron Norrie - Botic Van De Zandschulp 4:6, 2:6;\n\nJoe Salisbury/Andy Murray - Wesley Koolhof/Matwe Middelkoop 6:7 (0), 7:6 (6), 3:6;\n\nPreberite še:",
    "Energetika v ospredju predvolilne bitke v Italiji": "Volitve v Italiji bodo 25. septembra. Foto: Reuters\n\nUvedbo kapice na ceno plina v Evropi podpirajo vse italijanske politične stranke, medtem ko so manj enotne pri vprašanju novih uplinjevalnikov. V naslednjih mesecih naj bi dva plavajoča uplinjevalnika namestili pred Raveno ob Jadranu in pred Piombinom ob Tirenskem morju. Za Demokratsko stranko in Gibanje petih zvezd je rešitev lahko kvečjemu začasna.\n\nGibanje petih zvezd navija za še več elektrarn na obnovljive vire in odkrito nasprotuje gradnji elektrarn na odpadke, ki jih podpira večina preostalih strank. Gibanje Giuseppeja Conteja nasprotuje tudi energetskim redukcijam. Manj odločno na levici in desnici, kjer to možnost dopuščajo, a le v obliki načrtovanega boljšega izkoriščanja virov.\n\nRazlična stališča so tudi do izkoriščanja lastnih ležišč plina. Povečanju domačega črpanja odkrito nasprotuje Gibanje petih zvezd, medtem ko so mu stranke leve sredine zmerno naklonjene. Tudi stranke desnice zahtevajo zdaj več domače proizvodnje, čeprav so bile na referendumu pred šestimi leti proti novim vrtinam v Jadranu.\n\nSredinski liberalci in desnica, zlasti Liga, se odkrito zavzemajo tudi za gradnjo novih, sodobnih jedrskih elektrarn. Italija je namreč po nesreči v Černobilu zaprla vseh pet svojih central. Delež proizvodnje elektrike iz plina je odtlej zrastel na 40 odstotkov.\n\nKratkoročno pa stranke kritizirajo zlasti vlado v odstopu in politiko Bruslja. Matteo Salvini tako poziva k premisleku o trenutnih sankcijah, ki da bolj kot Rusiji škodujejo Italiji in Nemčiji; Giorgia Meloni pa Unijo opozarja, da je skupna energetska politika eden njenih temeljev – ne pa da se ukvarja \"z recepti za kuhanje žuželk\".",
    "Orbanov ciklon nad Italijo": "Orbanov ciklon nad Italijo\n\nZadnje meritve političnega termometra kažejo, da bodo na jesenskih volitvah krmilo Italije prevzeli Bratje Italije. Voditeljica skrajno desne stranke Giorgia Meloni tujim poročevalcem iz Italije zagotavlja, da se je oddaljila od fašistične zapuščine, čeprav so njene člane večkrat zalotili med rimskim pozdravom, ko so z iztegnjeno desno roko in ravno dlanjo in prsti salutirali preminulemu Duceju.\n\nMed sodobniki je 45-letni Rimljanki Giorgii Meloni, ki je med najresnejšimi kandidatkami, da se zavihti na sedlo prve ministrice, najbliže Viktor Orban. Družijo ju evroskepticizem, prizadevanja za ohranitev tradicionalne družine, bele rase in krščanske Evrope, v kateri naj bi bilo čim manj afriških migrantov, drugače spolno usmerjenih in debeluhov.\n\nPo Ducejevih idealih\n\nStranka Bratje Italije, ki je ime povzela po naslovu italijanske državne himne, je direktna naslednica Mussolinijeve Nacionalne fašistične stranke. Čeprav je po vojni Italija ustavno prepovedala ustanavljanje fašističnih strank, to ni ustavilo političnih gibanj, ki so se zgledovale po Ducejevih idealih. Po vojni se je stranka preimenovala v Movimento sociale italiano (Italijansko socialno gibanje). Gibanje je bilo sredi devetdesetih razpuščeno. Nadomestila ga je stranka Nacionalnega zavezništva, ki jo je vodil Gianfranco Fini, nekdanji zunanji minister v Berlusconijevi vladi. Ta je na obisku v Izraelu fašizem zaradi rasističnih in antisemitskih zakonov obsodil kot “absolutno zlo”.\n\nTorinski sociolog pravi, da bodo delavci Fiata volili Melonijevo; ne zato ker so fašisti, ampak zato, ker so razočarani nad levico.\n\nDedinja Finijevega Nacionalnega zavezništva je Giorgia Meloni, ki so jo mediji še pred septembrskimi volitvami ustoličili na prestol prve italijanske premierke. Melonijina politična kariera se je začela pri petnajstih letih s članstvom v mladinski sekciji Italijanskega socialnega gibanja. Kot je povedala za britanski tednik Spectator, se je za članstvo odločila takoj po mafijskem uboju uglednih protimafijskih sodnikov Paola Borsellina in Giovannija Falconeja.\n\nItalijanskemu socialnemu gibanju se je pridružila, ker se ji je zdelo najmanj skorumpirano in je najbolje odsevalo njene ideale. Principa nepodkupljivosti in protimafijske naravnanosti očitno danes v stranki Bratov Italije nista več tako zavezujoča kot pred leti. Sodni organi trenutno preiskujejo posle 62 članov stranke, ki naj bi bili vpleteni v mafijske lovke kalabrijske kriminalne združbe ‘Ndrangheta. Klub vsemu pa gnila jabolka očitno ne bodo načela obilne trgatve glasov, ki se je v stranki nadejajo jeseni.\n\nV nasprotju s svojima zaveznikoma Salvinijem in Berlusconijem, ki nista smela kritizirati protikoronskih vladnih ukrepov, je Melonijeva brez zadržkov mežikala anticepilcem, se zoperstavljala obveznim covidnim potrdilom in ostalim drakonskim ukrepom, zaradi katerih so nasprotniki cepljenja izgubljali službe. Kritična drža se ji je bogato obrestovala.\n\nŽenska primatov\n\nGiorgia Meloni je ena od soustanoviteljic stranke Bratje Italije, skupaj z Ignazijem La Russo in Guidom Crosettom. Dve leti po ustanovitvi stranke, leta 2014, je Melonijeva ne le prevzela vajeti stranke, ampak postala tudi najbolj karizmatična osebnost italijanske desnice. To seveda ni njen prvi in edini uspeh. Leta 2004 je postala prva ženska predsednica gibanja Azione giovani, mladinskega krila Nacionalnega zavezništva. Čez dve leti, pri devetindvajsetih, je bila izvoljena v parlament kot najmlajša poslanka v mandatu takratne vlade. Domino triumf efekt se je nadaljeval v Berlusconijevi vladi leta 2008, ko je prevzela vodstvo Ministrstva za mladino in kot 31-letnica postala najmlajša ministrica v zgodovini združene Italije. Bo svojo vrhunsko plezalno kariero zaključila kot prva ženska predsednica vlade? Vse kaze, da bo tako.\n\nPredvidljivo je, da bo predsednik Sergio Mattarella mandat za sestavo vlade izročil vodji stranke, ki bo dobila največ glasov. Raziskave javnega mnenja, opravljene konec avgusta, kažejo, da bo ta stranka Bratje Italije s 24,7 odstotka glasov. Melonijina zaveznika Matteo Salvini in Silvio Berlusconi naj bi dobila 13,7 odstotka oziroma 7,2 odstotka glasov. Skupno se desnemu bloku obeta 45 odstotkov glasov, kar naj bi bilo po italijanskem volilnem sistemu dovolj za oblikovanje vlade.\n\nZakaj je padla tehnična vlada Maria Draghija\n\nZadnje parlamentarne volitve so bile leta 2018. Nedvomni zmagovalec takratnih volitev je bilo protestno Gibanje petih zvezd. Obljubo o univerzalnem temeljnem dohodku so volilci nagradili z 32 odstotki glasov. Koalicija s Salvinijevo Ligo se je zaradi ideoloških razlik zdela malo verjetna, pa se je vendar zgodila, čeprav ne za dolgo. Leto kasneje je najmočnejša politična stranka zamenjala koalicijskega partnerja in se povezala z levo Demokratsko stranko in nekaj obrobnimi strankami. Tako desno-sredinsko kot levo-sredinsko koalicijo je vodil Giuseppe Conte, ki je februarja lani delo predal Mariu Draghiju, bivšemu guvernerju Italijanske in Evropske centralne banke, znanemu tudi po vzdevku Super Mario zaradi učinkovitosti pri reševanju evrske krize.\n\nMediji še vedno citirajo njegov “whatever it takes” in odločnost, da uporabi vsa razpoložljiva sredstva za rešitev evra pred špekulacijami. Večstrankarska koalicija narodne enotnosti, ki jo je sestavil eden najuglednejših evropskih finančnikov, je po 523 dneh razpadla. Po analizi dnevnika Il Sole 24 Ore je povprečna “življenjska doba” italijanske vlade 414 dni. Super Mario je povprečje presegel za več kot 100 dni. Italijanski predsednik z najdaljšim stažem v novejši zgodovini Italije sicer ostaja Silvio Berlusconi, ki je vlado držal pokonci 1412 dni oziroma skoraj štiri leta.\n\nDraghi bi na položaju ostal le, če bi dobil široko podporo, kar pa se ni zgodilo. Stranke Liga, Naprej, Italija in Gibanje petih zvezd so se namreč izognile glasovanju. Najprej je zaškripalo v Gibanju 5 zvezd. Vodja gibanja Giuseppe Conte se je zoperstavil dobavi orožja Ukrajini in se zapičil v višino državne finančne podpore. Tik zatem so začeli cepetati še na desnici. Salvini in Berlusconi sta kasneje izrazila pripravljenost ostati v vladi, a le če bi se Draghi odpovedal sodelovanju s Contejem in njegovo stranko. Na to izsiljevanje ni pristal in tako je padla že 76. vlada v povojni Italiji. Takoj po debaklu je predsednik Mattarella razpisal predčasne volitve, ki bodo 25. septembra.\n\nKritična drža se ji je bogato obrestovala\n\nEdina stranka, ki se ni pridružila Draghijevi volilni koaliciji in postala edina večja opozicijska opcija v parlamentu, je Melonijina Bratje Italije. V nasprotju s svojima zaveznikoma Salvinijem in Berlusconijem, ki nista smela kritizirati protikoronskih vladnih ukrepov, glede na to, da sta bila sestavni del vladajoče koalicije in odločitev, je Melonijeva brez zadržkov mežikala anticepilcem, se zoperstavljala obveznim covidnim potrdilom in ostalim drakonskim ukrepom, zaradi katerih so nasprotniki cepljenja izgubljali službe. Kritična drža se ji je bogato obrestovala. Njen pridelek ni utrpel suše.\n\nLeta 2018 so bili Bratje Italije manjšinski figuranti, ki so se borili za peščico glasov. Volilci so jim namenili le 4,4 odstotka glasov oziroma 32 sedežev v poslanski zbornici. Konec meseca jih čaka nepričakovano zmagoslavje. Salvini se drži kislo, ker je vseskozi upal, da bo naslednji premier. Melonijeva pa se ob dobrih obetih smeji kot najboljša vlagateljica kumaric v Laciju. Med obljubami, ki se na njenih stojnicah najbolje prodajo, so znižanje davkov, pomoč družinam, ustavitev migracij in kazni nevladnim organizacijam, ki rešujejo begunce iz morja. Po Twitterju deli tudi recepte za ustavitev mladostnega prestopništva, med katere vključuje ne samo zlorabo alkohola in drog, ampak tudi debelost in anoreksijo. Po lastnih izkušnjah pravi, da je najboljši lek za vsa ta odstopanja, vključno z motnjami prehranjevanja, šport.\n\nRazočarani nad levico\n\nKaj medtem počnejo na levici? Nič, kar bi ogrozilo primat desnega zavezništva. Po predvidevanjih javnomnenjskih raziskav bo Demokratska stranka sicer druga najmočnejša parlamentarna stranka s 23,3 odstotka volilnih preferenc, a brez možnosti, da bi utrdila levi blok. Gibanje petih zvezd je strmoglavilo na enajst odstotkov, centristi Mattea Renzija in Carla Calende pa lahko računajo le na okoli pet odstotkov glasov. Največji poraz leve koalicije je ta, da je izgubila podporo delavskega razreda, ki se ne prepozna več v njenih idealih. Torinski sociolog pravi, da bodo delavci Fiata volili Melonijevo; ne zato ker so fašisti, ampak zato, ker so razočarani nad levico. VH",
    "Sto let po pohodu na Rim zmago naznanja Giorgia Meloni": "V nadaljevanju preberite:\n\nItalijani bodo odšli v nedeljo na parlamentarne volitve. Predčasne bodo, prvič v zgodovini jeseni, kar menda samodejno napoveduje nižjo volilno udeležbo. Izidi so sodeč po anketah skoraj že znani. Daleč najbolje kaže skrajni desnici in njenima koalicijskima partnerjema, Ligi in Naprej, Italija.\n\nNapetosti se stopnjujejo med strankami, med volivci pa je zanimanja precej manj. Ko so pred dobrim tednom še dovolili objavo anket, dobra tretjina še ni znala povedati, koga bodo volili.\n\nVlado v Rimu še naprej resno in skrbno vodi Mario Draghi, ki so ga politiki strmoglavili, ko so ugotovili, da jim jemlje vso pozornost javnosti in odloča o vsem. Ankete so že precej dolgo kazale, da so vse oči usmerjene k Giorgii Meloni, voditeljici skrajno desne stranke Brati Italije, ki je ob že Draghijevem prihodu v vladno palačo ugotovila, da je napočil njen trenutek in si lahko nabere glasove samo s tem, da Draghiju obrne hrbet.\n\nOd štirih odstotkov na prejšnjih volitvah si je stranka Brati Italije z nasprotovanjem rešitelju italijanskega gospodarstva prigarala najmanj 24 odstotkov, nekatere ankete trdijo, da celo 27 odstotkov glasov za konec tega tedna.",
    "Berlusconi: \"Putin je bil prisiljen v vojno!\"": "Nekdanji italijanski premier Silvio Berlusconi je pred nedeljskimi parlamentarnimi volitvami v Italiji v četrtek razburil z izjavo, da je bil ruski predsednik Vladimir Putin prisiljen v vojno v Ukrajini.\n\nV intervjuju za televizijo Rai je Silvio Berlusconi dejal, da so \"Putina rusko ljudstvo, stranka in njegovi ministri silili, naj začne to posebno operacijo.\"\n\nV preteklosti je Berlusconi veljal za prijatelja ruskega predsednika, po ruski invaziji na Ukrajino pa je dejal, da je zaradi Putinovega ravnanja razočaran. A v četrtkovem intervjuju za Rai je poudaril, da je \"Putin zdrsnil v resnično težko in dramatično situacijo\".\n\nPo poročanju nemške tiskovne agencije dpa je Berlusconi te besede uporabil namenoma, ker so Putina za posredovanje v Ukrajini februarja prosili predstavniki dveh samooklicanih ljudskih republik v regiji Donbas na vzhodu Ukrajine.\n\nVodja stranke Naprej Italija, članice desnega zavezništva, ki se mu obeta zmaga na nedeljskih volitvah, je tudi dejal, da je Putin želel vlado Volodimirja Zelenskega v Kijevu zamenjati z \"vlado dostojnih ljudi\".\n\nSilvio Berlusconi explaining the “special military operation”:\n\n\n\nPutin’s aim was “simply replace Zelensky government with a government of decent people”.\n\npic.twitter.com/0yOapzNoVG — David Carretta (@davcarretta) September 23, 2022\n\nIzjave 85-letnega medijskega mogotca in veterana v italijanski politiki, ki je v preteklosti že večkrat razburil javnost s škandali, so vznemirile vse, ki se bojijo, da se bo Italija po volitvah približala Rusiji. Poleg Berlusconija za Putinovega zaveznika v desnem zavezništvu velja tudi vodja desne Lige Matteo Salvini.\n\n\"Ni besed, s katerimi bi to komentiral,\" je v odzivu na Berlusconijeve izjave danes tvitnil vodilni kandidat leve sredine na volitvah, sekretar levosredinske Demokratske stranke Enrico Letta. Vodja stranke Akcija in nekdanji minister za industrijo Carlo Calenda pa je Berlusconija označil za \"nekoga med Putinovim tiskovnim predstavnikom in vojaškim svetovalcem\".\n\nItalijo je sredi septembra vznemiril tudi dokument ameriške obveščevalne službe, ki razkriva, da je Rusija od leta 2014 tujim političnim strankam in kandidatom v več deset državah namenila najmanj 300 milijonov dolarjev, da bi tako tam pridobila vpliv. Ob tem ne omenja, za katere države gre. Več italijanskih politikov je zahtevalo razjasnitev okoliščin, Salvini in vodja postfašističnih Bratov Italije Giorgia Meloni pa sta zanikala, da bi prejela denar od Rusije.\n\nTik pred volitvami pa je duhove razburkalo še rusko veleposlaništvo v Rimu, ki je v četrtek na Twitterju objavilo štiri fotografije, na katerih je Putin z voditelji skoraj vseh italijanskih strank, ki bodo sodelovale na nedeljskih volitvah, z izjemo Melonijeve. \"Iz nedavne zgodovine odnosov med Rusijo in Italijo. Imamo spomine,\" je zapisalo veleposlaništvo. V javnosti ta poteza odmeva kot predvolilna provokacija.",
    "Pri Italiji se je v Sredozemlju zadrževala nevarna ruska podmornica": "Svet\n\nSpletna stran britanske kraljeve mornarice Naval News je poročala, da je do nedavnega v Sredozemlju v bližini Italije plula ruska jurišna podmornica Severodvinsk, kar je potrdila tudi italijanska vlada.\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nPrisotnost ruskih jurišnih podmornic na jedrski pogon je sicer v Sredozemskem morju reden pojav, glede na bolj napete odnose med Rusijo in preostalim delom Evrope, pa vsak tak pojav izzove pozornost javnosti.\n\nPodmornica Severodvinsk je prva jurišna podmornica razreda jasen, ki je bila prvič v uporabi šele leta 2013, v morje pa je prvič zaplula leta 2010. Gradnja podmornice se je začela že leta 1993, a že leta 1996 je bilo jasno, da bo zamuda velika.\n\nZaradi tako dolge gradnje so stroški izdelave nenehno rasli, saj je vmes oprema v podmornici zastarela in jo je bilo treba posodabljati. Do leta 2010 je projekt stal okoli 1,35 milijarde dolarjev, kar je za ruske podmornice astronomski strošek.\n\nPodmornica je dolga 119 metrov, pogajanja pa jo motor na jedrski pogon z močjo 190...",
    "Razstava reklamnih oglasov mojstrov grafike": "Sedemdesetletnica kongresa Mednarodne grafične zveze AGI, ki letos po 27-tih letih spet poteka v Italiji, in sicer v Trstu, je idealna priložnost za inventuro razstavnega plakata, ki jo bodo z javnostjo delili od danes do prvih dni januarja. V Skladišču idej odpirajo razstavo Italija in Mednarodna grafična zveza. 25 grafičnih oblikovalcev 20. stoletja z bogatim izborom plakatov, ki razkrivajo vizualno kulturo Italije v drugi polovici 20. stoletja.",
    "PRED VOLITVAMI: »Gentile« do Slovencev": "Iz Berlusconijeve stranke Naprej, Italija prihajajo dobre novice za slovensko manjšino. Po oceni kandidata za poslansko zbornico Fabia Gentileja je bilo pripadnikov slovenske manjšine v Furlaniji - Julijski krajini spomladi leta 2018 nekaj nad 128 tisoč, kolikor je bilo na takratnih senatnih volitvah volivk in volivcev Demokratske stranke (DS). Morda sicer nekaj tisoč manj, če ugibamo, da je za DS glasovalo tudi nekaj Furlanov in, zakaj ne, tudi nekaj volivcev italijanske narodnosti.\n\nGentilejevo izjavo na tržaški predstavitvi kandidatov Naprej, Italija, da DS volijo le še pripadniki slovenske manjšine, zato je stranka za nosilko senatne liste izbrala tržaško Slovenko Tatjano Rojc, bi lahko mirno arhivirali kot predvolilno potegavščino. Poceni volilni »štos« goriškega politika vsekakor razkriva odnos Berlusconijeve stranke do Slovencev. Ta se najbolj odkrito kaže v politični usmeritvi čedajskega poslanca Roberta Novellija, ki se spet poteguje za Rim. Naprej, Italija pa nista samo Novelli in Gentile.\n\nDolgoletni parlamentarec Giulio Camber je svojo politično kariero gradil tudi na protislovenski politiki, ki jo je »zatajil«, ko se je vpletel v afero Tržaške kreditne banke, za kar je bil tudi pravnomočno obsojen. Ne smemo pozabiti njegovega žolčnega nasprotovanja zaščitnemu zakonu za Slovence, ko je v senatu od poslanca Roberta Menie prevzel »štafetno palico« parlamentarne obstrukcije.\n\nČe je bil Menia odkrit nasprotnik zaščite, je Camber svoj odklonilni odnos do Slovencev nespretno prepletal z eksodusom Italijanov iz Istre, s fojbami in še marsičem. Menia je bil neposreden in se je videlo, da ga vprašanje zanima, Camber ni nikoli dajal tega občutka. Zanimali so ga le glasovi.\n\nTudi tržaška občinska odbornica, aktualna poslanka in spet kandidatka Sandra Savino ni ravno prijateljica slovenske manjšine. Ko je njen goriški somišljenik Guido Germano Pettarin javno podprl vrnitev tržaškega Narodnega doma in goriškega Trgovskega doma Slovencem, ga je Savino kot deželna koordinatorka stranke Naprej, Italija grobo utišala. V tiskovnem sporočilu, ki ga je podpisal tudi Novelli, je Pettarinu zabrusila, da je stališče o slovenskih domovih njegovo osebno stališče in da Berlusconijeva stranka razmišlja čisto drugače.\n\nPoslanka Savino se je »proslavila« tudi s polemiko s pokojnim Borisom Pahorjem. Ko mu je italijanski predsednik Sergio Mattarella podelil državno odlikovanje, je tržaška političarka obtožila pisatelja, da zanika fojbe in da je njegovo odlikovanje sramotno, pri čemer je kritika hočeš nočeš letela tudi na predsednika republike. S kolegom Mauriziom Gasparrijem sta od Kvirinala zahtevala preklic Pahorjevega odlikovanja, njuna zahteva pa je ostala brez odziva.\n\nFabio Gentile je svojo sodbo o »slovenski Demokratski stranki« oplemenitil z oceno, da bi bilo dobro, ko bi Slovenci izvolili parlamentarca neodvisno in izven strankarskih mehanizmov. Če prav razumemo, kandidat podpira neke vrste zajamčeno predstavništvo. Dobro je to vedeti. Ko bo, če bo, novi parlament razpravljal o novem volilnem zakonu, lahko slovenska manjšina računa na Gentilejevo podporo. In če Goričan ne bo izvoljen, vsaj na pomoč njegove stranke.",
    "Bo Italija obrnila hrbet Ukrajini? \"Putin tega ne bi mogel povedati bolje\" #vŽivo": "Vodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\".\n\nVodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\". Foto: Guliver Image\n\n192. dan vojne v Ukrajini. Ukrajinski predsednik Volodimir Zelenski je v svojem sobotnem nagovoru Rusijo obtožil, da vodi energetsko vojno, katere cilj naj bi bil oslabiti in ustrahovati države Evrope. Britanci pa danes poročajo, da imajo Rusi ogromne težave z moralo svojih vojakov v Ukrajini. Vodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo.\n\nDnevni pregled pomembnejših dogodkov:\n\n\n\n19.06 Ukrajinski premier na obisku v Nemčiji s pozivom k dobavi več orožja\n\n16.18 Salvini razburil s kritiko sankcij proti Rusiji\n\n15.52 Britanci: Ruska vojska ima veliko težavo z moralo vojakov\n\n11.52 Ukrajina: življenje izgubilo že 50 tisoč ruskih vojakov\n\n10.48 Zelenski: Rusija pripravlja \"odločilen udarec\"\n\n8:13 Jedrska elektrarna Zaporožje ponovno odklopljena od glavnih vodov\n\n19.06 Ukrajinski premier na obisku v Nemčiji s pozivom k dobavi več orožja\n\nNa obisku v Nemčiji je bil danes ukrajinski premier Denis Šmihal, ki sta ga sprejela tako kancler Olaf Scholz kot predsednik Frank-Walter Steinmeier. Šmihal je ob tem pozval k dobavi več težkega orožja in izrazil upanje, da bo Nemčija odigrala ključno vlogo pri pomoči Ukrajini, da izgradi svojo zračno obrambo.\n\nŠmihal je najvišji predstavnik Ukrajine na obisku v Nemčiji od začetka vojne, kar kaže na sproščanje napetosti med Kijevom in Berlinom iz začetnega obdobja ruske invazije na Ukrajino. Obotavljanje Nemčije pri dobavi vojaške pomoči Ukrajini je namreč takrat poskrbelo za razočaranje v Kijevu.\n\nA ukrajinski premier je med obiskom v Nemčiji priznal, da je država močno okrepila vojaško pomoč, vključno s težko oborožitvijo, kot so samovozne havbice ali raketometi. Jeseni pričakujejo še dobavo sistema zračne obrambe Iris-T, je dejal Šmihal in izrazil upanje, da bo \"Nemčija postala ena od vodilnih v procesu razvoja zračne obrambe Ukrajine\".\n\nŠmihala je danes z vojaškimi častmi sprejel kancler Scholz, s katerim pa nista stopila pred novinarje. Nato se je sestal s Steinmeierjem, s katerim sta glede na navedbe predsednikovega urada govorila o \"vojaški situaciji, krepitvi sankcij in potrebi po zagotavljanju orožja za Ukrajino\".\n\nUkrajinski premier se je Nemčiji tudi zahvalil za solidarnost in podporo, medtem ko je nemški predsednik zagotovil, da bo država še naprej stala ob strani Ukrajini.\n\nŠmihal se je srečal tudi z ministrico za razvoj Svenjo Schulze, ki mu je obljubila nadaljnjo pomoč v višini 200 milijonov evrov. Namenjena naj bi bila notranje razseljenim ljudem, poroča nemška tiskovna agencija dpa.\n\n16.18 Salvini razburil s kritiko sankcij proti Rusiji\n\nVodja italijanske skrajno desne stranke Liga Matteo Salvini je v soboto in danes razburil z izjavami, da sankcije, ki jih je Zahod uvedel proti Rusiji, ne delujejo. Za Radio RTL je dejal, da je Evropa posledično na kolenih. Predsednik Demokratske stranke Enrico Letta mu je na Twitterju odgovoril, da niti \"Putin tega ne bi mogel povedati bolje\".\n\n\"Minilo je že nekaj mesecev, ljudje pa za svoje račune plačujejo dva-, tri- ali celo štirikrat več,\" je Salvini še opozoril v izjavi za RTL in dodal, da se \"po sedmih mesecih vojna nadaljuje, blagajne Rusije pa se polnijo z denarjem\".\n\n\"Ali sankcije delujejo? Ne. Danes so tisti, ki so bili sankcionirani, zmagovalci, tisti, ki so sankcije uvedli, pa so na kolenih,\" je Salvini dan prej zapisal na Twitterju, sankcije pa označil za slabo kalkulacijo.\n\nNa mednarodnem gospodarskem forumu v Cernobbiu, ki so se ga udeležili tudi drugi opozicijski in vladajoči politiki, pa je danes pozval tudi k razmisleku o strategiji, s katero bi \"rešili delovna mesta in podjetja v Italiji\".\n\nEden njegovih glavnih tekmecev na prihajajočih parlamentarnih volitvah, Enrico Letta je v odzivu na Salvinijeve izjave dejal, da ima \"občutek, da posluša Putinovo propagando\".\n\nPovezave med Salvinijem in Moskvo v Italiji vzbujajo zaskrbljenost, zlasti po ruski invaziji na Ukrajino.\n\nToda Giorgia Meloni - skrajno desna kandidatka za premierko, katere stranka Bratje Italije je sklenila zavezništvo s Salvinijevo Ligo - je zavzela jasno stališče, da podpira Ukrajino in sankcije proti Rusiji.\n\n\"Če Italija pozabi na svoje zaveznike, se za Ukrajino ne spremeni nič, za nas pa se spremeni veliko. Resna država, ki želi braniti svoje interese, mora zavzeti verodostojno stališče,\" je dejala navzočim na forumu.\n\n15.52 Britanci: Ruska vojska ima veliko težavo z moralo vojakov\n\nRuska vojska ima vse več težav z moralo svojih vojakov, je danes v sporočilu za javnost zapisalo brtiansko obrambno ministrstvo. Morale pa ne načenja samo velika smrtnost med ruskimi vojaki, temveč tudi dejstvo, da Moskva ne plačuje plač svojim oboroženim silam v Ukrajini. Razlog za to naj bi se sicer skrival v nedelujoči državni upravi, ki ne uspe administrativno urediti težav z izplačili vojakom v Ukrajini.\n\nRuskim vojakom v Ukrajini primanjkuje tudi orožja, opreme in hrane.\n\nLatest Defence Intelligence update on the situation in Ukraine - 4 September 2022\n\n\n\nFind out more about the UK government's response: https://t.co/d8BWWLuqCF\n\n\n\n🇺🇦 #StandWithUkraine 🇺🇦 pic.twitter.com/N07M1HoaK5 — Ministry of Defence 🇬🇧 (@DefenceHQ) September 4, 2022\n\n11.52 Ukrajina: življenje izgubilo že 50 tisoč ruskih vojakov\n\nUkrajinsko obrambno ministrstvo je objavilo seznam žrtev na strani ruske vojske. Življenje naj bi tako izgubilo že skoraj 50 tisoč ruskih vojakov, Ukrajinci pa trdijo, da so uničili že več kot dva tisoč ruskih tankov.\n\nThese are the indicative estimates of Russia’s combat losses as of Sept. 4, according to the Armed Forces of Ukraine. pic.twitter.com/rFg1VkEeJj — The Kyiv Independent (@KyivIndependent) September 4, 2022\n\n10.48 Zelenski: Rusija pripravlja \"odločilen udarec\"\n\n\"Rusija danes poskuša še okrepiti energetski pritisk na Evropo. Črpanje plina prek Severnega toka je bilo v celoti ustavljeno,\" je v nagovoru v soboto zvečer dejal Volodimir Zelenski. \"Rusija poskuša uničiti normalno življenje vsakega Evropejca - v vseh državah naše celine,\" je ocenil.\n\nCilj je po njegovih besedah oslabiti in ustrahovati evropske države in tako Rusija poleg tankov in raket kot orožje uporablja tudi energijo. To zimo Rusija pripravlja \"odločilen udarec\" energetskemu sektorju, je opozoril in dodal, da bi lahko v boju proti temu pomagalo le več povezanosti.\n\nPrepričan je, da morajo Evropejci bolje usklajevati protiukrepe in si nuditi več pomoči. Poleg tega bi bilo treba okrepiti pritisk na Rusijo z namenom omejitve prihodkov, ki jih prejema od nafte in plina, je še menil.\n\nRuski energetski velikan Gazprom je pred dnevi naznanil ustavitev dobave plina prek plinovoda Severni tok 1 v Evropo, to pa utemeljil z vzdrževalnimi deli. Pred tem je že tudi omejil dobavo plina po plinovodu in ga začasno zaprl.\n\nPo vsej Evropi zaradi okrenjene dobave plina iz Rusije naraščajo cene energije, na kar se je v soboto v pogovoru za britanski BBC odzvala tudi ukrajinska prva dama Olena Zelenska in ob tem spomnila na človeški davek vojne v njeni državi.\n\n\"Tako da ko preštevate penije na svojem bančnem računu, mi počnemo isto in štejemo žrtve,\" je dejala. Menila je še, da bi moral svet spoznati zgodbe in obraze ljudi, ki bežijo pred vojno ali celo izgubijo svoje življenje. \"Ne števila odvrženih bomb, ne vsote porabljenega denarja, temveč človeške zgodbe - in takih je na tisoče,\" je dejala.\n\n8:13 Jedrska elektrarna Zaporožje ponovno odklopljena od glavnih vodov\n\nUkrajinska jedrska elektrarna Zaporožje je bila ponovno odklopljena od glavnih napajalnih vodov, so v soboto v izjavi sporočili iz Mednarodne agencije za jedrsko energijo (IAEA) ter dodali, da je jedrska elektrarna sicer še vedno povezana z omrežjem prek rezervnega napajalnega voda.\n\nGre za izklop četrtega glavnega električnega voda, medtem ko so bili trije preostali električni vodi po podatkih IAEA izklopljeni že prej, ko so na širšem območju potekali spopadi.\n\nJedrska elektrarna v Zaporožju v osrednji Ukrajini je največja v Evropi, v začetku marca, kmalu po začetku invazije na Ukrajino, pa je nadzor nad njo prevzela ruska vojska.\n\nStrah pred jedrsko katastrofo v Zaporožju se je povečal po tem, ko so se v začetku julija okrepili spopadi v okolici elektrarne. Odgovornost za obstreljevanje sprti strani vseskozi prelagata druga na drugo.",
    "Italija v prihodnjih letih z milijardnimi investicijami v železniško infrastrukturo": "Pošta Slovenije je v okviru Evropskega tedna mobilnosti v Celju začela v določenih delih mesta pošiljke dostavljati brezogljično. Z drugimi besedami, za dostavo bodo poskrbeli z električnimi vozili, s tem pa se bo Celje pridružilo nekaterim evropskim mestnim središčem, kjer tovrstne cone že obstajajo. Taka dostava naj bi prihranila najmanj 40 ton ogljikovega dioksida na leto.",
    "Kdo je Giorgia Meloni": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nZa ogled vsebine je dovolj brezplačna registracija . Če podatke za prijavo že imate, namesto tega uporabite obrazec Prijava .\n\nZa dostop registrirajte uporabniško ime ali pa se prijavite, če ime že imate.\n\nKakšne spremembe v notranji politiki bi prinesla prva premierka v Italiji, kakšen učinek bi to imelo v EU?\n\nKdo je Giorgia Meloni, predsednica stranke Bratje Italije, ki se ji obeta zmaga na predčasnih volitvah v Italiji?\n\nGiorgia Meloni, ki lahko septembra postane prva premierka v Italiji, poveličuje domoljubje, nasprotuje splavu, svari pred migranti in se posmehuje politični korektnosti in svetovnim elitam.\n\nKot kaže, je na italijanski volitvah slavila stranka Bratje Italije Giorgie Meloni. Več o tem n a tej povezavi . Zaradi aktualnosti znova objavljamo njen portret, ki smo ga sicer objavili v začetku septembra.\n\nMed italijanskimi počitnicami ferragosto je politika praviloma potisnjena v ozadje. Letos je bilo drugače. Po tem, ko je konec julija zaradi prenizke podpore razpadla koalicija narodne enotnosti in z njo tehnična vlada Maria Draghija, je predsednik države Sergio Mattarella za 25. septembra razpisal predčasne volitve. Že v avgustu se je začela vročična predvolilna kampanja, po javnomnenjskih raziskavah pa si bo največ glasov, poleg Demokratske stranke, ki jo podpira približno četrtina volivcev, zagotovila desnosredinska koalicija, v kateri je najmočnejša skrajno desna stranka Bratje Italije.\n\nPodpora Bratom Italije je v zadnjih petih letih dramatično zrasla, s štirih na 24 odstotkov. Giorgia Meloni, vodja stranke, ki snubi volivce s sloganom Pripravljeni za dvig Italije, lahko po septembrskih volitvah postane prva premierka v zgodovini Italije.\n\nEno od osrednjih držav evrskega območja bo v tem primeru vodila pretežno evroskeptična in protipriseljenska koalicija Bratov Italije Melonijeve, Lige Mattea Salvinija in ostankov stranke Naprej, Italija Silvia Berlusconija. Po napovedih političnih analitikov bo osvojila močno, mogoče celo absolutno večino tako v poslanski zbornici kot v senatu. Oba domova se bosta v novem sklicu tudi skrčila za približno tretjino sedežev.\n\nBrez širokih zavezništev v zapletenem volilnem sistemu Italije in s korenitim zmanjšanjem števila poslancev zaradi dolge kampanje Gibanja pet zvezd, podprte z referendumom, se zdi, da je opozicija v katastrofalnem položaju. »Levica je šibka in razdeljena, povezave z ostanki ultra populističnega Gibanja petih zvezd, ki se je prav tako razcepilo, so pretrgane,« so zapisali v Guardianu.\n\nFašistične korenine Bratov Italije\n\nZgodovinska ironija je, da bodo Brati Italije očitno prevzeli oblast ob 100. obletnici začetka fašizma oziroma velikega pohoda na Rim in prevzema oblasti Benita Mussolinija oktobra 1922. Bratje Italije izhajajo iz neofašističnega gibanja (MSI), stranke, ki jo je nekdanji Mussolinijev minister Giorgio Almirante ustanovil leta 1946. Sredi devetdesetih let prejšnjega stoletja se je MSI preoblikoval v Nacionalno zavezništvo (AN), ki se je potem združilo z glavno konservativno skupino, ki jo je ustanovil nekdanji premier Berlusconi. Leta 2012 pa so Melonijeva in kontingent veteranov AN Berlusconija zapustili in ustanovili stranko Bratje Italije, poimenovano po uvodnem verzu državne himne.\n\n»Ideja je bila desničarska vlada, ki nima nobene zveze s fašizmom iz tridesetih. Melonijeva je bila svetlolaska, modrooka, drobna, sproščena in duhovita. Bila je tudi zelo konkretna in ne ideološka. Vse lastnosti, ki smo jih potrebovali, da bi italijansko desnico dvignili na višjo raven,« je povedal za Reuters njen politični mentor Fabio Rampelli, zdaj namestnik vodje Bratov Italije v parlamentu.\n\nČeprav zanikajo fašistično ideologijo stranke, je znak Bratov Italije nespremenjen, tribarvna plamenica, takšna, kot »krasi« Mussolinijev grob, pa tudi simbole strank črne internacionale v Franciji, Belgiji in Španiji. Foto: Alessia Pierdomenico/Bloomberg Kot najstnica je Giorgia Meloni povzdigovala Mussolinija, zdaj ima, kot pravi, o njem drugačno mnenje.\n\nPetinštiridesetletna Giorgia Meloni je na isti strani kot Marine Le Pen ali Viktor Orban, je konec avgusta za BBC dejal Gianluca Passarelli, profesor na rimski univerzi Sapienza. »Hoče 'Evropo narodov', v kateri je v bistvu vsak sam. Italija bi lahko postala Putinov trojanski konj, ki bi spodkopal solidarnost, omogočila bi mu, da še naprej slabi Evropo.«\n\nNjena druga družina\n\nMelonijeva izhaja iz delavskega okrožja italijanske prestolnice, vzgajala jo je mati samohranilka. Ima pet let staro hčerko, v svoji pisarni ima poleg njenih fotografij še skupno fotografijo papeža Janeza Pavla II. in matere Tereze.\n\nV lani objavljeni avtobiografiji Jaz sem Giorgia je zapisala, da je našla novo družino pri 15 letih, ko se je pridružila mladinski sekciji MSI. Pogosto je ponoči s tovariši polepila svojo sosesko s plakati skrajne desnice. Leta 1998, pri 21 letih, je zmagala na svojih prvih lokalnih volitvah, deset let pozneje je postala najmlajša italijanska ministrica v zgodovini, ko je v Berlusconijevi vladi prevzela resor za mladino in šport.\n\n»Bilo je neverjetno potovanje, a če zmagam na volitvah, potem to ni konec, ampak šele začetek,« je Melonijeva avgusta povedala za Reuters. Poleti je tudi zaokrožil videoposnetek, v katerem kot najstnica govori v francoščini in hvali Mussolinija, zaveznika nacističnega voditelja Adolfa Hitlerja v drugi svetovni vojni, kot »dobrega politika«. »Očitno imam zdaj drugačno mnenje,« je dejala za Reuters brez dodatnih pojasnil.\n\nKot pravi profesor Passarelli, so v stranki Brati Italije krila, povezana z neofašističnim gibanjem. »Melonijeva je vedno igrala nekje vmes.« Foto: Shutterstock Da bi podkrepila svojo protimigrantsko politiko, je objavila videoposnetek, v katerem je Afričan posilil belko.\n\nZavračanje kompromisov in neomajnost političnih stališč\n\nSvojo stranko Melonijeva raje primerja z ameriško republikansko stranko in britansko konservativno stranko, piše Reuters. Poveličuje domoljubje in tradicionalne družinske vrednote, prezira politično korektnost in globalne elite.\n\n»Da naravnim družinam, ne lobiju LGBT, da spolni identiteti, ne ideologiji spola, da kulturi življenja, ne breznu smrti,« je junija zanosno govorila privržencem španske desne parlamentarne stranke Vox. »Ne nasilju islama, da varnejšim mejam, ne množičnemu priseljevanju, da delu za naše ljudi, ne prevladi mednarodnih financ,« je dodala z naraščajočo jezo.\n\nSkrivnost njenega uspeha je odločno zavračanje kompromisov in neomajnost političnih stališč, pravijo analitiki. Njena zaveznika Salvini in Berlusconi sta lani združila moči z levo sredino pri oblikovanju Draghijeve vlade narodne enotnosti, Melonijeva je to kot edina zavrnila, češ da je imenovanje neizvoljenega nekdanjega centralnega bankirja nedemokratično. Bratom Italije se je vztrajanje v opoziciji obrestovalo, saj jim ni bilo treba zagovarjati nepriljubljenih odločitev, sprejetih med izrednimi razmerami zaradi covida.\n\nMelonijeva je pred volitvami previdna, svoje zaveznike je pozvala, naj ne dajejo obljub, ki jih ne bodo mogli izpolniti. Sama obljublja, da bo pod njenim vodstvom upravljanje krhkih javnih financ v Italiji v varnih rokah. Močan razlog, da v zadnjih tednih prepričuje predvsem tujo javnost, da so Brati Italije dokončno opravili s fašistično preteklostjo in da niso proti EU, je 200 milijard evrov za okrevanje gospodarstva po pandemiji, ki jih mora Italija še dobiti iz Bruslja.\n\nZaveznika Salvini in Berlusconi\n\nItalijanski establišment poskuša potolažiti s poudarjenimi prozahodnimi sporočili, obljublja povečanje izdatkov za obrambo, zavezala se je, da bo nasprotovala Rusiji in Kitajski.\n\n»Melonijeva ni fašistka. Ne bo poveljevala vojskam oboroženih skupin v črnih srajcah in ne bo poskušala zrušiti liberalne demokracije,« je v Guardianu zapisal John Foot, raziskovalec italijanskega fašizma z Univerze v Bristolu. A oba s Salvinijem sta populista po vzorcu Viktorja Orbana, Nigela Faragea in Marine Le Pen, ki gradijo svoj uspeh na obljubah o zajetnem znižanju davkov in regresivnih davkih, nacionalistični protipriseljenski in protibegunski retoriki ter govorjenju proti EU in evru.\n\nKljub zanikanju o povezavah s fašizmom je jasno, da bo z Melonijevo kot vodjo vlade v Italiji rehabilitacija fašistične preteklosti pridobila moč. Salvini, ki bo v novi vladi gotovo igral pomembno vlogo, je morda še nevarnejši igralec. Njegov mandat notranjega ministra (v letih 2018 in 2019) je zaznamovala kaotična migrantska »politika«, ki je vključevala nezakonito preprečevanje pristajanja begunskih čolnov v italijanskih pristaniščih. Pri vprašanju beguncev je Melonijeva na Salvinijevi liniji: avgusta se je zavzela za blokado čolnov z migranti iz severne Afrike. Kot je dejala v pogovoru za italijanski radio, pa bi bilo treba preprečiti odhode, ne prihode čolnov. Foto: Shutterstock Giorgia Meloni in vodja Lige Matteo Salvini (na sliki) sta populista po vzoru Viktorja Orbana, Nigela Faragea in Marine Le Pen, ki gradijo svoj uspeh na obljubah o zajetnem znižanju davkov, protipriseljenski in protibegunski retoriki ter govorjenju proti EU in evru.\n\nČeprav sta se po ruski agresiji na Ukrajino Melonijeva in Salvini hitro odrekla svojim ruskim povezavam in podpori Vladimirja Putina, je v italijanski zunanji politiki po volitvah pričakovati občutno mehkejši odnos do Moskve. Berlusconija, ki je tudi med ukrajinsko krizo ostal zagovornik svojega starega zaveznika Putina, ni mogoče odpraviti kot slabe šale, saj ostaja njegov vpliv močan že zaradi njegovega medijskega imperija.\n\nNove težave za Evropo\n\nPod vodstvom Melonijeve italijansko demokracijo čakajo pomembne spremembe. Izrazila je denimo željo po neposredno izvoljenem predsedniku. Nihče tudi ne ve, kakšen učinek bo imelo občutno zmanjšanje števila poslancev.\n\nMelonijeva in Salvini sicer nimata odgovora na »večno« italijansko gospodarsko krizo, razen da vztrajata pri grešnih kozlih – Evropi, migrantih, bančnikih in Sorosu. Okrepi pa se v EU lahko koalicija Madžarske, Poljske in Italije, močno povezane z idejami Trumpovih Združenih držav.\n\nČe Melonijeva zmaga, ne bo le prva premierka v Italiji, ampak tudi političarka z netipičnim stališčem do žensk. Nasprotuje spolnim kvotam, pravi, da morajo ženske priti na vrh z zaslugami. Hkrati meni, da ima ženska v mačistični Italiji po svoje prednost. »Pogosto te podcenjujejo, to pa ti lahko pomaga,« je dejala za Reuters.\n\nIzrazito je konservativna glede splava, označila ga je za »poraz«. Bratje Italije si močno prizadevajo, da bi ženskam otežili dostop do varnih postopkov prekinitve nosečnosti. V deželi Marke, kjer vladajo od septembra 2020, so začeli dodatno ovirati dostop do splava, to politiko pa bi po jesenskem prevzemu oblasti lahko razširili na nacionalni ravni. Splavu odločno nasprotuje tudi Salvinijeva Liga.\n\nAvgusta je Melonijeva poskrbela še za en politični fiasko. Na svoji spletni strani je objavila posnetek posilstva, ki ga je v Piacenzi storil Afričan nad Ukrajinko. »Ne moremo molčati ob takšnem posilstvu,« je zapisala v podkrepitev svoje predvolilne mantre o nevarnosti migrantov in nujni skrbi za varnost v italijanskih mestih. »Objava posnetka posilstva je nedostojna, še bolj nedostojno pa je, da se to počne v volilne namene,« je politikantsko zlorabo posnetka in nespoštljivost do žrtve kritiziral voditelj Demokratske stranke Enrico Letta.",
    "Če se bodo greli na več kot 19 stopinj, bo lahko sledila kazen": "Naše italijanske sosede bo gretje lahko krepko udarilo po žepu, če se bodo greli na več kot 19 stopinj. Kazni lahko dosežejo tudi vrtoglavih 3000 evrov.\n\nKot poroča večernji.hr naj bi kurilno sezono v Italiji premaknili za 15 dni naprej, tako da se bo začela novembra. Ogrevanje bo smelo biti vključeno eno uro manj na dan. S temi ukrepi bi lahko prihranili od tri do šest milijard kubičnih metrov plina.\n\nItalijani pripravljajo visoke kazni za vse, ki ne bodo upoštevali vladnih priporočil o ogrevanju na plin. Že marca letos je bilo odrejeno, da se lahko stanovanja in javne zgradbe ogrevajo na največ 18 stopinj, sedaj pa bi to lahko razširili tudi na gospodinjstva.\n\nKot sklepajo italijanski mediji, bi morali tisti, ki ne bodo upoštevali pravil, globoko seči v žep. Zakon iz leta 2001 namreč pravi, da mora vsak, ki ne upošteva pravil ogrevanja, plačati kazen v višini od 516 do 2582 evrov.\n\nPoleg tega bi se vlada lahko sklicevala na zakon EU o energetsko učinkovitih stavbah iz leta 2005, kar bi še dodatno poslabšalo razmere za nekatere. Neustrezno vzdrževanje ogrevalnih sistemov bi namreč lahko povzročilo globe tudi do 3000 evrov.\n\nVseeno še ni jasno, kdo bo v prihodnje odgovoren za nadzor ogrevanja v italijanskih stanovanjih in hišah. Trenutno vse kaže, da bi se ta odgovornost lahko prenesla na občine, vendar je vprašanje, če imajo le te zadostne kapacitete za to.",
    "Slovenija pred obstankom: velika zmaga in debakl Švedske": "Benjamin Šeško je podal za prvi gol, nato še sam zabil za zmago z 2:1.\n\nBenjamin Šeško je podal za prvi gol, nato še sam zabil za zmago z 2:1. Foto: Matic Klanšek Velej/Sportida\n\nSlovenska reprezentanca je v razprodanih Stožicah na predzadnji tekmi v letošnji ligi narodov z 2:1 premagala Norveško in tako ohranila upanje na obstanek v drugi kakovostni skupini (ligi B). Najprej so sicer podarili gol Erlingu Haalandu, nato pa sta Andraž Šporar in Benjamin Šeško zadela za veliki preobrat. V drugi tekmi skupine B4 je Srbija s 4:1 nadigrala Švedsko, ki je tako zdaj dve točki za Slovenijo. V petek so Italijani v ponovitvi finala zadnjega evropskega prvenstva z 1:0 premagali Angleže, ki se selijo med drugoligaše, Madžari pa so v boju za prvo mesto v skupini A3 z 1:0 premagali Nemce in jim zadali sploh prvi poraz v letošnji ligi.\n\nLiga narodov, 5. krog: Liga B:\n\nSkupina 4:\n\nSobota, 24. september:\n\nSlovenija : Norveška 2:1\n\nŠporar 69., Šeško 81.; Haaland 47.\n\nPoročilo s tekme.\n\n\n\nSrbija : Švedska 4:1 (2:1)\n\nMitrović 18., 45+1, 50., Lukić 70.; Claesson 15. Lestvica:\n\n1. Srbija 5 tekem - 10 točk\n\n2. Norveška 5 - 10\n\n3. Slovenija 5 - 5\n\n4. Švedska 5 - 3\n\nPogumen začetek Slovenije v razprodanih Stožicah. Že v drugi minuti strel Benjamina Verbiča, a je bil Orjan Nyland na pravem mestu. V četrti minuti pa še nevaren predložek pred vratarja Norveške. Nekaj minut zatem pa žoga v slovenski mreži, a gol ni veljal, saj je ob predložku Leo Ostigard nad Miho Blažičem storil prekršek. Norveška je prevzela pobudo in imela do polovice prvega polčasa žogo v svoji posesti že 66 odstotkov igralnega časa. Takrat je Slovenijo prvič rešil Jan Oblak, ko je ubranil strel Ostigarda iz neposredne bližine! Najbolj vročega nogometaša na svetu ta hip Erlinga Haalanda smo prvič videli šele v 36. minuti, ko je dobil globinsko podajo. Sprožil je pravo bombo, a zadel le zunanji del mreže. Ostigard je bil tisti, ki je bil nevarnejši. Po prostem strelu je z glavo znova streljal tik pred iztekom prvega polčasa. A je bil znova na pravem mestu Oblak.\n\nGalerija s tekme v Stožicah (foto: Vid Ponikvar in Matic Klanšek Velej/Sportida):\n\n1 / 36 2 / 36 3 / 36 4 / 36 5 / 36 6 / 36 7 / 36 8 / 36 9 / 36 10 / 36 11 / 36 12 / 36 13 / 36 14 / 36 15 / 36 16 / 36 17 / 36 18 / 36 19 / 36 20 / 36 21 / 36 22 / 36 23 / 36 24 / 36 25 / 36 26 / 36 27 / 36 28 / 36 29 / 36 30 / 36 31 / 36 32 / 36 33 / 36 34 / 36 35 / 36 36 / 36\n\nHaaland, ki zabije gol skoraj na vsaki tekmi, ga Sloveniji ni dal tri polčase, nato pa v drugi minuti nadaljevanja tekme huda napaka Žana Karničnika. Slabo je v svojem kazenskem prostoru izbil žogo. Ta se je od trupa Mohameda Elyounoussija odbila na nogo Haalandu, ki je bil sam pred Oblakom in ni mu ga bilo težko premagati. A Slovenija se ni predala. V 64. minuti je Petar Stojanović v kazenskem prostoru padel prek norveškega vratarja. Zahtevali so 11-metrovko, niso je dobili, le Stojanović in Andraž Šporar rumeni karton. Slednji tako na torkovi tekmi s Švedsko ne bo smel igrati.\n\nPozneje je enaka usoda doletela še Jasmina Kurtića. Se je pa Šporar oddolžil z golom. Po podaji Šeška v petmetrski prostor je v 69. minuti za 1:1 matiral Nylanda. Deset minut pozneje pa dokončen preobrat. Šeško je na \"levi\" nogi ujel Nylanda in ga premagal s strelom po tleh s kakšnih 30 metrov. V zadnjih minutah so zdržali norveški pritisk in z 2:1 prišli do prve zmage v letošnji ligi narodov. Haaland in Šeško sta si po zadnjem sodnikovem žvižgu izmenjala dresa, oba sta pot med nogometne zvezde začela v Salzburgu.\n\nPred zadnjo tekmo s Švedsko je Slovenija tretja. To mesto ji zagotavlja obstanek v ligi B. Ima dve točki prednosti pred Švedsko, ki je s kar 1:4 izgubila v Beogradu. Hat-trick je za Srbijo dosegel Aleksandar Mitrović. Sloveniji torej v torek zadostuje že točka.\n\nSpodrsljaj Španije\n\nHud spodrsljaj pred domačimi gledalci v Zaragozi si je v boju za mesto na zaključnem turnirju najboljše četverice lige narodov privoščila Španija. Izgubila je proti Švici 1:2, kar pomeni, da bo morala za osvojitev prvega mesta v zadnjem krogu v torek v gosteh premagati Portugalsko. Slednja je na Češkem zanesljivo prišla do treh točk. Dvakrat je mrežo zatresel Diogo Dalot, po enkrat pa Bruno Fernandes in Diogo Jota.\n\nAngleži izpadli iz elite\n\nItalijani so z 1:0 premagali Angleže in jih poslali v drugo ligo. Foto: Guliverimage V Milanu so v poslastici petkovega večera med Italijo in Anglijo azzurri v ponovitvi zadnjega finala evropskega prvenstva z golom Giacoma Raspadorija v 68. minuti premagali tekmeca in tri leve poslali med drugoligaše. Angleži namreč na zadnjem mestu nimajo več možnosti za obstanek.\n\nZa prvo mesto v skupini sta se v Leipzigu merili Madžarska in Nemčija, ki do večerne tekme v tej ligi narodov pod vodstvom Hansa-Dieterja Flicka še ni izgubila, a to so v petek spremenili slovenski vzhodni sosedi. Adam Szalai je v 17. minuti dosegel edini zadetek na obračunu, na katerem je nekdanji strateg Bayerna na 14. nastopu z elfom doživel prvi poraz.\n\nMadžari so vodilni, druga je Italija, s katero se bodo v torek udarili za prvo mesto.\n\nHrvati z zmago na vrh, veselje Francozov v Parizu\n\nHrvati so z 2:1 ugnali Dansko. Foto: Reuters Četrtek v ligi narodov je prinesel deset tekem. V Zagrebu je Hrvaška z 2:1 premagala Dansko. Dvoboj je potekal na stadionu Maksimir, ki že dalj časa ne more biti v ponos hrvaškemu nogometu. Je v slabem stanju, vzhodna tribuna je že dlje časa zaprta, saj zaradi poškodb, nastalih po potresu (2020), ne zadovoljuje več osnovnih pogojev varnosti, občinstvo prav tako nima strehe nad glavo.\n\nHrvaška zveza se je vseeno odločila, da bo Zagreb prizorišče dvoboja z Dansko, svetovni podprvaki pa so po novi zmagi prevzeli vodstvo v skupini in so na pragu osvojitve prvega mesta v skupini, ki vodi na zaključni turnir najboljše četverice. Na razprodanem Maksimirju, kjer je bilo okoli 24 tisoč navijačev, je domače navijače v 49. minuti v vodstvo popeljal Borna Sosa. Na drugi strani je v 77. minuti odgovoril Christian Eriksen, a je le dve minuti zatem Hrvate znova v vodstvo popeljal nogometaš Rennesa Lovro Majer in postavil končni izid tekme.\n\nZlatko Dalić je Hrvate popeljal do nove zmage. Foto: Reuters O neustreznosti osrednjega nogometnega objekta v Zagrebu je pred kratkim spregovoril tudi Aleksander Čeferin. Prvi mož Evropske nogometne zveze (Uefa), ki je vodil zasedanje izvršnega odbora na Hvaru, je bil v pogovoru s hrvaškimi novinarji neposreden: \"Stadion Maksimir je sramoten, zlasti zdaj, ko je zaprta vzhodna tribuna. Čudež je, da lahko Dinamo na takšnem stadionu dosega tako dobre rezultate. Vsem nogometnim zvezam namenjamo denar za infrastrukturo. V Sloveniji je npr. 80 odstotkov sredstev za stadione namenila prav Uefa. Imamo sredstva, a morajo svoje prispevati tudi vlada, zveza in lokalne skupnosti,\" je poudaril Čeferin, ki je na zagrebškem stadionu v začetku meseca spremljal dvoboj lige prvakov med Dinamom in Chelseajem (1:0).\n\nGiroud še bližje rekordu Henryja Strelca v Parizu Olivier Giroud in Kylian Mbappe. Foto: Reuters\n\nV skupini A1 je bilo zanimivo tudi v Parizu, kjer je Francija z 2:0 ugnala Avstrijo in v svojem petem nastopu vknjižila prvo zmago. Z današnjo zmago so na lestvici prehiteli slovenske severne sosede. Selektor Didier Deschamps zaradi poškodb ni mogel računati kar na devet izbrancev (med njimi so tudi Karim Benzema, N'Golo Kante, Hugo Lloris in Paul Pogba), a je imel na razpolago vseeno dovolj dolgo klop, da galski petelini niso imeli pretiranih težav. Med strelce sta se vpisala Kylian Mbappe in izkušeni napadalec Olivier Giroud (49 zadetkov), ki bo kmalu dopolnil 36 let, z novim zadetkom pa se je na večni lestvici najboljših strelcev še bolj približal rekorderju Thierryju Henryju (51).\n\nPred zadnjim krogom ima Hrvaška deset točk, Danska devet, Francija pet, Avstrija pa štiri.\n\nV skupini A4 sta do novih zmag prišli Nizozemska in Belgija, ki se bosta tako v zadnjem krogu udarili za prvo mesto v skupini. Tulipani so z 2:0 zmagali na gostovanju na Poljskem, rdeči vragi pa so v Bruslju z 2:1 ugnali nepredvidljivi Wales, ki je še naprej brez zmage. Nizozemska ima zdaj 13 točk, Belgija deset.",
    "Znani so vsi četrtfinalisti svetovnega prvenstva": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nRezprezentanca Argentine je nekoliko presenetljivo po treh tesnih nizih ugnala evropske prvake iz leta 2019 Srbe in se uvrstila v četrtfinale SP.\n\nRezprezentanca Argentine je nekoliko presenetljivo po treh tesnih nizih ugnala evropske prvake iz leta 2019 Srbe in se uvrstila v četrtfinale SP. Foto: FIVB\n\nZnani so vsi četrtfinalisti 20. svetovnega prvenstva v odbojki za moške. Na današnji popoldanski tekmi so se Srbi za četrtfinale pomerili z Argentino in tekmo izgubili z 0:3 ter tako prvenstvo že končali. Zvečer sta obračunali še reprezentanci Brazilije in Irana, s 3:0 je slavila prva. V zadnjem četrtfinalu se bosta tako udarili južnoameriški izbrani vrsti. Za presenečenje so v ponedeljek v Stožicah poskrbeli Ukrajinci , ki so z navdahnjeno igro odpravili Nizozemce, tako da se bodo v sredinem četrtfinalu ob 21. uri v Stožicah pomerili s Slovenci.\n\nDogajanje svetovnega odbojkarskega prvenstva se je znova preselilo na Poljsko, v Glivice, kjer si je po popoldanski tekmi četrtfinale zagotovila rezprezentanca Argentine, ki je nekoliko presenetljivo po treh tesnih nizih ugnala evropske prvake iz leta 2019 Srbe in bo prvič po letu 2002 med osmimi najboljšimi ekipami na SP. Najboljši izid so na mundialu zabeležili davnega leta 1982, ko so bili tretji.\n\nNajboljši posameznik pri Južnoameričanih je bil danes Bruno Lima s 14 točkami, 13 jih je dodal Facundo Conte, 12 pa Agustin Loser. Pri Srbih je 14 točk prispeval Uroš Kovačević, z 12 je tekmo zaključil Srečko Lisinac.\n\nBrazilci so premagali Iran in si priborili četrtfinalni obračun s sosedi Argentinci. Foto: Volleyballworld\n\nTrikratni svetovni prvaki v Gliwicah niso imeli prevelikih težav z Iranom. Azijski predstavnik je bil najbližje v tretjem nizu, a so tudi tega na koncu v svojo korist odločili Brazilci in slavili s 3:0 (17, 22, 23). Pri Brazilcih se je vnovič najbolj izkazal Yoandy Leal z 20 točkami.\n\nČetrtfinalni pari so Slovenija – Ukrajina, Italija – Francija, Poljska – ZDA in Argentina - Brazilija.\n\nSlovenci v sredo na najpomembnejši reprezentančni tekmi leta\n\nPrvenstvo se bo v Stožicah nadaljevalo v sredo, ko bodo oči slovenski ljubiteljev odbojke uprte v večerno tekmo med Slovenci in Ukrajinci (21. uri). Slovenski odbojkarji so v osmini finala izločili Nemčijo, Ukrajinci pa so v ponedeljek presenetljivo zlahka končali pot Nizozemcev. Pred Slovenci je najpomembnejša tekma reprezentančne sezone. Zmaga pelje na Poljsko in v boj za odličja, poraz pa bi pokopal sanje o odličju.\n\nSlovenski odbojkarji se bodo v sredo ob 21. uri za polfinale pomerili z Ukrajino. Foto: Matic Klanšek Velej/Sportida\n\nZmagovalec slovensko-ukrajinskega dvoboja se bo v polfinalu v Katovicah v petek pomeril z zmagovalcem sredinega prvega četrtfinala, v katerem se bodo v poslastici udarili olimpijski prvaki Francozi in evropski prvaki Italijani.\n\nSvetovno prvenstvo v odbojki za moške, osmina finala* Torek, 6. september (Glivice)\n\nSrbija : Argentina 0:3 (-23, -21, -23)\n\nBrazilija : Iran 3:0 (17, 22, 23)\n\n\n\n*v četrtfinalu: Slovenija, Italija, Poljska, ZDA, Francija, Ukrajina, Argentina, Brazilija",
    "Urnaut, Čebulj, Kozamernik in Možič poznajo naslednjo destinacijo": "Naslednje evropsko prvenstvo v odbojki za moške bo od 28. avgusta do 16. septembra 2023 v Italiji, Severni Makedoniji, Bolgariji in Izraelu, je sporočila Evropska odbojkarska zveza (Cev). Četrtfinalni boji bodo potekali v Italiji in Bolgariji, polfinala in tekmi za kolajni pa v Italiji. Slovenski aduti Tine Urnaut, Klemen Čebulj, Jan Kozamernik, Rok Možič in drugi torej poznajo naslednjo destinacijo.\n\nPoleg organizatorjev predtekmovalnih turnirjev bodo na prvenstvu igrale Slovenija, Poljska, Srbija, Nizozemska, Nemčija, Češka, Francija, Ukrajina, Turčija, Finska, Belgija, Portugalska, Grčija, Španija, Romunija, Švica, Danska, Črna gora in Estonija.\n\nŽreb 16. novembra v Neaplju\n\nCev je že prej objavil tudi gostitelje EP za ženske (od 15. avgusta do 3. septembra 2023). To so Belgija, Nemčija, Italija in Estonija. Četrtfinale bodo igrali v Belgiji in Italiji, zaključni boji pa bodo v Belgiji. Poleg domačinov bodo nastopile Slovenija, Srbija, Turčija, Nizozemska, Poljska, Francija, Švedska, Bolgarija, Hrvaška, Češka, Ukrajina, Slovaška, BiH, Grčija, Španija, Romunija, Madžarska, Finska in Azerbajdžan.\n\nŽreb predtekmovalnih skupin za obe prvenstvi bo 16. novembra v Neaplju. Reprezentance bodo razdeljene v šestčlanske skupine, v izločilne boje pa bodo napredovale po štiri najboljše iz vsake skupine.",
    "Alcaraz Špancem zagotovil zadnjo vstopnico za četrtfinale": "Znani so vsi udeleženci najboljše osmerice v teniškem tekmovanju za Davisov pokal, ki se bodo merili v četrtfinalu v Malagi konec novembra. Napredovanje so si zagotovili še Španija in Hrvaška, že prej pa Nemčija, Italija, Nizozemska, ZDA, Kanada in Avstralija.\n\nZaključni turnir Davisovega pokala, četrtfinale, polfinale in finale, bo v Malagi od 24. do 27. novembra, tja so se uvrstile prvo- in drugouvrščene ekipe iz štirih skupin, v katerih se je 16 ekip borilo ta konec tedna.\n\nŠpancem je v Valencii nastop v četrtfinalu po presenetljivem porazu s Kanado v današnjem obračunu z Južno Korejo zagotovil prvi zvezdnik, sveži zmagovalec US Opna Carlos Alcaraz, ki je premagal Kwona Soon-wooja s 6:4, 7:6 (1). Pred tem je Roberto Bautista Agut ugnal Honga Seonga Chana s 6:1, 6:3. iz te skupine bo napredovala tudi Kanada, izpadla pa je Srbija.\n\nNemci so imeli napredovanje zagotovljeno že prej, na domačem terenu v Hamburgu so danes v obračunu za prvo mesto v skupini premagali Avstralijo z 2:1, odločilna je bila tekma dvojic. Obe ekipi sta napredovali v četrtfinale, izpadli sta Francija in Belgija.\n\nHrvaška je v Bologni osvojila drugo mesto, prva je bila Italija, poslovili sta se Švedska in Argentina. Hrvati bodo v četrtfinalu igrali proti gostiteljem Špancem. Avstralci se bodo merili z Nizozemci, Italijani z Američani, Nemci pa s Kanadčani.\n\nPolfinalna obračuna bosta 25. in 26. novembra; v prvem paru bosta nastopila zmagovalca dvobojev Avstralija - Nizozemska ter Hrvaška - Španija, v drugem pa boljša iz obračunov Italija - ZDA in Nemčija - Kanada. Veliki finale bo na sporedu v nedeljo, 27. novembra.",
    "Hrvati so se izognili Srbiji v osmini finala, Italijani pa ne": "Nikola Jokić. Foto: Reuters\n\nV osmini finala Srbe čaka obračun z Italijani.\n\nSrbi so po sedmih minutah igre vodili z dvomestno prednostjo (22:11). Vodstvo so do konca prve četrtine povišali na +14 (28:14), po parketu pa so \"leteli\" tudi v drugi četrtini, povedli so za 21 točk (39:18), poljski selektor je moral posredovati z minuto odmora. Srbski košarkarji so vodili tudi za 24 točk (47:23), na odmor pa so odšli s +19 (52:33). V tretji četrtini so Poljaki znižali zaostanek (56:43). Srbi so hitro strnili svoje vrste in znova vodili za 20 točk (63:43), ob koncu tretje četrtine pa za 25 (72:47). V zadnji četrtini so višali prednost iz minute v minuto, največ so vodili za 36 točk (91:55).\n\nSrbski košarkarji so se približali stotici. Največ točk je dosegel Nikola Jokić, in sicer 19, 16 jih je dodal Nikola Milutinov, ki je sploh prvič zaigral na letošnjem EP-ju. Pri poražencih je Michal Michalak dosegel 17 točk.\n\nHrvaška je v derbiju skupine C v Milanu premagala Ukrajino (90:85), s tem se je izognila enim izmed glavnih favoritov za končno lovoriko – Srbijo.\n\nBojan Bogdanović. Foto: Reuters\n\nUkrajinci so pet minut in pol pred koncem srečanja vodili za štiri točke (72:76). Sledil je hrvaški niz trojk – Krunoslav Simon je zadel dve trojki, Bojan Bogdanović in Ivan Ramljak pa po eno za hrvaških +6 (84:79). Po nešportni osebni napaki Bogdanovića in dveh napakah Simona so se Ukrajinci znova približali (85:83), a je Bogdanović z dvema zaporednima košema odločil zmagovalca.\n\nBojan Bogdanović je dosegel 27 točk (4/5 za tri), 13 točk je dodal nekdanji košarkar Krke Dominik Mavra. Pri Ukrajincih je Volodimir Gerun dosegel 21 točk.\n\nSkupina C (Milano):\n\nHRVAŠKA – UKRAJINA\n\n90:85 (21:21, 24:21, 22:25, 23:18)\n\nBogdanović 27 (4/5 za tri), Mavra 13; Herun 21.\n\nESTONIJA – GRČIJA\n\n69:90 (21:27, 15:24, 13:26, 20:13)\n\nVene 19; G. Antetokounmpo 25, Sloukas 11.\n\nVELIKA BRITANIJA – ITALIJA\n\n56:90 (20:29, 17:18, 17:20, 2:23)\n\nHesson 18; Fontecchio 18, Datome 13.\n\nLestvica: GRČIJA 5 5 0 65 10 UKRAJINA 5 3 2 16 8 HRVAŠKA 5 3 2 20 8 ITALIJA 5 3 2 45 8 --------------------------------- ESTONIJA 5 1 4 -14 6 VELIKA BRITANIJA 5 0 5 -132 5\n\nSkupina D (Praga):\n\nFINSKA – NIZOZEMSKA\n\n88:67 (26:11, 22:20, 28:18, 12:18)\n\nMarkkanen 22, Huff 14; De Jong 21.\n\nČEŠKA – IZRAEL\n\n88:77 (26:17, 17:20, 14:25, 21:15)\n\nHruban 25, Vesely 16; Madar 16.\n\nSRBIJA – POLJSKA\n\n96:69 (28:14, 24:19, 20:17, 24:19)\n\nJokić 19, Milutinov 16; Michalak 16.\n\nLestvica: SRBIJA 5 5 0 105 10 FINSKA 5 3 2 29 8 POLJSKA 5 3 2 -27 8 ČEŠKA 5 2 3 -19 7 --------------------------------- IZRAEL 5 2 3 0 7 NIZOZEMSKA 5 0 5 -66 5\n\nOSMINA FINALA, tabela, Berlin\n\nSobota ob 18.00:\n\nNEMČIJA – ČRNA GORA (1)\n\nNedelja ob 20.45:\n\nGRČIJA – ČEŠKA (2)\n\nSobota ob 20.45:\n\nŠPANIJA – LITVA (3)\n\nNedelja ob 14.45:\n\nFINSKA – HRVAŠKA (4)\n\nSobota ob 14.45:\n\nSLOVENIJA – BELGIJA (5)\n\nNedelja ob 12.00:\n\nUKRAJINA – POLJSKA (6)\n\nSobota ob 12.00:\n\nTURČIJA – FRANCIJA (7)\n\nNedelja ob 18.00:\n\nSRBIJA – ITALIJA (8)",
    "Velik udarec za naše zahodne sosede, zvezdnik brez EuroBasketa": "Italija bo na evropskem prvenstvu v košarki igrala brez osrednjega zvezdnika ekipe Danila Gallinarija, ki si je na zadnji tekmi poškodoval koleno.\n\nPo pregledu z magnetno resonanco si je italijanski košarkar Danilo Gallinar, član Boston Celtics, oddahnil, da si ni strgal križne kolenske vezi, ampak le natrgal meniskus. Kljub vsemu pa ne bo mogel pomagati izbrani vrsti na bližajočem se evropskem prvenstvu.\n\nItalijani, ki bodo uvodni del EuroBasketa gostili v Milanu, so si od največjega tekmovanja na stari celini obetali veliko, zdaj pa so ostali brez pomembnega člana moštva.\n\n\"Boli kot hudič. Ne koleno, ki je klecnilo na tekmi. To, da ne bom mogel pomagati reprezentanci. Skupaj smo pričakovali čarobne večere, v moji areni, naši areni. Po pregledu je bilo jasno, da sem si natrgal meniskus in se poslovil od EuroBasketa. V poletju, ki je bilo videti perfektno. Sprejeti moramo to, kar se je zgodilo. Na vsaki tekmi v Milanu bom prisoten. Naše popotovanje se nadaljuje,\" je po težavah z levim kolenom zapisal Gallinari.",
    "[Video] V sosednji Italiji se širi val nasilja zoper domoljubne politične kandidate.": "",
    "Kaaaj si naredil?! Potopil Nemce z 'bolanim' golom, česa takega še niste videli! Nerealno! (video)": "Madžarska je šokirala Nemce še sredi Leipziga.\n\nV najtežji skupini lige narodov, v kateri so Italija, Anglija in Nemčija, na vrhu lestvice še naprej leti ... Madžarska. Naši vzhodni sosedi so tokrat premagali Nemčijo v gosteh, na stadionu v Leipzigu pa je edini zadetek na tekmi dosegel Adam Szalai. In kakšen zadetek je to bil! Eden najbolj norih, kar jih pomni novejša zgodovina reprezentančnega nogometa. Hote ali nehote - to presodite sami - je po podaji iz kota zajel žogo s peto in jo neubranljivo poslal v mrežo iz nemogočega položaja.\n\nČe si ne znate predstavljati, kaj in kako točno se je zgodilo, vas razumemo. Poglejte si spodaj. Če vam ne prikaže, pa na tej povezavi. Nismo pa prepričani, da vam je zdaj jasno kaj več.",
    "75 let od združitve večjega dela Primorske s Slovenijo": "Danes praznujemo vrnitev Primorske k matični domovini. Spominjamo se 15. septembra 1947, ko je bila uveljavljena pariška mirovna pogodba, s katero je Italija takratni Jugoslaviji med drugim odstopila suverenost nad Zgornjim Posočjem, Vipavsko dolino, večjim delom Krasa in manjšim delom Istre. Državna proslava je bila v včeraj v Portorožu.\n\nSlavnostni govor na proslavi je imela predsednica državnega zbora Urška Klakočar Zupančič. Med drugim je dejala, da je praznik posvečen primorskim junakinjam in junakom, klenim borcim proti podjarmljenju, proti raznarodovanju, proti ideologijam, ki ustvarjajo rasne, narodne in etnične neenakosti in proti diktaturi enoumja. »Če jih ne bi bilo, danes ne bi imeli svoje države,« je poudarila. Na proslavi so se med drugim poklonili življenju in delu letos preminulega tržaškega pisatelja Borisa Pahorja.\n\n»Na današnji dan pred 75 leti se je večji del Primorske vrnil k matični domovini. Tega se spominjamo s ponosom in ponižnostjo do naših prednikov, ki jim zgodovina 20. stoletja ni prizanašala. Boj za ohranitev slovenske identitete je bil vse prej kot lahek; spremljali so ga fašistična politika, težnje po zatiranju in napori za uničenje slovenskega jezika in kulture. Primorska je v novo življenje vstopila v prvem desetletju po drugi svetovni vojni ter ob nastajanju novih mestnih središč in skrbi za svetlo prihodnost ustvarila uspešne politike povezovanja znotraj in izven domačih meja. Iz nje vejeta odločnost in neomajna ljubezen do slovenskega naroda,« je v poslanici ob dnevu vrnitve Primorske k matični domovini zapisal predsednik vlade Robert Golob.\n\n»Zgodovina nas uči, da smo v najzahtevnejših časih vedno nesebično stopili skupaj in gradili za skupno dobro. To si zasluži veliko pohvalo. Za svobodo in spoštovanje, naši temeljni vrednoti, smo za naš skupni boljši jutri odgovorni vsi. Kulturo spoštljivosti, vgrajeno v identiteto Primork in Primorcev, pa danes širimo tudi v politiko. Zato praznik ni le opomin na izborjene pravice preteklosti, temveč vedno tudi trenutek, ko s ponosom razmišljamo o vrednotah in dediščini, ki jih zapuščamo prihodnjim generacijam ampak je tudi poklon Primorski, ključnemu gradniku sodobne slovenske identitete in naših ambicij za vključujočo in strpno družbo,« je zapisal premier.\n\nPredsednik republike Borut Pahor bo v počastitev praznika državljane nagovoril danes. V predsedniški palači bo potekal dan odprtih vrat, Pahor pa bo podelil tudi dve medalji za zasluge. Vlasta Pacheiner Klander jo bo prejela za prevajalsko in literarnoteoretično delo na področju staroindijske sanskrtske književnosti, Primož Krečič pa za neutrudno povezovalnost pri umestitvi novih orgel v koprski stolnici, so sporočili iz urada predsednika republike.\n\nDan vrnitve Primorske k matični domovini praznujemo od leta 2005, vendar ni dela prost dan.\n\nPred 75 leti sicer Slovenija še ni obsegala vsega današnjega ozemlja. Na obalnem pasu med Trstom in Novigradom na Hrvaškem je pariška mirovna pogodba predvidela ustanovitev neodvisne države, Svobodnega tržaškega ozemlja. Tega so razpustili z londonskim sporazumom leta 1954 in takrat je Slovenija dobila dostop do morja. Zunaj matične države je po ocenah zgodovinarjev ostalo približno 140.000 Slovencev.",
    "Po šoku proti BiH padlo nekaj težkih besed": "Niz neporaženosti slovenske košarkarske reprezentance na evropskih prvenstvih, ki se je vlekel še od zlatega leta 2017, je končan. Pri številki enajst ga je prekinila Bosna in Hercegovina, ki je v tretjem krogu skupine B z odlično predstavo šokirala izbrance selektorja Aleksandra Sekulića. V igri evropskih prvakov je bilo to pot veliko pomanjkljivosti, v prvi vrsti je bilo očitno pomanjkanje energije, kar je presenetljivo. Slovenija je namreč dan pred tem kar odpihnila Madžarsko, Sekulić pa je enakovredno razporedil minutažo in odpočil nosilce. Da v moštvu morda ni vse tako rožnato, sta z besedami po tekmi nakazala Goran Dragić in Klemen Prepelič. Po dnevu odmora izbrano vrsto jutri ob 20.30 čaka Nemčija, ki je še edina neporažena v skupini B.\n\nSobotno tekmo z Madžarsko je Slovenija odločila že praktično po nekaj minutah, zato je lahko Luka Dončić v nadaljevanju razkazal razkošen talent in s potezo tekme, ko je potisnil žogo med nogama Benedku Varadiju ter jo podal nad obroč za zabijanje Vlatka Čančarja, navdušil dobro zapolnjeno dvorano Lanxess. Selektor Aleksander Sekulić je na parket poslal vseh dvanajst igralcev in tako omogočil debi na evropskem prvenstvu Žigi Samarju. Ko so košarkarji v zadnji četrtini bolj kot ne le še čakali na konec, je za nešportno potezo poskrbel eden od Madžarov, ki je močno udaril v hrbet Žigo Dimca. Poteza je razjezila Sekulića, ki je po koncu žugal proti madžarski klopi. »Vsi akterji se moramo zavedati, da smo v istem športu, v istem poslu. Moramo se paziti. Poškodbe so nekaj najhujšega, kar se lahko zgodi. Videti je bilo grdo in predvsem namerno,« je pojasnil Aleksander Sekulić.\n\nSlovenija brez rešitev za BiH\n\nDimec je bil proti BiH normalno na voljo Sekuliću, že začetek tekme pa je dal jasno vedeti, da ne bo šlo tako lahko kot proti Madžarski. Reprezentanca je imela to pot bučnejšo podporo s tribun kölnske dvorane Lanxess, med tistimi, ki so stiskali pesti za Luko Dončića in soigralce, pa je bil tudi slovenski namiznoteniški as Darko Jorgić. A veliko je bilo tudi navijačev BiH, ki so videli silovit začetek svojih ljubljencev. Sekulić je iz igre hitro potegnil Alekseja Nikolića, Goran Dragić pa je do konca četrtine poskrbel za preobrat, saj je bila v času, ki ga je preživel na parketu, Slovenija od nasprotnika boljša za 12 točk. Manj razpoložen je bil Luka Dončić, kljub temu pa bi lahko evropski prvaki v drugih desetih minutah dvakrat zbežali na višjo prednost, a jim nasprotnik tega ni dovolil.\n\nBiH se je v drugi polčas izstrelila podobno kot v prvega, reprezentanti selektorja Azizija Bekirja pa so začeli vse bolj verjeti, da lahko presenetijo. Slovenija je imela v tem obdobju na srečo razpoloženega Vlatka Čančarja, ki jo je držal nad gladino, voz pa je po prihodu v igro znova potegnil Goran Dragić, ki je pred tem na klopi presedel večino druge in polovico tretje četrtine. A v slovenski igri enostavno ni bilo videti prave energije, ki jo je krasila na prvih dveh tekmah, ob tem pa je bilo veliko napak v obrambi. V drugem polčasu je zatajilo še zapiranje prostora, zato je BiH prihajala do številnih skokov v napadu, s consko obrambo pa zmedla nasprotnika. Ob vsem naštetem se ni moglo razplesti drugače, kot da je Slovenija doživela prvi poraz na prvenstvu stare celine.\n\nPrepelič: Poraz ni alarmanten, je pa naša igra\n\nKar se je že med tekmo videlo po telesni mimiki igralcev, je bilo jasno tudi v mešani coni po tekmi. Medla igra Slovenije je očitno močno ujezila nekatere igralce, zato se postavlja vprašanje, ali je šlo le za slab večer. Precej neposreden je bil kapetan Goran Dragić. »Slaba tekma. Začeli smo jo brez energije, to pa se je odražalo skozi vseh 40 minut. Tako kot odpreš tekmo, tako jo tudi končaš. BiH je zasluženo zmagala,« je povedal kapetan, nato pa na vprašanje, zakaj večino druge četrtine in polovico tretje ni igral, odgovoril, naj vprašamo selektorja, se obrnil in odšel. Sekulić je bil ob omembi njegove reakcije presenečen. »Takšna je bila moja odločitev, tako razporejam minutažo. Začutil sem, da Goran ne bi mogel igrati 40 minut, in sem ga želel svežega za drugi polčas.«\n\nŽe med tekmo je ob nemoči pri pokrivanju Josha Robersona nezadovoljstvo vidno izražal Klemen Prepelič. »Poraz ni alarmanten, je pa naša igra. Na takšen način nismo nikoli igrali. Ves čas smo se zatekali k individualnim zaključkom,« je z glavo zmajeval Prepelič, ki je po eni od Robersonovih trojk odmahnil z roko proti Sekuliću. »Roberson je dosegel pred tem šest trojk. Pokrivati bi ga morali višje. Če se na tako enostavne stvari ne moremo prilagoditi, potem ne vem, kaj delamo tukaj,« je bil neposreden Bistričan, ki ima s soigralci pred tekmo z Nemčijo zdaj dan odmora. »Vsak prost dan pride prav. Treba je gledati na stvari, nad katerimi imamo nadzor. Tako kot smo imeli recimo nad tekmo z BiH, na katero očitno nismo bili pripravljeni ne igralci ne strokovni štab.«\n\nSlovenija – BiH 93:97 (32:26, 52:49, 73:72) Evropsko prvenstvo, 3. krog, skupina B. Dvorana Lanxess arena, gledalcev 15.718, sodniki: Baldini (Italija), Kozlovskis (Latvija), Mitrovski (S. Makedonija). Slovenija: G. Dragić 20 (4-2), Samar, Rupnik, Nikolić, Prepelič 12 (2-2), Murić, Tobey 11, Blažič 5, Dimec, Z. Dragić 7, Čančar 22 (5-5), Dončić 16 (1-0), selektor: Sekulić. BiH: Nurkić 12 (5-5), Roberson 23 (2-2), Atić 12 (2-2), Halilović 13 (2-1), Gegić 6 (1-1), Kamenjaš, Ćampara, Musa 22 (5-5), Penava, Lazić 2, Sulejmanović, Vrabac 7, selektor: Bekir. Prosti meti: Slovenija 12-9, BiH 17-16. Met za dve točki: Slovenija 49-27, BiH 41-18. Met za tri točke: Slovenija 32-10, BiH 30-15. Skoki: Slovenija 38 (19-19), BiH 45 (27 + 18). Osebne napake: Slovenija 21, BiH 19. Igralec tekme: Džanan Musa (BiH). Semafor: 0:8 (3. minuta), 21:19 (8), 40:32 (14), 50:44 (18), 54:58 (22), 69:67 (27), 75:78 (33), 86:91 (38).\n\nSlovenija – Madžarska 103:88 (29:16, 54:33, 88:60) Evropsko prvenstvo, 2. krog, skupina B. Dvorana Lanxess arena, gledalcev 12.000, sodniki: Poursanidis (Grčija), Aunkrogers (Latvija), Kounelles (Ciper). Slovenija: G. Dragić 5 (3-3), Samar, Rupnik 3, Nikolić 6, Prepelič 14, Murić 11 (4-4), Tobey 2, Blažič 11, Dimec 11 (2-1), Z. Dragić 9, Čančar 11 (2-2), Dončić 20 (3-1), selektor: Sekulić. Madžarska: Hopkins 14, Allen 3 (2-1), Keller 2, Hanga, Vojvoda 11, Benke 3, Somogyi 10, Goloman 3 (2-1), Ferencz, Perl 18 (6-5), Eilingsfeld 13, Varadi 11 (2-2), selektor: Ivković. Prosti meti: Slovenija 12-9, Madžarska 14-11. Met za dve točki: Slovenija 49-23, Madžarska 38-22. Met za tri točke: Slovenija 25-11, Madžarska 40-16. Skoki: Slovenija 35 (26 + 9), Madžarska 48 (32 + 16). Osebne napake: Slovenija 17, Madžarska 15. Pet osebnih napak: Samar (31). Igralec tekme: Luka Dončić (Slovenija). Semafor: 11:2 (4. minuta), 20:13 (8), 36:22 (13), 50:26 (18), 66:41 (24), 78:55 (28), 91:63 (32), 101:73 (37).",
    "Nemci tokrat trši oreh, toda četrtfinale svetovnega prvenstva je tu!": "Slovenija se je prvič uvrstila v četrtfinale svetovnega prvenstva. Foto: www.alesfevzer.com\n\nVse je kazalo na ponovitev torka, ko je Slovenija za konec skupinskega dela nadigrala Nemčijo s 3:0. Čuden sistem je Slovencem istega tekmeca namenil tudi v osmini finala. Pravijo, da je istega tekmeca dvakrat zapored težko nadigrati, in to se je potrdilo.\n\nTudi tokrat so gostitelji prva dva niza dobila zanesljivo (25:18, 25:19), vendar se je začelo zapletati ob koncu tretjega niza. Takrat so Nemci zaigrali najbolje na obeh tekmah in z izjemno končnico dobili tretji niz s 25:21.\n\nKrizni slovenski trenutki so se preselili tudi v uvod četrtega niza. A slovenski selektor Gheorghe Cretu je potegnil nekaj potez, predvsem menjava v prvih dveh nizih odličnega Klemna Čebulja (19 točk) z Rokom Možičem je bila zadetek v polno. Na krilih navijačev je Slovenija znova poletela in se po skoraj dveh urah hudega boja s 25:22 uvrstila med najboljših osem reprezentanc na svetu.\n\n\n\nOb Čebulju sta največ točk dosegla Tonček Štern (16) in Tine Urnaut (12). Pri Nemcih je bil s 17 točkami najučinkovitejši Linus Webber.\n\nSlovenski odbojkarji z odlično igro v končnicah nizov v četrtfinalu\n\nPrvi niz: 25:18\n\nTekmo so bolje odprli Nemci, ki so povedli s 6:3, kar je bila tudi njihova najvišja prednost. Slovenija je izenačila na 7:7 in prvič povedla z 10:9 po bloku Tončka Šterna. Sledil je še blok Klemna Čebulja, kar je Slovence popolnoma sprostilo. Tonček Štern je nato serviral as in dobil še dva začetna udarca za 15:10. Prednost je do konca niza še naraščala. Pri izidu 24:15 je Slovenija zapravila tri zaključne žoge, četrto pa je eden izmed Nemcev poslal v mrežo.\n\nDrugi niz: 25:19\n\nDrugi niz je z asom odprl Tine Urnaut, kar je bila najlepša napoved za nadaljevanje. Nemci so držali stik do 3:3, nato pa so zapored udarili Urnaut (akcija je trajala 27 sekund), Štern in Pajenk za tri točke naskoka. To prednost so Slovenci držali do polovice niza, ko so se gosti približali na 12:11. Za varne tri točke prednosti je z začetnim udarcem poskrbel Štern, dokončno pa so Slovenci ušli (17:12) po dveh zaporednih asih Čebulja. S prednostjo štirih točk (22:18) je Slovenija prišla v samo končnico niza. Prava lepotica je bila zaključna točka Slovenije za osvojitev niza. Žogo je z nogo rešil Jani Kovačič, za 2:0 v nizih pa jo je v nasprotno polje zabil Štern.\n\nTretji niz: 21:25\n\nNajbolj izenačen je bil tretji niz. Nemci so izkoristili težave pri sprejemu Slovenije in povedli z 9:4. Po minuti odmora je Slovenija dobila tri točke zapored, kmalu ujela priključek in po zvitem udarcu Urnauta izenačila na 11:11. Slovenci so prvič povedli pri izidu 14:13. A gostje tokrat niso padli. Znova so si priborili prednost z 18:16, ki pa so jo Slovenci ekspresno izničili. Končnica je tokrat pripadla Nemčiji, ki je s tremi točkami zapored povedla z 22:19. Pri 24:21 so Nemci izkoristili prvo zaključno žogo.\n\nČetrti niz: 25:22\n\nZagon so Nemci prenesli tudi v četrti niz, v katerem so povedli s 5:3. Slovenski selektor Cretu je zamenjal Čebulja z Možičem, kar je bil zadetek v polno. Slovenci so dobili štiri točke zapored in tehtnico prevesili na svojo stran. V drugo polovico niza je Slovenija vstopila s prednostjo 14:9. S petimi točkami naskoka (20:15) je vstopila tudi v zaključek. Nemčija je znižala zaostanek na 20:17, toda po minuti odmora je Slovenija le dokončala delo, čeprav so se Nemci približali na 23:22. Najprej je Možič z blokom priigral zaključno točko, nato pa so Nemci storili napako in tekme je bilo konec.\n\nSlovenci v izjemnem vzdušju v Stožicah dvignili stopnico za četrtfinale SP-ja\n\nIZJAVE PO TEKMI\n\nRok Možič: Težko kar koli rečem. Danes je res noro, imam kar kurjo polt. Čestitke celotni ekipi za prikazano. Vedeli smo, da nam ne bo lahko in da bodo Nemci igrali veliko bolje kot na prvi tekmi. Že zato, ker so vedeli, kaj jih čaka, kako so videti polne Stožice. Servirali so vrhunsko, tako da nam je bilo ves čas težko. Vesel sem, da sem dobil priložnost in da je Slovenija med najboljšimi osmimi ekipami.\n\nTine Urnaut: Tekmo smo začeli dobro, potem pa smo v tretjem nizu tekmecem podarili veliko priložnosti in jim dali možnost, da se razigrajo. To se je tudi zgodilo, začeli so igrati odlično odbojko. Nemci so telesno zelo močna ekipa, igrajo izredno disciplinirano. Tako smo potem morali v četrtem nizu stopiti na plin in na koncu smo izvlekli, kar smo si želeli, zmagali in se uvrstili v četrtfinale. Gledalci so bili znova fenomenalni, vzdušje je bilo fantastično. V težkih trenutkih te prav taka podpora lahko dvigne.\n\nGheorghe Cretu: Vedeli smo, da je Nemčija dobra ekipa. S štabom smo gledali njihove tekme iz Lige narodov, na trenutke igrajo vrhunsko. Vedeli smo, da lahko zelo dvignejo raven igre. Znajo močno servirati, dobro blokirajo. To se je zgodilo na začetku tretjega niza, ko smo oddali preveč lahkih točk. Vedno smo jih sicer ujeli, v tretjem nizu celo vodili z 19:18, a v zaključku nam ni uspelo zaključiti napadov. Nemci so to izkoristili in slavili. Te padce v igri bomo morali popraviti v nadaljevanju, temu bomo posvetili največ pozornosti.\n\nOsmina finala, tabela:\n\nSLOVENIJA – Nemčija (1)\n\n3:1 (18, 19. -21, 22)\n\nSlovenija: Štern T. 16, Pajenk 5, Kozamernik 5, Gasparini, Vinčić 1, Štalekar, Koncilja, Klobučar, Kovačič, Štern Ž., Ropret, Urnaut 12, Čebulj 19, Možič 2.\n\nNemčija: Fromm, Schott 3, Reichert 2, Sossenheimer, Zenger, Kampa 1, Karlitzek 14, Zimmermann 1, Krage 5, Weber 17, Krick 13, Brand, Maase 2, Gunthor.\n\nPonedeljek ob 17.30:\n\nNIZOZEMSKA – UKRAJINA (2)\n\nITALIJA - Kuba (3)\n\n3:1 (21, -21, 24, 18)\n\nPonedeljek ob 21.00:\n\nFRANCIJA – JAPONSKA (4)\n\nPOLJSKA – Tunizija (5)\n\n3:0 (20, 15, 20)\n\nZDA – Turčija (6)\n\n3:2 (21, 17, -22, -19, 12)\n\nTorek ob 17.30:\n\nSRBIJA – ARGENTINA (7)\n\nOb 21.00:\n\nBRAZILIJA – IRAN (8)\n\nIzločilni boji prvenstva ČETRTFINALE, tabela\n\nSreda, 7. septembra (Ljubljana):\n\nSLOVENIJA – Z2\n\nITALIJA – Z4\n\nČetrtek, 8. septembra (Glivice):\n\nPOLJSKA – ZDA\n\nZ7 – Z8\n\nPOLFINALE (Katovice), 10. septembra\n\nFINALE IN TEKMA ZA TRETJE MESTO (Katovice), 11. septembra",
    "Znano je, kdaj bodo Slovenci lovili olimpijske sanje": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nSlovenska moška odbojkarska reprezentanca bo med 30. septembrom in 8. oktobrom prihodnje leto igrala v kvalifikacijah za olimpijske igre leta 2024 v Parizu, so sporočili iz Odbojkarske zveze Slovenije. Slovenci so si nastop v kvalifikacijah, v katerih se bo za olimpijsko vozovnico pomerilo 24 reprezentanc, zagotovili z devetim mestom na svetovni lestvici.\n\nPoleg Slovenije bo v kvalifikacijah še 23 najboljših reprezentanc v mednarodni razvrstiti lestvice FIVB. Izjema je Francija, ki je kot gostiteljica na OI že uvrščena.\n\nKvalifikacije se bodo odvijale v okviru treh turnirjev s po osmimi reprezentancami, tri države organizatorice bodo igrale kot prvopostavljene ekipe, preostale reprezentance pa bodo na turnirje razvrščene po sistemu \"serpentine\". Znotraj posamezne kvalifikacijske skupine se bodo med seboj pomerile vsaka z vsako, na olimpijski turnir v Parizu se bosta uvrstili po dve najboljši iz vsake skupine.\n\nPreostalih pet reprezentanc, ki jih bomo spremljali na olimpijskih igrah, bo pravico do nastopa prejelo na podlagi uvrstitve na svetovni lestvici junija 2024, prednost bodo imele reprezentance s celin, katerih države si nastopa na olimpijskem turnirju še ne bodo zagotovile.\n\nV ogenj 12 reprezentanc\n\nV boj za olimpijski prestol se bo v Parizu podalo 12 reprezentanc, olimpijski turnir pa se bo med 26. julijem in 11. avgustom odvijal v Paris Expo Porte de Versailles.\n\nReprezentance, ki so si zagotovile nastop v olimpijskih kvalifikacijah:\n\nPoljska, Italija, Brazilija, Rusija, ZDA, Japonska, Argentina, Slovenija, Iran, Srbija, Kuba, Nizozemska, Turčija, Kanada, Ukrajina, Nemčija, Mehika, Tunizija, Egipt, Belgija, Češka, Bolgarija, Finska in Katar.\n\nČe Rusija v kvalifikacijah ne bo smela nastopiti, jo bo zamenjala Kitajska, 26. na lestvici.\n\nOlimpijske kvalifikacije se bodo začele 30. septembra prihodnje leto. Za olimpijsko zlato pa se bo v Parizu med 26. julijem in 11. avgustom 2024 borilo 12 reprezentanc.\n\nPreberite še:"
}