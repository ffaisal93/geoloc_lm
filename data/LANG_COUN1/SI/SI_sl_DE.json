{
    "Nemčija bo dobila plin iz Združenih arabskih emiratov": "Nemčija bo dobila utekočinjeni zemeljski plin iz Združenih arabskih emiratov, s katerim naj bi nadomestila izpadle dobave ruskega plina. Državi sta med obiskom nemškega kanclerja Olafa Scholza v Abu Dabiju sklenili dogovor o energetski varnosti, prva dobava plina pa naj bi v Nemčijo prispela decembra.\n\nKot poroča nemška tiskovna agencija dpa, je energetski koncern RWE danes podpisal sporazum o dobavi 137 tisoč kubičnih metrov utekočinjenega plina, podpisan pa je bil tudi memorandum o nadaljnjih dobavah v letu 2023.\n\nSporazum krepi partnerstvo med državama\n\nMinister za industrijo Združenih arabskih emiratov Sultan Ahmed al Džaber je po poročanju francoske tiskovne agencije AFP dejal, da sporazum \"krepi hitro razvijajoče se energetsko partnerstvo\" med njegovo državo in Nemčijo. Dogovor je pozdravil tudi Scholz, ki se je v Abu Dabiju sestal z najvišjimi predstavniki emiratov.\n\nDržavno podjetje Združenih arabskih emiratov Adnoc, ki je ta mesec že dobavilo prvo neposredno pošiljko dizelskega goriva v Nemčijo, pa naj bi v letu 2023 Nemčiji dobavilo do 250 tisoč ton dizla na mesec.\n\nNemški kancler je na turneji po državah Perzijskega zaliva, med katero skuša državi zagotoviti dobave energentov, s katerimi bi nadomestili izpad ruskega plina zaradi vojne v Ukrajini. V soboto je bil na obisku v Savdski Arabiji, danes bo odpotoval še v Katar.",
    "Slovenci na krilih izjemnega Dončića do velike zmage nad Nemčijo": "Slovenska košarkarska reprezentanca si je na svoji četrti tekmi evropskega prvenstva priigrala veliko zmago nad gostiteljico Nemčijo. Slovenci so v Kölnu na krilih izjemnega Luke Dončića slavili z 88:80 in tako ostajajo v boju za prvo mesto v skupini B. Dončić je tekmo končal pri 36 točkah in desetih skokih. V slovenski skupini B je pred tem Francija, ki se bo v sredo pomerila še s Slovenijo, premagala BiH, Litva pa je prepričljivo ugnala Madžarsko in dočakala uvodno zmago na tem prvenstvu.\n\nEuroBasket 2022, skupinski del, skupina B, 4. krog Torek, 6. september, Köln:\n\nNemčija : Slovenija 80:88 (14:21, 22:23, 19:17, 25:27)\n\nStrelci za Slovenijo: Dončić 36 (14/25 met iz igre, 10 sk., 4 as.), Dragić G. 18 (7/14 met iz igre), Tobey 10 (8 sk.), Prepelič 9, Blažič 7, Dragić Z. 3, Nikolić in Čančar (6 sk.) 2, Murić 1 (6 sk.)\n\nSlovenski košarkarji so po pravi drami v Kölnu na svoji četrti tekmi EuroBasketa tretjič zmagali, tudi po tej zmagi ohranjajo možnosti za prvo mesto v skupini B in najboljše izhodišče pred osmino finala. Po nedeljskem spodrsljaju proti BiH so Slovenci pred več kot 18 tisoč gledalci v dvorani Lanxess, med katerimi je dva tisoč Slovencev večkrat preglasilo domačine, na kolena spravili Nemčijo in ji prizadejali prvi poraz na prvenstvu.\n\nTobey že po prvem skoku začasno v garderobo\n\nA pot do zmage je bila za Slovence peklenska, čeprav so Nemci na tekmi vodili le pri rezultatu 2:0. Slovenski selektor Aleksander Sekulić je v prvo peterko prvič na prvenstvu uvrstil tudi Gorana Dragića. Ob njem so tekmo začeli še Luka Dončić, Vlatko Čančar, Jaka Blažič in Mike Tobey. Ta je že pri prvem sodniškem metu za žogo nerodno pristal, si zvil gleženj in moral takoj s parketa, ob spremstvu slovenske zdravstvene službe pa je hitro odšel v garderobo. Američana s slovenskim potnim listom je tako takoj zamenjal Žiga Dimec. Slovenci so zaradi začetnih težav nekaj časa lovili pravi ritem, začetne krče pa je kot prvi, po skoraj dveh minutah in pol igre, s črte prostih metov premagal Čančar. Nato sta bila za Slovenijo uspešna še Dončić in kapetan Dragić, ki sta Slovenijo povedla v vodstvo s 6:2.\n\nMike Tobey si je pri prvem sodniškem metu za žogo poškodoval gleženj, a se je po nekih minutah lahko vrnil na parket. Foto: FIBA\n\nNa veselje Slovencev se je po dobrih štirih minutah na parket vrnil Tobey, ki je v nadaljevanju bil hud boj pod obema košema. Slovenci so bili v prvi četrtini, ki jo je zaznamovala precej raztrgana igra z veliko zgrešenimi meti z obeh strani, ves čas v rahli prednosti. Največ so vodili s sedmimi točkami naskoka, kolikor je znašala tudi slovenska prednost ob koncu prvih desetih minut (21:14).\n\nSlovenci v drugi četrtini držali prednost\n\nSlovenci so sanjsko odprli tudi drugo četrtino, v kateri so po trojki Tobeyja prvič na tekmi povedli z dvomestno razliko (24:14). Razigrani Sekulićevi varovanci so po slabih štirih minutah igre v drugi četrtini po košu Dončića povedli že z 31:17, nato pa so Nemci odgovorili z delnim izidom 8:0 – dve trojki je dosegel Dennis Schröder – in se približali Slovencem. Na nemški nalet je po minuti odmora odgovor našel Dončić, ki je dosegel pet zaporednih točk, skupaj pa je v prvih 20 minutah dosegel 17 točk (5/11 met iz igre) in sedem skokov. Slovenski košarkarji so nato do konca prvega polčasa držali prednost, ki se je ves čas gibala okoli desetih točk. Na glavni odmor so evropski prvaki odšli s prednostjo 44:36.\n\nSlovenski navijači so večkrat preglasili gostitelje v Nemčiji. Foto: FIBA\n\nSlovenci so za razliko od prejšnje tekme z Nemci tokrat v prvem polčasu držali stik v skoku (22:21), veliko bolje pa so svoje delo oddelali tudi v obrambi, kjer so se borili za vsako žogo. Nemci so v prvem polčasu zadeli le 35 odstotkov metov iz igre, iz 18 poskusov so zadeli štiri trojke, Slovenci so jih zadeli prav toliko iz 14 poskusov.\n\nNemci nevarno zapretili\n\nNemški voz je na začetku drugega polčasa vlekel razpoloženi Schröder, po košu katerega so se Nemci slabe tri minute v uvodu v drugi polčas približali le na štiri točke zaostanka (43:47). Nemški zvezdnik je sicer ob eni izmed akcij povsem izgubil živce, proti sodniku nameril z žogo in si prislužil tehnično napako, a tudi to ni pomagalo Slovencem, ki jim v tretji četrtini nikakor ni steklo v napadu, v dobrih petih minutah tretjega dela so zmogli le šest točk, na slovensko srečo pa niso preveč blesteli niti Nemci, ki pa so kljub temu vztrajno topili slovensko prednost. Slabe tri minute pred koncem tretje četrtine je po trojki Johannesa Thiemanna zaostanek Nemcev znašal le še dve točki (55:57), a so Slovenci do konca tretjega dela odgovorili s 4:0 in po 30 minutah vodili z 61:55.\n\nDennis Schröder je dosegel 19 točk, ob koncu pa je povsem izgubil živce. Foto: FIBA\n\nPrvi nemški strelec predčasno v garderobo\n\nStrelski niz Slovenije (skupno 8:0) se je nadaljeval tudi na začetku zadnje četrtine, Slovenci pa so po zadetih prostih Klemna Prepeliča in košu Gorana Dragića povedli s 65:55. Tudi v nadaljevanju zadnje četrtine so Slovenci držali prednost, ki se v zadnjem delu kljub naletom Nemcem ni nikoli spustila pod pet točk. V zadnji četrtini pa je bil povsem nezaustavljiv Dončić, ki je bil nerešljiva uganka za nemško obrambo. Slabe tri minute pred koncem je Slovenija po košu zvezdnika Dallasa povedla z 82:71, a so Nemci odgovorili z dvema zaporednima trojkama in se vrnili v igro. V izjemno napetem koncu, v katerem si je Schröder, ki je bil z 19 točkami prvi strelec Nemcev, prislužil nešportno osebno napako nad Edom Murićem, ki je opravil levji delež v obrambi, so Slovenci ohranili trezno glavo in tekmo pripeljali v svojo korist (88:80).\n\nGoran Dragić je tekmo končal pri 18 točkah. Foto: FIBA\n\nDončić je tekmo končal pri dvojnem dvojčku. Dosegel je kar 36 točk, ob tem pa je vknjižil še deset skokov in štiri asistence. Kapetan Dragić, ki je v kriznih trenutkih našel odgovor na nemški pritisk, je obračun končal pri 18 točkah, Tobey je dodal deset točk in osem skokov. Slovenci so na koncu dobili boj v skoku (41:33), ki je bil glavna težava Slovenije na obračunu z Nemčijo v kvalifikacijah za svetovno prvenstvo.\n\nSlovenijo v sredo ob 17.15 čaka še zadnja tekma v predtekmovanju proti Franciji, ki bo odločala o prvem mestu v skupini B. Zmagovalec se bo v osmini finala v Berlinu v soboto, 10. septembra, pomeril s četrtouvrščeno reprezentanco iz skupine A, v kateri sta krog pred koncem na vrhu Španija in Turčija, z izkupičkom 2-2 sledita Črna gora in Belgija, Gruzija ter Bolgarija pa imata eno zmago.\n\nSlovenski navijači pred tekmo v Kölnu:\n\nObračun Litve in BiH za osmino finala\n\nV uvodni tekmi dneva v skupini B je Francija premagala Bosno in Hercegovino ter si zagotovila preboj v osmino finala. BiH, ki so v nedeljo prekinili zmagoviti niz slovenske reprezentance na evropskem prvenstvu, trajal je kar 11 tekem zapored, tako ostajajo v zahtevnem položaju. Za napredovanje v izločilni del se bodo v sredo v neposrednem obračunu pomerili z Litvo. Francozi so v zadnjih četrtini zaostajali za dve točki (59:61), nato pa z delnim rezultatom 20:4 ušli edini reprezentanci, ki je na tem prvenstvu premagala aktualne evropske prvake.\n\nKošarkarji Litve so po treh tesnih porazih le dočakali prvo zmago. Upravičili so vlogo favorita proti Madžarski in jo odpravili s 23 točkami razlike, s tem pa ostali v igri za napredovanje.\n\nBiH se bo z Litvo pomerila za napredovanje v osmino finala. Foto: Vid Ponikvar/Sportida\n\nV skupini A sta zanesljivi zmagi vpisali reprezentanci Španije in Turčije. Prva je v Tbilisiju z 82:65 ugnala Črno goro, druga pa z 78:63 Belgijo. Obe sta si po tretjem paru točk po štirih obračunih zagotovili nastop v izločilnih bojih.\n\nV skupini C je v Milanu Grčija vpisala četrto zmago na prav toliko tekmah in si zagotovila prvo mesto v skupini. Vnovič sijajni Giannis Antetokounmpo (41 točk, 9 skokov) in druščina niso imeli težav z do danes neporaženo Ukrajino, ki je prav tako že prišla do napredovanja. V tej skupini sta si tudi Italija in Hrvaška prislužili nastop v osmini finala, na medsebojni tekmi pa so domačini slavili z 81:76.\n\nV skupini D je Poljska v osmino finala napredovala po zmagi proti Nizozemski s 75:69. Finska je na krilih Laurija Markkanena (34 točk, 10 skokov) in Sasuja Salina (23 točk) premagala Češko z 98:88 in si zagotovila mesto v Berlinu, Srbija pa je zmagala še četrtič in se znova zavihtela na vrh skupine.\n\nEuroBasket 2022, skupinski del, 4. krog: Skupina B: Torek, 6. september, Köln:\n\nBosna in Hercegovina : Francija 68:81\n\nNurkić (10 sk., 4 blok.), Halilović in Musa 14; Yabusele 15, Heurtel (8 as., 7 sk.) in Fournier 14, Gobert 11 (12 sk.)\n\n\n\nMadžarska : Litva 64:87\n\nPerl 16; Allen in Vojvoda 10; Valančiunas 21 (8 sk.), Sabonis 19, Grigonis 15\n\n\n\nNemčija : Slovenija 80:88\n\nSchröder 19, Obst 14; Dončić 36 (10 sk.), Dragić G. 18, Tobey 10 (8 sk.), Prepelič 9 Lestvica:\n\n1. Nemčija* 4 tekme - 7 točk\n\n2. Slovenija* 4 - 7\n\n3. Francija* 4 - 7\n\n4. Bosna in Hercegovina 4 - 6\n\n5. Litva 4 - 5\n\n6. Madžarska 4 - 4 * že v osmini finala Skupina A: Torek, 6. september, Tbilisi:\n\nBelgija : Turčija 63:78\n\nBratanović 15; Sengun 24 (8 sk., 6 as.), Korkmaz 16\n\n\n\nČrna gora : Španija 65:82\n\nMihailović 18: Brizuela 18, W. Hernangomez 14 (13 sk.)\n\n\n\nGruzija : Bolgarija 80:92\n\nBitadze 21, McFadden 19; Mamukelaschili 13 (11 sk., 6 as.); Bost 33 (12 as.), Vezenkov 28 (14 sk.), P. Ivanov 17 Lestvica:\n\n1. Španija* 4 - 7\n\n2. Turčija* 4 - 7\n\n3. Črna gora 4 - 6\n\n4. Belgija 4 - 6\n\n5. Bolgarija 4 - 5\n\n6. Gruzija 4 - 5 Skupina C: Torek, 6. september, Milano:\n\nEstonija : Velika Britanija 94:62\n\nDrell 20, Vene 18, Kotsar 15 (8 sk.); Hesson 14, Wheatle (11 sk.) in Whelan 12 Grčija : Ukrajina 99:79\n\nG. Antetokounmpo 41 (9 sk.), Dorsey in Calathes 13; Mykhailiuk in Sanon 16 Italija : Hrvaška 81:76\n\nFontecchio in Melli 19; Bogdanović 27, Zubac 13 Lestvica:\n\n1. Grčija* 4 - 8\n\n2. Ukrajina* 4 - 7\n\n3. Italija* 4 - 6\n\n4. Hrvaška* 4 - 6\n\n5. Estonija 4 - 5\n\n6. Velika Britanija 4 - 4 Skupina D: Torek, 6. september, Praga:\n\nNizozemska : Poljska 69:75\n\nKloof 26, Franke 13; Sokolowski 24, Balcerowski 16 (7 sk.)\n\n\n\nFinska : Češka 98:88\n\nMarkkanen 34 (10 sk.), Salin 23 (6 as.), Koponen 14; Hruban 22, Vesely 15 (6 sk.) Izrael : Srbija 78:89\n\nMadar 20, Avdija 14; Jokić 29 (11 sk.), Micić 19 Lestvica:\n\n1. Srbija* 4 - 8\n\n2. Poljska* 4 - 7\n\n3. Izrael 4 - 6\n\n4. Finska* 4 - 6\n\n5. Češka 4 - 5\n\n6. Nizozemska 4 - 4 * že v osmini finala\n\nPreberite še:",
    "Z izjemnim Dončićem slovenski motor znova na visokih obratih": "Luka Dončić je v Kölnu uprizoril pravi šov. Navijači so mu večkrat vzklikali MVP, MVP! Foto: Reuters\n\nDrugi prosti dan v predtekmovalni skupini B je za Slovenijo prišel kot naročen, da so izbranci Aleksandra Sekulića ohladili razgrete glave po porazu z BiH-om in misli usmerili proti edini neporaženi ekipi v skupini.\n\nNemci so pred enim tednom premagali Slovence za kar 19 točk, in to predvsem zaradi slabe slovenske obrambe ter slabega skoka. Tokrat se je slovenska ekipa prikazala v čisto drugačni luči, krasila jih je dobra obramba, pripadel ji je tudi skok (33:41).\n\nGonilna sila Slovencev je bil izjemni Dončić, Nemci ga preprosto niso mogli ustaviti v prodorih, na koncu je v 34 minutah zbral 36 točk, 10 skokov, štiri podaje.\n\nGoran Dragić je dosegel 18 točk, Mike Tobey jih je zbral deset.\n\nS Francijo za prvo mesto v skupini B\n\nSlovenijo v sredo ob 17.15 čaka še zadnja tekma v predtekmovanju proti Franciji, ki bo odločala o prvem mestu v skupini B.\n\nZmagovalec se bo v osmini finala v Berlinu v soboto, 10. septembra, pomeril s četrtouvrščeno reprezentanco iz skupine A, v kateri sta krog pred koncem na vrhu Španija in Turčija, z izkupičkom 2-2 sledita Črna gora in Belgija, Gruzija ter Bolgarija pa imata eno zmago.\n\nKapetan Goran Dragić je dosegel 18 točk. Foto: Reuters\n\nPrva četrtina: Tobey nerodno skočil\n\nAleksander Sekulić je tokrat na parket poslal drugačno peterko kot na prejšnjih tekmah: standardni četverici Jaka Blažič, Vlatko Čančar, Luka Dončić in Mike Tobey se je pridružil Goran Dragić. Že takoj je moral Sekulić poseči po menjavi, saj je Tobey nerodno skočil pri začetnem skoku za žogo, prijel se je za gleženj, toda kmalu se je vrnil v igro.\n\nObe ekipi nista bili strelsko razpoloženi v uvodnih minutah, prva pa je do višje prednosti prišla Slovenija (3:8). Blažič je lepo prodiral za ohranjanje prednosti petih točk (5:10). Po zadetih prostih metih Dončića je Slovenija vodila za 6 (6:12). Prvo trojko na tekmi je dosegel Maodo Lo (9:12). Tobey je skočil v napadu in dosegel svoj prvi koš (9:14). Prvo slovensko trojko je dosegel Zoran Dragić za novih slovenskih +6 (11:17). Niels Giffey je s trojko prepolovil zaostanek (14:17). Goran Dragić je nato zadel iz težkega položaja (14:19). Dončić je z zadetima prostima metoma postavil izid tega dela igre (14:21).\n\nDruga četrtina: Dončić neustavljiv\n\nTobey je s trojko odlično odprl drugo četrtino za prvo dvomestno prednost (14:24). Aleksej Nikolić je z zadetima prostima metoma povišal prednost na 12 (14:26). Tobey je zadel svojo drugo trojko (17:29). Dončića Nemcem ni uspelo ustaviti pri prodoru, Slovenija je vodila za 14 točk (17:31). Nemci so se razigrali v napadu in znižali zaostanek: Dennis Schröder je zadel dve zaporedni trojki, nemški protinapad pa je s polaganjem uspešno zaključil še Andreas Obst (25:31), tako da je Sekulić vzel minuto odmora. Po tej so Slovenci vrnili udarec, znova so povedli z dvomestno prednostjo (25:36). Nemci so v enem napadu znova dosegli tri točke (28:36). Dončić je z dolgo podajo lepo zaposlil Blažiča, ki je polagal za +10 (28:38). G. Dragić s prodorom je ohranjal to prednost (30:40). Nemci niso našli recepta za Dončića, prodor je zaključil z novimi točkami (34:44). Schröder je polagal (36:44) in to je bil izid ob polčasu.\n\nDončić je v prvem polčasu, v katerem so Slovenci odigrali dobro v obrambi, dosegel 17 točk, 7 skokov in 3 podaje.\n\nTretja četrtina: Nemci dihali za ovratnik\n\nSchröder je s svojo tretjo trojko odprl drugi polčas (39:44). Tudi Blažič je bil uspešen pri metu za tri točke (39:47). Nemci so s serijo 4:0 ujeli Slovence (43:47). Franz Wagner je dosegel svoje prve točke – in to trojko (46:50). Dončić je po dobrih šestih minutah dosegel svoj prvi koš v tem delu igre (48:52). Nemci so se približali na dve točki zaostanka, a Dončić je zadel iz težkega položaja, tako da je Slovenija še naprej vodila za štiri točke (50:54). G. Dragić je zadel trojko, a na drugi strani je bil natančen pri metu za tri še Johannes Thiemann (55:57). Dončić je s štirimi zaporednimi točkami povedel Slovenijo na +6 (55:61).\n\nČetrta četrtina: Dončićev šov\n\nSlovenija je v minuti povedla z višjo prednostjo: Prepelič je zadel dva prosta meta, Dragić pa s polrazdalje za +10 (55:65). Nemci so z izidom 4:0 znižali zaostanek (59:65). G. Dragić je bil še naprej razpoložen, uspešno je polagal (59:67). Pet zaporednih točk je dosegel Obst, a pri Slovencih je bil razpoložen Dončić (66:73). V naslednjem napadu je Dončićev zgrešeni koš s skokom v napadu popravil Tobey (66:75). Nemški selektor Gordie Herbert je vzel minuto odmora. Po tej je trojko zadel Dončić za +12 (66:78). Wagner je odgovoril s trojko (69:78). A Dončić je brez težav znova zadel (69:80). Dončić je bil še naprej nerešljiva uganka za Nemce (71:82). Novo nemško trojko je dosegel Obst (77:82), Sekulić je vzel minuto odmora. Dončić je z blokado ustavil Schröderja, G. Dragić pa je zadel za +8 (77:85). A Nemci so vztrajali, Lo je s trojko poskrbel za zanimivo končnico (80:85). V končnici je zavrela kri, sodniki so Schröderju dosodili nešportno osebno napako. Murić, ki je zbral šest skokov, je imel na voljo dva prosta meta, zadel je enega (80:86). Prepelič je z dvema prostima metoma postavil končni izid (80:88).\n\n\"Kadar je pristop pravi, je lažje zmagati\"\n\nAleksander Sekulić: \"Prikazali smo odlično predstavo in zasluženo zmagali. Pred polno dvorano smo uživali in odigrali tako, kot smo se dogovorili. Bili smo zbrani, borbeni, razpoloženi v napadu, tako da smo s tem prebrodili nekatere napake, ki so se nam zgodile. Jutri je pred nami še ena težka tekma, ki se je moramo lotiti tako, kot smo se današnje, saj bo odločala o prvem mestu v skupini.\"\n\nLuka Dončič: \"Dobro smo se pripravili na tekmeca, predvsem pa smo odigrali ekipno tekmo. To je bila ekipna zmaga in ponosen sem na to, kar smo pokazali. Zadovoljen sem tudi s svojo predstavo, saj na treh tekmah nisem igral na svojem nivoju. Met mi sicer še ne gre, a bo tudi to prišlo. Premagati Nemčijo pred polno dvorano ni lahka naloga, vendar moramo ostati zbrani in enako predstavo pokazati še proti Franciji.\"\n\nGoran Dragić: \"Kadar je pristop pravi, je lažje zmagati. Dihali smo drug za drugega in dali od sebe vse atome moči. Samo tako lahko posežemo po najvišjih mestih. O tem smo govorili tudi na sestanku po porazu z BiH-om.\"\n\nFoto: Reuters Foto: Reuters Foto: Reuters Foto: Reuters\n\nBiH-u ni uspelo presenetiti Francije\n\nV skupini B so Francozi premagali BiH (68:81), Litovci pa Madžare (64:87).\n\nGuerschon Yabusele je bil znova prvi mož Francije. Foto: Reuters\n\nBiH je povedel s trojko Johna Robersona (3:0), košarkarja, ki je s sedmimi trojkami zadal Sloveniji boleč poraz. Po prvi četrtini sta bili ekipi izenačeni (19:19), na odmor pa so Francozi odšli z dvomestno prednostjo (34:44). BiH je ob koncu tretje četrtine ujel galske peteline (50:52), na začetku četrte četrtine pa tudi povedel (53:52). Prednost je ohranjal še pri izidu 61:59, nato pa so Francozi prevzeli pobudo, prednosti niso več izpustili iz svojih rok, minuto pred koncem so vodili za 11 (65:76), tekma je bila odločena. Pri BiH-u so trije košarkarji dosegli po 14 točk: poleg Džanana Muse in Miralema Halilovića še Jusuf Nurkić, ki je ujel še 10 žog. Pri Francozih je bil znova prvi strelec Guerschon Yabusele s 15 točkami, 14 sta jih dodala Thomas Heurtel in Evan Fournier.\n\nLitovci so na krilih Jonasa Valančiunasa (21 točk in osem skokov) dosegli prvo zmago na EP-ju 2022. Imajo še vedno možnosti za uvrstitev v naslednji krog tekmovanja, toda morali bodo premagati BiH za več kot šest točk.\n\nJanis Andetokumbo. Foto: Reuters\n\n41 točk Janisa Andetokumba za zmago nad Ukrajino\n\nV skupini C ostaja edina neporažena ekipa Grčija. Danes je bila boljša od Ukrajine z 99:79.\n\nGrčija je ob polčasu zaostajala za 13 točk, v tretji četrtini pa so Grki prikazali odlično igro, v desetih minutah so dosegli 32 točk (71:57) in tako že odločili zmagovalca.\n\nIzjemno tekmo je odigral Janis Andetokumbo, dosegel je 41 točk in devet skokov.\n\nV tej skupini sta si tudi Italija in Hrvaška prislužili nastop v osmini finala, na medsebojni tekmi pa so domačini slavili z 81:76. Za Hrvate je bilo premalo tudi 27 točk Bojana Bogdanovića.\n\nSrbija pa je zmagala še četrtič in se znova zavihtela na vrh skupine. Tokrat so padli še Izraelci z 89:78. Najboljši posameznik je bil dvakratni zaporedni MVP Lige NBA Nikola Jokić z 29 točkami in osmimi skoki.\n\nEVROPSKO PRVENSTVO 2022\n\nSkupina B:\n\nNEMČIJA – SLOVENIJA\n\n80:88 (14:21, 22:23, 19:17, 25:27)\n\nSchröder 19, Obst 14, Lo 13, Wagner, Thiemann in Theis po 8, Vigtmann 4, Wohlfarth-Bottermann in Giffey po 3; Dončić 36 (12/17 za dve, 2/8 za tri), 10 skokov, 4 podaje, G. Dragić 18, Tobey 10, Prepelič 9, Blažič 7, Z. Dragić 3, Nikolić in Čančar po 2, Murić 1.\n\nMet za tri točke: 12/37; 7/27\n\nMet za dve točki: 12/24; 23/38\n\nProsti meti: 20/25; 21/26\n\nSkoki: 33; 41\n\nPodaje: 17; 10\n\nBiH – FRANCIJA\n\n68:81 (19:19, 15:25, 16:8, 18:29)\n\nHalilović, Musa in Nurkić (10 skokov) po 14; Yabusele 15, Fournier in Heurtel po 14.\n\nMADŽARSKA – LITVA\n\n64:87 (18:22, 15:26, 19:27, 12:12)\n\nPerl 16; Valančiunas 21, Sabonis 19.\n\nLestvica: NEMČIJA 4 3 1 17 7 SLOVENIJA 4 3 1 26 7 FRANCIJA 4 3 1 8 7 BiH 4 2 2 -9 6 --------------------------------- LITVA 4 1 3 10 5 MADŽARSKA 4 0 4 -52 4\n\nSkupina A:\n\nBELGIJA – TURČIJA\n\n63:78 (6:20, 24:17, 17:22, 16:19)\n\nBratanović 15; Sengun 24, Korkmaz 16.\n\nČRNA GORA – ŠPANIJA\n\n65:82 (17:27, 14:26, 17:14, 17:15)\n\nMihailović 18; Brizuela 18, W. Hernangomez 14.\n\nGRUZIJA - BOLGARIJA\n\n80:92 (18:14, 20:25, 19:27, 23:26)\n\nBitadze 21; Bost 33, Vezenkov 28.\n\nLestvica: ŠPANIJA 4 3 1 60 7 TURČIJA 4 3 1 28 7 ČRNA GORA 4 2 2 -5 6 BELGIJA 4 2 2 -8 6 --------------------------------- BOLGARIJA 4 1 3 -39 5 GRUZIJA 4 1 3 -36 5\n\nESTONIJA – VELIKA BRITANIJA\n\n94:62 (24:18, 25:18, 29:17, 16:9)\n\nDrell 20, Vene 18; Hesson 14.\n\nGRČIJA – UKRAJINA\n\n99:79 (23:20, 16:26, 32:11, 28:22)\n\nJ. Andetokumbo 41 (13/16 za 2), Dorsey in Calathes po 13; Sanon in Mihajljuk po 16.\n\nITALIJA - HRVAŠKA\n\n81:76 (22:17, 20:17, 13:25, 26:17)\n\nFontecchio in Melli po 19; Bogdanović 27 (4/6 za dve, 4/11 za tri).\n\nLestvica: GRČIJA 4 4 0 44 8 UKRAJINA 4 3 1 21 7 ITALIJA 4 2 2 11 6 HRVAŠKA 4 2 2 15 6 --------------------------------- ESTONIJA 4 1 3 7 5 VELIKA BRITANIJA 4 0 4 -98 4\n\nSkupina D:\n\nNIZOZEMSKA – POLJSKA\n\n69:75 (20:19, 20:12, 15:17, 14:27)\n\nKloof 26; Sokolowski 24, Balcerowski 16\n\nFINSKA - ČEŠKA\n\n98:88 (29:18, 22:27, 21:14, 26:29)\n\nMarkkanen 34 (6/11 za 2, 3/9 za 3) in 10 skokov, Salin 23; Hruban 22, Vesely 15.\n\nIZRAEL - SRBIJA\n\n78:89 (18:24, 20:26, 20:15, 20:24)\n\nMadar 20, Avdija 14; Jokić 29 (10/12 za dve, 1/1 za tri) in 11 skokov, Micić 19.",
    "Je Nemčija na poti v zaton? In kaj to pomeni za Slovenijo?": "Nemško izvozno usmerjeno gospodarstvo je bilo eden od največjih zmagovalcev globalizacije. Zelo poenostavljeno bi lahko rekli, da je bila čarobna formula za nemški uspeh sestavljena iz poceni ruskih energentov in izvoza na ogromni kitajski trg. Toda zdi se, da se ta nemška zgodba o uspehu klavrno končuje.\n\nGlobalno gospodarstvo je prvič zaškripalo v času pandemije covid-19, ki je izbruhnila na Kitajskem in v začetku leta 2020 skoraj popolnoma ohromila tako svetovno gospodarstvo kot nacionalna gospodarstva.\n\nNajprej pandemija, nato vojna\n\nKo je svet začel počasi okrevati po pandemiji in strogih ukrepih za njeno zajezitev, pa je ruski predsednik Vladimir Putin februarja letos zaukazal napad na Ukrajino. Nemčija, ki je zelo odvisna od ruskega zemeljskega plina, nafte in premoga, se je zdaj znašla v hudih težavah.\n\nZa nameček se zaradi Tajvana zaostrujejo tudi ameriško-kitajski odnosi. Lahko si le mislimo, kako hude posledice bi bile za Nemčijo, če bi poleg ruskih energentov čez noč izgubila še dostop na kitajski trg.\n\nNapovedi o koncu nemške prevlade v Evropi\n\nO tem je za britanski medij UnHerd nedavno govoril Wolfgang Streeck, nemški sociolog in častni direktor Inštituta za družboslovne raziskave Maxa Plancka. Streeck, ki je bil dolgoletni član SPD, napoveduje, da bo zlom globalizacije povzročil konec nemške prevlade v Evropi. Posledice nemškega strmoglavljanja z evropskega prestola bodo vplivale na vso Evropo.\n\nLevo usmerjeni Wolfgang Streeck napoveduje konec nemške prevlade v Evropi. Foto: Guliverimage\n\nStreeck tudi meni, da bo med posledicami vojne v Ukrajini evropska izguba strateške neodvisnosti. Evropa bo tako postala odvisna od ZDA, moč EU pa bo oslabela.\n\nHuda zima za Nemce?\n\nGlede naraščanja napetosti med Kitajsko in Zahodom pa Streeck pravi: \"Slišimo, da ne bi smeli več trgovati s Kitajsko. Zdaj si lahko predstavljate, da ima lahko podjetje, kot je Volkswagen, ki na Kitajskem proda več avtomobilov kot kjerkoli drugje na svetu, resne težave, če bo kitajski trg zaprt za nemške izdelke na enak način, kot je zdaj zaprt ruski trg.\"\n\nStreeck tudi napoveduje, da bo morala Nemčija prestati težko zimo, ki jo bo še poslabšala huda energetska kriza. Ta kriza bo posledica prevelike odvisnosti Nemčije od ruskega plina. Pa tudi posledica protijedrske usmerjenosti nemških Zelenih.\n\nJe Nemčija žrtev protijedrskih Zelenih?\n\nTa protijedrska usmerjenost je del DNK-ja Zelenih. Ker pa sta tako SPD kot CDU snubili Zelene za svojega koalicijskega partnerja, sta tudi ti dve stranki začeli zagovarjati protijedrsko politiko, pravi Streeck.\n\nProtijedrska usmeritev je za nemške Zelene skorajda verska dogma. Lahko energetska kriza Zelene prisili, da se odpovejo svoji temeljni programski smernici? In kaj bi ta odpoved pomenila za strankino prihodnost? Foto: Reuters\n\nMorda bi lahko tukaj dodali, da je CDU/CSU začela zagovarjati protijedrsko politiko tudi zato, ker je ta politika postajala vse bolj priljubljena med nemškimi volivci. Vsekakor pa je bila posledica protijedrske politike ta, da je bila Nemčija prisiljena uvažati vse več energije.\n\nJe EU na robu razpada?\n\nStreeck meni, da bo ta kriza negativno vplivala tudi na EU. \"Unija je že na robu razpada. Pomislite na vzhodne države: Madžarska igra vlogo nebodigatreba. Poljska ima svoje predstave o tem, čemu je namenjena EU – namreč pomagati Poljski pri doseganju blaginje in nič drugega. In protinemški sentiment, tako na vzhodu kot na jugu EU, se absolutno krepi. Medtem je Velika Britanija odšla.\"\n\nGlede širitve EU v Ukrajino in na Zahodni Balkan Streeck pravi, da bodo morale gospodarstva osrednjih članic EU podpirati Ukrajino in zahodnobalkanske države, če bodo te države postale članice EU, obenem pa bodo te morebitne nove članice spremenile razmerja moči v Evropskem svetu, zaradi česar bo celotni sistem postal nevzdržen.\n\nDrobljenje EU na regionalne bloke?\n\nStreeck zato napoveduje, da bo EU vse bolj izgubljala pomen za svoje članice in da se bo znotraj EU oblikovalo več regionalnih skupin (vzhodne članice EU, sredozemske članice EU ...), ki bodo delale po svoje.\n\nVideoposnetek Streeckovega intervjuja za UnHerd:\n\nGlede vojne v Ukrajini Streeck pravi, da vojne vedno trajajo dlje, kot je bilo načrtovano ob njihovem začetku, saj vojna po svoje hrani samo sebe, zaradi česar je vse težje doseči dogovor, ki bi končal vojno.\n\nDelitev Evrazije na ameriško in kitajsko vplivno območje?\n\nStreeck meni, da se bo zgodila delitev evrazijskega območja na dva dela – na kitajsko vplivno območje, katerega del bo Rusija, in na ameriško vplivno območje, katerega del bodo članice oslabljene EU.",
    "Nemčija za skupno stališče EU glede Rusov, ki bežijo pred vpoklicem": "Svet\n\nZaenkrat niti v Nemčiji niti na ravni EU ni načrtov za poseben program sprejema ali tako imenovanih humanitarnih vizumov za tiste, ki bežijo pred vpoklicem.\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nNemška vlada si želi v prihodnjih tednih na evropski ravni doseči skupno stališče glede ravnanja z Rusi, ki se želijo izogniti vpoklicu, potem ko je ruski predsednik Vladimir Putin v sredo napovedal delno mobilizacijo. Na mejnih prehodih z Rusijo, zlasti na meji z Gruzijo, Finsko in Kazahstanom so medtem še vedno kolone vozil z ljudmi, ki zapuščajo državo. \"Dejstvo, da se številni ruski moški poskušajo izogniti vojaškemu služenju v Ukrajini, je dober znak,\" je danes v Berlinu dejal tiskovni predstavnik nemške vladein dodal, da je zdaj treba skupaj z drugimi državami članicami Evropske unije glede njih najti izvedljivo rešitev.\n\nPri tem je tudi poudaril, da bi bilo treba pred odobritvijo azila preučiti motive vseh, ki naj bi imeli ugovor vesti, in jasno ugotoviti, da ne delajo za rusko državo.\n\nZaenkrat niti v Nemčiji niti na ravni EU ni načrtov za poseben program sprejema ali tako imenovanih humanitarnih vizumov za tiste, ki bežijo pred vpoklicem. Tiskovni predstavnik nemškega notranjega ministrstva Maximilian Kall pa je dejal, da so bili postopki za sprejem v Nemčiji spremenjeni že aprila, tako da je nasprotovanje mobilizaciji Rusov zadosten razlog za zaščito, poroča nemška tiskovna agencija dpa.\n\nBaltski državi Estonija in Latvija, ki mejita na Rusijo, sta sicer že v sredo sporočili, da ruskim državljanom, ki bežijo pred vpoklicem v vojsko, ne bosta dali azila. Nemčija pa je doslej v okviru programa, ki naj bi nudil zaščito disidentom, novinarjem in znanstvenikom, sprejela že 438 oseb iz Rusije. Na mejnih prehodih z Rusijo so medtem še vedno dolge kolone vozil, v katerih so predvsem številni Rusi, ki se želijo izogniti morebitnemu vpoklicu. Dolge vrste se med drugim vijejo na meji z Gruzijo, kamor so se nekateri odpravili tudi s kolesi, da bi obšli kolone avtomobilov, poroča BBC.\n\nGruzija je sicer ena redkih sosednjih držav, v katero lahko Rusi vstopijo, ne da bi morali zaprositi za vizum. Vizuma Rusi ob vstopu ne potrebujejo tudi v Kazahstanu, kjer je mejna služba danes potrdila, da se je število ljudi, ki vstopajo iz Rusije, bistveno povečalo.Kazahstanska mejna služba je pojasnila, da vseh 30 kontrolnih točk za avtomobile deluje normalno, vendar na štirih od njih prihaja do zastojev zaradi povečanega pretoka potnikov in vozil.\n\nPo statističnih podatkih kazahstanskega notranjega ministrstva je letos v državo vstopilo 4,3 milijona tujcev, od tega približno 1,7 milijona Rusov. Notranje ministrstvo je zagotovilo, da spremlja migracijske procese in spoštovanje zakonov, ki Rusom omogočajo vstop v Kazahstan brez vizuma, vendar lahko v državi ostanejo le 90 dni od prehoda meje.\n\nTudi na 1300 kilometrov dolgi meji s Finsko, kjer sicer Rusi za vstop potrebujejo vizume, oblasti poročajo o povečanem prometu, vendar poudarjajo, da je ta na obvladljivi ravni. Na drugih destinacijah, ki so dosegljive z letalom, kot so Istanbul, Beograd ali Dubaj, pa so se cene vozovnic takoj po objavi vpoklica vojske dvignile, nekatere destinacije pa so bile popolnoma razprodane.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Nemčija: »Vse to je le poskus imperialistične agresije«": "Nemčija: »Vse to je le poskus imperialistične agresije«\n\nZDA in Nemčija sta obsodili napovedane referendume proruskih separatistov v Ukrajini in napovedali, da ne bosta sprejeli njihovih rezultatov\n\nNemški kancler Olaf Scholz\n\n© Inga Kjer / Deutscher Bundestag / Flickr\n\nV ZDA in Nemčiji so obsodili napovedane referendume proruskih separatistov v Ukrajini in napovedali, da ne bodo sprejeli njihovih rezultatov. Podobna obsodba je prispela tudi s strani generalnega sekretarja zveze Nato Jensa Stoltenberga, ki je obenem opozoril, da gre za nov poskus stopnjevanja vojne v Ukrajini.\n\nNemški kancler Olaf Scholz je ob robu 77. zasedanja Generalne skupščine ZN v New Yorku dejal, da ruskih načrtov za izvedbo \"navideznih referendumov\" v Ukrajini ne bodo sprejeli, saj so ti v nasprotju z mednarodnim pravom, poroča nemška tiskovna agencija dpa.\n\n\"Vse to je le poskus imperialistične agresije,\" je dejal Scholz in dodal, da ima Ukrajina vso pravico braniti ozemeljsko celovitost in suverenost svoje države in svoje demokracije, kot tudi, da jo mednarodna skupnost pri tem podpira.\n\nNačrte proruskih separatistov v Ukrajini so obsodile tudi ZDA in prav tako napovedale, da ne bodo priznale njihovih rezultatov, poroča francoska tiskovna agencija AFP.\n\n\"Ti referendumi so žalitev načel suverenosti in ozemeljske celovitosti, na katerih temelji mednarodni sistem,\" je izjavil svetovalec Bele hiše za nacionalno varnost Jake Sullivan.\n\n\"Navidezni referendumi nimajo nobene legitimnosti in ne spreminjajo narave ruske agresivne vojne proti Ukrajini. Gre za še eno stopnjevanje Putinove vojne.\"\n\n\n\nJens Stoltenberg,\n\ngeneralni sekretar Nata\n\nReferendume je za navidezne označil tudi generalni sekretar Nata Jens Stoltenberg. Po njegovi oceni gre namreč za \"očitno kršitev mednarodnega prava\", poročajo tuje tiskovne agencije.\n\n\"Navidezni referendumi nimajo nobene legitimnosti in ne spreminjajo narave ruske agresivne vojne proti Ukrajini. Gre za še eno stopnjevanje Putinove vojne,\" je na Twitterju zapisal Stoltenberg. Ob tem je mednarodno skupnost pozval, naj obsodi potezo separatistov in posledično okrepi podporo Ukrajini.\n\nRuski mediji in lokalni proruski predstavniki v Ukrajini so danes napovedali, da bodo na zasedenih ozemljih v regijah Lugansk, Doneck, Herson in Zaporožje na vzhodu Ukrajine, predvidoma med 23. in 27. septembrom, potekali referendumi o priključitvi teh ozemelj k Rusiji. Do napovedi izvedbe referendumov prihaja v luči hitrega napredovanja ukrajinskih sil.\n\nV Kijevu so se na napoved že odzvali in obljubili, da bodo \"likvidirali\" rusko grožnjo. \"Ukrajina bo rešila rusko vprašanje. Grožnjo je mogoče odpraviti le s silo,\" je na Telegramu zapisal vodja urada ukrajinskega predsednika Andrij Jermak in obsodil izsiljevanje Moskve, ki ga je domnevno spodbudil strah pred porazom.\n\nDo odločitve separatistov za izvedbo referendumov je prišlo kmalu po tem, ko so nekdanji ruski predsednik Dmitrij Medvedjev in separatisti v regijah Doneck in Lugansk pozvali k njihovi hitri izvedbi. Po besedah Medvedjeva bi Rusija z izvedbo referendumov lahko razširila svoj vojaški mandat in izkoristila vse svoje vojaške zmogljivosti za \"samoobrambo\" priključenega teritorija.\n\nvwpkayOqbrI\n\nUQqPXwDUXHc",
    "Nemčija bo verjetno drugačna, Slovenija naj bo ista": "Kapetan Tine Urnaut je po torkovi zmagi nad Nemčijo vzel mikrofon in se zahvalil vsem navijačem za izjemno podporo. Seveda ni dvoma, da bodo Stožice tudi v soboto popoldne oziroma zvečer nabito polne. Foto: www.alesfevzer.com\n\nPo veličastni torkovi zmagi s 3:0 se nihče ni ubadal s tem, kdo bi bil za Slovence, druge nosilce, najprimernejši tekmec v osmini finala. Včeraj je postalo jasno, da bo to znova Nemčija, 15. nosilka, ki je trepetala za preboj v izločilne boje. Glede na videno v predtekmovanju se Nemci ne morejo vmešati v boj za medalje, vprašanje je, koliko lahko sploh dvignejo raven igre. Slovenci recept poznajo, če bodo spet tako dobro servirali in bodo močnejši v bloku, ne bi smelo biti težav. Sploh ob fantastični podpori s tribun. Stožice so bile v hipu razprodane.\n\n\"Za zdaj nismo naredili še ničesar\"\n\nPo zelo uspešnem predtekmovanju se je odbojkarska evforija hitro naselila med slovenske navijače, k sreči pa ne tudi med igralce. Zavedajo se, da niso naredili še ničesar. Če bi izgubili v osmini finala, bi bil to neuspeh. \"Razumem navijače, a za zdaj nismo naredili še ničesar. Uvrstili smo se v osmino finala, to je bil naš osnovni cilj, a kakšen poseben uspeh to še ni. Zdaj bo za nas vsaka tekma finale,\" je povedal podajalec Dejan Vinčić, ki na tekmi s Francijo ni bil razpoložen, a je nato proti Nemčiji upravičil zaupanje selektorja Cretuja.\n\nV bloku Slovenija izrazito boljša\n\nPo predtekmovanju je bil najučinkovitejši v slovenski izbrani vrsti Tonček Štern z 49 točkami, sledi mu Klemen Čebulj s 44, ki pravi, da se mora Slovenija vesti, kot da tekme v skupinskem delu proti Nemčiji ni bilo. \"Ne smemo razmišljati o tem, kaj se je že dogajalo. Znova moramo iti v tekmo, kot smo šli, in izboljšati malenkosti, ki jih nismo opravili tako, kot smo bili dogovorjeni. Moramo iti v tekmo, kot da je ni bilo, in še enkrat premagati Nemčijo. V torek smo pobrali vse žoge, nobena ni padla na tla. Niso nas znali ustaviti v napadu, imeli so le en blok. Če bomo še naprej tako agresivni, nas bo težko ustaviti.\"\n\nNavijači bodo znova sedmi igralec\n\nPo četrtkovem večernem treningu v Stožicah, kjer bodo Slovenci pred tekmo osmine finala\n\nopravili še dva treninga, je prosti igralec Jani Kovačič poudaril, da se bodo Nemci drugače pripravili kot na prvi tekmi: \"Verjetno bodo pogledali zadnji obračun in skušali najti drugačno taktiko. To čaka tudi nas, tudi mi se bomo morali prilagoditi, igrati drugače. Vem, da bo dvorana znova polna in bodo navijači spet z nami. Vemo, da lahko ves čas računamo na njihovo podporo, tudi če bi nam v kakšnem delu tekme šlo malce slabše.\"\n\nNemci so uspeli v torek postaviti le en uspešen blok. Foto: OZS\n\nNemčija bo verjetno pokazala drug obraz\n\nSkrivnosti ni. \"Kar zadeva Nemce, poznamo tako rekoč vse, tako da nas težko presenetijo. Glede na to, da so že na prejšnji tekmi uporabili vse igralce s klopi in različne postavitve, težko kaj drugega spremenijo,\" je poudaril pomočnik selektorja Zoran Kedačič. Libero Jan Klobučar, ki ima izkušnje igranja v Nemčiji (tam je igral med letoma 2015 in 2017), je kljub vsemu previden: \"Ne smemo biti lahkomiselni. Moramo se zavedati, da bo pred nami neka druga Nemčija. Veliko bolje bodo igrali, vedo, kaj jih čaka v Stožicah, vedo, kakšno je tu vzdušje, saj so ga bili deležni in se bodo nanj pripravili. Čaka nas zelo težka tekma.\"\n\nV primeru zmage v četrtfinalu verjetno z Nizozemsko\n\nKer so nekateri navijači že prej kupili vstopnice, na katerih piše, da bo tekma ob 18.00, velja poudariti, da se bo začela pol ure prej. Ob morebitni zmagi bo Slovenija spočita pričakala četrtfinalni dvoboj proti Nizozemski ali Ukrajini. Ta dvoboj bo v ponedeljek ob 17.30. V Stožicah bosta v osmini finala še tekmi Italija – Kuba (sobota, 21.15) in Francija – Japonska (ponedeljek, 21.00). Preostale tekme bodo v Gliwicah na Poljskem, in sicer v nedeljo ZDA – Turčija (17.30) in Poljska – Tunizija (21.00) ter v torek Srbija – Argentina (17.30) in Brazilija – Iran (21.00).\n\nSlovenski odbojkarji želijo še nadgraditi torkovo predstavo proti Nemcem\n\nOSMINA FINALA, tabela, Ljubljana, sobota ob 17.30:\n\nSLOVENIJA - NEMČIJA\n\nPonedeljek ob 17.30:\n\nNIZOZEMSKA - UKRAJINA\n\nSobota ob 21.15:\n\nITALIJA - KUBA\n\nPonedeljek ob 21.00:\n\nFRANCIJA - JAPONSKA\n\nGliwice, nedelja ob 21.00:\n\nPOLJSKA - TUNIZIJA\n\nOb 17.30:\n\nZDA - TURČIJA\n\nTorek ob 17.30:\n\nSRBIJA - ARGENTINA\n\nOb 21.00:\n\nBRAZILIJA - IRAN",
    "Nemčija prevzela nadzor nad nemškima podružnicama Rosnefta": "Foto: EPA\n\nKot so sporočili z nemškega gospodarskega ministrstva, bosta družbi Rosneft Deutschland in RN Refining & Marketing pod skrbništvom državnega energetskega regulatorja Zvezne agencije za omrežja.\n\nS to potezo želi Berlin prevzeti nadzor in zagotoviti delovanje treh rafinerij v mestih Karlsruhe, Vohburg in Schwedt. Podjetji bosta morali sami kriti s tem povezane stroške, je poročala nemška tiskovna agencija DPA.\n\nPribližno 12 odstotkov nemških zmogljivosti za predelavo nafte je v rokah družbe Rosneft Deutschland, ki je s tem eno največjih podjetij za predelavo nafte v državi.\n\nSkrbništvo je odziv na grožnje varnosti oskrbe z energije in je nujno za ohranitev rafinerije v Schwedtu, so sporočili na ministrstvu. Dobavitelji, banke in podjetja na področju informacijske tehnologije namreč niso bili več pripravljeni sodelovati z družbo Rosneft.\n\nRafinerija Schwedt, ki leži blizu poljske meje, po poročanju francoske tiskovne agencije AFP dobavlja približno 90 odstotkov nafte, porabljene v Berlinu in okolici, vključno z mednarodnim letališčem Berlin-Brandenburg.\n\nPodoben ukrep je nemška vlada sprejela aprila, ko je začasno prevzela nadzor nad nemško podružnico družbe Gazprom.\n\nNemčija se je zaradi energetske krize znašla v velikih težavah, saj je močno odvisna od uvoza ruskega plina. Moskva je prek energetskih velikanov Rosneft in Gazprom v preteklih letih pridobila velik nadzor nad nemškimi naftnimi rafinerijami, plinovodi in drugo plinsko infrastrukturo, izpostavlja AFP.",
    "Brez obrambe, energije in s poraznim metom – Slovenci na EP z visokim porazom": "Slovenska košarkarska reprezentanca je na drugi tekmi v drugem delu kvalifikacij za svetovno prvenstvo 2023 visoko izgubila z Nemčijo. Tekma je bila odločena že po treh četrtinah, ko je bilo 61:44. Končni izid 90:71. Kar štirje nemški košarkarji so bili dvomestni, pri Sloveniji pa le Luka Dončić (23) in Mike Tobey (12).\n\nKvalifikacije za SP, drugi del, 2. krog: Nedelja, 28. avgust:\n\nNemčija : Slovenija 90:71\n\nSchröder 17, 10 as., Wagner 16, Obst 13, Voigtmann 11, 14 sk:, Dončić 23, 6 sk., 5 as., Tobey 12, G. Dragić 9, Murić 7\n\nFoto: Guliver Image V prvi peterki so tekmo začeli Aleksej Nikolić, Luka Dončić, Jaka Blažić, Vlatko Čančar in Mike Tobey. Luka je takoj pokazal svojo najlepšo potezo, tako imenovano \"step back\" trojko. In to dvakrat. Slovenija je povedla z 8:2. A njegovi soigralci v prvi četrtini niso bili tako natančni in Nemčija je v osmi minuti celo vodila s 15:14. Prvih 10 minut tekme se je vendarle končalo s prednostjo Slovenije z 20:17. Dončić je bil že dvomesten (11 točk).\n\nV drugi četrtini pa Dončić ni dal niti točke. Tisti dve Lukovi trojki z začetka tekme sta bili do 19. minute edini slovenski. Met za tri Slovenije: 2/12. V prvih sedmih minutah druge četrtine so dali le štiri točke. Ker so Nemci obenem odlično pobirali žoge v napadu (14 napadalnih skokov), so povedli tudi že na devet točk. Pred odhodom na glavni odmor so Slovenci zaostanek le omilili. Čančar je vendarle zadel za tri in Slovenijo približal na 31:33.\n\nFoto: Guliver Image Še slabša je bila tretja četrtina, Nemci so jo dobili z 28:13. V prvih petih minutah so naredili delni izid 15:5. Ob slabi obrambi so bili Slovenci še brez prave ideje, brez rešitve v napadu. Nato še preplah, ko je Dončić nerodno stopil in se prijel za gleženj. Moral je na klop. A očitno ni bilo hujšega, saj se je hitro vrnil na parket. A takrat je Slovenija zaostajala že s 40:55. Slovenija je iz igre metala le 37-odstotno, slabo tudi proste mete (5/13), tudi Dončić le 2/6. Za izid po 30 minutah 61:44 je Goran Dragić dosegel svoj sploh prvi koš na tekmi (1/8 iz igre).\n\nFoto: Guliver Image Zadnja četrtina je bila samo še formalnost. Za končni izid 90:71 so bili kar štirje nemški košarkarji dvomestni. Dennis Schröder je dal 17 točk in imel še 10 asistenc, dvojni dvojček je dosegel tudi Johannes Voigtmann (11 točk, 14 skokov). Pri Sloveniji sta bila dvomestna samo Dončić (23 točk) in Mike Tobey (12). Slovenija je iz igre metala 42-odstotno (odstotek je nekoliko popravila šele v zadnji četrtini, ko so Nemci popustili v obrambi), za tri točke 7/24, proste mete pa le 12/23.\n\nSlovenija je izgubila skok s 56 proti 27, Nemci so imeli v napadu 20 skokov, Slovenci štiri.\n\nFinska kot prva že na svetovnem prvenstvu\n\nV skupini J sta na prvih dveh mestih Nemčija in Finska, ki imata izkupiček 7-1, Slovenija je tretja s 5-3, Izrael in Švedska imata po tri zmage, Estonija pa dve. Na prvenstvo, ki bo avgusta in septembra prihodnje leto na Filipinih, Japonskem in v Indoneziji, se bodo uvrstile prve tri ekipe. Finci so si z zmago nad Estonijo (76:68) kot prvi v evropskih kvalifikacijah že zagotovili mesto na svetovnem prvenstvu.\n\nSlovenija bo 10. novembra gostovala v Izraelu, tri dni kasneje bo gostila Nemčijo, v februarskem ciklu pa jo čakata še preizkušnji z Estonijo v gosteh ter Izraelom doma. Slej ko prej bosta ključni tekmi z Izraelom, saj imajo varovanci Aleksandra Sekulića boljši medsebojni izkupiček s Švedsko, kar pomeni, da imajo ob istem številu točk pred slednjo tri zmage prednosti.\n\nZa selektorja Aleksandra Sekulića je bil to zadnji test pred začetkom evropskega prvenstva – Slovenija se bo v četrtek ob 17.15 najprej pomerila z Litvo. V prvem delu prvenstva jih v Kölnu čaka tudi tokratni nasprotnik Nemčija.",
    "Favorizirani Nemčija in Francija drevi po finale EP 2022": "Tretji petek v septembru prinaša polfinale evropskega prvenstva v košarki. Letošnji eurobasket bodo zaznamovale tri dobre znanke Slovenije. V današnjem prvem polfinalu (17.15) se bosta merili Poljska in Francija, zatem še Nemčija in Španija (20.30). Stavne hiše že poznajo svoja favorita za nastop v nedeljskem finalu eura 2022: to sta Francija in gostiteljica Nemčija, ki jima s kvotama 2,3 oziroma 2,85 pripisujejo največ možnosti za naslov prvaka.\n\nSlovenci premagali oba favorita\n\nŠpanija (4,65) in Poljska (11,5) naj bi imeli manjše možnosti za to, da bi na vrhu Evrope nasledili Slovenijo, ki je bila najboljša leta 2017. Zanimivo, izbranci selektorja Aleksandra Sekulića so na poti do četrtfinala premagali obe favoritinji za zlato – Nemčijo z izidom 88:80, Francijo z izidom 88:82. Ključne adute obeh favoritinj za vrh razkriva statistika.\n\nDennis Schröder bo drevi močno orožje Nemčije. FOTO: Oliver Behrendt/AFP\n\nNajveč točk in asistenc pri Nemčiji ima na računu Dennis Schröder (20,2 točke in 7,2 asistence, na fotografiji), največ skokov pa je v povprečju zbral Johannes Voigtmann (7,1). Največ točk za Francijo je doslej prispeval Evan Fournier (15, na fotografiji), prvi skakalec ekipe je Rudy Gobert (10,9) in asistent Thomas Heurtel (7,3). Finale (20.30) in tekma za bron (17.15) bosta v nedeljo.",
    "'Nemško gospodarstvo drsi v recesijo'": "V Nemčiji se krepi pesimizem glede prihodnjih mesecev. Inštitut Ifo opozarja, da nemško gospodarstvo drvi v recesijo. OECD pa napoveduje, da bo Nemčija vstopila v recesijo leta 2023. OECD je tudi sklestila napoved svetovne gospodarske rasti za leto 2023.\n\nRazpoloženje v nemškem gospodarstvu se je septembra poslabšalo, ugotavlja münchenski inštitut za gospodarske raziskave Ifo. Potem ko se je vrednost kazalnika gospodarske klime avgusta ustavila pri 88,6 točke, je septembra znašala 84,3 točke, kar je najnižje po maju 2020. Precej se je okrepil tudi pesimizem glede prihodnjih mesecev. \"Nemško gospodarstvo drsi v recesijo,\" ob tem opozarjajo na inštitutu Ifo. Organizacija za gospodarsko sodelovanje in razvoj (OECD) napoveduje, da bo Nemčija vstopila v recesijo leta 2023. Največje evropsko gospodarstvo naj bi se prihodnje leto skrčilo za 0,7 odstotka, kar je 2,4 odstotne točke manj od junijske napovedi.\n\nicon-expand Recesija FOTO: Shutterstock\n\nKazalnik v predelovalni industriji se je septembra opazno znižal. Z avgustovske -6,8 točke je padel na -14,2 točke. Podjetja so bila manj zadovoljna s trenutnim poslovanjem, precej pa so v skrbeh glede prihodnjih šestih mesecev. \"Nazadnje so bila pričakovanja tako pesimistična aprila 2020,\" ugotavljajo na inštitutu. Bistven padec je zabeležil tudi indeks v storitvenem sektorju. Ta se je septembra znižal z 1,4 na -8,9 točke. Gostinci pričakujejo, da se bodo razmere v prihodnjih mesecih še dodatno poslabšale. Razpoloženje v trgovini medtem še naprej nazaduje. Kazalnik je tam septembra znašal -32,3 točke (avgusta -25,8 točke). Prvič po februarju 2021 je kazalnik trenutnih razmer zdrsnil v negativno območje.\n\nPrav tako se je poslabšalo razpoloženje v gradbeništvu. Indeks je z avgustovskih -14,8 točke padel na -21,6 točke. Podjetja so bila manj zadovoljna s svojim trenutnim položajem, pričakovanja pa so bila bolj pesimistična kot v prejšnjem mesecu, navajajo v inštitutu Ifo. OECD znižala napoved svetovne gospodarske rasti za 2023 OECD je zaradi vojne v Ukrajini sklestila napoved svetovne gospodarske rasti za leto 2023. Ta naj bi bila 2,2-odstotna in ne 2,8-odstotna, kot je OECD napovedoval junija. Za letošnje leto OECD, ki predstavlja 38 najbolj razvitih držav, ohranja triodstotno napoved globalne gospodarske rasti. Ključni dejavnik, ki upočasnjuje svetovno gospodarsko rast, je vsesplošno zaostrovanje denarne politike, ki je posledica večjega preseganja inflacijskih ciljev od pričakovanega, so zapisali pri OECD. Vse več centralnih bank v boju z naraščajočo inflacijo namreč viša ključne obrestne mere.\n\nNapovedi za skoraj vse države v skupini 20 največjih gospodarstev so se v primerjavi z junijskimi zmanjšale, razen za Turčijo, Indonezijo in Veliko Britanijo. Za slednjo je sicer napovedana ničelna rast.",
    "Po spodleteli misiji Katar 2022 Norvežani velike upe polagajo v projekt Nemčija 2024": "David Brekalo (igra za Viking Stavanger na Norveškem) in soigralci so pred tremi meseci in pol v Oslu uspešno ustavili Erlinga Haalanda. Foto: EPA\n\n22-letni zvezdniški napadalec Manchester Cityja, ki bo popoldne igral v Stožicah, bo seveda največji magnet za ljubitelje nogometa, na zelenici največjega slovenskega stadiona pa bodo na tekmi predzadnjega kroga Lige narodov, kot kaže, lahko spremljali tudi Martina Ødegaarda.\n\nKapetan reprezentance in Arsenala je zaradi lažje poškodbe mečne mišice izpustil tekmo proti Brentfordu prejšnjo nedeljo v angleškem prvenstvu in se reprezentančnim pripravam po dodatnih pregledih v Londonu pridružil šele v četrtek, Ståle Solbakken pa je v petek zvečer po opravljenem zadnjem treningu norveške navijače razveselil s pozitivnimi informacijami. Dejal je, da bo presenečen, če v soboto ne bo igral. Ødegaard, ki je leta 2015 pri 16 letih in 157 dneh postal najmlajši debitant v zgodovini članskega moštva madridskega Reala, je v tej sezoni za topničarje zadel trikrat.\n\nZaradi poškodbe stegna je odpadel član Fenerbahčeja Joshua King, tako da sta izmed napadalcev poleg Haalanda v ekipi še Alexander Sørloth (Real Sociedad) in Jørgen Strand Larsen (Celta Vigo).\n\n\"Slovenci lahko doma kaznujejo katero koli ekipo\"\n\nSolbakken je opozoril, da Norveške ne čaka lahka tekma: \"Slovenija ima močne igralce na vseh položajih in tudi jasno identiteto. Poleg tega številni uspešno igrajo v svojih klubih. Dobri so v protinapadih in znajo igrati v dveh različnih sistemih, 4-4-2 in 3-5-2. Predvsem doma lahko kaznujejo katero koli ekipo, to se je videlo proti Srbiji. Tudi proti Švedski niso igrali tako slabo, kot bi lahko sklepali po izidu 0:2. Mislim, da bo to tesen in izenačen dvoboj. Sicer pa sem optimist, mislim, da bomo odigrali še dve dobri tekmi. Postali smo bolj kreativni in lahko dosegamo zadetke na različne načine, čeprav je seveda Erling pogosto zadnji pri žogi, a mora imeti tudi podporo drugih.\"\n\n\"Če sem iskren, nisem pričakoval, da bom v majici Cityja tako hitro dosegel 14 zadetkov (11 v Premier ligi je dodal tri v Ligi prvakov, op. a.). Toda ker sem prišel v ekipo, ki je v prejšnji sezoni samo v angleškem prvenstvu skupaj zbrala 99 golov, sem bil seveda prepričan, da moja strelska statistika ne bo slaba,\" je o odličnem začetku v novi sredini dejal Haaland. V reprezentanco je po svoji zamisli iz kluba kot tretjega fizioterapevta pripeljal Maria Pafundija, norveška nogometna zveza pa je prisluhnila njegovemu predlogu. Pafundi je že sodeloval z norveškimi kolesarji, od leta 2017 pa dela pri Manchester Cityju. Foto: Reuters\n\n\"Umiri se, Erling, prihajajo pomembnejše tekme\"\n\n9. junija so Slovenci v Oslu iztržili točko, ko so se s Skandinavci na stadionu Ullevaal razšli brez zadetkov (0:0). Na preostalih treh tekmah v letošnji Ligi narodov so Norvežani vselej zmagali, Haaland pa se je na vsaki vsaj enkrat vpisal med strelce. Skupaj je dosegel pet golov.\n\nV angleškem prvenstvu je na sedmih odigranih srečanjih zbral 11 zadetkov, nazadnje je mrežo zatresel prejšnjo nedeljo v Wolverhamptonu (0:3). \"Bil sem nekoliko zaskrbljen, ko sem spremljal tekmo, saj je pri vodstvu s 3:0 tekel kot norec, da bi dosegel še en gol. Pred televizorjem sem kričal: 'Umiri se, Erling, prihajajo pomembnejše tekme,'\" je Solbakken z nasmeškom povedal za norveško javno televizijo NRK.\n\n\"Zmagati na SP-ju bi bile največje sanje\"\n\nV sredo se je Haaland prvič po 30. maju in s tem prvič po prestopu k Cityju (za 60 milijonov evrov iz Borussie Dortmund) pojavil na novinarski konferenci reprezentance. Med drugim so ga povprašali, ali bi mu več pomenile lovorike s klubom ali osvojen naslov z Norveško na kakšnem velikem tekmovanju. \"Seveda si želim osvojiti vse. Toda zmagati na svetovnem prvenstvu z Norveško bi bile gotovo največje sanje,\" je odgovoril.\n\nSoočil se je tudi z nekaterimi manj prijetnimi vprašanji, predvsem glede vodstvenih struktur pri Cityju, ki prihajajo iz oblastnih krogov v Združenih arabskih emiratih. Pojavili so se očitki o hudih kršitvah človekovih pravic v tej državi in pranju denarja. \"To so precej težke obtožbe. Razmišljam predvsem o športnih stvareh. V City sem odšel, da bi se razvil v še boljšega nogometaša, tako sem delal v vseh klubih, v katere sem šel. Poleg tega sem celotno življenje navijač Cityja, saj je tam igral tudi moj oče. Za ta klub sem se odločil zaradi trenerja, soigralcev in podobnega,\" se Haaland ni želel zapletati v \"politična\" vprašanja.\n\n\"Človekove pravice so izjemno pomembne. Veliko je tem, ki so pomembne. Hkrati pa moramo razumeti, da je igralcem težko imeti mnenje o teh temah. Obstajajo velike, zapletene teme, o katerih si številni igralci težko oblikujejo mnenje. O teh temah je treba biti dobro obveščen in samozavesten,\" ga je v bran vzel reprezentančni soigralec, vezist Uniona iz Berlina Morten Thorsby. Podobno je razmišljal tudi Solbakken.\n\nStåle Solbakken meni, da na Norveškem premalo pozornosti posvečajo vprašanju, da bi uredili več igrišč z naravno travo. Ugotavlja, da tudi zaradi igre na umetni travi trpi vzgoja in razvoj pravih branilcev, kar se mu zdi najbolj skrb vzbujajoče: \"Na umetni travi se igra drugačen nogomet, tehnika je drugačna.\" Foto: TV Slovenija, zajem zaslona\n\nHaaland rojen en mesec po tekmi v Arnhemu\n\nNorveške ne bo na svetovnem prvenstvu čez dva meseca v Katarju (bila je tretja v kvalifikacijski skupini za Nizozemsko in Turčijo), veliko več pa v tej deželi pričakujejo od evropskega prvenstva čez dve leti v Nemčiji, za katero menijo, da bo izjemno pomembno za norveški nogomet. Če bo izbrana vrsta zasedla prvo mesto v svoji skupini v Ligi narodov, bo pot tja precej lažja. \"Tudi če igraš v Premier ligi ali druge velike klube, je ena največjih stvari nositi dres Norveške. In če hočeš biti eden izmed največjih na svetu, moraš reprezentanco popeljati na veliko tekmovanje,\" je jasen Solbakken.\n\nNazadnje so norveški navijači svojo reprezentanco na največjih odrih spremljali na evropskem prvenstvu pred 22 leti v Belgiji in na Nizozemskem, njen zadnji tekmec pa je bila ravno Slovenija. Haaland se je rodil natanko mesec dni po dvoboju v Arnhemu 21. junija 2000.\n\nSolbakken: Nismo več le smučarski narod\n\nLiga narodov\n\nLiga B, skupina 4\n\n5. krog, danes ob 18.00:\n\nSLOVENIJA – NORVEŠKA\n\nOb 20.45:\n\nSRBIJA – ŠVEDSKA\n\n6. krog, torek ob 20.45:\n\nŠVEDSKA – SLOVENIJA\n\nNORVEŠKA – SRBIJA",
    "Nemčija se je dokončno umaknila iz lastništva Lufthanse": "Nemčija je v lastništvo Lufthanse vstopila spomladi 2020, in sicer zaradi velikih težav, v katerih se je letalska družba znašla zaradi omejitev ob izbruhu pandemije covida-19, poročajo tuje tiskovne agencije. Tedaj so se namreč meje med državami po svetu zaprle, letala so ostala na tleh, številni zaposleni v letalskem sektorju pa so izgubili delo.\n\nDa bi Lufthanso rešila pred bankrotom, je nemška vlada v okviru dogovora o devet milijard evrov vredni državni pomoči-– ki je bila že vrnjena – kupila 20-odstotni delež podjetja. Pri tem se je zavezala, da bo iz lastništva izstopila do oktobra 2023.\n\nKer pa je letalska panoga ob vnovičnem razcvetu turizma okrevala, je Berlin že novembra lani začel prodajati svoj delež v Lufthansi. Preostal mu je le še 6,2-odstotni delež, ki ga je prodal v torek, so danes dejali v letalskem prevozniku.\n\nIzvršni direktor Lufthanse Carsten Spohr je ob tem poudaril, da je stabilizacija družbe uspešno zaključena in da se je posel ugodno izšel za državo in s tem za davkoplačevalce.\n\nLufthansa je avgusta prvič po pandemiji poročala o čistem dobičku. V drugem četrtletju ga je vknjižila za 259 milijonov evrov.\n\nLeta 2020 je skupina, pod katere okrilje sodijo Eurowings, Austrian, Swiss in Brussels Airlines, zabeležila 6,7 milijarde evrov čiste izgube, leta 2021 pa je ta znašala 2,2 milijarde evrov.",
    "Nemci zagrozili, a Slovenci med osem na svetu!": "Slovenska odbojkarska reprezentanca je v osmini finala svetovnega prvenstva v odbojki v Stožicah s 3:1 (18, 19, -21, 22)premagala reprezentanco Nemčije. Četrtfinalni obračun bodo Slovenci igrali v sredo ob 21. uri, nasprotnik bo zmagovalec dvoboja Nizozemska - Ukrajina.\n\nSlovenija je (pričakovano) imela z Nemčijo več dela kot v skupinskem delu, ko jo je zmlela s 3:0. Tokrat so Slovenci z izjemno igro v uvodnih dveh nizih hitro povedli z 2:0 v nizih, a so nato ob boljšem začetnem udarcu Nemcev popustili v tretjem, ki so ga nasprotniki dobili s 25:21. Sledil je odličen odgovor slovenske reprezentance v četrtem, Nemci so sicer nekoliko zagrozili v zaključku niza, a Slovenci so vendarle uspeli zaključiti dvoboj sebi v prid.\n\nSlovenci so tekmo osmine finala svetovnega prvenstva v odbojki, ki ga gostita Poljska in Slovenija, v Stožicah začeli zelo nezbrano. Povsem drugače kot tisto tekmo skupinskega dela z Nemčijo, ki so jo Slovenci v žep pospravili s 3:0. Nemci so uvodoma pokazali več zbranosti pri sprejemu in na mreži ter tako povedli s 6:3. A Slovenci se izziva niso ustrašili, postopoma so zakrpali luknje na parketu in Nemce ujeli pri izidu 7:7. Nato je steklo tako pri servisu kot v bloku in Slovenija je v prvem nizu prišla do vodstva s 15:10, nato pa še z 18:12, ko je drugič s 'time-outom' moral reagirati selektor Nemčije Michał Jerzy Winiarski. A to ni pomagalo, prednost Slovenije je še narasla, in sicer je na semaforju pisalo že 24:15 za Slovenijo. A nato so sledile tri zaporedne točke Nemčije, reagirati je moral selektor Slovenije Gheorghe Crețu. Premor je pomagal, sledila je napaka Nemcev na servisu in prvi niz je pripadel Sloveniji (25:18).\n\nEpa\n\nSlovenija je drugi niz v polnih Stožicah začela bistveno bolje kot prvega, najprej povedla z 2:0, nato pa še s 6:3. Nemci so se sicer uspeli približati na 5:6, a je nato Slovenija z dvema zaporednima točkama prešla v vodstvo z 8:5. Razigral se je Tine Urnaut, za katerega Nemci niso našli prave rešitve. Slovenija je vzdrževala dve oz. tri točke prednosti, po novem dobrem napadu Klemna Čebulja je na semaforju pisalo 12:9. Po asu Tončka Šterna za vodstvo s 14:11 je selektor Nemčije znova moral poseči po 'time-outu'. Ta ni pomagal, Čebulj je zablestel na servisu in Slovenci so povedli s 17:12. Nemci so se v nadaljevanju malce približali, toda Slovenci so odgovorili z odličnim zaključkom in pod streho pospravili tudi drugi niz, tega so dobili z izidom 25:19.\n\nEpa\n\nKo je Slovenija povedla z 2:1 v tretjem nizu, se je zdelo, da se začenja še zadnji sprehod do četrtfinala, toda pregovorno neumorni Nemci se niso predali in zaigrali bistveno bolje. Tako so povedli s 6:2 in nato še z 9:4, ko je moral reagirati selektor Slovenije s 'time-outom'. Premor je pomagal, z dvema zaporednima točkama so se Slovenci približali na 7:9, nato pa še bliže, in sicer na 9:10. Po zvitem zaključku kapetana Urnauta je sledilo izenačenje na 11:11. Po napaki nemškega napada je Slovenija po daljšem času v tretjem nizu spet povedla s 14:13. A Nemci so še enkrat vrnili, na servisu zaigrali bolje in povedli z 18:16, reagirati je moral selektor Slovenije Crețu. Magična palica romunskega stratega se je znova zasvetila, Slovenija je prišla do izenačenja na 18:18. Sledile so nove črne minute, Nemci so prek Lukasa Kampe nova odlično servirali in prišli do vodstva z 22:19. Nemci so varno pripeljali tretji niz pod streho, dobili so ga z rezultatom 25:21.\n\nPo izgubljenem tretjem nizu je bilo jasno, da so se v glavah slovenskih odbojkarjev začeli pojavljati številni vprašaji. To se je kazalo tudi na parketu, saj smo spremljali toplo-hladno predstavo Slovencev. Najprej so povedli s 3:2, nato pa so Nemci odgovorili s tremi zaporednimi točkami za vodstvo s 5:3. Slovenci so se vrnili in po 'zabijanju' Tončka Šterna je na semaforju pisalo 6:6. Slovenci so nato povsem zagospodarili na igrišču in Nemcem ušli na tri točke razlike (10:7). S 'time-outom' je reagiral selektor Nemčije. Ta ni zalegel, Slovenija je zaigrala še bolje in prišla do vodstva 14:9, ko je spet reagiral Winiarski. A Slovenije premor ni zmedel, še povišala je vodstvo, in sicer na 19:13. A žilavi Nemci se še enkrat več niso predali, uspeli znižati zaostanek na 22:23, toda sledil je odličen odgovor Slovencev za zmago v četrtem nizu s 25:22. Skupno se je tako Slovenija razveselila uvrstitve v četrtfinale s 3:1 v nizih. A tekma je bila težja, kot se zdi na prvi pogled.\n\nEpa\n\nSP v odbojki, osmina finala, dvorana Stožice:\n\nSlovenija - Nemčija 3:1* (25:18, 25:19, 21:25, 25:22)\n\n*rezultat v nizih",
    "Konec velikih sanj Madžarov, strelska poslastica na Otoku": "Kapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje.\n\nKapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje. Foto: Guliverimage\n\nZačel se je zadnji krog lige narodov. V skupini A3 je prvo mesto in vstopnico za zaključni turnir po zmagi z 2:0 nad Madžarsko osvojila Italija, na drugem obračunu skupine pa sta se Anglija in Nemčija razšli z remijem (3:3). Kot prvi sta se na zaključni turnir, kjer se bodo junija 2023 potegovali za lovoriko, že v nedeljo uvrstili Hrvaška in Nizozemska. \"Ognjeni\" so na Dunaju pred kar 20 tisoč hrvaškimi navijači premagali Avstrijo in zadržali prednost pred Dansko, ki je bila še drugič letos boljša od Francije. Sosedski derbi med Nizozemsko in Belgijo je pripadel gostiteljem. Slovenija se bo za obstanek v skupini B potegovala v torek. Kekova četa potrebuje za ohranitev tretjega mesta na Švedskem vsaj točko.\n\nTretja izvedba lige narodov gre počasi h koncu. Slovenija letos prvič nastopa v drugi kakovostno najmočnejši skupini, po petih krogih pa je v družbi Srbije, Norveške in Švedske osvojila pet točk, kar zadošča za tretje mesto. Če ga bo hotela ubraniti, bo morala v torek v Solni, kjer gostuje pri Švedih, ostati neporažena. Izbranci Matjaža Keka odhajajo v Skandinavijo dobro razpoloženi. V soboto so v polnih Stožicah premagali Norveško (2:1), mladi as Benjamin Šeško pa je v obračunu napadalcev zasenčil svetovnega zvezdnika Erlinga Brauta Haalanda. Posavec je prispeval zadetek in podajo, prvi gol za Slovenijo pa je prispeval Andraž Šporar. Ljubljančana zaradi kazni rumenih kartonov v torek ne bo na igrišču, zaradi podobnega razloga ne bo smel nastopiti tudi Jasmin Kurtić.\n\nV torek bosta za prvo mesto v skupini B4 obračunali Norveška in Srbija. Vikingi so zaradi zmage v Beogradu (1:0) v prednosti, tako da jim za prvo mesto, s tem pa tudi napredovanje v elitno skupino A, zadošča že točka. V Oslu se obeta obračun najboljših strelcev lige narodov, Erlinga Haalanda (6 zadetkov) in Aleksandra Mitrovića (5).\n\nLiga narodov, 6. krog: Liga B:\n\nSkupina 4:\n\nTorek, 27. september:\n\n20.45 Norveška – Srbija\n\n20.45 Švedska – Slovenija Lestvica:\n\n1. Srbija 5 tekem – 10 točk\n\n2. Norveška 5 – 10\n\n3. Slovenija 5 – 5\n\n4. Švedska 5 – 3\n\nItalijani končali sanje Madžarov\n\nDanes je bilo zelo zanimivo v Budimpešti. V skupini A3 si je v zadnjem krogu vstopnico za zaključni turnir v neposrednem obračunu z zmago nad Madžarsko z 2:0 zagotovila Italija. Madžarska je bila po petih krogih presenetljivo najboljša ekipa v skupini A3, na koncu pa se je morala zadovoljiti z drugim mestom, za kaj več bi sicer Madžarom zadoščal že remi.\n\nOd elitne skupine lige narodov se poslavlja Anglija. Ta bo v zadnjem krogu na Wembleyju gostila Nemčijo, ki je v prejšnjem krogu doživela prvi poraz pod vodstvom Hansija Flicka. Elf je doma nepričakovano v Leipzigu izgubil proti Madžarski, ki se spogleduje z enim največjih podvigov od časov slovite ''madžarske konjenice'' s Ferencom Puskasom na čelu.\n\nV torek se bo odločalo o najboljšem tudi v skupini A2. Vodilni Portugalski bo skušala prekrižati načrte Španija. Obeta se vroč sosedski spopad v Bragi, Španci pa za skok na prvo mesto potrebujejo nujno zmago.\n\nKot prva na zaključni turnir Hrvaška in Nizozemska\n\nLe sedem minut po vstopu v igro je zadetek za Hrvaško dosegel Marko Livaja in si prislužil čestitke kapetana Luke Modrića. Foto: Reuters V nedeljo se je o zmagovalcih odločalo v dveh skupinah iz najmočnejše divizije A. Vodilna Hrvaška je v skupini A1 na Dunaju premagala Avstrijo (3:1), se ji maščevala za visok poraz v Osijeku (0:3), po zaslugi že četrte zaporedne zmage v ligi narodov pa je zadržala prvo mesto in se uvrstila na zaključni turnir.\n\nHrvaško je že v 6. minuti popeljal v vodstvo zimzeleni kapetan Luka Modrić, a veselje svetovnih podprvakov, ki jih je na stadionu Ernst Happel bodrilo 20 tisoč glasnih hrvaških navijačev, ni trajalo dolgo. Christoph Baumgartner je le tri minute pozneje izenačil, nato so gostitelji še nekajkrat nevarno ogrozili vrata gostov, a se je izkazal hrvaški vratar Dominik Livaković. V drugi polovici drugega polčasa so Hrvati po zadetkih rezervista Marka Livaje, soigralca Jana Mlakarja pri splitskem Hajduku, ter Dejana Lovrena prišli do prepričljive zmage.\n\nDancem ni pomagala še ena zmaga nad svetovnimi prvaki\n\nAndreas Olsen je tik pred koncem prvega polčasa podvojil prednost Danske, ki je premagala svetovne prvake z 2:0. Foto: Reuters Zaključni turnir lige narodov bo potekal junija 2023, na njem pa se bodo štiri zmagovalke A skupin potegovale za lovoriko, ki jo je nazadnje osvojila Francija. Slednja se je letos komaj rešila izpada iz druščine najboljših. Danska jo je še drugič letos ugnala. V Köbenhavnu je zmagala z 2:0, oba zadetka pa sta bila dosežena še v prvem polčasu. Če bi Avstrija v nedeljo ugnala Hrvaško, bi tako galski petelini šli po stopinjah Anglije in izpadli iz skupine A.\n\nPoleg Hrvaške si je nastop na zaključnem turnirju zagotovila še Nizozemska. Še drugič letos je premagala sosedo Belgijo. Zmagoviti zadetek je dosegel branilec Liverpoola Virgil Van Dijk, Poljska pa je na drugi tekmi v gosteh odpravila Wales.",
    "Scholz zagotavlja, da je energetska oskrba Nemčije pozimi zagotovljena": "Gradnja terminala za utekočinjen plin na severu Nemčije. Foto: Reuters\n\nVlada bo po besedah Scholza zagotovila, da bodo preostale jedrske elektrarne lahko obratovale do marca prihodnje leto, s čimer se bodo preprečili izpadi električne energije.\n\nPrejšnji teden je nemški gospodarski minister Robert Habeck napovedal, da bosta jedrski elektrarni Isar II na Bavarskem in Neckarwestheim v zvezni deželi Baden - Württemberg na jugozahodu države ostali v stanju pripravljenosti do sredine aprila 2023, če se bo to zimo pokazala potreba po stabilizaciji električnega omrežja na jugu Nemčije. Prvotno je bilo predvideno, da bosta elektrarni zaprti ob koncu letošnjega leta.\n\nScholz je v govoru na konvenciji delodajalcev v Berlinu poudaril, da se na severu Nemčije gradi več terminalov za utekočinjeni zemeljski plin. \"Prvi med njimi bo za začetek obratovanja pripravljen januarja prihodnje leto,\" je dejal.\n\nPo besedah Scholza bodo te nove možnosti Nemčiji do konca prihodnjega leta omogočile uvoz vsega potrebnega plina \"neodvisno od Rusije\".\n\nScholz je dejal, da bo imela Nemčija vso potrebno infrastrukturo za uvoz vsega plina, ki ga potrebuje, do konca leta 2023. Foto: Reuters\n\n\"Vodik plin prihodnosti\"\n\nPrav tako je poudaril, da bo Nemčija s pomočjo že sprejetih vladnih ukrepov za skladiščenje plina lahko preživela zimo. Kot je ob tem dodal, vlada v Berlinu še naprej išče načine za znižanje stroškov energije za potrošnike in podjetja.\n\nKot poroča Reuters, je Nemčija svoja skladišča plina zapolnila do 88 odstotkov zmogljivosti.\n\nNemčija je nameravala v okviru t. i. energetskega prehoda tri jedrske elektrarne dokončno ustaviti do konca tega leta v skladu z odločitvijo, ki sega še v čas vlade Angele Merkel.\n\nToda zaradi zmanjšanja dobav ruskega plina in visokega porasta cen energentov se vedno več politikov zavzema za podaljšanje njihove obratovalne dobe, češ da bi to pomenilo alternativo v primeru pomanjkanja oskrbe z zemeljskim plinom to zimo.\n\nRusija je skoraj v celoti prekinila dobave zemeljskega plina Nemčiji, kar je po mnenju nemških uradnikov način kaznovanja Berlin za njegovo podporo Ukrajini in sodelovanje pri sankcijah proti Moskvi zaradi invazije na njeno sosedo.\n\nScholz je napovedal razcvet pridobivanja vodika, ki ga je označil za \"plin prihodnosti\". Prejšnji mesec je med obiskom Kanade podpisal dogovor o vzpostavitvi dobavnih za verig. Kanada in Nemčija se tudi dogovarjata o gradnji terminalov za utekočinjen plin na kanadski atlantski obali v prihodnjih petih letih.",
    "Drama! Dončić prvi skočil na parket po tekmi Nemčija - Litva in pomagal poškodovanemu igralcu! (video)": "Poteza Luke Dončića ni ostala neopažena.\n\nPred tekmo Slovenije in Bosne in Hercegovine je bila v Kölnu na sporedu tekma med Litvo in Nemčijo. Gostitelji so slavili po dveh podaljških, čisto po zadnjem sodniškem žvižgu pa je na parketu zavladala panika. Še več, Luka Dončić, ki si je dvoboj ogledal v živo, je videl, da je v zadnjem napadu na tekmi Martynas Echodas z glavo trčil v soigralca in obležal na tleh. Slovenski zvezdnik je bil prvi, ki je s tribune skočil na parket in opozoril Litovce, da je z njihovim igralcem nekaj narobe. Na pomoč je nemudoma priskočila tudi zdravniška ekipa, Dončićeva reakcija pa se je izkazala za pravilno, saj je Echodasu iz nosu močno tekla kri. Slednjega so oskrbeli še na parketu, na srečo pa ni bilo nič hujšega in je sam lahko zapustil prizorišče.\n\n\n\nČe se vam posnetek spodaj ne prikaže, potem si ga lahko ogledate na TEJ POVEZAVI, na Dončića bodite pozorni v ozadju in v sedmi sekundi posnetka.",
    "Dirka, s katero je Schumacher tlakoval pot do statusa ikone": "Na koledarju dirk formule 1 za sezono 2023 je rekordnih 24 dirk, a od tega le devet v Evropi, na celini, kjer je avtomotošport doma. Še tretje leto zapored bo brez dirke Nemčija, ki je imela dolga leta celo dve dirki. Stari Nordschleife je bil desetletja dirkališče brez primere, a tudi moderni Nürburgring je v drugi polovici 90. let in v začetku novega tisočletja ponudil nekaj nepozabnih spektaklov. Leta 1995 si je z mojstrsko vožnjo zmago in tudi drugi naslov priboril Michael Schumaher, pri čemer je imel za zmago precej nepričakovanega tekmeca.\n\nNa koledarju dirk formule 1 za sezono 2023 je rekordnih 24 dirk, a od tega le devet v Evropi, na celini, kjer je avtomotošport doma. Še tretje leto zapored bo brez dirke Nemčija, ki je imela dolga leta celo dve. Stari Nordschleife je bil desetletja dirkališče brez primere, a tudi moderni Nürburgring je v drugi polovici 90. let in v začetku novega tisočletja ponudil nekaj nepozabnih dirk. Leta 1995 si je z mojstrsko vožnjo zmago in tudi drugi naslov priboril Michael Schumaher, pri čemer je imel za zmago nepričakovanega tekmeca.\n\nNa Nürburgringu 41 dirk formule 1\n\nSchumacher je na Nürburgringu zmagal petkrat, zadnjič leta 2006. Foto: Guliver Image V pogorju Eifel so na 20-kilometrskem Nordschleifu dirkali že pred drugo svetovno vojno, od leta 1951, od druge sezone svetovnega prvenstva, pa je bil na koledarju formule 1. Pa do leta 1976, ko je \"zeleni pekel\" za vse hitrejše dirkalnike postal prenevaren. Velika nagrada Nemčije se je preselila na Hockenheimring. Sredi 80. let je Nemčija dobila dve dirki, ko so se vrnili v Eifel na krajše, moderno in varnejše dirkališče Nürburgring. Pod nazivom VN Luksemburga in pozneje VN Evrope so na njem redno dirkali do leta 2007. Bankrot dirkališča in finančne težave nemške zveze so privedle do tega, da sta si v naslednjih letih Hockenheim in Nürburg izmenjevala nemško veliko nagrado. Še zadnjič je bil Nürburgring na koledarju leta 2013, ko je 40. dirko na tem prizorišču dobil Sebastian Vettel (Red Bull). V Hockenheimu pa je bila dirka formule 1 nazadnje leta 1999. Nürburgring je vendarle gostil še eno dirko - v koronskem letu 2020 veliko nagrado Eifla, ko je bil eno redkih dirkališč, ki je v tistem letu lahko izpeljalo dirko pod strogimi protikoronskimi omejitvami.\n\nF1 brez dirke v Nemčiji, tudi brez dirkača?\n\nNa Nürburgringu je zmagal tudi Sebastian Vettel, ki po letošnji sezoni končuje kariero. Lahko se zgodi, da bo Nemčija ostala brez voznika v formuli 1. Mick Schumacher še nima sedeža za 2023. Foto: Guliver Image Formula 1 torej kljub letos kar 22 dirk dolgi sezoni, naslednje leto pa rekordni 24 dirk dolgi sezoni, nima več VN Nemčije. Pa je Nemčija vsaj v zadnjih 30 letih ena najuspešnejših držav v tem tekmovanju. Schumacher in Vettel sta ji pridirkala 12 naslovov prvaka. Skupaj imajo Nemci od leta 1951 179 zmag. Je pa res, da utegne Nemčija naslednje leto ostati tudi brez svojega voznika. Vettel končuje kariero, Mick Schumacher pa še nima zagotovljenega sedeža. Letos je dve dirki kot zamenjava odpeljal Nico Hülkenberg, ki pa že od leta 2019 nima rednega sedeža. Ko je bila dirka na Nürburgringu v drugi polovici 90. let na sporedu v tem času leta, torej konec septembra oziroma v začetku oktobra, so se na njem lomila prvenstva.\n\nNürburgring 1995: Alesi z enim postankom proti Schumacherju s tremi\n\nDirko na Nürburgringu leta 1995 je dobil Schumacher, takrat še voznik Benettona. Foto: Guliver Image Prvega oktobra leta 1995 je bila VN Evrope 14. od 17 dirk sezone. Dobil jo je Michael Schumacher in imel pred zadnjimi tremi dirkami težko ulovljivih 27 točk prednost (takrat je zmagovalec dobil deset točk). A bil je šele na tretjem štartnem mestu, s svojim Benettonom za favoriziranima Williamsoma Davida Coultharda in Damona Hilla. A to je bila dirka, ki sta jo zaznamovala Schumacher in Jean Alesi s Ferrarijem. Voznika, ki sta po sezoni nato zamenjala dirkalnika. Schumacher je z drugim naslovom prestopil k Ferrariju.\n\nDirka se je začela na še rahlo mokri stezi in vozniki Ferrarija ter McLarna so tvegali s pnevmatikami za suho stezo. Mark Blundell in Mika Häkkinen sta imela z McLarnom pri tem ogromno težav, Alesi pa je prikazal pravo mojstrstvo vožnje na mokrem. Še ekipnemu kolegu Gerhardu Bergerju se je odpeljal na 15 sekund, pri čemer je imel težji dirkalnik, saj so se pri njem odločili za samo en postanek, za samo eno dolivanje goriva. Medtem so ostali dirkači po pnevmatike brez profila zapeljali šele po desetih krogih. Schumacher in Hill sta v uvodnih krogih obtičala za počasnim Coulthardom. Tako je imel Alesi sredi dirke pred prvim zasledovalcem kar 45 sekund prednosti.\n\nDirka se je začela lomiti v 34. krogu, ko je Alesi zapeljal na svoj prvi in edini postanek, Schumacher pa na drugega od treh. Francoz se je na stezo vrnil 30 sekund pred Nemca, a tik pred Hilla, ki je bil še brez drugega postanka. Britanec je nekaj krogov pozneje poskušal s prehitevanjem, a pri tem zadel v Alesija in s poškodovanim prednjim krilcem ostal brez možnosti za zmago. V 58. krogu se je Hill še zavrtel in končal v zaščitnih gumah. To je bila zanj tudi usodna napaka v boju za prvaka.\n\nTri kroge pred ciljem Schumacher napadel v zadnji šikani\n\nSchumacher je imel tako ob drugačni taktiki postankov 32 krogov pred karirasto zastavo 30 sekund zaostanka. Zdelo se je, da Alesiju druge zmage v sezoni in tudi druge v karieri ne more vzeti. A je Nemec z mnogo lažjim dirkalnikom (takrat se je med dirko ob postankih še dolivalo gorivo) vozil po skoraj dve sekundi na krog hitreje. In 15 krogov pred ciljem je Francoza ujel. In takrat je Schumacher zapeljal še na tretji postanek.\n\nZdaj je bil njegov zaostanek 22 sekund. In nadoknadil je tudi te. Ker je imel Alesi še težave s prehitevanji zaostalih za krog v vsega 12 krogih. Čeprav dirkaču Benettona ob odstopu Hilla ni bilo treba tvegati s prehitevanjem za zmago, je to tri kroge pred karirasto zastavo storil. In to kar po zunanji strani zadnji šikane. Posnetek si lahko ogledate tukaj. Schumacher je tako zmagal sedmič v sezoni in osvojil novih deset točk. Hill, ki je zadnje kroge dirke gledal ob progi, je svojemu velikemu tekmecu zaploskal. Alesi je osvojil drugo mesto, Coulthard z zaostankom 35 sekund tretjega.\n\nSchumacher in Alesi kolo ob kolesu - malo sta tudi zadela - v zadnji šikani na Nürburgringu. Foto: Guliver Image\n\n\"Navijači so me ponesli in napadel sem za zmago\"\n\nDirko je večina novinarjev označila za najboljšo v sezoni, Schumacherjev nastop pa kot dokaz, da je eden najboljših voznikov v tekmovanju.\n\n\"Odločil sem se, da na začetku dirke ne bom tvegal z gumami na suhi stezi, saj se dirkalnik ne bi obnašal dobro, pa še zaradi prvenstva nisem želel tvegati. Ko sem videl, da je Damon odstopil, sem se moral odločiti, ali naj ostanem drugi ali poskusim zmagati. Navijači so me ponesli in napadel sem za zmago. Jean se je dobro branil, a prehitevanje vseeno ni bilo tvegano. Na zunanji strani mi je pustil dovolj prostora. Malo sva se sicer dotaknila z gumami. Zame je noro, da sem letos zmagal na veliki nagradi Nemčije, Belgije in Monaka ter zdaj še na dirki v Nemčiji. Dobil sem torej vse štiri domače dirke. Zelo sem srečen,\" je po dirki z velikim nasmehom pripovedoval Schumacher.",
    "Puščanje v jedrski elektrarni na jugu Nemčije": "Nemška jedrska elektrarna Isar 2 bo zaprta za teden dni, da odpravijo napako, ki je povzročila puščanje v enem od ventilov, je v ponedeljek sporočilo nemško ministrstvo za okolje.\n\nElektrarna Isar 2, ki stoji v južni zvezni državi Bavarska, naj bi konec letošnjega leta prenehala delovati v skladu z načrtom Nemčije za postopno opuščanje jedrske energije. Toda vojna v Ukrajini in poznejši upad uvoza energije iz Rusije sta spodbudila spremembo politike. Nemčija zdaj načrtuje, da dva od treh preostalih reaktorjev, vključno z Isar 2, ostaneta v pripravljenosti do prihodnjega leta, poroča Reuters.\n\nPotrebno je enotedensko zaprtje elektrarne\n\nMinistrstvo za okolje je sporočilo, da je v oktobru potrebno enotedensko obdobje popravil v elektrarni Isar 2, ki jo upravlja hčerinska družba E.ON PreussenElektra. Tiskovni predstavnik E.ON je prepričan, da se bo z vlado mogoče dogovoriti o okviru, ki bo omogočil, da Isar 2 po 31. decembru v Nemčiji poveča varnost oskrbe z električno energijo. \"Zaradi potrebnega časa pa je zdaj nujno, da politične razprave, ki se nadaljujejo, hitro privedejo do jasnega rezultata in da vsi vpleteni čim prej ustvarijo varnost načrtovanja,\" je dodal.\n\nNemško ministrstvo za okolje je sporočilo, da skupaj z ministrstvom za gospodarstvo \"proučuje novi položaj in njegove posledice za načrtovanje in izvajanje rezerve pripravljenosti\" razvoja Isar 2. Spletno mesto za preglednost EEX, kjer morajo operaterji objaviti obvezna sporočila o izpadih elektrarn na veleprodajni trg električne energije, ni prikazalo vnosa o Isar 2 za mesec oktober. Tiskovni predstavnik E.ON je dejal, da je o tem že obvestil oblasti, kot to zahteva nemška zakonodaja.",
    "V Nemčiji enotni, mobilizacija napaka in znak šibkosti": "Nemška politika, vsaj tista sredinska, si je enotna. Napoved ruskega predsednika Vladimirja Putina o mobilizaciji 300.000 rezervistov z vojaškimi izkušnjami je velika napaka, znak šibkosti in pomeni nadaljnjo eskalacijo konflikta. Ne glede na grožnje, ki jih je Zahodu izrekel Putin, pa tako kancler Olaf Scholz kot njegova vladna ekipa, pa tudi v največji opozicijski stranki CDU zagotavljajo nadaljnjo podporo Ukrajini v orožju, finančnih sredstvih in humanitarni pomoči.\n\nNapovedana delna mobilizacija lahko pomeni le, da je Rusija neuspešna pri napadu na Ukrajino, je Putinovo napoved komentiral nemški kancler Olaf Scholz in dodal, da ta poteza tudi kaže, kako uspešna je Ukrajina, tudi s pomočjo dobav orožja zahodnih zaveznic pri obrambi svojega ozemlja in svoje suverenosti. Podobno je ocenil tudi minister za gospodarstvo in podnebne politike Robert Habeck, ki pa je hkrati napovedal, da bodo v vladi to potezo še podrobno preučili. V vsakem primeru pa bo Nemčija še naprej pomagala Ukrajini z orožjem, finančnimi sredstvi in humanitarno pomočjo.\n\nV opozicijski CDU so prepričani, da bi morala zdaj Nemčija še okrepiti svojo pomoč Ukrajini in ji dobaviti tudi tanke. Zvezni poslanec CDU Roderich Kiesewetter je ocenil, da se ne smemo pustiti ustrahovati in izsiljevati, saj bo sicer v naslednjem koraku Putin napadel baltiške države. In še, da napoved o delni mobilizaciji priča tudi o trenjih in napetostih v Kremlju. V CDU in koalicijski liberalni FDP že dlje časa pritiskajo na kanclerja, da odobri dobavo tankov Ukrajini, a v vladi vztrajajo, da je to mogoče le v dogovoru z zavezniki. Ministrica za zunanje zadeve Annalena Baerbock je ob tem pojasnila, da sodobnejša oborožitev zahteva dolgotrajno izobraževanje vojakov, prav tako dodatne oskrbne linije in servisiranje ob okvarah. Odločitev je tako odvisna tudi od tega, ali Ukrajinci lahko takšno orožje sploh učinkovito uporabijo.\n\nNemci stopili na prste Usmanovu\n\nMed parlamentarnimi strankami v Nemčiji so le skrajno desno (Alternativa za Nemčijo) in skrajno levo (Levica) prepričani, da dobave orožja niso prava pot in da bi se morali vrniti za pogajalsko mizo. V AfD so se te dni na poziv Rusije celo odpravili na obisk na zasedena območja v Ukrajini, a so pot zaradi ostrih kritik tudi znotraj stranke predčasno prekinili. V vodstvu stranke se medtem branijo, da je šlo za samostojno odločitev nekaterih poslancev in da poti ne podpirajo niti odločitev ne odraža stališč stranke.\n\nRuski predsednik Vladimir Putin in oligarh Ališer Usmanov leta 2018 v Moskvi. FOTO: REUTERS\n\nV Nemčiji je danes odmeval še en dogodek, in sicer policijska preiskava posestva ruskega oligarha uzbeških korenin Ališerja Usmanova ob jezeru Tegernsee južno od Münchna. Usmanov, ki sodi v najožji Putinov krog in je eden najbogatejših ljudi na svetu, naj bi imel v Nemčiji več deset nepremičnin, vključno z vilo ob jezeru Tegernsee, ki je tudi sicer priljubljena lokacija med ruskimi bogataši. Sumijo ga utaje prek pol milijarde evrov davkov in pranja denarja. Po poročanju časnika Der Spiegel je Nemčija sicer doslej na podlagi sankcij zasegla vsega 4,8 milijarde evrov ruskega premoženja. Okoli 2,2 milijarde denarnih sredstev, dobro milijardo je premičnega premoženja, kot so avtomobili in jahte, preostalo pa predstavljajo nepremičnine in drugo premoženje. Usmanov naj bi imel v Nemčiji več kot 20 nepremičnin, v raciji pa je sodelovalo okoli 250 policistov.",
    "Norija v Berlinu, Giannis izključen, Nemci s 107 točkami v polfinale s Španijo": "Prvi polfinalist EuroBasketa je Španija, ki je proti Finski prvi polčas izgubila s 43:52, a drugega dobila s 57:38. Končni izid je bil 100:90. Njen nasprotnik bo Nemčija, ki je s 107:96 izločila Grčijo. Nemci so zadeli 17 trojk, Giannis Antetokounmpo je bil izključen. Slovenija s Poljsko za preboj med štiri igra v sredo.\n\nŠpanija nima več zvezdniške ekipe kot nekoč, a je na prvi četrtfinalni tekmi hitro povedla z 8:2. Nato se ji je ustavilo in razigrala se je Finska. Ta je dosegla delni izid 20:5. Lauri Markkanen, ki je dal 43 točk na dvoboju osmine finala, je imel v prvi četrtini samo dve točki, a se je med strelce vpisalo že devet finskih košarkarjev. Za izid četrtine 30:17 je v zadnji sekundi s svoje polovice zadel Mikael Jantunen.\n\nBrez posebne muke so Finci prednost okoli 13 točk držali večino druge četrtine. V zadnji minuti prvega polčasa jim je malo padla koncentracija in Španija se je približala na 43:52. Pri Špancih sta bila v napadu razpoložena le brata Hernangomez, Willy je bil pri 13, Juancho pa pri 10 točkah. Markannen je prišel do desete točke. Finci so iz 13 metov v prvem polčasu zadeli sedem trojk, imeli so tudi že 16 asistenc (enkrat več od Špancev).\n\nŠpanija je po preobratu premagala Finsko. Foto: Vid Ponikvar/Sportida\n\nPo glavnem odmoru je na parket stopila drugačna Španija, veliko bolj agresivna v obrambi in napadu. In v manj kot štirih minutah je z delnim izidom 14:5 prišla do izenačenja na 57:57. Finci so imeli vse več težav v napadu (samo 15 točk v tretji četrtini), Španci pa so z dvema zaporednima trojkama v 29. minuti povedli s 73:65. V tretji četrtini so dali 30 točk.\n\nGalerija s tekme četrtfinala Španija - Finska (foto: Vid Ponikvar/Sportida):\n\n1 / 30 2 / 30 3 / 30 4 / 30 5 / 30 6 / 30 7 / 30 8 / 30 9 / 30 10 / 30 11 / 30 12 / 30 13 / 30 14 / 30 15 / 30 16 / 30 17 / 30 18 / 30 19 / 30 20 / 30 21 / 30 22 / 30 23 / 30 24 / 30 25 / 30 26 / 30 27 / 30 28 / 30 29 / 30 30 / 30\n\nZ izjemo Markkanena (25 točk, 11 skokov) in Jantunena (16 točk) so Finci v preveliki želji pregoreli. Vrstile so se njihove izgubljene žoge (19) in prednost Španije je v zadnjih minutah naraščala. Ko je dve minuti pred koncem svojo tretjo trojko zadel 37-letni Rudy Fernandez (11 točk), je bila ob prednosti 95:84 zmaga španska. Zadeli so 12 trojk, Finci po sedmih v prvem polčasu v drugem samo še dve. Za končni izid 100:90 je bilo pet Špancev dvomestnih, s 27 točkami je izstopal Willy Hernangomez.\n\nFanatični napad Nemčije od prve minute\n\nFoto: Vid Ponikvar/Sportida V drugi četrtfinalni tekmi so Nemci na krilih navijačev v uvodnih petih minutah zadevali iz vseh položajev in povedli s 25:14. Nato se jim je met ustavil, na drugi strani pa se je začel šov Giannisa Antetokounmpa (13 točk). Nemčija je v drugih petih minutah prve četrtine dala samo še šest točk. Tako je bilo po desetih minutah 31:27.\n\nDruga četrtina je bila bolj izenačena, Nemci pa so s fanatično igro v napadu držali prednost. Franz Wagner je z zabijanjem dvignil dvorano (44:40). Z osmimi napadalnimi skoki so Grki v 17. minuti prvič povedli (44:46). Koši so še naprej padali en za drugim do zadnje sekunde polčasa, ko je s svoje polovice za 61:57 zadel Kostas Slouskas. Ja, 118 točk v prvih 20 minutah. Giannis je bil pri 19 točkah in osmih asistencah, Dennis Schröder pri 15 točkah in šestih podajah.\n\nKomentatorju nemške televizije Franku Buschmannu se je v tretji četrtini dobesedno utrgalo. Tudi v dvorani so bili vsi na nogah. Prvih šest minut so namreč Nemci dobili z delnim izidom 20:1 in povedli za 15 točk (77:62). Njihov met za tri točke je bil v tistem trenutku neverjetnih 15/23. Igrali so kot v transu in po košu Daniela Theisa v zadnji sekundi četrtino dobili s 26:10. Pred zadnjimi desetimi minutami je bilo na semaforju 83:71.\n\nFoto: Vid Ponikvar/Sportida Tekma je bila odločena že pet minut pred koncem, ko je bil zaradi druge tehnične napake izključen najboljši košarkar Grčije Giannis Antetokounmpo (31 točk, 8 asistenc, 7 skokov). In sledilo je sedem zaporednih točk Nemčije za vodstvo 103:82. Strasti so bile tako razvnete, provokacij z obeh strani ni manjkalo in minuto pozneje je drugo tehnično napako dobil še najboljši posameznik v razigrani nemški ekipi Schröder (26 točk, 8 asistenc). Končni izid je bil 107:96. Ob Schröderju sta izstopala še Wagner in Andreas Obst z 19 točkami. Nemci so zadeli 17 trojk in dobili tudi skok (46 proti 32).\n\nGalerija s tekme četrtfinala Nemčija - Grčija (foto: Vid Ponikvar/Sportida):\n\n1 / 26 2 / 26 3 / 26 4 / 26 5 / 26 6 / 26 7 / 26 8 / 26 9 / 26 10 / 26 11 / 26 12 / 26 13 / 26 14 / 26 15 / 26 16 / 26 17 / 26 18 / 26 19 / 26 20 / 26 21 / 26 22 / 26 23 / 26 24 / 26 25 / 26 26 / 26",
    "Nemčija v luči varčevanja s plinom reaktivirala še eno termoelektrarno": "»Grenak, a neizbežen ukrep,« je ponoven vklop termoelektrarne Heyden v omrežje komentiral strokovnjak za okolje in energetiko pri Greenpeacu Karsten Smid. Kot je dodal, je uporaba termoelektrarn nujna, dokler Nemčija ne najde drugih rešitev za nadomestitev manjkajočih količin ruskega plina.\n\nDa vnovični zagon termoelektrarn ne bi pomenil koraka nazaj v boju proti podnebnim spremembam, mora Nemčija po Smidovih besedah v prihodnjih letih še močneje znižati izpuste toplogrednih plinov.\n\nNemčija namerava sicer elektrarne na premog opustiti do leta 2038, a že ugasnjene ponovno priklaplja v sistem zaradi vojne v Ukrajini, poroča nemška tiskovna agencija dpa.\n\nZ močjo 875 megavatov je Heyden po navedbah Uniperja ena najmočnejših termoelektrarn na premog v Nemčiji. Obratovati je začela leta 1987.\n\nNemčija je v začetku avgusta kot prvo na premog ponovno zagnala elektrarno Mehrum v Hohenhamelnu, ki je v lasti češke energetske skupine EPH. Še več termoelektrarn so vključili v rezervni načrt za morebiten vnovičen zagon v prihodnji tednih.\n\nPo navedbah vlade bo vklop termoelektrarn Nemčiji omogočil, da v luči zmanjšane dobave iz Rusije ohrani zaloge plina. Plin predstavlja velik delež pri ogrevanju nemških domov, še navaja dpa.",
    "V dogovoru z Nemčijo Ukrajini podarjamo vojaška vozila": "Dogovor med slovenskim premierjem in nemškim kanclerjem.\n\nSlovenski premier Robert Golob je danes v telefonskem pogovoru z nemškim kanclerjem Olafom Scholzem dosegel dogovor za izmenjavo vojaških vozil - 28 slovenskih tankov tipa M55S bo šlo v Ukrajino, 40 nemških transportnih vozil pa v Slovenijo, so danes sporočili iz premierjevega kabineta. Slovenija naj bi tako iz Nemčije dobila \"35 težkih 8x8 nakladalnih tovornjakov in pet težkih 8x8 vodnih cistern\", so zapisali v sporočilu za javnost.\n\nKot so izpostavili v kabinetu, je bil dogovor sprejet \"v duhu solidarnosti z ukrajinskim narodom\", ki se sooča z rusko agresijo, hkrati pa bo \"ta krožna izmenjava okrepila tudi obrambno sodelovanje med Slovenijo in Nemčijo\".\n\nDržavi sta se sicer pred meseci pogovarjali tudi o možnosti, da bi Slovenija Ukrajini namenila svoje tanke tipa M84, Nemčija pa bi ji v zameno zagotovila svoje modernejše tanke, a do tega dogovora zaenkrat očitno ni prišlo.\n\nTudi o energetski krizi\n\nDanašnji telefonski pogovor med Golobom in Scholzem je bil sicer nadaljevanje njunega dialoga, ki se je začel ob obisku slovenskega premierja v Berlinu 12. julija. Kot pojasnjujejo v Golobovem kabinetu, sta voditelja izmenjala poglede na energetsko krizo in možne ukrepe s strani EU, da bi omilili sedanje visoke cene in podprli zmanjšanje povpraševanja po plinu in elektriki.\n\nIzpostavila sta potrebo po hitrem odzivu EU in solidarnosti med državami članicami. V zvezi s tem je predsednik vlade izrazil zaskrbljenost zaradi volatilnosti cen elektrike, ki ima lahko resne posredne učinke na preostalo gospodarstvo, tudi prek inflacije. Pozval je k takojšnji uvedbi ustreznih tržnih varovalk, so sporočili iz Golobovega kabineta.\n\nSlovenski premier in nemški kancler sta poleg tega razpravljala tudi o položaju na Zahodnem Balkanu ter se zavzela za jasno evropsko perspektivo držav te regije. Golob je izpostavil, da je širitev EU najboljše jamstvo za varnost, stabilnost in napredek v regiji. Zavzel se je tudi za to, da bi voditelji članic EU že v prihodnjih mesecih obravnavali predlog, da se Bosni in Hercegovini podeli status kandidatke za članstvo v EU, so še sporočili iz premierjevega kabineta.\n\ndezurni@styria-media.si",
    "Mnenja članic glede prepovedi vizumov za Ruse deljena. Borrell pričakuje soglasje.": "Kljub različnim mnenjem držav članic je visoki zunanjepolitični predstavnik Unije Borrell izrazil pričakovanje jasne politične usmeritve. \"Gre za neformalno zasedanje, tako da ne bomo sprejemali odločitev. Vendar pa bo zagotovo na srečanju podana jasna politična usmeritev,\" je ob prihodu na zasedanje dejal Borrell.\n\nPoudaril je, da so stališča držav članic različna. Nekatere si želijo popolno prepoved izdajanja vizumov, druge pa spremembe oziroma zamrznitev sporazuma o poenostavitvi izdajanja vizumov, ki sta ga EU in Rusija sklenili leta 2007. S tem bi zgolj otežili izdajanje vizumov.\n\nBorrell je dejal, da ne more napovedati izida, vendar pa je izrazil prepričanje, da bodo našli uravnotežen pristop.\n\nPredsedujoča Češka se zavzema za prepoved\n\nTudi češki zunanji minister Jan Lipavsky, čigar država trenutno predseduje Svetu EU-ja, je izrazil pričakovanje, da bodo ministri našli soglasje. Češka se sicer po njegovih besedah zavzema za prepoved izdajanja turističnih vizumov, saj v času vojne ni primeren čas za turizem, vendar pa to ne pomeni, da ne sme biti potovanj iz drugih razlogov, kot so humanitarni razlogi ali združitev družin.\n\nMinistri za zunanje zadeve bodo sicer o prepovedi izdajanja vizumov ruskim državljanom razpravljali drugi dan zasedanja v sredo.\n\nDo prepovedi izdajanja vizumov ruskim državljanom je zadržana tudi Slovenija, so za STA povedali viri pri EU-ju. Foto: EPA\n\nFajon: Slovenija bo upoštevala dogovor\n\nSlovenska zunanja ministrica Tanja Fajon je napovedala, da bo Slovenija upoštevala doseženi dogovor. Sama sicer nasprotuje splošni prepovedi izdajanja vizumov.\n\n\"Sem zadržana do prepovedi izdajanja turističnih vizumov, ker bi lahko škodovali tudi državljanom, ki želijo pobegniti pred ruskim režimom,\" je povedala ob prihodu na zasedanje.\n\nJe pa \"bolj fleksibilna\" za razpravo o zamrznitvi sporazuma o poenostavitvi izdajanja vizumov. To je sicer predlagala tudi slovenski vladi, ki pa še ni sprejela stališča glede vizumske politike do Rusije.\n\nNemčija in Francija proti\n\nNemška tiskovna agencija DPA je pridobila t. i. non-paper, iz katerega je razvidno, da Nemčija in Francija nasprotujeta splošni prepovedi izdajanja vizumov ruskih državljanov. Največji članici Unije sicer priznavata, da je treba zaradi morebitnih varnostnih tveganj skrbno pregledovati vloge za izdajo vizumov ruskim državljanom.\n\nČlanici priznavata, da je treba zaradi morebitnih varnostnih tveganj skrbno pregledovati vloge za izdajo vizumov ruskim državljanom, da pa se ne sme podcenjevati \"transformativne moči izkušnje življenja v demokratičnih sistemih\". \"Naše vizumske politike morajo odražati to in ruskim državljanom, ki niso povezani z rusko vlado, še naprej omogočati medčloveške stike v EU-ju,\" sta zapisali Nemčija in Francija.\n\nZavzeli sta se za to, da se ohrani trenutni pravni okvir, da se ruskim študentom, umetnikom, znanstvenikom in drugim ključnim kadrom še naprej omogoča vstop v EU, ne glede na to, ali so tarča političnega pregona v Rusiji.\n\nDržavi obenem opozarjata pred splošnim omejevanjem izdajanja vizumov in dodajata, da bi to lahko vodilo k okrepitvi nacionalizma in protievropskega vzdušja v Rusiji.\n\nBerlin in Pariz sta pismo drugim državam članicam posredovala pred današnjim začetkom dvodnevnega neformalnega zasedanja zunanjih ministrov EU-ja v Pragi, na katerem bodo razpravljali tudi o prepovedi izdajanja turističnih vizumov ruskim državljanom.\n\nVzhodne in severne članice zagovarjajo prepoved\n\nŠe pred zasedanjem se bodo po poročanju bruseljskega spletnega portala Politico sešli ministri držav članic, ki zagovarjajo to prepoved. Gre predvsem za vzhodne in severne članice EU-ja.\n\n\"Osebno se mi zdi zelo sporno, da lahko ruski turisti preživljajo počitnice v Evropi, medtem ko potekata obstreljevanje in uničevanje ukrajinskih mest, dogajajo pa se vojni zločini,\" je povedal danski zunanji minister Jeppe Kofod.\n\nKompromisna rešitev zamrznitev sporazuma z Rusijo?\n\nSoglasja o prepovedi izdajanja turističnih vizumov Rusom tako ni na vidiku. Bi pa lahko ministri v Pragi kot kompromisno rešitev podprli zamrznitev sporazuma z Rusijo o poenostavitvi izdajanja vizumov. Tako bi to zgolj otežili, ne pa v celoti prepovedali.\n\nRusija grozi s povračilnimi ukrepi\n\nRuske oblasti so ob tem Evropski uniji zagrozile s povračilnimi ukrepi v primeru uvedbe splošne prepovedi izdajanja vizumov ruskim državljanom.\n\nHkrati so članice obtožile, da s tem dokazujejo popolno pomanjkanje razuma.\n\n\"Vemo, da so mnenja Evropejcev o tej zadevi različna. To bomo pozorno spremljali, saj gre za zelo resno odločitev, ki bi lahko bila usmerjena proti našim državljanom,\" je na novinarski konferenci dejal tiskovni predstavnik Kremlja Dmitrij Peskov in hkrati opozoril, da se bo Moskva na morebitno prepoved izdajo vizumov odzvala s povračilnimi ukrepi.",
    "Slovenci po trdem boju do velike zmage, gostitelji boljši od Francozov": "Slovenska košarkarska reprezentanca je na prvi tekmi 41. evropskega prvenstva v Kölnu po izjemnem boju z 92:85 ugnala močno in vedno neugodno reprezentanco Litve. Slovenci so v Nemčiji bili hud boj, na koncu pa z izjemno borbeno predstavo prišli do prvih in zelo pomembnih dveh točk na prvenstvu. Naslednja tekma Slovenijo čaka v soboto, ko se bo pomerila z Madžarsko (20.30). Na večernem derbiju slovenske skupine B so košarkarji Nemčije s 76:63 ugnali izbrano vrsto Francije.\n\nEuroBasket 2022, skupinski del, skupina B, 1. krog Četrtek, 1. september, Köln:\n\nSlovenija : Litva 92:85 (27:27, 24:21, 18:19, 23:18)\n\nStrelci za Slovenijo: Tobey 24 (8 sk.), Dragić G. 19, Dončić (10 as.) in Blažič 14, Čančar 11, Dimec 4, Prepelič 3, Murić 2, Dragić Z. 1\n\nSlovenska košarkarska reprezentanca je z izjemno zmago odprla letošnji EuroBasket. Četa Aleksandra Sekulića je v primerjavi s tekmo z Nemčijo preteklo nedeljo tokrat pokazala povsem drugačen obraz. Nepopustljivo igro in moštveno predstavo pa so Slovenci po res izenačenem dvoboju − Slovenija je največ vodila za sedem, Litva pa za pet − na koncu kronali s pomembno zmago (92:85).\n\nSlovenija, ki je ni zmedla niti blamaža s prevozom iz hotela do dvorane pred tekmo, je danes v Lanxess Areno, ki je bila skoraj povsem odeta v litovske barve, prišla v dresih z našitkom, ki tekmece opozarja, da pred njimi stoji aktualni evropski prvak, Slovenci pa so to upravičili tudi na parketu. Evropski prvaki so tekmo proti Litvi začeli v postavi Aleksej Nikolić, Luka Dončić, Jaka Blažič, Vlatko Čančar in Mike Tobey.\n\nKot prvi se je med strelce pod košem Slovenije vpisal litovski orjak Domantas Sabonis, na drugi strani pa je bila četa Aleksandra Sekulića v uvodnih minutah razpoložena pri metu za tri. V prvih petih minutah so jih slovenski košarkarji zadeli kar pet. Košu Sabonisa je s trojko takoj odgovoril Dončić, za 6:2 je bil po nekaj napakah z obeh strani natančen še Čančar, nato je bil dvakrat uspešen Blažič, za vodstvo s 17:11 pa je zadel še Tobey.\n\nSlovenci so bili večino prve četrtine v rahli prednosti, največ so vodili s šestimi točkami. V zaključku prvih desetih minut so čvrsti Litovci izkoristili nekaj slabših trenutkov Slovenije in prišli do izenačenja, s poravnanim izidom pa se je končala tudi prva četrtina (27:27). V prvih desetih minutah sta bila pri Slovencih najboljša strelca Dončić in Blažič s po šestimi točkami, pri Litvi jih je Lukas Lekavičius dodal osem.\n\nGoran Dragić je v prvem polčasu dosegel deset točk, na koncu jih je zbral 19. Skupno jih ima zdaj na uradnih nastopih za Slovenijo že 1010. Foto: Vid Ponikvar/Sportida\n\nTudi v drugi četrtini so gledalci v Kölnu, med drugim tudi lastnik Dallas Mavericks Mark Cuban in glavni trener Jason Kidd, spremljali trd boj z obeh strani. Slovenci so bili tako kot večino prvega dela tudi v drugih desetih minutah večino časa v majhni prednosti, po uspešno izvedenem protinapadu Klemna Prepeliča in Eda Murića je Slovenija slabe štiri minute pred koncem prvega polčasa prvič na tekmi povedla s +7 (41:34). A so Litovci znova odgovorili in Sekulićevim izbrancem niso pustili, da bi si priigrali večjo prednost. Slovenija je ob polčasu vodila z 51:48.\n\nV slovenski izbrani vrsti, ki je v prvem polčasu zadela osem trojk iz 15 poskusov, je bil v prvih 20 minutah strelsko najbolj razpoložen Goran Dragić, ki je do takrat dosegel deset točk, s tem pa je kot prvi slovenski košarkar presegel tudi mejo tisočih doseženih točk na uradnih tekmah za slovensko izbrano vrsto.\n\nSlovenska vrsta je skozi celotno tekmo opravila tudi odlično delo v obrambi pod košem, dvojica Valančiunas - Sabonis je tako v prvih 20 minutah skupaj dosegla le 12 točk, na koncu sta jih zbrala 19.\n\nIzenačen boj tudi v nadaljevanju\n\nHud boj se je nadaljeval tudi v tretji četrtini, ki so jo sicer z delnim izidom 5:0 odprli Litovci (53:51), a so Slovenci odgovorili z nizom 13:4, s tem pa so Sekulićevi varovanci tudi izenačili najvišjo prednost na srečanju (64:57). A tako kot v prvih dveh četrtinah je tudi v tretji sledil nepopustljivi litovski odgovor. Ti so slabo minuto pred koncem tretjega dela po košu Lekavičiusa izenačili na 67:67, Slovenijo pa je nato v vodstvo po treh delih tekme s košem popeljal kapetan Dragić (69:67).\n\nMike Tobey je blestel pod košem. Foto: Vid Ponikvar/Sportida\n\nIzjemno izenačen obračun so litovski košarkarji v zadnjem delu odprli z delnim rezultatom 4:0, Slovenci pa so prvi koš v zadnji četrtini dosegli šele po dobrih dveh minutah igre, ko je bil pod košem uspešen Tobey (71:71). Litovci so se nato razigrali v napadu, slabih šest minut in pol pred koncem je za delni izid 11:4 in skupni rezultat 78:73, kar je bila najvišja prednost Litve na tekmi, zadel Sabonis. Sekulić je v zaključku znova na parket poslal začetno peterko, ta pa je na čelu z Dončićem, ki je z asistencami razigraval slovensko izbrano vrsto, znova našla odgovore na obrambo Litve.\n\nSlovenija z delnim izidom 10:0 od pekla do raja\n\nLitva je dobre štiri minute pred koncem vodila z 81:78, sledil pa je odgovor Slovencev z 10:0 (88:81). Med drugim je slabi dve minuti pred koncem ob napadu Litve Sabonis s komolcem v nos zadel Dončića. Sodniška trojica je ob tem po dolgem razmisleku in ogledu videoposnetka odločila, da je bila nad slovenskim superzvezdnikom storjena nešportna osebna napaka. Zatem so Slovenci še bolj strnili svoje vrste, zmaga pa do konca ni bila več ogrožena. Ob zadnjem pisku sirene je semafor v Kölnu kazal 92:85 v korist Slovenije.\n\n🎩 Luka Magic has arrived to #EuroBasket to defend Slovenia's crown 👑\n\n\n\n14 PTS | 10 REB | 6 REB | 3 STL in another epic battle between 2 European powerhouses 🇸🇮🇱🇹! pic.twitter.com/2uoG3LyRjv — #EuroBasket 2022 (@EuroBasket) September 1, 2022\n\nV slovenski reprezentanci je bil na koncu s 24 točkami najbolj razpoložen Tobey (11/17 met iz igre), kapetan Dragić jih je dodal 19, Dončić pa je srečanje končal z dvojnim dvojčkom (14 točk, 10 asistenc). Pri Litvi je bil z desetimi točkami najboljši Mindaugas Kuzminskas, Marius Grigonis jih je dodal 18. Visoka postava Litve, ki je sicer dosegla 13 trojk iz 20 poskusov, je na koncu zbrala le dva skoka več od Slovenije (37:35). So pa Litovci izgubili 16 žog, Slovenija na drugi strani 13.\n\nSlovenija : Litva, foto: Vid Ponikvar/Sportida:\n\n1 / 70 2 / 70 3 / 70 4 / 70 5 / 70 6 / 70 7 / 70 8 / 70 9 / 70 10 / 70 11 / 70 12 / 70 13 / 70 14 / 70 15 / 70 16 / 70 17 / 70 18 / 70 19 / 70 20 / 70 21 / 70 22 / 70 23 / 70 24 / 70 25 / 70 26 / 70 27 / 70 28 / 70 29 / 70 30 / 70 31 / 70 32 / 70 33 / 70 34 / 70 35 / 70 36 / 70 37 / 70 38 / 70 39 / 70 40 / 70 41 / 70 42 / 70 43 / 70 44 / 70 45 / 70 46 / 70 47 / 70 48 / 70 49 / 70 50 / 70 51 / 70 52 / 70 53 / 70 54 / 70 55 / 70 56 / 70 57 / 70 58 / 70 59 / 70 60 / 70 61 / 70 62 / 70 63 / 70 64 / 70 65 / 70 66 / 70 67 / 70 68 / 70 69 / 70 70 / 70\n\nPostava Slovenije na EuroBasketu: Jaka Blažič, Vlatko Čančar, Žiga Dimec, Luka Dončić, Goran Dragić, Zoran Dragić, Edo Murić, Aleksej Nikolić, Klemen Prepelič, Luka Rupnik, Žiga Samar in Mike Tobey.\n\nSlovenijo v nadaljevanju predtekmovanja zdaj čakajo Madžarska (sobota, 20.30), Bosna in Hercegovina (nedelja, 17.45), Nemčija (torek, 20.30) in Francija (sreda, 17.15). V osmino finala se bodo uvrstile prve štiri ekipe, skupina B pa se bo v prvi fazi izločilnih bojev križala s skupino A, v kateri so Črna gora, Gruzija, Španija, Bolgarija, Belgija in Turčija.\n\nSlovenska skupina B v prvem delu prvenstva igra v Nemčiji v Kölnu, skupina A v Gruziji v Tbilisiju, skupina C v Italiji v Milanu in skupina D na Češkem v Pragi. Vsi nadaljnji deli tekmovanja bodo odigrani v Berlinu. Reprezentance v skupinah C in D bodo prve tekme na prvenstvu odigrale v petek.\n\nNemci na drugem derbiju dneva boljši od Francozov\n\nNa prvi tekmi prvenstva je Španija v skupini A zanesljivo s 114:87 ugnala Bolgarijo. Varovanci Sergia Scariola so zmago napovedali že v prvi četrtini, ki so jo dobili z 28:17. Pri Špancih je kar sedem košarkarjev doseglo dvomestno število točk, najbolj razpoložen pa je bil Lorenzo Brown, ki je dosegel 17 točk.\n\nJohannes Thiemann je dosegel 14 točk. Foto: FIBA\n\nV večernem drugem derbiju slovenske skupine B pa sta se v polni dvorani v Kölnu udarili Nemčija in Francija, ki pa sta s svojima predstavama precej razočarali, še posebej \"zadržani\" so bili Francozi. Gostitelji so na prvi tekmi povsem zasenčili olimpijske podprvake, na koncu so Nemci zmagali s 76:63. Nemški košarkarji so bili v prednosti že ob glavnem odmoru (38:31), njihova prednost pa je do konca tretje četrtine zrasla na +14 (57:43). Francozi v zadnjih desetih minutah niso imeli nobene možnosti za preobrat, na prvi tekmi pa so tako ostali praznih rok.\n\nV nemški izbrani vrsti je bil s 14 točkami najučinkovitejši Johannes Thiemann, pri Francozih je Guerschon Yabusele dosegel 18 točk, Francozom pa ni pomagal niti dvojni dvojček Rudyja Goberta (11 točk, 12 skokov).\n\nŽe zgodaj popoldne pa so košarkarji Bosne in Hercegovine s 95:85 ugnali Madžarsko. Prva strelca pri Bosni sta bila Jusuf Nurkić in Džanan Musa, ki sta dosegla po 19 točk, pri Madžarih je bil z 20 najučinkovitejši Szilard Benke.\n\nKdo bo zmagovalec skupine B na EuroBasketu? Slovenija 1447 glasov + 65,65%\n\nFrancija 503 glasov + 22,82%\n\nLitva 123 glasov + 5,58%\n\nNemčija 70 glasov + 3,18%\n\nBosna in Hercegovina 29 glasov + 1,32%\n\nMadžarska 32 glasov + 1,45% Oddanih 2204 glasov\n\nEuroBasket 2022, skupinski del, 1. krog: Skupina B: Četrtek, 1. september, Köln:\n\nBosna in Hercegovina : Madžarska 95:85\n\nNurkić 19 in Musa 19; Benke 20, Hanga 16 (7 sk.) Slovenija : Litva 92:85\n\nTobey 24, Dragić G. 19, Dončić 14, Čančar 11; Kuzminskas 19, Grigonis 18 Francija : Nemčija 63:76\n\nYabusele 18, Gobert 11 (12 sk.); Thiemann 14 (6 sk.), Lo in Giffey 13 Skupina A: Četrtek, 1. september, Tbilisi:\n\nŠpanija : Bolgarija 114:87\n\nBrown 17, Hernangomez W. 16 (6 sk.); Vezenkov 26 (11 sk.), Ivanov 16 Turčija : Črna gora 72:68\n\nLarkin 18 (7 as.), Osman 15; Dubljević 18, Simonović 13 (7 sk.) Belgija : Gruzija 79:76 - po podaljšku\n\nMwema in Tabu 14; Mamukelashvili 18 (13 sk.), McFadden 17\n\nPreberite še:",
    "Bo imela Nemčija najmočnejšo vojsko v Evropi?": "",
    "Gospodarski inštitut IfW: Nemčiji se ne obeta nič dobrega": "IfW ocenjuje, da bo Nemčija letos beležila osemodstotno inflacijo, prihodnje leto pa naj bi bila ta še višja pri 8,7 odstotka.\n\n»Ob visokih uvoznih cenah energije se Nemčiji ne obeta nič dobrega. Zlasti energetsko intenzivni sektorji bodo močno prizadeti,« izpostavlja inštitut. Nemški račun za uvoz energije naj bi se letos povečal za 123 milijard evrov, prihodnje leto pa še za 136 milijard evrov.\n\nTa sredstva bodo zmanjkala pri domači porabi in znižala dobičkonosnost energetsko intenzivnih podjetij. »Rezultat bo, da bo nemška proizvodnja prihodnje leto za 130 milijard evrov nižja od dosedanjih pričakovanj,« so zapisali pri IfW.\n\nNajvečji padec od združitve\n\nPričakujejo, da se bo kupna moč zasebnih gospodinjstev prihodnje leto zmanjšala za 4,1 odstotka, kar bi bil največji padec od združitve Nemčije.\n\n»Energetska kriza je uničila, kar naj bi bilo sicer močno okrevanje po pandemiji covida-19. Drag uvoz energije pomeni, da mora Nemčija zdaj v tujino prenesti veliko večji delež sredstev kot kdajkoli prej, zaradi česar je na splošno revnejša. Vlada lahko s svojimi paketi pomoči le prerazporedi bremena, ne more pa jih odpraviti,« je dejal podpredsednik in glavni ekonomist inštituta Stefan Kooths.\n\nNemški bruto domači proizvod naj bi se krčil vse do tretjega četrtletja 2023, ko naj bi malenkost porasel. Za leto 2024 IfW Nemčiji napoveduje 1,7-odstotno gospodarsko rast.\n\nV evroobmočju najvišja inflacija doslej\n\nV recesijo v trenutnem in prihajajočih četrtletjih drsi tudi območje z evrom, ki bo sicer po napovedih inštituta letos beležilo 2,8-odstotno gospodarsko rast, prihodnje leto naj bi stagniralo, leta 2024 pa zraslo za 1,6 odstotka.\n\nInflacija v območju z evrom bo po napovedih letos dosegla 8,1 odstotka, kar je največ od vzpostavitve denarne unije. Prihodnje leto naj bi padla na 7,2 odstotka, znatneje pa se bo s padcem cen energentov znižala leta 2024.\n\nV najnovejši napovedi je IfW napovedal še rast svetovnega gospodarstva, ki bo letos 2,9-odstotna, prihodnje leto pa 2,2-odstotna.",
    "Del proizvodnje se bo zaradi težav s plinom morda umaknil iz Nemčije": "",
    "Nemška vlada bo za pomoč gospodinjstvom namenila 65 milijard evrov": "Ukrepe so predstavili člani nemške koalicije. Foto: Reuters\n\n\"To zimo bomo preživeli,\" je na novinarski konferenci po vladnih pogovorih dejal nemški kancler Olaf Scholz in poudaril, da bodo Nemčiji koristile odločitve, ki jih je vlada sprejela do zdaj.\n\nPredstavniki koalicijskih strank so poudarili nacionalno solidarnost v trenutnih razmerah. \"Nemčija je v teh težkih časih enotna,\" je dejal Scholz.\n\nVeč ukrepov za različne skupine\n\nUkrepi vključujejo novo, cenejšo nacionalno vozovnico za javni prevoz, pavšalni znesek za upokojence in študente v višini 300 oziroma 200 evrov za pomoč pri stroških energije, povečanje nadomestil za nezmožne za delo ter zvišanje mesečnega zneska, ki ga starši prejemajo za vsakega otroka.\n\nZatemnjen trg v Berlinu. Foto: Reuters\n\nKoalicijske stranke so se uskladile tudi glede izplačila 300 evrov dodatka za zaposlene, s čimer jim bodo prav tako skušali pomagati ob naraščajočih cenah energije.\n\nVlada bo uvedla tudi nižje cene za osnovno raven porabe energije, tako da bodo morali potrošniki plačevati višje cene šele, ko bodo presegli ta znesek.\n\nScholz napovedal znižanje dobičkov proizvajalcev\n\nScholz se je na novinarski konferenci dotaknil tudi visokih dobičkov nekaterih proizvajalcev električne energije ter obljubil, da so odločeni \"da spremenijo tržna pravila tako, da do takšnih nepričakovanih dobičkov ne bo več prihajalo oziroma da bo del dobičkov prišel v javno blagajno\".\n\nNemški kancler je dejal, da bi \"veliko, veliko milijard\" presežnega dobička, ki bi ga država pobrala od nekaterih proizvajalcev energije, uporabila za financiranje razbremenilnih ukrepov in uvedbo cenovne kapice za odjemalce, ki jim ni treba plačevati visokih cen plina.\n\nČeprav se za proizvodnjo energije plin v Nemčiji uporablja le deloma, je namreč trenuten ustroj trga poskrbel za to, da so visoke cene plina dvignile tudi splošne cene energije. To pomeni, da tisti, ki proizvajajo energijo iz drugih virov, kot so vetrna, sončna ali premog, ustvarjajo velike dobičke.\n\nUvedba cenovne kapice?\n\nUvedbo cenovne kapice na električno energijo na ravni EU-ja preučuje tudi Evropska komisija. Veljala bi za tehnologije, ki so cenejše od pridobivanja elektrike s plinskimi elektrarnami. To je večina obnovljivih virov energije, z izjemo določenih vrst hidroelektrarn, biomase in bioplina, pa tudi elektrarne na jedrsko energijo in lignit.\n\nNemčija se tako kot ostale evropske države sooča z dolgotrajnimi posledicami pandemije ter gospodarskim krčem, zvišanimi cenami energentov zaradi ruske invazije v Ukrajini ter zmanjšanjem izvoza ruskega plina in nafte v Evropo.",
    "Slovenci v četrtfinalu, Nemci niso dovolili presenečenja, konec za Turčijo in Litvo": "Slovenska košarkarska reprezentanca je v osmini finala EuroBasketa z 88:72 ugnala Belgijo in se zavihtela v četrtfinale. Slovenci sicer s svojo predstavo niso navdušili, so pa z delnim nizom 17:0 v zadnji četrtini stvari postavili na svoje mesto. Znova je blestel Luka Dončić, ki je dosegel 35 točk. Varovance Aleksandra Sekulića četrtfinalni obračun čaka v sredo, ko se bodo pomerili z boljšim iz para Poljska-Ukrajina. Kot prva se je pred tem v četrtfinale uvrstila Francija, ta je po podaljšku izločila Turčijo, Nemci so bili boljši od Črnogorcev, po podaljšku pa je bila odločena tudi večerna tekma osmine finala, ki so jo Španci s 102:94 dobili proti Litvi.\n\nEuroBasket, osmina finala Sobota, 10. september (Nemčija, Berlin):\n\nSlovenija : Belgija 88:72 (24:19, 20:22, 19:19, 25:12)\n\nStrelci za Slovenijo: Dončić 35 (7/15 za 2, 4/10 za 3, 5 sk., 5 as.), Prepelič 13, Tobey 12 (6 sk.), Dragić G. 11, Čančar 8 (7 sk.), Dragić Z. 6, Blažič 3\n\nSlovenski košarkarji so po zmagi nad Belgijo sedmič v zgodovini v četrtfinalu evropskega prvenstva. A pot do zmage ni bila lahka, Slovenci so šele v zadnji četrtini, ki so jo dobili s 25:12, prišli do lagodne prednosti, ki jim je na koncu omogočila skok med najboljših osem reprezentanc v Evropi. Slovenija se bo v sredo, 14. septembra, v četrtfinalu pomerila z zmagovalko dvoboja med Ukrajino in Poljsko, ekipi se bosta udarili v nedeljo.\n\nSelektor Aleksander Sekulić je v prvo peterko za tekmo z Belgijo uvrstil Luko Dončića, Gorana Dragića, Vlatka Čančarja, Jako Blažiča in Mika Tobeyja, zadnji je tako na veselje slovenskih navijačev po tekmi premora že nared za igranje. Tobey si je na tekmi z Nemčijo že v prvih sekundah tekme zvil gleženj, zato proti Franciji ni igral, zdaj pa ga je zdravstvena služba reprezentance pripravila na nove napore. Tekmo je na isti način, kot je končal srečanje s Francijo, odlično odprl Dončić, ki je po dobri minuti tekme s trojko Slovenijo popeljal v vodstvo s 3:0, nato pa je bil v prvih treh minutah s črte za tri točke uspešen še dvakrat in je poviševal vodstvo Slovencev (12:5).\n\nOn his way to another record? Luka's on pace to score 73 if he plays 40 minutes.#EuroBasket x #BringTheNoise pic.twitter.com/G0gohFMNng — #EuroBasket 2022 (@EuroBasket) September 10, 2022\n\nSekulićeva četa je po dobrih štirih minutah igre po dobri akciji naveze Goran Dragić-Mike Tobey, ki se je končala z zabijanjem, prvič na obračunu povedla z dvomestno razliko (16:5). A Belgijci se niso dali, izkoristili so krizne trenutke v slovenski izbrani vrsti, ta se po menjavi Tobey-Dimec ni najbolje znašla, in ob koncu četrtine ujeli priključek (20:19). Slovenci so ob koncu prve četrtine vodili s 24:19.\n\nJust look at his hand in the replay 😳#EuroBasket pic.twitter.com/MFbiYcSlaJ — FIBA (@FIBA) September 10, 2022\n\nSlovenci Belgijce ohranjali pri življenju, težave Zorana Dragića\n\nA Slovenci tudi v drugi četrtini niso našli tiste prave, poletne igre, s katero so navijače razvajali na zadnjih dveh srečanjih. Pri vodstvu z 29:27 so sicer igrali prestavo višje in z delnim izidom 8:0 spet prišli do dvomestne prednosti, a so Belgijci brez večjih naporov znova ujeli priključek in se osem sekund pred koncem prvega polčasa po polaganju Maxima de Zeeuwa približali le na točko zaostanka (42:41), v zadnjem napadu pa je izid prvega polčasa (44:41) postavil vidno jezni kapetan Dragić.\n\nZoran Dragić v drugem polčasu ni igral. Foto: Vid Ponikvar/Sportida\n\nBelgijci so v prvem polčasu zbrali več skokov (23:20), Slovenci pa so zadeli le 37 odstotkov metov iz igre. Ob tem je močno pešala tudi igra v obrambi, kar so Belgijci s pridom izkoriščali. Dončić, ki je bil polovico druge četrtine na klopi, je prvi polčas končal pri 16 točkah (4/7 za 3), Tobey jih je dodal osem.\n\nV drugi četrtini je ob enem izmed prodorov bolečino v levi nogi začutil Zoran Dragić, ki je zato moral z igrišča, ob tem se ni ogreval za igro v tretji četrtini, do konca obračuna pa ni več stopil na parket. Za kakšne težave gre, bo verjetno znano po koncu tekme.\n\nBelgijci na začetku zadnje četrtine povedli, a je Slovenija odgovorila s 17:0\n\nTudi odmor med polčasom Slovencev ni prebudil, medla in zaspana predstava se je nadaljevala tudi v tretji četrtini, v kateri se slovenski košarkarji niso mogli odlepiti od vztrajnih Belgijcev. Poleg Luke Dončića pa v slovenski izbrani vrsti ni bilo razpoloženega košarkarja. Da se lahko ponovi scenarij s tekme z Bosno in Hercegovino, je bilo jasno ob začetku zadnje četrtine, ki so jo belgijski košarkarji odprli z delnim izidom 4:0 in s tem prvič na tekmi prišli tudi do vodstva (64:63).\n\nKlemen Prepelič je dosegel 13 točk. Foto: Vid Ponikvar/Sportida\n\nA preplah je bil na koncu odveč, ob izenačenju na 65:65 so Slovenci vendarle stopili skupaj, s hitro in preudarno igro pa so z delnim izidom 17:0 tehtnico dokončno prevesili na svojo stran. Na koncu je slovenska četa prišla do pete zmage na letošnjem EuroBasketu z 88:72.\n\nPrvi zvezdnik slovenske izbrane vrste Dončić je tokrat dosegel 35 točk v dobrih 35 minutah, s tem pa je postal tudi prvi košarkar v zadnjih 30 letih, ki je na evropskih prvenstvih na treh zaporednih tekmah presegel mejo 30 točk. Klemen Prepelič jih je dodal 13, povratnik po poškodbi Tobey pa je 12 točkam dodal še šest skokov. Slovenci bodo tako imeli zdaj dovolj časa, da se pripravijo na sredino tekmo četrtfinala, kjer se bodo pomerili z boljšo reprezentanco iz para Poljska-Ukrajina. Slovenija je do zdaj četrtfinalno stopničko preskočila le dvakrat, 2009 na Poljskem in pred petimi leti v Istanbulu.\n\nSlovenija : Belgija, foto: Vid Ponikvar/Sportida:\n\n1 / 76 2 / 76 3 / 76 4 / 76 5 / 76 6 / 76 7 / 76 8 / 76 9 / 76 10 / 76 11 / 76 12 / 76 13 / 76 14 / 76 15 / 76 16 / 76 17 / 76 18 / 76 19 / 76 20 / 76 21 / 76 22 / 76 23 / 76 24 / 76 25 / 76 26 / 76 27 / 76 28 / 76 29 / 76 30 / 76 31 / 76 32 / 76 33 / 76 34 / 76 35 / 76 36 / 76 37 / 76 38 / 76 39 / 76 40 / 76 41 / 76 42 / 76 43 / 76 44 / 76 45 / 76 46 / 76 47 / 76 48 / 76 49 / 76 50 / 76 51 / 76 52 / 76 53 / 76 54 / 76 55 / 76 56 / 76 57 / 76 58 / 76 59 / 76 60 / 76 61 / 76 62 / 76 63 / 76 64 / 76 65 / 76 66 / 76 67 / 76 68 / 76 69 / 76 70 / 76 71 / 76 72 / 76 73 / 76 74 / 76 75 / 76 76 / 76\n\nTurki zapravili dve priložnosti za zmago Rudy Gobert je izsilil podaljšek. Foto: Vid Ponikvar/Sportida\n\nPrvo tekmo osmine finala je bolje odprla Francija, ki je proti Turčiji povedla s 7:0. Ko so Francozi sredi druge četrtine vodili tudi že za 14 točk, se je na obrazih Turkov videlo, da v zmago ne verjamejo več. A so se s tremi zaporednimi trojkami v zadnjih dveh minutah prvega polčasa vrnili v igro za četrtfinale. Po 20 minutah je bilo 35:43.\n\nPreobrat je Turčija dokončala v tretji četrtini, ki jo je dobila s kar 22:6. Končnica tekme je bila izenačena, Turki pa bolj osredotočeni. Zadeli so 13 trojk (iz 33 poskusov). Francozi pa so izgubili kar 20 žog. Z 20 točkami je bil prvi strelec Bugrahan Tuncer, zadel je šest trojk in devetih poizkusov. Turki so 12 sekund pred koncem rednega dela vodili s 77:75, ob tem pa so imeli na voljo ob nešportni napaki Timotheja Luwawu-Cabarrota na voljo dva prosta meta in še žogo s strani. A je bil s črte prostih metov nenatančen Cedi Osman, nato so Turki še izgubili žogo, dve sekundi pred koncem rednega dela pa je za izenačenje in podaljšek zabil Rudy Gobert.\n\nPodaljšek je vendarle pripadel favorizirani Franciji, ki ga je dobila z 10:9. Turčija je sicer imela napad za zmago, a je Furkan Korkmaz (18 točk) nekaj sekund pred koncem izgubil žogo. Tunder je bil z 22 točkami prvi strelec Turčije, Gobert pa z 20 Francije.\n\n\"Nočem sploh komentirati te tekme, vem, da ste tu predstavniki sedme sile, a res nočem ničesar povedati. Mogoče je to celo najbolj težek in čustven poraz v moji karieri. Čestitke Franciji,\" je bil po tekmi kratek selektor Turčije Ergin Ataman.\n\nDennis Schröder je dosegel 22 točk. Foto: FIBA\n\nV tretjem obračunu osmine finala so Nemci s 85:79 ugnali Črno goro. Gostitelji prvenstva so sicer v uvodu v tretjo četrtino vodili že s 27 točkami razlike (51:24), a so se Črnogorci z borbeno igro vrnili v igro za zmago. Po košu Vladimirja Mihailovića je Črna gora 26 sekund pred koncem zaostanek znižala na 77:80, a je nato nešportno napako storil s 25 točkami (5/10 za 3) prvi strelec Črne gore Kendrick Perry, Nemci pa so z natančnim izvajanjem prostih metov potrdili napredovanje med najboljših osem. Prvi strelec Nemcev je bil Dennis Schröder z 22 točkami.\n\nŠpanci po podaljšku izločili Litovce\n\nDanašnji spored se je končal z derbijem med Litvo in Španijo, ki so ga po podaljšku s 102:94 dobili slednji. Tudi ta tekma je bila izenačena, obe ekipi sta imeli svoja obdobja, Španci predvsem v prvem polčasu, Litva pa v drugem, ko je vodila tudi za 11 točk, a je bilo ob začetku zadnje četrtine zgolj še pet točk razlike. Dobri dve minuti pred koncem so Španci izenačili in nato tudi povedli z 80:78, dobre pol minute pred sireno so Litovci po trojki Ignasa Brazdeikisa povedli za točko, na drugi strani pa je za vodstvo z 82:81 zadel Usman Garuba.\n\nŠpanci so slavili po podaljšku. Foto: Vid Ponikvar/Sportida\n\nDomantas Sabonis je v naslednjem napadu 16 sekund do konca rednega dela naredil osebno napako v napadu, tako da so imeli Španci po novi osebni napaki dva prosta meta, Willy Hernangomez je izkoristil le enega, na drugi strani pa je v zadnji sekundi po skoku v napadu izenačil Brazdeikis (83:83).\n\nKoš Brazdeikisa za podaljšek:\n\n🇱🇹 IGNAS BRAZDEIKIS SENDS IT TO THE OT AT THE BUZZER 🤯 ⏰ #EuroBasket pic.twitter.com/z7RooNUMeQ — FIBA (@FIBA) September 10, 2022\n\nV podaljšku so Španci dve minuti pred koncem povedli za sedem točk, vendar so se Litovci dobro minuto pred koncem znova približali zgolj na točko, imeli tudi nov napad za vodstvo, a je Brazdeikis pol minute pred koncem storil nešportno osebno napako v napadu. Posledica je bilo vodstvo Špancev za šest točk 19 sekund pred koncem in konec upanja za Litvo.\n\nPri Španiji, ki bo v četrtfinalu igrala proti Hrvaški ali Finski, je bil najbolj razpoložen Lorenzo Brown z 28 točkami in osmimi asistencami, Willy Hernangomez je dodal 21 točk in osem skokov. Pri Litvi je Mindaugas Kuzminskas dosegel 18 točk, Brazdeikis pa eno manj. Razočaral je Jonas Valančiunas, ki je v dobrih 20 minutah dosegel le pet točk.\n\nEuroBasket, osmina finala Sobota, 10. september (Nemčija, Berlin):\n\nTurčija : Francija 86:87 - po podaljšku\n\nTuncer 22, Korkmaz 18, Sanli 12; Gobert 20, 17 sk., Heurtel 13\n\n\n\nSlovenija : Belgija 88:72\n\nDončić 35, Prepelič 13, Tobey 12; Lecomte 16, Gillet 15 (10 sk.) Nemčija : Črna gora 85:79\n\nSchröder 22 (8 as.), Lo in Wagner 14; Perry 25, Dubljević 22 (7 sk.) Španija : Litva 102:94 - po podaljšku\n\nBrown 28 (8 as.), Hernangomez W. 21 (8 sk.); Kuzminskas 18, Brazdeikis 17 (7 sk.)\n\n\n\nNedelja, 11. september (Nemčija, Berlin):\n\n12.00 Ukrajina - Poljska\n\n14.45 Finska - Hrvaška\n\n18.00 Srbija - Italija\n\n20.45 Grčija - Češka Četrtfinale (13. in 14. september) Nemčija – Grčija/Češka\n\nŠpanija – Finska/Hrvaška\n\nSlovenija – Ukrajina/Poljska\n\nFrancija – Srbija/Italija Nemčija – Grčija/ČeškaŠpanija – Finska/HrvaškaSlovenija – Ukrajina/PoljskaFrancija – Srbija/Italija\n\nPreberite še:",
    "Danska zaznala nevarno uhajanje plina v bližini plinovoda Severni tok 2": "Kot so pojasnili v agenciji, so uhajanje plina, ki je \"nevarno za pomorski promet\", zaznali jugovzhodno od danskega otoka Bornholm. \"Plovba v radiju pet navtičnih milj od lokacije uhajanja plina je prepovedana,\" so poudarili.\n\nV družbi North Stream 2 s sedežem v Švici so padec tlaka zabeležili že v noči na ponedeljek, o dogodku pa so seznanili tudi pristojni danski državni organ. \"Zelo verjetno je, da je do uhajanja plina prišlo v plinovodu,\" je dejal tiskovni predstavnik podjetja Ulrich Lissek in pojasnil, da je bil plinovod, ki sicer nikoli ni bil v uporabi, kljub temu pripravljen za tehnično obratovanje in zato tudi napolnjen s plinom.\n\nProjekt plinovoda Severni tok 2, ki je bil zgrajen s ciljem podvojiti zmogljivosti podmorskega uvoza ruskega plina, je uradno Berlin zaradi ruske invazije na Ukrajino ustavil konec letošnjega februarja. Podjetje North Stream 2, zadolženo za ta plinovod, je v začetku marca odpustilo vseh svojih okoli 140 zaposlenih. V konzorciju graditeljev Severnega toka 2 so bili poleg ruskega energetskega velikana Gazprom še Royal Dutch Shell, OMV, Uniper, Wintershall in Engie Energy.\n\nNemčija, močno odvisna od uvoza ruskih fosilnih goriv, se vse od ustavitve projekta Severnega toka 2 srečuje s pritiski, kako potrebe po energiji nadomestiti z energenti od drugod.\n\nRuski energetski velikan Gazprom je namreč v zadnjih mesecih postopoma zmanjševal količine plina, dobavljenega prek Severnega toka 1, dokler ni konec avgusta povsem ustavil dobavo, za zaplete pa okrivil sankcije Zahoda proti Rusiji.\n\nNa drugi strani je Nemčija uradno Moskvo obtožila, da energente uporablja kot orožje sredi napetosti, ki so posledica vojne v Ukrajini.",
    "Rekorder prvenstev, ki ga je \"ustavila\" samo Slovenija": "Nemška košarkarska zveza je ob robu evropskega prvenstva upokojila številko 14 svojega najboljšega košarkarja vseh časov, Dirka Nowitzkega. Tega ni storila še za nikogar. Z njim je Nemčija leta 2005 osvojila evropsko srebro, leta 2002 pa svetovni bron. Na prvenstvu v ZDA je bil Nowitzki izbran za igralca turnirja. Skok v športno preteklost so njegove najboljše reprezentančne tekme.\n\nKariero je končal pred tremi leti. Foto: Reuters Dirk Nowitzki je kar 22 sezon igral v ligi NBA, Dallas Mavericksom pomagal osvojiti do zdaj edini šampionski prstan. Tistega leta (2011) je bil tudi najbolj koristen igralec finala, še štiri leta prej pa MVP rednega dela sezone lige NBA. Kar 14-krat je bil izbran na tekmo All Star lige NBA. Še pomembnejši je bil za nemško reprezentanco. Že res, da so bili Nemci leta 1993 evropski prvaki, a kljub temu dosežku pred obdobjem Dirka Nowitzkega niso veljali za košarkarsko velesilo. Pravzaprav še danes niso. A Dirk je bil s svojima višino in izjemnim metom z vseh položajev tako dominanten, da je Nemčiji ključno pomagal do dveh kolajn na največjih tekmovanjih.\n\nSrebrni EuroBasket 2005, ko je dal najmanj točk Sloveniji\n\nSrebrn leta 2005 Foto: Guliver Image Leta 2005 je Nemčijo popeljal do srebrne kolajne na evropskem prvenstvu v Srbiji in Črni Gori. Bil je najbolj koristen igralec prvenstva. S povprečjem 26,1 točke na tekmo je bil najboljši strelec turnirja, z 10,6 skoka na tekmo pa drugi skakalec. V osmini finala je Turkom nasul kar 33 točk. V četrtfinalu mu je nasproti stala Slovenija in, zanimivo, da je bila to tekma tega prvenstva, na kateri je dal Nowitzki najmanj točk − \"samo\" 22. Nemci so vseeno zmagali s 76:62. V polfinalu so s 74:73 padli Španci. Bil je to strelski dvoboj legend: tako Nowitzki kot Juan Carlos Navarro sta dala po 27 točk. Nemce so zaustavili šele Grki na čelu s Theom Papaloukasom in Dimitrisom Diamantidisom. V finalu je dal nemški krilni center z 213 centimetri 23 točk.\n\nVrhunci polfinalne tekme Nemčije s Španijo (Nowitzki: 27 točk):\n\nŠe več: Nowitzki je bil najboljši strelec tudi na EuroBasketu 2001 in EuroBasketu 2007 ter najboljši skakalec na prvenstvu 2007. Največ točk je dal na tekmi leta 2001 proti Španiji − 43 točk. To je še danes točkovni rekord na tekmah evropskih prvenstev v 21. stoletju. Na tisti tekmi je imel še 15 skokov.\n\nBronast na SP 2002, ko je bil tudi MVP\n\nDirk leta 2002 Foto: Guliver Image Še odmevnejši rezultat je Nemčija dosegla tri leta prej − na svetovnem prvenstvu v Indianapolisu. Takrat je imel Nowitzki šele 24 let, za njim je bila četrta sezona v ligi NBA, prva, ko se je uvrstil na tekmo All Star. Pa je že bil najboljši posameznik na svetovnem prvenstvu. S povprečjem 24 točk na tekmo je bil prvi strelec turnirja in izbran tudi za MVP.\n\nV prvem delu prvenstva je dal Kitajcem 30 točk, Alžircem 24, obe tekmi so dobili, ter kar 34 točk reprezentanci ZDA. Američani so Nemce vseeno premagali s 104:87. Na enem najbolj izenačenih prvenstev do zdaj je Nemčija tudi v drugem delu dvakrat zmagala in enkrat izgubila. Dirk je dal ob zmagah nad Novo Zelandijo in Rusijo po 17 točk, ob porazu z Argentino pa 21. Sledila je najbolj odmevna zmaga Nemčije v zgodovini prvenstev. V četrtfinalu so s 70:62 premagali Španijo. Ja, tako kot tri leta pozneje na EuroBasketu, so zagodli košarkarski velesili z iberskega polotoka. Na tej tekmi je dal Nowitzki 20 točk (Navarro 21).\n\nV polfinalu so Nemci še drugič izgubili z Argentino z rezultatom 80:86. Dirk je dosegel dvojnega dvojčka: 24 točk in 11 skokov. So pa z napadalno in najbolj dominantno tekmo tega prvenstva, ko so dali kar 117 točk, za bron premagali Novo Zelandijo. Nowitzki pa je bil znova prvi strelec Nemčije (29 točk).\n\nLeta 2002 so šokirali košarkarski svet, ko so v ZDA osvojili bron na svetovnem prvenstvu. Foto: Guliver Image\n\nRekord zadnjih 30 let − 47 točk na eni tekmi\n\nSkupaj je na prvenstvu leta 2002 dal 216 točk. Več kot 200 jih je dal tudi štiri leta pozneje, ko so bili Nemci na Japonskem osmi. Je edini košarkar, ki je v zadnjih 30 letih na več kot enem svetovnem prvenstvu dosegel več kot 200 točk. Angoli je dal leta 2006 kar 47 točk, kar je točkovno najboljši dosežek na svetovnih prvenstvih v 21. stoletju.\n\nNajlepše akcije Dirka Nowitzkega na svetovnih prvenstvih:",
    "(POGOVOR) Dejan Vinčić: Nemčija je trdoživ tekmec s sodobno igro": "Šport\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nDejan Vinčić proti Francozom ni bil razpoložen, s poznavanjem Nemcev pa bo danes še posebno koristen.\n\nSlovenski odbojkarji bodo v Stožicah nocoj ob 20.30 proti Nemčiji igrali tretjo tekmo svetovnega prvenstva, ki bo odločala o drugem mestu v skupini D. Kakšna ekipa pa so Nemci? Dejan Vinčić jih dobro pozna ...",
    "Nemška farsa! Imamo posnetek Dončićevega kajenja, toda ... Noro, kaj so Nemci napletli zdaj!": "Izjemno močan nemški pritisk na dan prvega kroga v njihovi in naši skupini Eurobasketa.\n\nPotem ko se je zdelo, da je tista nemška neumnost o kajenju Luke Dončića na predvečer münchenske tekme Nemčija - Slovenija v kvalifikacijah za svetovno prvenstvo potihnila in da je šla zadeva mimo s spoznanjem, da je šlo zgolj za nekakšno provokacijo, se nemški mediji zdaj očitno vračajo k tej temi. In ne samo to! Danes Slovenija začenja svoje nastope proti Litvi, Nemčija pa proti Franciji, v nemških medijih pa je slovenski mega zvezdnik ponovno ena od glavnih tem.\n\nAnalizi dogajanja tisti večer se je v obsežnem članku posvetil sloviti Bild, ki želi priti do dna obtožbam o kajenju, pa tudi nekaterim natolcevanjem, da je bilo ob tem prisotno tudi pivo. Bild ob tem citira tisti večer prisotnega nemškega novinarja Michaela Körnerja, ki je v svojem podcastu govoril o tem, kar naj bi se takrat dogajalo. Pri čemer njegove besede na eni strani zvenijo kot razkritja in obtožbe, hkrati pa hitro postane jasno, da je vse skupaj na zelo trhlih nogah.\n\n\"Gledali smo proti Dončiću in se spraševali, ali kadi in ali pije pivo,\" pripoveduje in opisuje, da je njegov snemalec prizor posnel, nakar naj bi pristopil Dončić in dejal, da morajo vse skupaj izbrisati. \"Nismo izbrisali, a tudi nismo objavili, kajti na posnetku se ne vidi dobro. Rekel bi, da je kadil, a lahko je bilo karkoli. Morda elektronska cigareta. Kar zadeva pivo pa ... morda je bilo brezalkoholno. Morda pa sploh ni bilo pivo,\" je napletal in pozneje celo dejal, da je Dončić po vsej verjetnosti pil zgolj mineralno vodo. A da je bil tam v kotu nek dim.\n\nKaj naj si človek misli o takem pojasnilu? O posnetku, ki obstaja, a se na njem nič ne vidi. O pivu, ki je morda pivo, a najbrž sploh ni pivo. In o dimu, ki je bogve kaj. Zdi se, da so v Nemčiji zelo resno vzeli teorijo, da je Dončiću mogoče priti v glavo s provokacijami. Da le ne bodo presenečeni, če mu bodo v glavo prišli tako, kot mu je Devin Booker ob znamenitih obračunih Dallasa in Pheonixa. In če bodo tako kot on tudi končali na tekmi v Kölnu.\n\n\n\n\n\n\n\n",
    "Po deležu nizkoogljične električne energije smo in bomo boljši kot Nemčija": "OVE v rabi električne energije\n\n| Avtor: Jože Volfand |\n\nV družbi ELES smo pred časom izdelali projekt možnih lokacij za postavitev velikih polj sončnih in vetrnih elektrarn s skupno močjo več kot 10 MW na enem polju. Gre za t. i. »degradirana« območja in območja, ki so ustrezno opredeljena v občinskih prostorih načrtih. V septembru bomo dokončali projekt in ga po vsej verjetnosti, pod okriljem Ministrstva za infrastrukturo, predstavili javnosti, pojasnjuje mag. Aleksander Mervar, direktor družbe ELES, napoved naložb v velike SE v Sloveniji. Do leta 2030 naj bi Slovenija dosegla več kot 48%-ni delež OVE v končni rabi energije. Sicer pa sogovornik meni, da bi morali distributerji vlagati v večjo robustnost omrežja, saj so malo zadolženi, drug blok NEK pa je nujni del njegove vizije proizvodnje električne energije v Sloveniji.\n\nPodnebno ogledalo 2022 sporoča, da Slovenija ni dosegla zavezujočega cilja pri deležu OVE v končni rabi energije, IEA pa ugotavlja, da bo raba premoga letos izenačila rekord izpred desetletja. Je to napoved o manjšem tempu uvajanja OVE v omrežje? Kje je Slovenija, saj ste večkrat izjavili, da se na tem področju premalo dogaja?\n\nTega, glede OVE in doseganja ciljev Slovenije, ne bom komentiral. O zablodah nemške elektroenergetske strategije, posledično tudi strategije EU, pišem in opozarjam že vsaj od leta 2015 tako v svojih člankih kot intervjujih. Da ne bo dileme, sem pristaš zelenega prehoda, vendar na način, da je ta izvedljiv. Tehnično-tehnološko v tem trenutku ni mogoč v obsegu, ki so ga nekateri načrtovali. Ocenjujem pa, da se bo verjetnost za izvedbo povečevala in to v roku pet let in naprej. Naša naloga, naloga Vlade RS, resornega ministrstva za energetiko, družb SDH, ELES in distribucij pa je, da zagotovimo pogoje za zeleni prehod. In to v naslednjih treh do petih letih. Vse, kar je bilo na področju vizije razvoja elektroenergetskih sistemov prihodnosti še pred letom dni skoraj verjetno, se je v zadnje pol leta sesulo kot hišica iz kart. Cene električne energije na madžarski borzi na dan 24. 08. 2022 za zadnji kvartal letošnjega leta so za pasovno energijo več kot 778 EUR/MWh, kar je skoraj devetkrat več, kot so bile lansko leto za isti kvartal, cene plina so višje za triindvajsetkrat. Poleg tega so Evropske borze z električno energijo nizko likvidne. Da ne naštevam še drugih negativnih dejavnikov.\n\nVaša napoved, kaj bo?\n\nMoja ocena prihodnosti na področju proizvodnje električne energije je: OVE plus jedrska plus plinske enote kot strateške rezerve in zeleni vodik, proizveden iz viškov električne energije, tiste iz OVE. Baterije bodo služile za sistemsko izravnavo in 24 urno balansiranje.\n\nSvet EU za energijo napoveduje več sprememb direktive o obnovljivih virih energije. Tako bi naj dosegli najmanj 40-odstotni delež energije iz OVE v bruto končni rabi energije v EU do leta 2030. Kako bo morala ukrepati Slovenija?\n\nVprašali ste me o energiji, moji odgovori se nanašajo na električno energijo. Bom zelo kratek. Boljši bomo po deležu nizkoogljične električne energije kot Nemčija. Med nizkoogljično štejem tudi jedrsko. Slabši bomo na področju OVE od povprečja držav, članic EU. Bi pa poudaril, da Pariški podnebni sporazum ne govori izključno o energiji sonca in vetra, govori o nizkoogljični energiji. Nekateri v EU so to potem »prevedli« na ti dve vrsti energije. Jedrska energija, pa ne da sem njen fan, je z vidika izpustov bistveno boljša kot sta energija sonca in vetra.\n\nToda v zadnjem času je v Sloveniji na trgu prav povpraševanje po sončnih elektrarnah večje od zmožnosti ponudnikov. Kaj se dogaja, je to odgovor na krizo z energenti in na višje cene električne energije?\n\nTočno. Zaradi ekstremnega povpraševanja, ne samo pri nas, povsod v državah EU, je kriza na področju dobav in montaž sončnih panelov in pripadajoče opreme. V Sloveniji smo zadnje čase priča izjemno dolgim rokom za postavitev sončnih elektrarn, predvsem na zasebnih stavbah, za kar ni kriva samo distribucija, tudi za ogled je potrebno čakati dva do štiri mesece. Imamo resen problem v razpoložljivosti oziroma zadostnosti ekip, ki ocenjujejo posamezne lokacije, pripravljajo dokumentacijo za montažo in izvedejo montažo.\n\nV več slovenskih občinah so se odločili, da na strehe javnih stavb namestijo sončne panele, degradirana območja postajajo prostor za gradnjo večjih sončnih elektrarn. Marsikatero podjetje niža stroške energije s sončnimi elektrarnami. Kaj lahko nove SE realno pomenijo v končni rabi energije do leta 2030?\n\nVerjetno vam je poznano, da smo delovna skupina v okviru Slovenske akademije znanosti in umetnosti, v kateri so bili poleg mene še prof. dr. Jože P. Damjan, dr. Dejan Paravan in mag. Drago Babič, novelirali strategijo slovenske elektroenergetike do leta 2050. S poudarkom in cilji do leta 2030. Če povzamem naše izračune za leto 2030, ki so, to moram priznati, optimistični, je lahko ta delež preko 20 %, kar je bistveno več, kot ocenjujem za leto 2022 – 3,5 %. Če dodam še oceno proizvodnje iz hidroelektrarn, se ocena deleža OVE poveča na več kot 48%.\n\nNapovedana je tudi gradnja velikih sončnih elektrarn, glavna nosilca naj bi bila Eles in SODO? Za kakšen projekt gre, kdo bo investitor, bo sodelovala država?\n\nV družbi ELES smo pred časom izdelali projekt možnih lokacij za postavitev velikih polj sončnih in vetrnih elektrarn s skupno močjo več kot 10 MW na posameznem polju. Gre za t.i. »degradirana« območja in območja, ki so ustrezno opredeljena v občinskih prostorskih načrtih. V septembru letos bomo dokončali skupni projekt in ga po vsej verjetnosti, pod okriljem Ministrstva za infrastrukturo, predstavili javnosti.\n\nKdo bo investitor?\n\nDržava mora preko elektrooperaterjev, to sta ELES in SODO, slednji skupaj z distribucijami, zagotoviti pogoje za izvedbo investicij. Pri družbi ELES izgradnjo priključnih vodov od velikih polj sončnih in vetrnih elektrarn do točk možnega priklopa na prenosno omrežje. Pri distribucijah pa ojačitev tako daljnovodov srednje in nizke napetosti z večjo močjo lokalnih transformatorskih postaj. Država bo posredni investitor preko družb GEN in HSE. Ostalo bo zasebni kapital.\n\nKaj pa namestitev SE? Med ovirami za hitrejše uvajanje OVE, SE, VE, HE, so zlasti težave pri pridobivanju ustreznih dovoljenj in opredelitvi javne koristi, pri SE pa se že dogaja, da jih ni mogoče priključiti na omrežje, ker ni dovolj robustno. Ali to pomeni, da bo zaradi prešibkega omrežja zaustavljen razvoj SE in OVE? Kako je z nujnimi sredstvi v razvoj distribucijskega omrežja v Sloveniji?\n\nFinančni viri za nadgradnjo distribucijskega omrežja ne morejo in ne smejo biti izgovor. Vseh pet distribucij je relativno nizko zadolženih. Konec leta so imeli, po mojih izračunih, količnik neto zadolženosti vsega 1,59, kar je precej nižje od sprejemljivega količnika za banke, ki je 5. Če upoštevam to razliko, potem je imela distribucija skupaj konec lanskega leta kreditni potencial preko pol milijarde EUR. Agencija RS za energijo je s 01. 01. 2022 povečala tarife za uporabo distribucijskega omrežja za 16 %. SDH, ki upravlja z distribucijami, je imel zelo konzervativno dividendno politiko, saj jim je pustil v povprečju zadnjih deset let več kot 60 % čistega poslovnega izida. Zakon, ki ga je sprejela prejšnja Vlada RS in na podlagi katerega slovenski končni porabniki tri mesece niso plačevali omrežnine, ni razlog, da investicije stojijo oziroma se realizirajo v relativno nizkih obsegih. Upravna dovoljenja pa so resnični problem in tu pričakujem, da bo aktualna Vlada RS naredila korenite spremembe. Brez njih bomo v prihodnjih letih realizirali bore malo investicij v proizvodne vire OVE.\n\nŠe ena težava. Zaradi suše je manjša proizvodnja električne energije v hidroelektrarnah. Ali pomanjkanje vode in nižji vodostaji rek lahko ogrozijo načrtovane naložbe v hidroelektrarne, kar lahko dodatno ogrozi doseganje ciljev OVE v bruto rabi končne energije?\n\nTrenutna situacija ne more ustaviti bodočih investicij v hidroelektrarne. Ustavijo jih lahko vedno novi in novi zahtevki deležnikov izven elektroenergetike. Odličen primer je gradnja HE Mokrice. V preteklosti smo, kar se proizvodnje hidroelektrarn tiče, že imeli podobno situacijo, v letih 2011 in 2015, imeli pa smo tudi rekordno leto 2014. Nihanja letne proizvodnje so v obsegu 15 do 20 % naše letne porabe.\n\nKakšna bo energetska mešanica v Sloveniji v letu 2030? Oskrba mora biti zanesljiva, obenem pa je prav energetski sektor izpostavljen zaradi škodljivih izpustov. Slovenija je začela postopek za dopolnitve NEPN, ki ga mora poslati leta 2024 v Bruselj. Kaj naj bo zapisano pri ciljih energetskega sektorja?\n\nNo, teh škodljivih izpustov ne bom komentiral. Poglejmo trenutno situacijo. Ocenjujem, da bomo v letošnji zimi proizvajali električno energijo iz vsega, kar bo na razpolago. Tudi iz najslabših fosilnih virov, kot sta npr. težki mazut in lignit. Zakaj? Zato da nam bo svetila luč, da nas ne bo zeblo in da bo funkcioniralo vse, kar potrebuje električno energijo. Glede dopolnitve NEPN. Tudi ELES je član konzorcija, ki pripravlja te dopolnitve. Usmeritev glede zelenega preboja naj bo optimistična, vendar še vedno v mejah možnega. Energetska mešanica, povzemam po študiji za SAZU, ki sem jo že omenil, je lahko sledeča: sonce, veter 27 %, hidro elektrarne 30 %, NEK 20 %, TEŠ 18 %, ostalo 5 %. Obnovljivi viri skupaj 57 %, nizkoogljični viri, OVE plus NEK, 77 %.\n\nSkrbi me, ker do leta 2030 ne vidim nekih resnih, velikih investicij v stabilne vire, kot so hidroelektrarne, kogeneracije, ki bi uporabljale za energent nenevarne komunalne odpadke in lesno biomaso.\n\nKoliko bo Slovenija pri oskrbi z energijo samooskrbna leta 2030?\n\nMoj odgovor se nanaša na električno energijo. Kakšna bo naša samooskrba, bo odvisno od številnih dejavnikov. Na strani proizvodnje predvsem od tega, koliko sončnih in vetrnih elektrarn z vidika moči nam bo uspelo umestiti v elektroenergetski sistem. Skrbi me, ker do leta 2030 ne vidim nekih resnih, velikih investicij v stabilne vire, kot so hidroelektrarne, kogeneracije, ki bi uporabljale za energent nenevarne komunalne odpadke in lesno biomaso. Na strani porabe je primarno, kolikšen delež vozil bo na električno energijo, kakšen bo razmah uporabe toplotnih črpalk za ogrevanje in pripravo sanitarne vode. Seveda, čez vse to pa, kam bo šel razvoj elektroenergetskih omrežij, podprt s hranilniki električne energije in sistemov za pretvorbo, hrambo in kasnejšo uporabo, kot je npr. elektroliza in pridobivanje zelenega vodika, mogoče tudi metana. Če to samooskrbnost ocenjujem z vidika naših dosedanjih ravnanj, mirno odgovorim – nizka, ne veliko več od 60 %. Če sem optimističen in upoštevam, da bomo imeli proizvodne vire OVE z letno proizvodnjo preko 3 TWH, pa več kot 90 %.",
    "Slovenija bo morala paziti na nemški servis in blok": "Nemško odbojko dobro pozna Rok Satler, nekdanji dolgoletni slovenski reprezentant, udeleženec štirih evropskih prvenstev, ki je po osvojenem naslovu državnega prvaka s Šoštanjem Topolšico v sezoni 2005/06 eno leto igral za Friedrichshafen. »V tistih časih je bil Friedrichshafen v samem vrhu evropske klubske odbojke. Eno leto po mojem odhodu so osvojili ligo prvakov, leta 2000 pa je bil na zaključnem turnirju v Trevisu. Kot gledalec sem si ga ogledal tudi sam, v takratni ekipi Friedrichshafna sta bila tudi Jasmin Čuturić in Gregor Jerončič. Takratni trener, Romun Stelian Moculescu, ki je bil tudi nemški selektor, je bil znan po tem, da je veliko pozornosti namenjal mladim igralcem,« se svojega odhoda v Nemčijo spominja 43-letni Rok Satler, ki se je od aktivnega igranja odbojke poslovil predlani.\n\n»Zame je bila to odlična izkušnja, organizacija kluba je bila na vrhunski ravni, od pogojev za delo do načina življenja, vse je bilo podrejeno odbojki. V Sloveniji je bilo to še nepredstavljivo, toda že v tistem letu, ko sem jaz odšel v Nemčijo, je ACH Volley začel slediti evropskim trendom. Danes imamo v Sloveniji vsaj tri klube, ki so, vsaj kar se pogojev tiče, vsaj primerljivi s tujimi klubi, tako da zaostanek ni več takšen, kot je bil takrat,« je prepričan nekdanji dolgoletni organizator igre v slovenski reprezentanci, ki bo v novi sezoni pomočnik še tretjemu trenerju v ACH Volleyju.\n\n»Prav po zaslugi ACH Volleyja se je način razmišljanja v slovenski odbojki korenito spremenil. Če ne bi bilo njega, danes ne bi gledali takšne reprezentance, kot jo imamo. Mislim, da je vsaj 80 odstotkov igralcev, ki so še zdaj v reprezentanci, igralo zanj. Po letu dni igranja v Nemčiji mi je vodstvo ACH Volleyja predstavilo svojo vizijo, zato sem se z veseljem vrnil domov. Uspehi, ki jih je dosegal ACH Volley, so bili neverjetni. Od tega, da je osvojil pokal Challenge, danes pokal CEV, do tega, da se je uvrstil na zaključni turnir lige prvakov, predvsem pa je dokazal, da je slovenska odbojka popolnoma enakovredna evropski.«\n\nIztržek Nemcev je manjši od vložka\n\nAmpak vrnimo se k Nemčiji, ki že dolga leta veliko vlaga v odbojko, kakšnih večjih uspehov pa vsaj konstantno nima. Največja segata v začetek sedemdesetih let prejšnjega stoletja, vendar še kot reprezentanca Vzhodne Nemčije, ki je bila leta 1970 svetovni prvak, dve leti pozneje pa je igrala v finalu olimpijskih iger v Münchnu. Na OI so nato igrali le še dvakrat (2008, 2012), največje uspehe združene Nemčije pa so dosegli na tekmovanjih na Poljskem. Pred osmimi leti so bili tretji na svetovnem prvenstvu, tri leta pozneje pa drugi na evropskem. Zanimivo je, da so že vse od leta 1999, ko je reprezentanco prevzel omenjeni Moculescu in jo vodil do leta 2009, selektorji nemške izbrane vrste tujci. Po Moculescu so si sledili Argentinec Raul Lozano, Belgijec Vital Heynen, dobri znanec slovenskih odbojkarjev Italijan Andrea Giani in od letos še eno slovito odbojkarsko ime, Poljak Michal Winiarski.\n\n»Res je, veliko vlagajo, s Heynanom so sicer prišli do bronaste kolajne na SP, z Gianijem do srebra na EP. V tem obdobju je njihova igra slonela na odličnem Györgyu Grozerju, ki ga zdaj ni več. Težko je reči, kako to, da jim tega preboja, da bi bili stalno v evropskem in svetovnem vrhu, ne uspe narediti, je pa na klubski ravni zdaj ob Friedrichshafnu zelo močan ali še močnejši Berlin Recycling Volleys, ki resnično veliko vlaga. Dejstvo je, da že dolga leta stavijo na tujo stroko, ne samo v reprezentanci, kajti že omenjena kluba vodita naš zdaj že nekdanji selektor Mark Lebedew in Francoz Cedric Enard.«\n\nNemci nimajo igralca, ki bi sam odločal tekme\n\nV letošnji ligi narodov so Nemci zabeležili le štiri zmage in bili na koncu dvanajsti, res pa je, da se ni ravno izkazala niti slovenska reprezentanca, ki je bila z zmago več dve mesti pred njimi. Ekipi se v ligi narodov letos nista pomerili, si je pa Satler ogledal uvodno tekmo nemške reprezentance proti Franciji. »Čeprav niso osvojili niza, so igrali dobro, spet pa jim je manjkal zaključni korak. Na koncu je Francija z izkušnjami prišla do zmage, Nemcem pa se pozna, da v napadu nimajo več igralca, ki bi sam odločal tekme, kot je včasih Grozer. Vendar so vseeno lahko zelo neugodni. Znani so po tem, da se nikoli ne predajo in ko jim enkrat igra steče, so kot kakšen stroj, ki se nikoli ne ustavi. Pričakujem, da bo imela naša reprezentanca proti njim težko delo,« meni ljubljanski strokovnjak, ki opozarja na nemški servis.\n\n»Če bo naš sprejem na visoki ravni, bo veliko lažje Dejanu Vinčiću ali Gregorju Ropretu organizirati slovenski napad, kajti Nemci so dobro organizirani v bloku. Če imajo dovolj časa, da sestavijo dvojni ali trojni blok, ga je potem težko prebiti. Nimajo pa, kot rečeno, kakšnega posebej nevarnega napadalca. Skratka, če nam bosta stekla servis in sprejem, nam bo veliko lažje.«\n\nSistem tekmovanja pisan na kožo Sloveniji\n\nZ zmago proti Kamerunu na uvodni tekmi svetovnega prvenstva so si slovenski odbojkarji praktično že odprli vrata v osmino finala, kar pomeni, da bodo v njem prvi nosilci. Vsaj na papirju bodo tako dobili lažjega nasprotnika in so zelo blizu uvrstitve v četrtfinale. Od tam naprej pa lahko do kolajne pride vsakdo, ki se bo uvrstil med osem najboljših, saj je krog pretendentov za odličja resnično zelo širok. »Sistem je res malo čuden, ampak v tem primeru nam gre to na roke. Dobro, da je tako, zato ga velja izkoristiti. Že uvrstitev v četrtfinale bi bila lep uspeh, vemo pa, da strokovno vodstvo, igralci in tudi javnost pričakujejo še kaj več. Najbolje bo, da gredo fantje lepo korak za korakom in da stopnjujejo formo. Verjamem, da lahko gredo v Katovice in v boj za kolajne. Ampak kandidatov zanjo je res veliko,« meni Satler, ki se je od reprezentance poslovil z zmagama na EP 2012 na Dunaju, pred tem je bil na treh prvenstvih brez nje.\n\n»Spomnim se našega prvega evropskega prvenstva, ko smo prvič stopili v dvorano v Ostravi in smo tekmovali, kdo bo brcnil žogo do stropa, saj nismo bili vajeni tako velikih dvoran. Toda vsaka generacija prinese nekaj novega in odpira pot naslednji. Moja se je začela uvrščati na evropska prvenstva in svoje nastope končala z dvema zmagama, zdajšnja osvaja kolajne, tista pred nami pa nam je omogočila, da smo v kvalifikacijah dobili lažje nasprotnike.«\n\nSP v številkah Izidi, 1. krog, skupina A (Katovice): Tunizija - Portoriko 3:0 (19, 17, 20) Ukrajina - Srbija 0:3 (-26, -21, -20), skupina E (Ljubljana): Turčija - Kitajska 3:0 (15, 19, 14) Italija - Kanada 3:0 (13, 18, 37), skupina F (Ljubljana): Nizozemska - Egipt 3:0 (17, 22, 16) Argentina - Iran 2:3 (22, -31, -18, 32, -19), 2. krog, skupina B (Ljubljana): Kuba - Katar 3:1 (21, 21, -22, 19) Brazilija - Japonska 3:0 (21, 18, 16), vrstni red: Brazilija 5, Kuba 4, Japonska 3, Katar 0, skupina C (Katovice): ZDA - Bolgarija 3:0 (20, 23, 24), 20.30 Poljska - Mehika 3:0 (17,14, 19), vrstni red: ZDA in Poljska 6 po, Mehika in Bolgarija 0, skupina D (Ljubljana): Nemčija - Kamerun 3:0 (28, 14, 19), 20.30 Francija - Slovenija 3:2 (21, -22, -23, 32, 7), vrstni red:, Francija 5, Slovenija 4, Nemčija 3, Kamerun 0. Danes, skupina A (Katovice): Srbija - Portoriko (17.30), Ukrajina - Tunizija (20.30), skupina E (Ljubljana): Kanada - Kitajska (11.00), Italija - Turčija (21.15), skupina F (Ljubljana): Argentina - Nizozemska (14.00), Iran - Egipt (17.30).\n\n*** Rok Satler, nekdanji reprezentant Nemci so znani po tem, da se nikoli ne predajo in ko jim enkrat igra steče, so kot kakšen stroj, ki se nikoli ne ustavi. Pričakujem, da bo imela naša reprezentanca proti njim težko delo.",
    "Nemčija v boljšem položaju glede dobav plina od pričakovanega": "",
    "Ali lahko Sloveniji uspe še drugič zapored?": "Košarkarji Španije in Nemčije so prvi polfinalisti evropskega prvenstva v Berlinu, druga dva pa bosta znana danes po dvobojih Italija - Francija (17.15) in Slovenija - Poljska (20.30).\n\nSlovenija bo skušala tretjič na štirinajstih evropskih prvenstvih in drugič zapored preskočiti četrtfinalno stopničko. Pred petimi leti v Istanbulu je v razburljivi in atraktivni predstavi premagala Latvijo, leta 2009 na Poljskem pa je bila s košem razlike boljša od Hrvaške.\n\nŠtirikrat je Sloveniji spodletelo v četrtfinalu. 2005 v Beogradu je bila boljša Nemčija, 2007 v Španiji je Grčija zmagala s točko prednosti, 2011 v Litvi nas je nadigrala Španija, dve leti kasneje v Ljubljani pa Francija.\n\nSlovenski košarkarji so odločeni, da teh napak danes ne bodo ponovili. Zavedajo se, da so proti Poljski nesporni favoriti, a hkrati so letos poleti že večkrat spoznali, da jim ta vloga povzroča kar precej bremena.\n\nSlovenija je dobila štirinajst od zadnjih petnajstih tekem na evropskih prvenstvih. Edini poraz je doživela v skupinskem delu letos v Kölnu proti Bosni in Hercegovini.\n\nSelektor Aleksander Sekulić danes ne bo mogel računati na Zorana Dragića, ki si je v osmini finala proti Belgiji poškodoval stegensko mišico, zadovoljen pa je, da sta tako Luka Dončić kot Mike Tobey hitro sanirala poškodbi gležnjev. Prvi zvezdnik ekipe je po sinočnjem treningu še čutil rahlo bolečino, medtem ko je za Američana bizarna nezgoda na začetku tekme proti Nemčiji le še spomin.\n\nPo torkovem večernem treningu je pred novinarje stopil Vlatko Čančar, ki je povedal, da Poljska igra podobno kot lani, ko sta se ekipi srečali v kvalifikacijah za olimpijske igre. Slovenije je zmagala 112:77.\n\n\"Ključna bo naša energija in vstop v tekmo. Zbrani moramo biti od samega začetka, da se nam ne ponovi zgodba s tekme z Belgijo,\" je dodal Čančar.\n\nŠpanija je v prvem četrtfinalu v torek premagala Finsko s 100:90, Nemčija pa je izločila Grčijo s 107:96.",
    "Zadnja priložnost za ogled beninskih bronov v Berlinu, zatem se vračajo domov": "Foto: EPA\n\nVrnitev beninskih bronov, ki jih predstavljajo v preurejeni postavitvi Humboldtovega muzeja, je eden od korakov Nemčije pri postopnem obračunavanju s kolonialnim obdobjem in krivicami iz preteklosti.\n\n\"Mislim, da smo na pravi poti glede kolonialne nepravičnosti,\" pravi Hermann Parzinger, predsednik Fundacije za prusko kulturno dediščino, ki skrbi za nacionalne muzeje v nemški prestolnici. Kot pravi, še niso blizu konca, vendar so muzeji pripravljeni nadaljevati svojo pot do boljšega razumevanja preteklosti skupaj z mednarodnimi partnerji.\n\nFoto: EPA\n\nOdločitev, da vrnejo bronaste predmete, je zadnja v nizu potez, ki so jih sprejeli v Berlinu, da bi poskušali prevzeti odgovornost za zločine kolonialne dobe, vključno s tem, da je Nemčija maja lani uradno priznala genocid, ki ga je izvedla v Namibiji.\n\nRazstava med drugim vključuje prestola in spominski doprsni kip monarha Kraljevine Benin. Na razstavi, ki so jo pripravili \"v tesnem sodelovanju s partnerji v Nigeriji\", predstavljajo umetnost in zgodovino kraljestva.\n\nNemčiji sledijo tudi nekateri drugi muzeji\n\nVečina beninskih kipov izhaja iz obdobja britanskega plenjenja leta 1897, ko so pripadniki britanske vojske vdrli v kraljevino Benin in oplenili tamkajšnja svetišča in palače. Odtujeni kipi so pozneje končali v različnih muzejskih zbirkah po Evropi in ZDA. Nemčija je sicer prva država, ki je lani oznanila vrnitev del Nigeriji, njenemu zgledu pa so sledili tudi drugi muzeji.\n\nVeč se jih je trdovratno upiralo zahtevkom po vrnitvi artefaktov v dežele nastanka, pogosto z argumentom, da te dežele nimajo zagotovljenih \"primernih razmer\" in dovolj sredstev, da bi skrbele za dragocenosti. Največjo zbirko beninskih kipov danes sicer hrani Britanski muzej (okoli 700 bronastih predmetov), približno 110 artefaktov pa je končalo v nemških ustanovah, in sicer v Hamburgu, Kölnu, Stuttgartu, Leipzigu in Dresdnu. Vsaj 440 primerkov so jih hranili v Etnološkem muzeju v Berlinu.\n\nFoto: EPA\n\nNovembra 2021 je Francija Beninu vrnila 26 artefaktov iz Abomeya. Vse večje so tudi zahteve do Britanskega muzeja. V muzeju so dalj časa trdili, da je njihova obsežna zbirka tujih artefaktov, kot je Elginov marmor, vzet iz Partenona v Atenah, tam najbolje hranjena. Zato pa so iz Muzeja in vrtov Horniman v Londonu avgusta letos sporočili, da bodo lastništvo 72 predmetov, ki so jih na silo odstranili iz mesta Benin, prenesli na nigerijsko vlado. V Nigerijo se bo tako vrnilo in preneslo lastništvo tudi za 12 slavnih bronastih umetnin iz Benina, ki jih je leta 1897 zaplenila britanska vojska. Med predmeti, katerih lastništvo bodo prenesli, so med drugim oltarni medeninasti petelin, obredni predmeti iz slonovine in medenine, medeninasti zvonovi, vsakdanji predmeti, kot so pahljače in košare, ter ključ tako imenovane kraljeve palače.\n\nFoto: EPA Foto: EPA Foto: EPA Foto: EPA\n\nUtišane, zavrnjene in leta pozabljene prošnje\n\n\"Tako kot Nizozemska in Belgija je tudi Nemčija vzpostavila muzejsko politiko, ki ima luciden pogled na kolonialno preteklost,\" je dejal francoski zgodovinar in specialist za to obdobje Pascal Blanchard. Po besedah zgodovinarke Benedicte Savoy segajo prošnje za vrnitev predmetov v 60. leta prejšnjega stoletja, vendar so bile \"utišane, zavrnjene in leta pozabljene\". Strokovnjaki ocenjujejo, da je bilo v preteklosti z afriške celine odpeljanih od 85 do 90 odstotkov kulturnih artefaktov, mednje sodi nekaj najbolj cenjenih del afriške umetnosti.\n\nV Nigeriji načrtujejo gradnjo muzeja v Beninu na jugu države, kjer bi združila predmete ob njihovi vrnitvi.",
    "Kaaaj si naredil?! Potopil Nemce z 'bolanim' golom, česa takega še niste videli! Nerealno! (video)": "Madžarska je šokirala Nemce še sredi Leipziga.\n\nV najtežji skupini lige narodov, v kateri so Italija, Anglija in Nemčija, na vrhu lestvice še naprej leti ... Madžarska. Naši vzhodni sosedi so tokrat premagali Nemčijo v gosteh, na stadionu v Leipzigu pa je edini zadetek na tekmi dosegel Adam Szalai. In kakšen zadetek je to bil! Eden najbolj norih, kar jih pomni novejša zgodovina reprezentančnega nogometa. Hote ali nehote - to presodite sami - je po podaji iz kota zajel žogo s peto in jo neubranljivo poslal v mrežo iz nemogočega položaja.\n\nČe si ne znate predstavljati, kaj in kako točno se je zgodilo, vas razumemo. Poglejte si spodaj. Če vam ne prikaže, pa na tej povezavi. Nismo pa prepričani, da vam je zdaj jasno kaj več.",
    "Litovci edini iz slovenske skupine brez četrtfinala": "Francija, Slovenija, Nemčija in Španija so si na košarkarskem evropskem prvenstvu v Berlinu priigrale četrtfinale. Kot zadnji je to uspelo Španiji, ki je po podaljšku premagala Litvo s 102:94.\n\nZadnja sinočnja tekma osmine finala med Španijo in Litvo je bila izenačena, oboji so imeli svoja obdobja, Španci predvsem v prvem polčasu, Litva pa v drugem, ko je vodila tudi za 11 točk, a je bilo ob začetku zadnje četrtine zgolj še pet točk razlike. Dobri dve minuti pred koncem so Španci izenačili in nato tudi povedli z 80:78, dobre pol minute pred sireno so Litovci s trojko povedli za točko, z enako mero so vrnili Španci, Litvi pa je za zadnji napad ostalo 16 sekund.\n\nA Domantas Sabonis je takoj naredil osebno napako v napadu, tako da so imeli Španci po novi osebni napaki dva prosta meta, izkoristili so enega, na drugi strani pa je v zadnji sekundi izenačil Ignas Brazdeikis. V podaljšku so Španci dve minuti pred koncem povedli za sedem točk, vendar so se Litovci dobro minuto pred koncem znova približali zgolj na točko, imeli tudi nov napad za vodstvo, a naredili nešportno osebno napako v napadu pol minute pred koncem. Posledica je bilo vodstvo Špancev za šest točk 19 sekund pred koncem in konec upanja za Litvo.\n\nPri Španiji, ki bo v četrtfinalu igrala proti Hrvaški ali Finski, je bil najbolj razpoložen Lorenzo Brown z 28 točkami in osmimi podajami, Willy Hernangomez je dodal 21 točk in osem skokov. Pri Litvi je Mindaugas Kuzminskas dosegel 18 točk, Brazdeikis pa eno manj. Razočaral je Jonas Valančiunas, ki je v dobrih 20 minutah dosegel le pet točk.\n\nRudy Gobert in drugi olimpijski podprvaki Francozi so proti Tukom za las ušli slovesu. FOTO: Annegret Hilse/Reuters\n\nFrancija je po podaljšku premagala Turčijo s 87:86. Tesen obračune je šel v podaljšek, čeprav so imeli Francozi v prvem polčasu tudi že 16 točk prednosti. V dodatnem delu igre so imeli Francozi ves čas pobudo, povedli tudi za pet točk, a svoji zadnji dosegli že 1:34 minute pred koncem. V tem času pa Turkom ni uspelo doseči več kot koša Bugrahan Tuncer in dveh prostih metov Furkmana Korkmaza.\n\nPrav ta sta bila tudi najboljša strelca pri Turčiji, Tuncer je zbral 22, Korkmaz pa 18 točk. Pri Franciji, ki jo v četrtfinalu čaka boljši iz dvoboja med Srbijo in Italijo, je prednjačil Rudy Gobert z 20 točkami in 17 skoki, Evan Fournier in Thomas Heurtel sta jih dodala po 13.\n\nNa tekmi Nemčije in Črne gore (85:79) se je zdelo, da so gostitelji turnirja vse opravili že v prvem polčasu, ki so ga dobili za 24 točk. Takoj zatem so povedli celo za 27, nato pa se je prednost počasi začela topiti. V uvodu zadnje četrtine je znašala le še osem točk, malce zatem celo le pet, 26 sekund pred koncem pa le še tri točke. Bližje pa Črnogorci niso prišli.\n\nNemčija je z Dennisem Schröderjem (na tleh) skoraj zapravila 25 točk prednosti proti Črni gori. FOTO: Annegret Hilse/Reuters\n\nDennis Schröder je bil z 22 točkami in osmimi asistencami najboljši pri Nemčiji, pri kateri sta po 14 točk dodala Franz Wagner in Maodo Lo. Pri Črnogorcih je Kendrick Perry tekmo končal s 25 točkami, Bojan Dubljević pa z 22. Nemce v četrtfinalu čaka boljši iz dvoboja Grčija – Češka.\n\nSlovenija je ob nekaj težavah na koncu zanesljivo z 88:72 ugnala Belgijo.\n\nDanes bodo še naslednji dvoboji: Ukrajina – Poljska, zmagovalec tega bo v četrtfinalu igral s Slovenijo, Finska – Hrvaška, Srbija – Italija in Grčija – Češka.",
    "Italijani in Nemci drugič zmagali v Davisovem pokalu": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nŽe v petek sta si Nemčija in Italija priigrali uvrstitev med najboljšo osmerico v teniškem tekmovanju za Davisov pokal, ponoči se jima je pridružila še Nizozemska. Izpadli sta Velika Britanija in Francija. Za Španijo pa je prvi igralec sveta Carlos Alcaraz, nedavni zmagovalec OP ZDA, izgubil dvoboj proti Kanadčanu Felixu Auger-Aliassimu.\n\nV Bologni je Matteo Berrettini v 71 minutah premagal Argentinca Sebastiana Baeza s 6:2, 6:3, nato pa je Jannik Sinner ugnal Francisca Cerundola s 7:5, 1:6 in 6:3, s čimer si je Italija že zagotovila napredovanje.\n\nNato je italijanski par Simone Bolelli - Fabio Fognini v treh nizih izgubil v dvojicah proti dvojici Maximo Gonzalez - Horacio Zeballos.\n\nV Hamburgu sta junaka večera postala Kevin Krawietz in Tim Pütz, ki sta v dvojicah Nemčiji priigrala odločilno točko za zmago nad Belgijo. \"Večeri, kot je bil ta, še dolgo živijo v našem spominu,\" je po dvoboju dejal nemški kapetan Michael Kohlmann.\n\nZmaga Nemčije je pomenila, da je iz nadaljevanja v skupini C že izpadla Francija.\n\nNastop na 50. dvoboju Davisovega pokala v domačem Glasgowu pa ni prinesel sreče Andyju Murrayju, saj je v paru z Joejem Salisburyjem tesno izgubil proti Nizozemcema Wesleyju Koolhofu in Matweju Middelkoopu.\n\nNizozemski par je Britanca premagal s 7:6, 6:7 in 6:3 ter se na vrhu skupine D pridružil reprezentanci ZDA. Nizozemska bo tako prvič po letu 2005 spet zaigrala med najboljšo osmerico na svetu.\n\nV Valencii pa je Carlos Alcaraz, najmlajša številka 1 svetovnega tenisa v zgodovini, po zmagi na odprtem prvenstvu ZDA v New Yorku presenetljivo izgubil pred domačimi navijači. Felix Auger-Aliassime, 13. igralec sveta, je bil boljši s 6:7, 6:4 in 6:2, Španija pa je v skupini B klonila proti Kanadi.\n\nZ zmago se je Kanada prebila na vrh skupine in jo le še en korak loči od napredovanja na finale, ki bo novembra v Malagi.\n\nV skupini A v Bologni nastopajo Švedska, Argentina, Italija in Hrvaška, v skupini B v Valencii Kanada, Južna Koreja, Španija in Srbija, v skupini C v Hamburgu Avstralija, Belgija, Francija in Nemčija, v skupini D v Glasgowu pa Kazahstan, Nizozemska, ZDA in Velika Britanija.\n\nIzidi:\n\n- Davisov pokal, skupinski del:\n\n- skupina A (Bologna):\n\nItalija - Argentina 2:1\n\nMatteo Berrettini - Sebastian Baez 6:2, 6:3;\n\nJannik Sinner - Francisco Cerundolo 7:5, 1:6, 6:3;\n\nSimone Bolelli/Fabio Fognini - Maximo Gonzalez/Horacio Zeballos 5:7, 6:2, 3:6; - skupina B (Valencia):\n\nŠpanija - Kanada 1:2\n\nRoberto Bautista-Agut - Vašek Pospišil 3:6, 6:3, 6:3;\n\nCarlos Alcaraz - Felix Auger-Aliassime 7:6 (3), 4:6, 2:6;\n\nMarcel Granollers-Pujol/Pedro Martinez Portero - Felix Auger Aliassime/Vašek Pospišil 6:4, 4:6, 5:7; - skupina C (Hamburg):\n\nNemčija - Belgija 2:1\n\nJan-Lennard Struff - Zizou Bergs 6:4, 7:6 (9);\n\nOscar Otte - David Goffin 6:3, 6:7 (7), 3:6;\n\nKevin Krawietz/Tim Puetz - Sander Gille/Joran Vliegen 4:6, 6:2, 7:6 (5); - skupina D (Glasgow):\n\nVelika Britanija - Nizozemska 1:2\n\nDaniel Evans - Tallon Griekspoor 6:4, 6:4;\n\nCameron Norrie - Botic Van De Zandschulp 4:6, 2:6;\n\nJoe Salisbury/Andy Murray - Wesley Koolhof/Matwe Middelkoop 6:7 (0), 7:6 (6), 3:6;\n\nPreberite še:"
}