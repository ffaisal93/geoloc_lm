{
    "Hrvaška in Nizozemska prvi polfinalistki Lige narodov, Avstrija in Wales v Ligo B": "Podajalec Ivan Perišić in strelec Marko Livaja sta zrežirala odločilni zadetek za hrvaško zmago v 69. minuti. Foto: EPA\n\nHrvati so gostovali na Dunaju in Avstrijce premagali z 1:3. S tem so Avstrijce poslali v Ligo B in pomagali tudi branilcem naslova Francozom, ki so brez poškodovanih Karima Benzemaja, Paula Pogbaja in Huga Llorisa na Danskem doživeli nov poraz (2:0), a zadržali tretje mesto na lestvici.\n\nAndreas Skov Olsen je dosegel drugi gol za Dansko na tekmi proti Franciji. Reprezentanci se bosta srečali tudi v predtekmovanju na bližnjem svetovnem prvenstvu v Katarju. Foto: EPA\n\nNa stadionu Ernsta Happla so ognjeni povedli že v 6. minuti, ko je po podaji Nikole Vlašića zadel Luka Modrić. Tri minute pozneje je po predložku Marcela Sabitzerja z glavo izenačil Christoph Baumgartner. Ker so Danci v Københavnu po prvem polčasu proti Franciji vodili z 2:0, so se Hrvati zavedali, da morajo za prvo mesto zmagati. Dragocene tri točke sta jim v 69. in 72. minuti zagotovila zadetka Marka Livaje in Dejana Lovrena z glavo po predložkih Ivana Perišića in Lovra Majerja.\n\nV skupini 4 so Nizozemci po junijski zmagi v Bruslju (1:4) še enkrat premagali Belgijce in tekmovanje končali šest točk pred sosedi. V Amsterdamu je bilo 1:0, v 73. minuti je po boljši igri v drugem polčasu po podaji iz kota mrežo z glavo zatresel kapetan Virgil van Dijk.\n\nPoljska je bila v Cardiffu še drugič boljša od Walesa (0:1) in v medsebojnem dvoboju potrdila obstanek. Po predložku Roberta Lewandowskega je bil v 58. minuti strelec Karol Swiderski. Valižani so neuspešno naskakovali zmago, ki bi jim prinesla tretje mesto, potem ko so v Vroclavu v 1. krogu izgubili z 2:1. S sijajnimi obrambami jih je v obup spravljal poljski vratar Wojciech Szczesny. Gareth Bale je v sodnikovem dodatku iz bližine stresel okvir vrat.\n\nLuka Modrić je v 6. minuti na Dunaju zadel za vodstvo Hrvaške z 0:1. Foto: EPA\n\nLiga narodov, 6. krog\n\nLiga A\n\nSkupina 1:\n\nAVSTRIJA - HRVAŠKA 1:3 (1:1)\n\nBaumgartner 9.; Modrić 6., Livaja 69., Lovren 72.\n\nDANSKA - FRANCIJA 2:0 (2:0)\n\nDolberg 34., Skov Olsen 39.\n\nVrstni red: Hrvaška 13, Danska 12, Francija 5, Avstrija 4.\n\nSkupina 4:\n\nNIZOZEMSKA - BELGIJA 1:0 (0:0)\n\nvan Dijk 73.\n\nWALES - POLJSKA 0:1 (0:0)\n\nSwiderski 58.\n\nVrstni red: Nizozemska 16, Belgija 10, Poljska 7, Wales 1.\n\nLiga C\n\nSkupina 1:\n\nFERSKI OTOKI - TURČIJA 2:1 (0:0)\n\nDavidsen 51., Edmundsson 59.; Gurier 89.\n\nLUKSEMBURG - LITVA 1:0 (0:0)\n\nRodrigues 88.\n\nVrstni red: Turčija 13, Luksemburg 11, Ferski otoki 8, Litva 1.\n\nVirgil van Dijk je v Amsterdamu takole matiral Thibauta Courtoisa. Foto: EPA\n\nSkupina 3:\n\nSLOVAŠKA - BELORUSIJA 1:1 (0:1)\n\nZrelak 65.; Bahar 45.\n\nAZERBAJDŽAN - KAZAHSTAN 3:0 (0:0)\n\nMaročkin 67./ag, Ozobić 74., Nurijev 91.\n\nRK: Alip 35./Kazahstan\n\nVrstni red: Kazahstan 13, Azerbajdžan 10, Slovaška 7, Belorusija 3.\n\nLiga D\n\nSkupina 1:\n\nANDORA - LATVIJA 1:1 (0:0)\n\nMOLDAVIJA - LIHTENŠTAJN 2:0 (0:0)\n\nVrstni red: Latvija in Moldavija po 13, Andora 8, Lihtenštajn brez točk.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Kolesarsko SP leta 2027 bo gostila Francija": "Za tako imenovano super svetovno prvenstvo, ki bo v predolimpijskem letu združevalo vse discipline, od cestnega kolesarstva do BMX-a, gorskega kolesarstva in tudi tekmovanj invalidov, so se ob Francozih potegovali tudi Nizozemci.\n\nPrvenstvo, ki bo nudilo tekmovanje v 19 disciplinah, bo na sporedu med 19. in 26. septembrom. Osrednja dirka bo seveda moška cestna dirka, ki bo potekala na enaki trasi kot leta 1980, ko je svetovni prvak postal Francoz Bernard Hinault.\n\n\"To je velika priložnost za francosko kolesarstvo, ki bo prinesla pozornost našemu športu. Moja želja je, da se predstavimo na enaki ravni kot svetovno prvenstvo v ragbiju ali evropsko nogometno prvenstvo,\" je ob izboru za SFP povedal predsednik francoske zveze Michel Callot.",
    "Slovenija po epski predstavi Luke Dončića zasenčila Francijo": "Slovenci so ugnali Francijo. Luka Dončić je že v prvem polčasu dosegel kar 27 točk, nato pa postal prvi košarkar, ki je v tem stoletju na EuroBasketu dosegel kar 47 točk!\n\nSlovenci so ugnali Francijo. Luka Dončić je že v prvem polčasu dosegel kar 27 točk, nato pa postal prvi košarkar, ki je v tem stoletju na EuroBasketu dosegel kar 47 točk! Foto: Vid Ponikvar\n\nSlovenski košarkarji so na zadnji tekmi v predtekmovanju evropskega prvenstva v Kölnu premagali olimpijske podprvake Francoze (88:82) in si zagotovili prvo mesto v skupini B. Mike Tobey zaradi načetega gležnja ni pomagal soigralcem, je pa več kot navdušil Luka Dončić in po izjemni predstavi dosegel kar 47 točk in popravil kar nekaj rekordov. Litva je premagala BiH in ji priprla vrata osmine finala. Slovenija se bo v Berlinu v osmini finala v soboto ob 14.45 pomerila z Belgijo, ki je v skupini A osvojila končno četrto mesto. Španija se bo spopadla z Litvo, Nemčija s Črno goro, Turčija pa s Francijo.\n\nEuroBasket 2022, skupinski del, skupina B, 5. krog Sreda, 7. september, Köln:\n\nFrancija : Slovenija 82:88 (19:20, 40:44, 64:64)\n\nGobert 19 (8 sk.), Fournier 15, M'Baye 13; Dončić 47 (trojke 6/11, 7 sk., 5 as.), G. Dragić 14\n\nStrelci za Slovenijo: Dončić 47 (7 sk., 5 as.), G. Dragić 14, Murić 9, Čančar 6, Z. Dragić 6, Blažič 4, Prepelič 2\n\nFotogalerija s tekme v Kölnu:\n\n1 / 66 2 / 66 3 / 66 4 / 66 5 / 66 6 / 66 7 / 66 8 / 66 9 / 66 10 / 66 11 / 66 12 / 66 13 / 66 14 / 66 15 / 66 16 / 66 17 / 66 18 / 66 19 / 66 20 / 66 21 / 66 22 / 66 23 / 66 24 / 66 25 / 66 26 / 66 27 / 66 28 / 66 29 / 66 30 / 66 31 / 66 32 / 66 33 / 66 34 / 66 35 / 66 36 / 66 37 / 66 38 / 66 39 / 66 40 / 66 41 / 66 42 / 66 43 / 66 44 / 66 45 / 66 46 / 66 47 / 66 48 / 66 49 / 66 50 / 66 51 / 66 52 / 66 53 / 66 54 / 66 55 / 66 56 / 66 57 / 66 58 / 66 59 / 66 60 / 66 61 / 66 62 / 66 63 / 66 64 / 66 65 / 66 66 / 66\n\nS kom se bo Slovenija pomerila v osmini finala? Za preboj v četrtfinale jo bo v Berlinu čakala četrtouvrščena ekipa iz skupine A. To je Belgija, ki je v skupini A v Tbilisiju vknjižila tri zmage in dva poraza. Po podaljšku je premagala Gruzijo, bila boljša še od Španije in Bolgarije, izgubila pa je proti Črni gori in Turčiji. Selektor Belgije je Hrvat Dario Gjergja, njegovi varovanci pa so v začetku julija poskrbeli za senzacionalno zmago, ko so v kvalifikacijah za SP 2023 v Nišu premagali Srbijo (74:73).\n\nFrancozi so bili sprva močnejši, boljši in natančnejši. Hitro so si priigrali prednost desetih točk, pri Sloveniji pa se je še kako poznala odsotnost Mika Tobeyja. Zdravniki so mu prižgali rdečo luč za nastop, saj se je njegov gleženj po včerajšnjem zvinu na začetku tekme proti Nemčiji, ko je v nadaljevanju srečanja le stisnil zobe in pomagal soigralcem, v noči na sredo razbolel.\n\nV napadu je tako največkrat prevzel odgovornost nase Luka Dončić. Sprva ni bil najbolj natančen pri metu, Francozi pa so ga domala v vsakem napadu ustavljali s prekrškom ali pa vsaj na robu prekrška. Slovenija je v uvodni polovici četrtine dosegla le štiri točke, vse prek prostih metov. Iz igre sploh ni zadela. Tako je bilo do šeste minute in znižanja zaostanka na 6:14, ko je dal prvi koš iz igre Zoran Dragić.\n\nSlovenija se je maščevala Francozom za poraz v polfinalu olimpijskega turnirja v Tokiu. Foto: Vid Ponikvar\n\nTakrat je imela Francija še prednost. V nadaljevanju pa je Sloveniji, četudi je pogrešala prvi center, igra le stekla. Na krilih izjemnega Dončića, ki je do konca četrtine dosegel kar 13 točk, je prešla v vodstvo! Prvo četrtino je dobila z 20:19, zadovoljstvo pa je skazila tretja osebna napaka Eda Murića, še kako pomembnega moža za Slovenijo ob odsotnosti Tobeyja. V prvi četrtini so za Slovenijo zadeli v polno le trije strelci (Dončić 13, Z. Dragić 4 in Murić 3).\n\nDončić v prvem polčasu dosegel kar 27 točk\n\nLuka Dončić je v uvodni četrtini dosegel 13, na koncu pa kar 47! Foto: Vid Ponikvar Druga četrtina je postregla s širokim naborom mojstrovin Luke Dončića, ki je navduševal več tisoč slovenskih navijačev v Kölnu. Prvi zvezdnik slovenske reprezentance je zadeval kot za stavo za tri točke, spravljal v obup Francoze, Slovenija pa je na račun njegovih točk, še pred koncem prvega polčasa jih je zbral kar 27 (ob štirih skokih in asistencah), ohranjala prednost pred olimpijskimi podprvaki.\n\nSodniki so z nekaterimi odločitvami poskrbeli za nezadovoljstvo v slovenski reprezentanci, ko pa je v zadnji minuti druge četrtine francoski orjak Vincent Poirier v boju za žogo pod slovenskim obročem s komolcem grobo udaril Dončića, je dvorana utihnila. LD77 je padel na tla, nato pa z okrvavljeno glavo in zaskrbljenim pogledom zapustil dvorano. Napotil se je k zdravniški oskrbi. Sodniki so po videoanalizi Francozu prisodili nameren prekršek, ljubitelji košarke pa so se spraševali, kako močno jo je skupil Dončić. Slovenija je odšla na počitek s prednostjo +4.\n\nNe glava, ne zapestje, Dončiću ne more nič do živega!\n\nSlovenski navijači so v Kölnu spremljali noro strelsko predstavo Luke Dončića in pomembno zmago slovenske reprezentance. Foto: Vid Ponikvar Ko se je nadaljeval drugi polčas, so slovenski navijači z veseljem pozdravili vrnitev Luke Dončića na parket. Reprezentančni zdravnik dr. med. Marko Macura je po tekmi pojasnil, kako so morali zašiti rano vročemu slovenskemu asu. Na polovici tretje četrtine, ko je Slovenija vodila s 56:60, je moral še enkrat zapustiti parket. Tokrat zaradi bolečin v levem zapestju. Francozi niso skoparili z udarci, prošnje in kritike slovenskih košarkarjev na račun sodniškega kriterija, ki ni kaznoval tako agresivne igre galskih petelinov, pa ni naletel na plodna tla.\n\nTriindvajsetletni Ljubljančan, ki je odigral tekmo proti Franciji kot v transu, je vseeno stisnil zobe. Nadaljeval je s tekmo, do konca tretje četrtine dosegel še deset točk. V zadnjo četrtino, v katero sta Slovenija in Francija vstopili z izenačenim rezultatom (64:64), je tako vstopil pri 37 točkah!\n\nFrancozi izenačili na 82:82, nato je sledila slovenska rapsodija\n\nV zadnji četrtini je Dončić nadaljeval s čarovnijami, še naprej je marljivo polnil francoski koš in postavljal nove zgodovinske mejnike. Slovenija si je priigrala lepo prednost, v zadnjih pet minut je vstopila z vodstvom +10 (80:70). Sledilo je nekaj spornih sodniških odločitev, Dončić se je neuspešno pritoževal, ko so ga Francozi ovirali ob njegovih prodorih. Slovenski tekmec je dobil zalet in se z delnim rezultatom 9:0 približal na -1 (79:80), po sporni osebni napaki, ki so jo sodili Goranu Dragiću, pa je Evan Fournier izenačil na 82:82. Sledila je napeta končnica, v kateri se je najprej izkazal zlati kapetan Dragić, ukradel žogo Francozom in dosegel koš za 84:82.\n\nSlovenija si je zagotovila prvo mesto v skupini B, najmočnejši izmed vseh štirih na letošnjem EuroBasketu. Foto: Vid Ponikvar\n\nPo odlični igri v obrambi je slovenska trojica iz lige NBA izvedla še akcijo, ki jo je po podajah Dončića in starejšega izmed bratov Dragić v koš pretopil Vlatko Čančar. Slovenija si je priigrala \"varno\" prednost, na koncu pa premagala Francijo z 88:82 in se ji tako maščevala za lanskoletni poraz na Japonskem. Aktualni evropski prvaki so si zagotovili tudi prvo mesto v skupini, veselje v Kölnu je bilo nepopisno, navijači pa so še dolgo v noč nazdravljali junaštvu strelskega rekorderja Dončića, ki je kljub zašiti glavi in bolečemu zapestju dosegel fenomenalnih 47 točk!\n\nUvodni štirje pari osmine finala: Slovenija (B1) – Belgija (A4)\n\nŠpanija (A1) – Litva (B4)\n\nNemčija (B2) - Črna gora (A3)\n\nTurčija (A2) - Francija (B3)\n\nPopravil rekord prijatelja Nowitzkega Dirk Nowitzki od srede naprej ni več najboljši strelec na tekmi EuroBasketa v 21. stoletju. Foto: Vid Ponikvar Luka Dončić je pisal zgodovino. Postal je prvi košarkar, ki je na tekmi EuroBasketa v tem stoletju dosegel 47 točk. Prejšnji rekorder 21. stoletja je bil njegov \"mentor\" pri Dallas Mavericks, Nemec Dirk Nowitzki, ki je pred 21 leti dosegel na tekmi proti Španiji 43 točk. Na letošnjem EuroBasketu je bil pred tem rekorder Grk Giannis Antetokounmpo (41). Dosežek Dončića je izjemen, saj je postavil drugo najvišje število točk na tekmi evropskega prvenstva vseh časov! Edini, ki jih je dosegel več, je bil pred davnimi 65 leti na EP 1957 nekdanji reprezentant Belgije Eddy Terrace. Proti Albaniji je dosegel kar 63 točk. Do čarobne Dončićeve predstave je za drugi najboljši dosežek veljal tisti, ki ga je leta 1983 postavil nekdanji grški as Nikos Galis (46).\n\nKapetan Goran Dragić je nastopil v posebnih košarkarskih čevljih, na katerih sta zapisani imeni njegovih otrok:",
    "Letos v fokusu Jazza & Vina Francija": "Kultura\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nPo navadi so okrogle obletnice nekaj posebnega. Tudi deseta. Razloge za slavje imajo gotovo prizadevni protagonisti kulturnega oddelka avstrijske občine Lipnica (Leibnitz), ki so se le nekaj let po zatonu le nekaj let trajajočega festivala jazza pod cirkuškim šotorom pri krajevni osnovni šoli odločili zasnovati nov festival s podobnim glasbenim programom, a nekoliko drugačnim konceptom: Jazz & Wein (Jazz in vino).\n\nVodstvo je prevzel izkušeni Otmar Klammer, prej programski vodja (medtem zamrlega) pomladnega festivala jazza v Gradcu, še vedno pa zadolžen za program znanega graškega jazz kluba Stockwerk. Povezava ne pretirano radikalnega, a kakovostnega sodobnega jazza z lokalnim gospodarstvom, turistično in še posebej vinsko ponudbo je očitno obrodila sadove. To se precej očitno odraža tudi pri obisku prireditev in medijski odmevnosti. Da je festival že zaradi bližine potencialno zanimiv tudi za ljubitelje tako glasbenih kot enogastronomskih delikates s slovenske strani, je pri tem le opomba pod imaginarno mejno črto.\n\nOsnovni razpored festivalskih dogodkov je že ves čas dokaj fiksen. Zadnji četrtek v septembru - torej ob koncu redne trgatve - v stari kleti gradu Seggau pripravijo otvoritveno slovesnost z bolj komorno glasbo, sledita z vinsko degustacijo podkrepljena večera v veliki dvorani Huga Wolfa v Kulturnem domu sredi Lipnice. V nedeljo opoldan pripravijo na zimskem vrtu bližnjega vinarskega hotela še brunch ob glasbi, za dodatek pa program za otroke, kak brezplačen koncert na prostem za širšo publiko (letos ga bo v petek ob 16. uri na odru pri rotovžu izvedel kubanski sekstet Michael Olivera & The Cuban Jazz Syndicate) in klubski nastop v stari kinodvorani za bolj ponočnjaške poznavalce.\n\nLetos bo v gradu Seggau v četrtek, 29. septembra, ob 19. uri uvodoma nastopil na Dunaju živeči ukrajinski saksofonist in skladatelj Andrej Prozorov, ob njem pa kontrabasist Raphael Preuschl in bobnar Andras Des. Večer bo zaključil francoski duo Celine Bonacina (saksofoni), Laurent Dehors (klarineti, saksofon, dude). Francija s svojimi čezmorskimi ozemlji, nekdanjimi kolonijami in območji (obojestranskega ali še raje večsmernega) kulturnega vpliva je letos država v osrednjem festivalskem fokusu. V petek, 30. septembra, bo v Kulturnem domu ob 19.30 nastopil trio Jockers, ki ga sestavljajo Vincent Peirani (harmonika), Federico Casagrande (kitara) in Ziv Ravitz. Sledil pa bo prav tako francoski klasični kvartet, ki ga vodi bobnar Arnaud Dolmen, ob njem pa igrajo Francesco Geminiani (saksofon), Leonardo Montana (klavir) in Michel Alibo (kontrabas). V soboto, 1. oktobra, bo najprej solistično nastopil največji zvezdnik letošnjega sporeda, večkratni dobitnik prestižne nagrade Grammy, kubanski pianist Gonzalo Rubalcaba. Letošnje dogajanje na glavnem odru bo zaključil mednarodni septet, ki ga vodi bolgarski mojster kavala Živko Vasilev.",
    "Katastrofalni prvi polčas, tekma kariere Ponitke in s Francijo bo igrala Poljska": "Po Nikoli Jokiću in Giannisu Antetokounmpu gre predčasno domov še tretji od največjih zveznikov EuroBasketa 2022, Luka Dončić. Slovenija je prvi polčas četrtfinala s Poljsko izgubila z 39:58, po velikem preobratu pa nato v zadnji četrtini povedla s 73:68. V zadnjih minutah je brez Dončića (pet osebnih napak) izgubila s 87:90. Poljska bo v polfinalu igrala s Francijo, ki je po podaljšku premagala Italijo.\n\nEuroBasket, četrtfinale Sreda, 14. september:\n\nSlovenija : Poljska 87:90\n\nČančar 21, G. Dragić 17, Dončić 14, 11 sk., 7 as., Blažič 13; Ponitka 26, 16 sk., 10 as., Slaughter in Sokolowski 16, Zyskowski 14\n\nSlovenski košarkarji si v uvodu niso dovolj pomagali v obrambi in Poljaki so se hitro razigrali. V prvih petih minutah so dali 15 točk. Kar 219 centimetrov visoki Aleksander Balcerowski je dosegel devet točk. Še trojko je zadel (11:15). Poljska je imela 67-odstoten met iz igre in v deveti minuti je vodila za šest točk (23:29). Izid prve četrtine je bil 26:29.\n\nFoto: Vid Ponikvar/Sportida V drugi četrtini je igra postala bolj agresivna in v igri Slovenije je bilo vse več nervoze. Po delnem izidu 9:0 je Poljska v 15. minuti povedla s 43:29. Poljaki so za tri metali 6/14, Slovenci 4/12. Luka Dončić, ki je igral od prve minute, je dal šest točk (met iz igre 2/7). Čutil je bolečine, saj je prejel nekaj udarcev, enkrat pa grdo padel po tleh. In zato je za nekaj minut sedel na klop. Brez Luke je bila igra Slovenije še bolj raztrgana. Poljaki so bili pri metih povsem sami. Drugo četrtino so Slovenci izgubili s 13:29. Nasprotnik je vodil tudi že za 22 točk. Dončić je s trojko postavil izid polčasa 39:58. Pozitivno je izstopal le Vlatko Čančar (14 točk). Prvi strelec Poljske je bil Mateusz Ponitka (16 točk).\n\nGalerija s četrtfinalne tekme Slovenija - Poljska (foto: Vid Ponikar/Sportida):\n\n1 / 52 2 / 52 3 / 52 4 / 52 5 / 52 6 / 52 7 / 52 8 / 52 9 / 52 10 / 52 11 / 52 12 / 52 13 / 52 14 / 52 15 / 52 16 / 52 17 / 52 18 / 52 19 / 52 20 / 52 21 / 52 22 / 52 23 / 52 24 / 52 25 / 52 26 / 52 27 / 52 28 / 52 29 / 52 30 / 52 31 / 52 32 / 52 33 / 52 34 / 52 35 / 52 36 / 52 37 / 52 38 / 52 39 / 52 40 / 52 41 / 52 42 / 52 43 / 52 44 / 52 45 / 52 46 / 52 47 / 52 48 / 52 49 / 52 50 / 52 51 / 52 52 / 52\n\nSlovenija je drugi polčas odprla z delnim izidom 5:0. Upanje je vzplamtelo. Kot da sta ekipi zamenjali drese! Poljska je tako v tretji četrtini zadela en sam koš iz igre, po drugi zaporedni trojki Jake Blažiča pa je bilo po 30 minutah na semaforju 63:64. Slovenci so tretji del igre dobili s 24:6. Štirje košarkarji so bili pri dvomestnem številu točk: Čančar 17, Dončić 14, Blažič 13 in Goran Dragić 11. Dragić je s košem odprl zadnjo četrtino in Slovenija je povedla. Ko se je lažjo poškodoval Blažič, je na parket stopil Klemen Prepelič in s šestimi zaporednimi točkami poskrbel za najvišjo prednost Slovenije na tekmi 73:68.\n\nFoto: Vid Ponikvar/Sportida Nov preobrat pa je sledil sredi četrtine, ko se je Sloveniji ustavilo v napadu, Poljska pa je naredila delni izid 10:0. Tri minute pred koncem je zaradi pete osebne napake tekmo predčasno končal še Dončić. In to ob zaostanku s 76:84. Ko je Ponitka dobro minuto pred koncem zadel svojo peto trojko, je bila tekma odločena (80:87). 29-letnik je odigral tekmo kariere: 26 točk, 16 skokov in 10 asistenc. \"Poljska si je zaslužila zmago,\" je bil v prvi izjavi pošten Jaka Blažič. Dončić je bil dvomesten pri Slovencih (14 točk, 11 skokov), prvi strelec pa z 21 točkami Čančar. Žiga Dimec sploh ni stopil na parket.\n\nSlovenski navijači so se takole ogrevali za četrtfinale (foto: Vid Ponikvar/Sportida):\n\n1 / 18 2 / 18 3 / 18 4 / 18 5 / 18 6 / 18 7 / 18 8 / 18 9 / 18 10 / 18 11 / 18 12 / 18 13 / 18 14 / 18 15 / 18 16 / 18 17 / 18 18 / 18\n\nItalija v zadnji sekundi zapravila zmago, Francija v polfinale po podaljšku\n\nItalijani so v osmini finala s 16 trojkami šokirali in izločili favorizirano Srbijo. S tem receptom je tekmo četrtfinala začel njihov nasprotnik Francija. S šestimi trojkami iz osmih poizkusov so Francozi po prvih desetih minutah vodili s 27:20. Italijani so v prvi četrtini iz 12 poizkusov zadeli štiri. V drugi so Francozi zadeli še tri (met izza črte 9/16), so pa ob zelo agresivni obrambi Italijanov izgubili kar 11 žog. In tako po prvem polčasu njihova prednost ni bila tako visoka (38:31). Z izjemo Simoneja Fontecchia, ki je bil z 11 točkami najboljši strelec prvega dela igre, so naši zahodni sosedi slabo metali na koš, le 33-odstotno.\n\nGalerija s četrtfinalne tekme Francija - Italija (foto: Vid Ponikvar/Sportida):\n\n1 / 30 2 / 30 3 / 30 4 / 30 5 / 30 6 / 30 7 / 30 8 / 30 9 / 30 10 / 30 11 / 30 12 / 30 13 / 30 14 / 30 15 / 30 16 / 30 17 / 30 18 / 30 19 / 30 20 / 30 21 / 30 22 / 30 23 / 30 24 / 30 25 / 30 26 / 30 27 / 30 28 / 30 29 / 30 30 / 30\n\nČe se je zdel prvi polčas premalo tekmovalen, je bilo v drugem drugače. Italijani so dvignili energijo svoje igre. Ko je v 27. minuti Nicolo Melli zabil, takoj zatem pa Luigi Datome še zadel za tri (šele sedma trojka Italije), so bili znova v igri za zmago. Zaostajali so samo še za točko (52:53). Podobno kot v osmini finala so ob koncu tretje četrtine pripravili preobrat: tretja trojka Datomeja in ukradena žoga za prvo vodstvo na tekmi s 57:56. Četrtino so dobili z 31:18 in vodili z 62:56. Francozi so bili skoraj osem minut brez koša iz igre. Na agresivno igro Italije v obrambi in hitro v napadu niso imeli odgovora. Zadnja četrtina je bila sicer bolj izenačena, a Italijani so imeli več energije in samozavesti. Po četrti trojki v tem delu igre so dve minuti pred koncem povedli s 75:68.\n\nFoto: Vid Ponikvar/Sportida Zadnji dve minuti so vendarle bolje odigrali Francozi, Fontecchio pa je najprej zgrešil dva prosta meta, nato še polaganje v zadnji sekundi za zmago. In tekma je šla ob izidu 77:77 v podaljšek. Ko so imeli možnost za polfinale, so Italijani podlegli pritisku. Podaljšek so izgubili z 8:16 in Francija se je med štiri najboljše uvrstila z zmago 93:85. Z 20 točkami je bil prvi strelec Francije Thomas Heurtel, Rudy Gobert jih je dal 19 in dodal še 14 skokov. V vrstah Italije sta Fontecchio in Marco Spissu dala po 21 točk.",
    "Je to prava smer? Francija želi električni avto za 100 evrov na mesec.": "Francija pripravlja nov način subvencioniranja električnih avtomobilov s katerim želijo zaobiti visoke stroške, ki jih bo prinesel energetski prehod ter obenem omogočiti manj premožnim prebivalcem, da se odločijo za prehod na električna vozila. Emmanuel Macron je že v svoji kampanji na aprilskih predsedniških volitvah napovedal nove vzpodbude za nakup električnih avtov, kot je potrdil finančni minister pa bo cena najema znašala vsega 100 evrov.\n\nGabriel Attal, francoski finančni minister je ob intervjuju na francoski televiziji LCI potrdil, da pripravljajo novo olajšavo za najem oziroma nakup električnih vozil. Kupca bo najem na mesečni ravni stal 100 evrov, kar je manj, kot je trenutni strošek za gorivo pri večini francoskih državljanov je potrdil Attal in obenem poudaril, da iščejo načine kako najhitreje in učinkoviteje pripraviti te olajšave.\n\nOdgovor na kritike, da so e-avti predragi\n\nV volilni kampanji je Macron obljubil, da bo pripravil rešitev za nakup električnih avtov, ki bo primerna tudi za državljane z nižjimi Za zdaj še ni jasno kateri električni avtomobili bodo na voljo za 100 evrov mesečnega stroška. Če želi iniciativa uspeti in doseči svoj namen, se bodo morali za takšno vsoto prodajati tudi nekateri boljši električni avtomobili. Foto: Gašper Pirman prihodki. Številni so se pritoževali nad cenami električnih avtomobilov. Kljub državnim subvencijam (6.000 evrov za električni avto s ceno do 47 tisoč evrov) so nedosegljivi večini državljanov, čeprav je francoska vlada ponujala še dodatne olajšave za tiste, ki svoj stari avto zamenjajo za električni. Tržni delež električnih avtov v Franciji je sicer bil v prvih sedmih mesecih leta 12-odstoten.\n\n\"Vemo, da za veliko Francozov ostanejo predragi,\" je težavo o cenovni nedostopnosti električnih avtov komentiral Attal. Ni pa minister pojasnil kateri električni avtomobili bodo na voljo za nakup po mesečni ceni 100 evrov. Trenutno je za daljši način odplačevanja za 120 evrov na mesec na voljo dacia spring. Tudi že precej stari nissan leaf na mesečni ravni stane le 139 evrov, kar ni bistveno več kot načrtuje francoska vlada. A bodo morali električni avti postati cenejši predvsem v novejših izvedenkah, z daljšimi dosegi in hitrejšim polnjenjem.\n\nV Sloveniji eden že zdaj za 100 evrov na mesec\n\nTako kot v Franciji, je tudi v Sloveniji najcenejši električni avto na trgu dacia spring. Gre za precej podobno zgodbo v smislu financiranja, saj je ob sklenitvi z Eko sklad kreditom in ob časovno daljšemu odplačevanju (10 let, polog cca 9 tisoč evrov) mesečni obrok le 100 evrov. Pri tistih malo boljših, večjih in novejših električnih avtih je cena odplačevanja na mesečni ravni več kot štirikrat višja. Tako je ID.3 vsaj 460 evrov na mesec, renault megane e-tech electric 280 evrov in renault twingo electric 100 evrov, a ob večjem pologu in spet daljši dobi odplačevanja.",
    "Gazprom bo Franciji ustavil dobavo plina": "Ruski energetski velikan Gazprom je danes sporočil, da bo v četrtek prekinil dobavo plina Franciji. Kot so v družbi zvečer zapisali na Telegramu, bodo dobave povsem ustavljene, vse dokler Francija ne bo plačala celotnega zneska, ki ga dolguje Gazpromu.\n\nŽe dopoldne so iz francoske državne energetske družbe Engie sporočili, da bo Gazprom Franciji zmanjšal dobave plina zaradi nesoglasij pri izvajanju nekaterih pogodb.\n\nKot so pojasnili v izjavi za javnost, so se dobave ruskega plina od začetka ruskega vojaškega napada na Ukrajino drastično zmanjšale. Francija je sicer med tistimi zahodnimi državami, ki so v manjši meri odvisne od dobav ruskega plina, saj ta predstavlja manj kot desetino celotnega uvoza.\n\nPotrebne količine za nemoteno dobavo odjemalcem in za lastne potrebe so v energetskem podjetju Engie že zagotovili. Ruski plin je sicer konec julija obsegal štiri odstotke njihovih celotnih zalog.\n\nV zadnjih dneh so se medtem okrepila opozorila francoske vlade tamkajšnjim odjemalcem glede morebitnih težav zaradi pomanjkanja energentov in visokih ravni inflacije prihajajočo zimo. V odgovor na zaostrene razmere Francija hiti z iskanjem alternativnih dobav plina iz Norveške, kapacitete v skladiščih plina so trenutno 90-odstotno zapolnjene.\n\nV primerjavi z ostalimi energenti plin predstavlja približno 20 odstotkov celotne porabe energije, predvsem za uporabo v industriji in za stanovanjsko ogrevanje ter kuhanje, poroča AFP. Država namreč večino potrebne električne energije proizvede s pomočjo jedrskih elektrarn.\n\nO možnih scenarijih, ki jih glede pomanjkanja energentov čakajo v prihajajočem jesensko-zimskem času, pa se bo z ministrskim zborom ta teden na posebni seji pogovarjal tudi francoski predsednik Emmanuel Macron, so po navedbah AFP sporočili iz njegovega urada.\n\nPremierka Elisabeth Borne je medtem v ponedeljek že pozvala vodstva francoskih podjetij k zmanjšanju porabe energije. »Če ne bomo zmanjševali količin, bodo najbolj prizadeta podjetja. Na to moramo biti pripravljeni,« je dejala.",
    "Golob pri Macronu: Računamo na Francijo, ki lahko premakne stvari naprej": "Premier Robert Golob je na obisku v Parizu, kjer ga je na delovnem kosilu v Elizejski palači gostil francoski predsednik Emmanuel Macron. Voditelja sta se v luči naraščajočih cen elektrike pred pogovorom strinjala, da je treba pripraviti strukturno reformo trga električne energije. Med temami pogovorov sta še vojna v Ukrajini in širitev EU na Zahodni Balkan.\n\nPredsednik 🇸🇮 vlade Dr. Robert Golob ob začetku delovnega obiska v Parizu: Najlepša hvala @EmmanuelMacron za vabilo. Razmere so takšne, da je mogoče trenutno krizo premagati le s tesnim sodelovanjem. pic.twitter.com/Sq3lwvaBlR — Vlada Republike Slovenije (@vladaRS) September 1, 2022\n\nGolob in Macron sta izmenjala poglede na aktualne razmere na področju energetike, predvsem glede izjemnega povišanja cen na trgu elektrike v zadnjem času, ter govorila o investicijah v zeleni prehod.\n\n\"Glede energetike bi izpostavil tudi zeleni preboj in vlaganje v zelene tehnologije. Slovenija in Francija spadata v klub jedrskih držav. Svet si ne more privoščiti, da ne bi izkoriščal jedrske energije, ki je eden od odgovorov na trenutno energetsko krizo in izzive prihodnosti,\" je na srečanju dejal premier Golob in da lahko Francija premakne stvari naprej.\n\nPV Golob: Francija je lahko na tem področju tista stabilna sila v EU, ki lahko premakne stvari naprej. Slovenija se ji bo pri tem z veseljem pridružila. Pri razogličenju sicer računamo tudi na sončno energijo, a računamo tudi na sodelovanje s Francijo pri jedrski energiji. — Vlada Republike Slovenije (@vladaRS) September 1, 2022\n\n\"Mislim, da se strinjava o tem, da je treba hitro pripraviti strukturno reformo, da bi bolje nadzorovali cene energije na trgu, ki je postal popolnoma neuravnotežen, ter bolje ščitili našo industrijo in državljane,\" je povedal Macron, ki je Goloba označil za strokovnjaka na tem področju.\n\nSlovenski premier se je strinjal z oceno francoskega predsednika, da so potrebne strukturne spremembe na evropskem trgu. \"Pokazalo se je namreč, da skupni evropski trg, predvsem električne energije, ne deluje na pravi način,\" je povedal.\n\nMacron: Golob razume pomen Zahodnega Balkana\n\nObenem se je Golob Macronu zahvalil, ker je bil v času francoskega predsedovanja Svetu EU \"prvi evropski predsednik po dolgem času, ki je razumel pomen Zahodnega Balkana\". \"Razumel je, da je Zahodni Balkan in širitev EU na to področje v resnici izredno pomembno strateško vprašanje za Evropo in da ga ne smemo zanemarjati,\" je povedal.\n\nPod Macronovim pokroviteljstvom so uspeli narediti tudi velikanski korak v primeru Severne Makedonije, ki je skupaj z Albanijo julija začela pristopna pogajanja z EU, je dejal Golob.\n\nOb tem je spomnil na slovensko pobudo, da se status kandidatke za članstvo v EU podeli tudi Bosni in Hercegovini, kjer je po njegovih besedah podoben strateški interes.\n\nFrancoski predsednik je na vprašanje o francoskem stališču glede podelitve statusa kandidatke BiH dejal, da je pripravljen razpravljati o tem.\n\nMed temami prvega dvostranskega srečanja Macrona in Goloba je še predlog evropske politične skupnosti, v kateri bi bile poleg članic EU še države v soseščini. Predsednik slovenske vlade je podprl to idejo.\n\nVojaška, humanitarna in gospodarska pomoč Kijevu\n\nGovora bo še o vojni v Ukrajini in skupnih naporih za podporo Kijevu na vojaškem, humanitarnem in gospodarskem področju. Beseda bo tekla še o posledicah ruske agresije na ves svet, so napovedali v Macronovem uradu.\n\nPomembna tema pogovora francoskega predsednika in slovenskega premierja je tudi Zahodni Balkan oziroma širitev Unije na države v regiji. Slovenija poudarja, da je – sploh v luči ruske agresije na Ukrajino – treba izpolniti obljube in države v regiji vključiti v Unijo, saj jim v nasprotnem primeru grozi destabilizacija. Francija je sicer med bolj zadržanimi v Uniji glede širitve.",
    "Odnosi med Francijo in Alžirijo v fazi privlačnosti": "Francozi so odšli iz Afrike skozi vrata, da bi se vrnili skozi okna\n\nBoubacar Boris Diop o odnosu Francije do Afrike: od ruandskega genocida in vračanja umetnin do vojaške in gospodarske navzočnosti.",
    "Mnenja članic glede prepovedi vizumov za Ruse deljena. Borrell pričakuje soglasje.": "Kljub različnim mnenjem držav članic je visoki zunanjepolitični predstavnik Unije Borrell izrazil pričakovanje jasne politične usmeritve. \"Gre za neformalno zasedanje, tako da ne bomo sprejemali odločitev. Vendar pa bo zagotovo na srečanju podana jasna politična usmeritev,\" je ob prihodu na zasedanje dejal Borrell.\n\nPoudaril je, da so stališča držav članic različna. Nekatere si želijo popolno prepoved izdajanja vizumov, druge pa spremembe oziroma zamrznitev sporazuma o poenostavitvi izdajanja vizumov, ki sta ga EU in Rusija sklenili leta 2007. S tem bi zgolj otežili izdajanje vizumov.\n\nBorrell je dejal, da ne more napovedati izida, vendar pa je izrazil prepričanje, da bodo našli uravnotežen pristop.\n\nPredsedujoča Češka se zavzema za prepoved\n\nTudi češki zunanji minister Jan Lipavsky, čigar država trenutno predseduje Svetu EU-ja, je izrazil pričakovanje, da bodo ministri našli soglasje. Češka se sicer po njegovih besedah zavzema za prepoved izdajanja turističnih vizumov, saj v času vojne ni primeren čas za turizem, vendar pa to ne pomeni, da ne sme biti potovanj iz drugih razlogov, kot so humanitarni razlogi ali združitev družin.\n\nMinistri za zunanje zadeve bodo sicer o prepovedi izdajanja vizumov ruskim državljanom razpravljali drugi dan zasedanja v sredo.\n\nDo prepovedi izdajanja vizumov ruskim državljanom je zadržana tudi Slovenija, so za STA povedali viri pri EU-ju. Foto: EPA\n\nFajon: Slovenija bo upoštevala dogovor\n\nSlovenska zunanja ministrica Tanja Fajon je napovedala, da bo Slovenija upoštevala doseženi dogovor. Sama sicer nasprotuje splošni prepovedi izdajanja vizumov.\n\n\"Sem zadržana do prepovedi izdajanja turističnih vizumov, ker bi lahko škodovali tudi državljanom, ki želijo pobegniti pred ruskim režimom,\" je povedala ob prihodu na zasedanje.\n\nJe pa \"bolj fleksibilna\" za razpravo o zamrznitvi sporazuma o poenostavitvi izdajanja vizumov. To je sicer predlagala tudi slovenski vladi, ki pa še ni sprejela stališča glede vizumske politike do Rusije.\n\nNemčija in Francija proti\n\nNemška tiskovna agencija DPA je pridobila t. i. non-paper, iz katerega je razvidno, da Nemčija in Francija nasprotujeta splošni prepovedi izdajanja vizumov ruskih državljanov. Največji članici Unije sicer priznavata, da je treba zaradi morebitnih varnostnih tveganj skrbno pregledovati vloge za izdajo vizumov ruskim državljanom.\n\nČlanici priznavata, da je treba zaradi morebitnih varnostnih tveganj skrbno pregledovati vloge za izdajo vizumov ruskim državljanom, da pa se ne sme podcenjevati \"transformativne moči izkušnje življenja v demokratičnih sistemih\". \"Naše vizumske politike morajo odražati to in ruskim državljanom, ki niso povezani z rusko vlado, še naprej omogočati medčloveške stike v EU-ju,\" sta zapisali Nemčija in Francija.\n\nZavzeli sta se za to, da se ohrani trenutni pravni okvir, da se ruskim študentom, umetnikom, znanstvenikom in drugim ključnim kadrom še naprej omogoča vstop v EU, ne glede na to, ali so tarča političnega pregona v Rusiji.\n\nDržavi obenem opozarjata pred splošnim omejevanjem izdajanja vizumov in dodajata, da bi to lahko vodilo k okrepitvi nacionalizma in protievropskega vzdušja v Rusiji.\n\nBerlin in Pariz sta pismo drugim državam članicam posredovala pred današnjim začetkom dvodnevnega neformalnega zasedanja zunanjih ministrov EU-ja v Pragi, na katerem bodo razpravljali tudi o prepovedi izdajanja turističnih vizumov ruskim državljanom.\n\nVzhodne in severne članice zagovarjajo prepoved\n\nŠe pred zasedanjem se bodo po poročanju bruseljskega spletnega portala Politico sešli ministri držav članic, ki zagovarjajo to prepoved. Gre predvsem za vzhodne in severne članice EU-ja.\n\n\"Osebno se mi zdi zelo sporno, da lahko ruski turisti preživljajo počitnice v Evropi, medtem ko potekata obstreljevanje in uničevanje ukrajinskih mest, dogajajo pa se vojni zločini,\" je povedal danski zunanji minister Jeppe Kofod.\n\nKompromisna rešitev zamrznitev sporazuma z Rusijo?\n\nSoglasja o prepovedi izdajanja turističnih vizumov Rusom tako ni na vidiku. Bi pa lahko ministri v Pragi kot kompromisno rešitev podprli zamrznitev sporazuma z Rusijo o poenostavitvi izdajanja vizumov. Tako bi to zgolj otežili, ne pa v celoti prepovedali.\n\nRusija grozi s povračilnimi ukrepi\n\nRuske oblasti so ob tem Evropski uniji zagrozile s povračilnimi ukrepi v primeru uvedbe splošne prepovedi izdajanja vizumov ruskim državljanom.\n\nHkrati so članice obtožile, da s tem dokazujejo popolno pomanjkanje razuma.\n\n\"Vemo, da so mnenja Evropejcev o tej zadevi različna. To bomo pozorno spremljali, saj gre za zelo resno odločitev, ki bi lahko bila usmerjena proti našim državljanom,\" je na novinarski konferenci dejal tiskovni predstavnik Kremlja Dmitrij Peskov in hkrati opozoril, da se bo Moskva na morebitno prepoved izdajo vizumov odzvala s povračilnimi ukrepi.",
    "Slovenski upi EP končali na šestem mestu, nov uspeh Italijanov": "Slovenska odbojkarska reprezentanca do 20 let je evropsko prvenstvo končala na 6. mestu. Nov velik uspeh so vknjižili Italijani, ki se veselijo evropskega naslova. Podobno kot pri članih na svetovnem prvenstvu so se v finalu udarili s Poljaki in jih premagali po petih nizih.\n\nSlovenski odbojkarji so evropsko prvenstvo do 20 let pod vodstvom selektorja Jerneja Rojca pri zahodnih sosedih začeli s porazom proti poznejšim prvakom Italijanom (0:3), nadaljevali z zmagama nad Slovaško in Srbijo (obe s 3:0), porazom po petih nizih s Poljsko (2:3), skupinski del pa končali z zmago s 3:2 nad Francozi.\n\nV skupini so zasedli tretje mesto, kar je pomenilo boj za razvrstitev od 5. do 8. mesta. Najprej so s 3:1 premagali Finsko, na zadnjem obračunu za 5. mesto pa po zaostanku z 0:2 proti galskim petelinom izsilili peti niz, na koncu pa izgubili in končali kot šesti.\n\nEP, tekma za 5. mesto Nedelja, 25. september\n\nFrancija : Slovenija 3:2 (20, 16, -23, -21, 12) Slovenija: Ranc, Prevorčnik 1, Kožar, Fink 8, Vinkovič 2, Oman, Bračko 16, Mujanovič 27, Kržič 9, Okroglič, Marovt 6, Snedec, Jančič, Najdič 2. Selektor: Jernej Rojc. Francija: Martino-Gauchi, Henno 27, Chaboissant 3, Canovas 15, Magnin 8, Michel, Lefaivre, Schlienger 3, Bouchez, Varier, Seddik 6, Leon 3, Nomai, Feral 6. Selektor: Jocelyn Trillon.\n\nNov uspeh italijanske odbojke. Foto: CEV\n\nItalijani žanjejo uspeh za uspehom\n\nPotem ko so se pred tednoma naslova svetovnih prvakov Italijani veselili v članski konkurenci, so zdaj njihovi mladi upi postali evropski prvaki do 20 let. V finalu so po petih nizih strli odpor Poljakov, ki so zaostajali z 0:2, a se vrnili v igro. Italijanski mladi odbojkarji so lani postali tudi svetovni prvaki do 21 let.\n\nBron je pripadel Bolgarom, s 3:1 so premagali Belgijo.",
    "Svetovni mediji: Dončić je prišel z Marsa in želi zavladati Zemlji": "Skoraj ga ni večjega in resnejšega športnega medija na svetu, vsaj tistega, ki se vsaj malce zanima za košarko, ki ne bi v superlativih poročal o zadnji predstavi Luke Dončića. Tisto, kar je pokazal v sredo proti Franciji na EuroBasketu, je bilo epsko, nadčloveško, božansko. Evropa česa takega ni doživela neverjetnih 65 let. Čestitke so deževale od vsepovsod, izbrali smo jih nekaj.\n\nIf you thought last night was sort of a dream, we're here to prove you wrong😶‍🌫️\n\n\n\nAll Luka Doncic buckets from last night! 🪣#EuroBasket pic.twitter.com/1Ek993kODS — FIBA (@FIBA) September 8, 2022\n\nDokaz več o tem, kako vpliven, mogočen in priljubljen športni zvezdnik svetovnega kova je postal Luka Dončić, ponujajo naslovnice številnih medijev. Čeprav je star komaj 23 let, že spada med največje. Še zdaleč ne razveseljuje le slovenskih ljubiteljev košarke. Njegove čarovnije z navdušenjem in očaranostjo spremljajo tudi drugod. Ko je pisal zgodovino proti Franciji in po nepozabni predstavi, kljub številnim težavam, prejetim udarcem in preliti krvi, dosegel fantastičnih 47 točk, smo s posebnim ponosom pokukali na naslovnice nekaterih medijev v tujini. Kaj so pisali?\n\nKakšne številke!\n\nFoto: zajem zaslona Na Hrvaškem so to poletje dobro spoznali Luko Dončića. O njegovem mojstrstvu so se prepričali že na sosedskih tekmah v Ljubljani in Celju, dolgoletni hrvaški športni dnevnik Sportske novosti pa je po zadnji tekmi s Francijo zapisal: \"Neverjetni Dončić spisal zgodovino EuroBasketa. Česa takega ni uspelo nikomur že 65 let. Postal je drugi najboljši strelec na tekmi v zgodovini evropskih prvenstev,\" so poleg naslova dodali kratek komentar, s katerim so še bolj izpostavili neverjetnost njegovega podviga.\n\nZapisali so namreč: \"Kakšne številke!\" V drugi novički so zapisali \"Kakšna rapsodija Luke Dončića! Čudežni Slovenec Francozom nasul 47 točk za prvo mesto v skupini. Enostavno neustavljiv.\" V zgodovini evropskih prvenstev je namreč le enemu košarkarju uspelo na tekmi doseči več točk kot Dončiću. Belgijcu Eddyju Terracu leta 1957 proti Albaniji (63).\n\nSlovenija napovedala napad na naslov\n\nFoto: zajem zaslona O nepozabni predstavi Luke Dončića so imeli veliko lepega povedati tudi Srbi. Srbski Sportal, športni del Blica, namenja ogromno pozornost EuroBasketu. \"Maestro Luka. Dončić s 47 točkami zlomil Francijo, Slovenija napovedala napad na zlato,\" krasi naslovnico Sportala, športnih strani Blica. V uvodnem delu besedila novice piše: \"Kakšna tekma slovenskega košarkarja! Je to sploh mogoče?\" nato pa so dodali, kako v zadnjih dneh na EuroBasketu padajo imenitni dosežki. Da je grški as Giannis Antetokounmpo pred dnevi dosegel 41 točk, nato pa ga je na lestvici strelskih dosežkov na evropskem prvenstvu prehitel Dončić!\n\nSrbi slovenske košarkarje še vedno naslavljajo z vzdevkom zmajčki. Ta bi še najbolj ustrezal Goranu Dragiću, zlatemu kapetanu, ki je na drugi strani velike luže najbolj poznan kot Zmaj (Dragon). Takšen vzdevek pa delno ustreza tudi LD77, saj je bil otrok ljubljanske Olimpije. Zanimiv je bil eden izmed komentarjev pod novico. Bralec, očaran nad tem, kar je pokazal Dončić, je zapisal: \"Luka je resnični mojster. Verjetno je to nemogoče, a rad bi videl, da bi nekoč zaigral v ekipi z Jokićem. Se pa ne strinjam z naslovom. Slovenija ne napada zlata, ampak ga brani.\"\n\nLuka je čaral, francoski selektor pa bentil\n\nFoto: zajem zaslona Tudi v Franciji, ki je v sredo stiskala pesti za svoje košarkarje, nato pa morala priznati premoč navdihnjenemu Dončiću in druščini, ni manjkalo pohval na račun ene najbolj vročih predstav v zgodovini evropske košarke.\n\n\"Slovenija je z izjemnim Dončićem premagala Francijo. Bil je stratosferski, dal kar 47 točk,\" ga je časnik La Parisien opisal kot nadzemeljskega, športni dnevnik L'Equipe pa mu je za izvedbo, o kateri se bo še dolgo razpredalo, podal maksimalno oceno. Prejel je 10 od 10, hkrati pa so ga v naslovu proglasili še za čarovnika.\n\nPri omenjenem časniku so izpostavili tudi nezadovoljstvo francoskega selektorja Vincenta Colleta nad sojenjem. \"Česa takega v 13 letih, odkar vodim Francijo na tekmovanjih, še nisem doživel. Naša najboljša igra na turnirju žal ni bila nagrajena. Slovenija ima Luko Dončića, a smo tudi mi naredili stvari, ki bi si zaslužile ustrezno sojenje,\" je delivcem pravice, nad katerimi so imeli marsikaj pripomniti tudi v slovenskem taboru, očital popolno pomanjkanje spoštovanja do francoskih reprezentantov.\n\nMarsovca Dončića pripeljali na Zemljo s posebno nalogo\n\nFoto: zajem zaslona Fotografija, na kateri Luka Dončić sije od sreče, v ozadju pa je slabe volje Rudy Gobert, francoski center, dolgoletni zvezdnik lige NBA in eden najboljših obrambnih igralcev na svetu, je prevzela tudi novinarje španskega športnega dnevnika Marca. Izbrali so jo za osrednjo v članku, v katerem so na poetičen način iskali odgovor na vprašanje, zakaj je Dončić tako dober. Njegovo predstavo so opisali kot ekshibicijo, pri iskanju navdiha pa se odpravili v vesolje in s tem želeli poudariti, kako močno izstopa 23-letni Ljubljančan v svetovni košarki. Proglasili so ga za Marsovca!\n\n\"Dončić prihaja z Marsa in bo zavladal temu planetu. Nekega dne je prišla vesoljska ladja z Marsa, pripeljala Luko Dončića na planet Zemlja in ga obdarila s supermočjo. Njegova naloga je, da zavlada temu planetu. Da dominira, kot še nihče,\" so zapisali pri Marci, naklonjeni zlasti kraljevemu klubu iz Madrida, pri katerem je mladi Dončić pustil ogromen pečat. Priznavajo, da jim že zmanjkuje besed za vse superlative, s katerimi želijo opisati njegove dosežke, kariero. Posebno težavo predstavlja to, da piše zgodovino domala vsak dan.\n\nFotogalerija s tekme med Slovenijo in Francijo v Kölnu, foto Vid Ponikvar:\n\n1 / 66 2 / 66 3 / 66 4 / 66 5 / 66 6 / 66 7 / 66 8 / 66 9 / 66 10 / 66 11 / 66 12 / 66 13 / 66 14 / 66 15 / 66 16 / 66 17 / 66 18 / 66 19 / 66 20 / 66 21 / 66 22 / 66 23 / 66 24 / 66 25 / 66 26 / 66 27 / 66 28 / 66 29 / 66 30 / 66 31 / 66 32 / 66 33 / 66 34 / 66 35 / 66 36 / 66 37 / 66 38 / 66 39 / 66 40 / 66 41 / 66 42 / 66 43 / 66 44 / 66 45 / 66 46 / 66 47 / 66 48 / 66 49 / 66 50 / 66 51 / 66 52 / 66 53 / 66 54 / 66 55 / 66 56 / 66 57 / 66 58 / 66 59 / 66 60 / 66 61 / 66 62 / 66 63 / 66 64 / 66 65 / 66 66 / 66\n\n\"Kar je naredil Franciji, je nekaj zgodovinskega. To je bila redko videna dominanca. To so počeli Arvidas Sabonis, Dražen Petrović, Toni Kukoč … ali Michael Jordan! To so igralci, ki so nekoč počeli takšne stvari, kot jih zdaj Dončić. Zdaj je čas, da uživamo v igrah Slovenca, ki ima še eno misijo, da ubrani evropski naslov s Slovenijo,\" so Španci uvrstili Dončića v skupino največjih košarkarskih mojstrov vseh časov.\n\nAmeričani dojemajo, zakaj Dončić tako rad igra za Slovenijo\n\nTako je bilo v Evropi. Letos pa s posebnim zanimanjem EuroBasket spremljajo tudi v ZDA. Nastopi Luke Dončića, Nikole Jokića in Giannisa Antetokounmpoja, največjih zvezdnikov lige NBA, so deležni ogromne pozornosti. Novinarka Dallas Morning News Callie Caplan se je tako o ljubezni in strasti slovenskih navijačev do reprezentančne košarke in prvega asa s številko 77 prepričala v živo v Kölnu. Navdušena je nad \"Dončićmanijo\", željo ponosne dežele in dvomilijonskega naroda, da ubrani naslov evropskega prvaka. Kot dokaz o slovenski športni pravljici, ki se dogaja tudi v Nemčiji, je na družbenih omrežjih ponudila prizor rajanja košarkarjev in navijačev po sladki zmagi nad Francijo.\n\nWonder why Luka Doncic chooses to spend his NBA offseasons playing hard for Slovenia — stitches in his head, balky wrist, gimpy fingers and all?\n\n\n\nThis moment sums it up pretty well. pic.twitter.com/2otV0qkDfv — Callie Caplan (@CallieCaplan) September 7, 2022\n\nOb njem je zapisala, da je po ogledu teh posnetkov lahko marsikomu bolj jasno, zakaj je Dončić obdobje, ki ga številni košarkarji lige NBA namenjajo počitku po koncu sezone, namenil tako napornemu igranju za državni dres, v katerem ima opravka s tekmami, kjer mu šivajo glavo, kjer ga bolijo zapestje, prsti in še kaj drugega. A tistega, kar prinaša ponos igranja za svojo državo in uživanje v košarki na najvišji ravni, mu ne more vzeti nihče.\n\nSlovenska košarkarska reprezentanca je osvojila prvo mesto v skupini B, v osmini finala pa jo v soboto čaka Belgija. Foto: Vid Ponikvar\n\nTega se vedno bolj zavedajo tudi v ZDA, kjer komaj čakajo, da se začne največji spektakel EuroBasketa, izločilni del! Slovenija ga bo začela v soboto v Berlinu v osmini finala proti Belgiji.",
    "Konec velikih sanj Madžarov, strelska poslastica na Otoku": "Kapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje.\n\nKapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje. Foto: Guliverimage\n\nZačel se je zadnji krog lige narodov. V skupini A3 je prvo mesto in vstopnico za zaključni turnir po zmagi z 2:0 nad Madžarsko osvojila Italija, na drugem obračunu skupine pa sta se Anglija in Nemčija razšli z remijem (3:3). Kot prvi sta se na zaključni turnir, kjer se bodo junija 2023 potegovali za lovoriko, že v nedeljo uvrstili Hrvaška in Nizozemska. \"Ognjeni\" so na Dunaju pred kar 20 tisoč hrvaškimi navijači premagali Avstrijo in zadržali prednost pred Dansko, ki je bila še drugič letos boljša od Francije. Sosedski derbi med Nizozemsko in Belgijo je pripadel gostiteljem. Slovenija se bo za obstanek v skupini B potegovala v torek. Kekova četa potrebuje za ohranitev tretjega mesta na Švedskem vsaj točko.\n\nTretja izvedba lige narodov gre počasi h koncu. Slovenija letos prvič nastopa v drugi kakovostno najmočnejši skupini, po petih krogih pa je v družbi Srbije, Norveške in Švedske osvojila pet točk, kar zadošča za tretje mesto. Če ga bo hotela ubraniti, bo morala v torek v Solni, kjer gostuje pri Švedih, ostati neporažena. Izbranci Matjaža Keka odhajajo v Skandinavijo dobro razpoloženi. V soboto so v polnih Stožicah premagali Norveško (2:1), mladi as Benjamin Šeško pa je v obračunu napadalcev zasenčil svetovnega zvezdnika Erlinga Brauta Haalanda. Posavec je prispeval zadetek in podajo, prvi gol za Slovenijo pa je prispeval Andraž Šporar. Ljubljančana zaradi kazni rumenih kartonov v torek ne bo na igrišču, zaradi podobnega razloga ne bo smel nastopiti tudi Jasmin Kurtić.\n\nV torek bosta za prvo mesto v skupini B4 obračunali Norveška in Srbija. Vikingi so zaradi zmage v Beogradu (1:0) v prednosti, tako da jim za prvo mesto, s tem pa tudi napredovanje v elitno skupino A, zadošča že točka. V Oslu se obeta obračun najboljših strelcev lige narodov, Erlinga Haalanda (6 zadetkov) in Aleksandra Mitrovića (5).\n\nLiga narodov, 6. krog: Liga B:\n\nSkupina 4:\n\nTorek, 27. september:\n\n20.45 Norveška – Srbija\n\n20.45 Švedska – Slovenija Lestvica:\n\n1. Srbija 5 tekem – 10 točk\n\n2. Norveška 5 – 10\n\n3. Slovenija 5 – 5\n\n4. Švedska 5 – 3\n\nItalijani končali sanje Madžarov\n\nDanes je bilo zelo zanimivo v Budimpešti. V skupini A3 si je v zadnjem krogu vstopnico za zaključni turnir v neposrednem obračunu z zmago nad Madžarsko z 2:0 zagotovila Italija. Madžarska je bila po petih krogih presenetljivo najboljša ekipa v skupini A3, na koncu pa se je morala zadovoljiti z drugim mestom, za kaj več bi sicer Madžarom zadoščal že remi.\n\nOd elitne skupine lige narodov se poslavlja Anglija. Ta bo v zadnjem krogu na Wembleyju gostila Nemčijo, ki je v prejšnjem krogu doživela prvi poraz pod vodstvom Hansija Flicka. Elf je doma nepričakovano v Leipzigu izgubil proti Madžarski, ki se spogleduje z enim največjih podvigov od časov slovite ''madžarske konjenice'' s Ferencom Puskasom na čelu.\n\nV torek se bo odločalo o najboljšem tudi v skupini A2. Vodilni Portugalski bo skušala prekrižati načrte Španija. Obeta se vroč sosedski spopad v Bragi, Španci pa za skok na prvo mesto potrebujejo nujno zmago.\n\nKot prva na zaključni turnir Hrvaška in Nizozemska\n\nLe sedem minut po vstopu v igro je zadetek za Hrvaško dosegel Marko Livaja in si prislužil čestitke kapetana Luke Modrića. Foto: Reuters V nedeljo se je o zmagovalcih odločalo v dveh skupinah iz najmočnejše divizije A. Vodilna Hrvaška je v skupini A1 na Dunaju premagala Avstrijo (3:1), se ji maščevala za visok poraz v Osijeku (0:3), po zaslugi že četrte zaporedne zmage v ligi narodov pa je zadržala prvo mesto in se uvrstila na zaključni turnir.\n\nHrvaško je že v 6. minuti popeljal v vodstvo zimzeleni kapetan Luka Modrić, a veselje svetovnih podprvakov, ki jih je na stadionu Ernst Happel bodrilo 20 tisoč glasnih hrvaških navijačev, ni trajalo dolgo. Christoph Baumgartner je le tri minute pozneje izenačil, nato so gostitelji še nekajkrat nevarno ogrozili vrata gostov, a se je izkazal hrvaški vratar Dominik Livaković. V drugi polovici drugega polčasa so Hrvati po zadetkih rezervista Marka Livaje, soigralca Jana Mlakarja pri splitskem Hajduku, ter Dejana Lovrena prišli do prepričljive zmage.\n\nDancem ni pomagala še ena zmaga nad svetovnimi prvaki\n\nAndreas Olsen je tik pred koncem prvega polčasa podvojil prednost Danske, ki je premagala svetovne prvake z 2:0. Foto: Reuters Zaključni turnir lige narodov bo potekal junija 2023, na njem pa se bodo štiri zmagovalke A skupin potegovale za lovoriko, ki jo je nazadnje osvojila Francija. Slednja se je letos komaj rešila izpada iz druščine najboljših. Danska jo je še drugič letos ugnala. V Köbenhavnu je zmagala z 2:0, oba zadetka pa sta bila dosežena še v prvem polčasu. Če bi Avstrija v nedeljo ugnala Hrvaško, bi tako galski petelini šli po stopinjah Anglije in izpadli iz skupine A.\n\nPoleg Hrvaške si je nastop na zaključnem turnirju zagotovila še Nizozemska. Še drugič letos je premagala sosedo Belgijo. Zmagoviti zadetek je dosegel branilec Liverpoola Virgil Van Dijk, Poljska pa je na drugi tekmi v gosteh odpravila Wales.",
    "Nov projekt Francozov in predsednika Macrona": "Francija je velika zagovornica jedrskih elektrarn, a ob svoji zahodni obali so zdaj dokončali tudi projekt postavitve 80 vetrnic.\n\nFrancija sodi med tiste evropske države, ki se pri pridobivanju elektrike močno zanašajo na svoje jedrske elektrarne. Prek njih Francozi dobijo 75 odstotkov potrebne električne energije, delež elektrike iz fosilnih goriv ter obnovljivih virov pa znaša okrog 18 odstotkov. Velik del tako imenovane zelene elektrike pridobijo prek hidroelektrarn.\n\nFrancoski predsednik Macron si močno prizadeva povečati izplen energije prek vetrnic pred francosko obalo. Ta projekt se je začel že pred desetimi leti, naletel pa je na mnoge proteste tako iz strani naravovarstvenikov kot tudi ribiških podjetij. Pred Saint Nazairjem so zdaj vendarle postavili prvo polje 80 vetrnic, ki bodo zagotavljale petino potrebne elektrike za to področje Francije, kar pomeni za okrog 700 tisoč ljudi. Kapaciteta teh vetrnic znaša 480 megavatnih ur.\n\nFoto: EuroNCAP\n\nMacron je napovedal, da bo Francija do leta 2050 letno prek vetra dobila 40 gigavatnih ur elektrike letno. To bi dosegli z okrog 50 podobnimi polji vetrnic, ki so postavljene v morju. Francoski predsednik prav tako želi sprejeti nov zakon, ki bi povečal količino zemljišč, kjer bi lahko vetrnice postavili in namenili lastnikom določene odškodnine.\n\nNaslednji polji vetrnic bodo postavili blizu otoka Oleron, ki se nahaja okrog 35 kilometrov od obale pri mestu Le Rochelle, drugo polje pa bodo postavili še dlje od obale. Skupno bosta ti dodatni polji zagotovili dovolj elektrike za 1,8 milijona ljudi.",
    "V Kölnu Dončiću skandirali \"MVP\", Litva znova izgubila": "Slovenski košarkarji so znova blesteli na EuroBasketu. Aktualni evropski prvaki so v Kölnu na krilih Luke Dončića zlahka vknjižili nov par točk. Premagali so sosedo Madžarsko s 103:88. V zadnji četrtini je prednost znašala že 30 točk, na koncu pa so se slovenski sosedje le izognili katastrofi. V \"slovenski\" skupini B je Francija zadala boleč poraz Litvi, Nemci pa so bili boljši od BiH, pri kateri je Džanan Musa prispeval kar 30 točk!\n\nEuroBasket 2022, skupinski del, skupina B, 2. krog Sobota, 3. september, Köln:\n\nMadžarska : Slovenija 88:103 (16:29, 33:54, 60:88)\n\nStrelci Slovenije: Dončić 20 (7 sk., 7 as., 5 izg. žog), Prepelič 14, Blažič 11, Čančar 11, Dimec 11, Murić 9, Z. Dragić 9, Nikolić 6, G. Dragić 5, Rupnik 3, Tobey 2\n\nŠov Luke Dončića v tretji četrtini:\n\nFotogalerija s tekme v Kölnu, foto Vid Ponikvar:\n\n1 / 41 2 / 41 3 / 41 4 / 41 5 / 41 6 / 41 7 / 41 8 / 41 9 / 41 10 / 41 11 / 41 12 / 41 13 / 41 14 / 41 15 / 41 16 / 41 17 / 41 18 / 41 19 / 41 20 / 41 21 / 41 22 / 41 23 / 41 24 / 41 25 / 41 26 / 41 27 / 41 28 / 41 29 / 41 30 / 41 31 / 41 32 / 41 33 / 41 34 / 41 35 / 41 36 / 41 37 / 41 38 / 41 39 / 41 40 / 41 41 / 41\n\nSlovenski košarkarji so v dvoboj z Madžari vstopili odločno, hitro ušli tekmecu (8:0), nato pa se je prednost postopno še povečevala. Madžari so bili nedorasel tekmec, Luka Dončić in druščina so prvi polčas dobili za +21 (54:33). Bili so veliko boljši tekmec, selektor Aleksander Sekulić pa si je lahko privoščil, da je v prvem polčasu poslal v ogenj kar 11 košarkarjev. Priložnosti ni dobil le Luka Rupnik. Poleg Dončića, ki se je strelsko razigral v drugi četrtini (11 točk), poleg tega pa prispeval tudi 5 skokov in 4 asistence, je v napadu blestel Jaka Blažič. V tekmo je vstopil s trojko za 3:0 (po asistenci Dončića), do konca prvega dela pa zbral 11 točk. Slovenija je vladala pod obročema.\n\nJaka Blažič je v prvem polčasu dosegel tri trojke. Foto: Vid Ponikvar\n\nRazmerje skokov je bilo 31:17 v korist evropskih prvakov, če pa bili meti za tri točke še natančnejši (6 od 20 - 30 odstotkov), pa bi lahko Slovenija odšla na počitek še z izdatnejšo prednostjo. Pri Madžarih sta v napadu izstopala David Vojvoda (9 točk) in stari znanec ljubljanskega občinstva, nekdanji košarkar Olimpije Mikael Hopkins (8).\n\nV drugem polčasu se je razigral Luka Dončić, pokazal svoj razkošen repertoar vrhunskih in atraktivnih potez, kot za stavo zadeval tudi trojke in Madžare spravljal v slabo voljo. Občinstvo, na tribunah ni manjkalo slovenskih navijačev, mu je namenilo vzklike ''MVP'', 23-letni Ljubljančan pa v zadnji četrtini sploh ni več stopil na parket. Ponudil je izjemno statistiko, dosegel je 20 točk, dodal pa 7 skokov in asistenc.\n\nRazigrana Slovenija je v zadnji četrtini vodila že za +30 (101:71) in se spogledovala z rekordno zmago na EuroBasketu (za zdaj je najvišja tista iz leta 2007 nad Nemčijo s 77:47), a je nato v zadnjih minutah srečanja popustila. Madžarska je razpolovila zaostanek in proti Sloveniji, ki je namenoma hranila moč za nedeljski spopad z Bosno in Hercegovino, izgubila zgolj za 15 točk. V slovenski zasedbi so se med strelce vpisali vsi Sekulićevi varovanci razen Žige Samarja, ki je dočakal krstni nastop na največjem evropskem tekmovanju.\n\nV nedeljo proti BiH\n\nSlovenska košarkarska reprezentanca je tako nadaljevala zmagoviti niz in pozdravila že 11. zaporedno zmago na evropskem prvenstvu. Pred petimi leti je na EuroBasketu 2017 dobila vseh devet dvobojev, na letošnjem pa je po Litvi vzela mero še Madžarski. Na 14. medsebojnem srečanju s sosedo je dočakala 11. zmago.\n\nSlovenijo v nadaljevanju predtekmovanja v skupini B čakajo še tri tekme. V nedeljo ob 17.45 Bosna in Hercegovina, v torek ob 20.30 gostiteljica Nemčija in v sredo ob 17.15 Francija. V osmino finala se bodo uvrstile po štiri najboljše reprezentance iz vsake skupine, slovenska skupina B se bo v nadaljevanju križala s skupino A.\n\nEuroBasket 2022, skupinski del, 2. krog: Skupina B: Sobota, 3. september, Köln:\n\nNemčija : Bosna in Hercegovina 92:82\n\nSchröder 18 (9 as.), Wagner 18, Thiemann 14; Musa 30, Nurkić 21 (7 sk.)\n\n\n\nLitva : Francija 73:77\n\nValančiunas 15 (8 sk.), Jokubaitis 14; Fournier 27, Yabusele 9\n\n\n\nMadžarska : Slovenija 88:103\n\nPerl 18 (7 sk., 6 as.), Hopkins 14 (7 sk.); Dončić 20 (7 sk., 7 as.), Prepelič 14 Lestvica:\n\n1. Nemčija 2 tekmi - 4 točke\n\n4. Slovenija 2 - 4\n\n2. Francija 2 - 3\n\n3. Bosna in Hercegovina 2 - 3\n\n5. Litva 2 - 2\n\n6. Madžarska 2 - 2 Skupina A: Sobota, 3. september, Tbilisi:\n\nČrna gora : Belgija 76:70\n\nDubljević 21 (11 sk.), Perry 19; Obasohan 25\n\n\n\nBolgarija : Turčija 87:101\n\nVezenkov 28 (15 sk.), Kostov 15; Osman 25 (8 sk.), Sengun 20 (9 sk.)\n\n\n\nGruzija : Španija 64:90\n\nAndronikashvili 13; W. Hernangomez 14, Pradilla 12 Lestvica:\n\n1. Španija 2 - 4\n\n2. Turčija 2 - 4\n\n3. Črna gora 2 - 3\n\n4. Belgija 2 - 3\n\n5. Gruzija 2 - 2\n\n6. Bolgarija 2 - 2 Skupina C: Sobota, 3. september, Milano:\n\nVelika Britanija : Hrvaška 65:86\n\nHesson 18, Whelan 14; Šarić (8 sk.), Zubac (6 sk.) in Bogdanović 15, Hezonja 13 (10 sk.)\n\n\n\nEstonija : Ukrajina 73:74\n\nKotsar 17 (9 sk.), Kullamae 11; Mykhailiuk 18, Herun 12\n\n\n\nGrčija : Italija 85:81\n\nG. Antetokounmpo 25 (11 sk.), Dorsey 23; Fontecchio 26, Polonara 14 (10 sk.) Lestvica:\n\n1. Ukrajina 2 - 4\n\n2. Grčija 2 - 4\n\n3. Hrvaška 2 - 3\n\n4. Italija 2 - 3\n\n5. Estonija 2 - 2\n\n6. Velika Britanija 2 - 2 Skupina D: Sobota, 3. september, Praga:\n\nFinska : Poljska 89:59\n\nSalin 18 (6 as.), Markkanen 17; Ponitka in Sokolowski 8\n\n\n\nČeška : Srbija 68:81\n\nHruban in Hrejči 13; Jokić 18 (11 sk., 5 as.), Micić 13 (6 as.)\n\n\n\nNizozemska : Izrael 67:74\n\nDe Jong 12, Kloof 11; Avdija 21, Madar 14 Lestvica:\n\n1. Srbija 2 - 4\n\n2. Izrael 2 - 4\n\n3. Finska 2 - 3\n\n4. Poljska 2 - 3\n\n5. Češka 2 - 2\n\n6. Nizozemska 2 - 2\n\nPreberite še:",
    "Litovci edini iz slovenske skupine brez četrtfinala": "Francija, Slovenija, Nemčija in Španija so si na košarkarskem evropskem prvenstvu v Berlinu priigrale četrtfinale. Kot zadnji je to uspelo Španiji, ki je po podaljšku premagala Litvo s 102:94.\n\nZadnja sinočnja tekma osmine finala med Španijo in Litvo je bila izenačena, oboji so imeli svoja obdobja, Španci predvsem v prvem polčasu, Litva pa v drugem, ko je vodila tudi za 11 točk, a je bilo ob začetku zadnje četrtine zgolj še pet točk razlike. Dobri dve minuti pred koncem so Španci izenačili in nato tudi povedli z 80:78, dobre pol minute pred sireno so Litovci s trojko povedli za točko, z enako mero so vrnili Španci, Litvi pa je za zadnji napad ostalo 16 sekund.\n\nA Domantas Sabonis je takoj naredil osebno napako v napadu, tako da so imeli Španci po novi osebni napaki dva prosta meta, izkoristili so enega, na drugi strani pa je v zadnji sekundi izenačil Ignas Brazdeikis. V podaljšku so Španci dve minuti pred koncem povedli za sedem točk, vendar so se Litovci dobro minuto pred koncem znova približali zgolj na točko, imeli tudi nov napad za vodstvo, a naredili nešportno osebno napako v napadu pol minute pred koncem. Posledica je bilo vodstvo Špancev za šest točk 19 sekund pred koncem in konec upanja za Litvo.\n\nPri Španiji, ki bo v četrtfinalu igrala proti Hrvaški ali Finski, je bil najbolj razpoložen Lorenzo Brown z 28 točkami in osmimi podajami, Willy Hernangomez je dodal 21 točk in osem skokov. Pri Litvi je Mindaugas Kuzminskas dosegel 18 točk, Brazdeikis pa eno manj. Razočaral je Jonas Valančiunas, ki je v dobrih 20 minutah dosegel le pet točk.\n\nRudy Gobert in drugi olimpijski podprvaki Francozi so proti Tukom za las ušli slovesu. FOTO: Annegret Hilse/Reuters\n\nFrancija je po podaljšku premagala Turčijo s 87:86. Tesen obračune je šel v podaljšek, čeprav so imeli Francozi v prvem polčasu tudi že 16 točk prednosti. V dodatnem delu igre so imeli Francozi ves čas pobudo, povedli tudi za pet točk, a svoji zadnji dosegli že 1:34 minute pred koncem. V tem času pa Turkom ni uspelo doseči več kot koša Bugrahan Tuncer in dveh prostih metov Furkmana Korkmaza.\n\nPrav ta sta bila tudi najboljša strelca pri Turčiji, Tuncer je zbral 22, Korkmaz pa 18 točk. Pri Franciji, ki jo v četrtfinalu čaka boljši iz dvoboja med Srbijo in Italijo, je prednjačil Rudy Gobert z 20 točkami in 17 skoki, Evan Fournier in Thomas Heurtel sta jih dodala po 13.\n\nNa tekmi Nemčije in Črne gore (85:79) se je zdelo, da so gostitelji turnirja vse opravili že v prvem polčasu, ki so ga dobili za 24 točk. Takoj zatem so povedli celo za 27, nato pa se je prednost počasi začela topiti. V uvodu zadnje četrtine je znašala le še osem točk, malce zatem celo le pet, 26 sekund pred koncem pa le še tri točke. Bližje pa Črnogorci niso prišli.\n\nNemčija je z Dennisem Schröderjem (na tleh) skoraj zapravila 25 točk prednosti proti Črni gori. FOTO: Annegret Hilse/Reuters\n\nDennis Schröder je bil z 22 točkami in osmimi asistencami najboljši pri Nemčiji, pri kateri sta po 14 točk dodala Franz Wagner in Maodo Lo. Pri Črnogorcih je Kendrick Perry tekmo končal s 25 točkami, Bojan Dubljević pa z 22. Nemce v četrtfinalu čaka boljši iz dvoboja Grčija – Češka.\n\nSlovenija je ob nekaj težavah na koncu zanesljivo z 88:72 ugnala Belgijo.\n\nDanes bodo še naslednji dvoboji: Ukrajina – Poljska, zmagovalec tega bo v četrtfinalu igral s Slovenijo, Finska – Hrvaška, Srbija – Italija in Grčija – Češka.",
    "Francija: Musliman s sekiro pokončal Juda, ki mu je bil dolžan 100 evrov": "",
    "Francoski zvezdnik o Slovencih: Tudi na Poljskem nisem doživel česa takšnega": "Slovenski odbojkarji so v nedeljo v izjemnem vzdušju Stožic po res trdem boju z 2:3 v nizih klonili proti olimpijskim prvakom Francozom. Slovenci so po tekmi v en glas hvalili atmosfero, ki so jo pričarali privrženci slovenske reprezentance, nad celotnim dogajanjem pa so bili očarani tudi francoski odbojkarji. \"Res nam je bilo težko igrati in zdržati v takšnem pritisku in vzdušju, ki so ga pripravili slovenski navijači,\" je po tekmi priznal prvi zvezdnik francoske ekipe Earvin Ngapeth.\n\nStožice so v nedeljo gostile pravo odbojkarsko poslastico, ki se je po preobratu na koncu nagnila na stran Francije. Ta je v četrtem nizu ubranila celo tri zaključne žoge Slovencev za zmago, v petem nizu pa zagospodarila na terenu in osvojila dve točki. Marsikdo se je v nedeljo ob pogledu na tribune dvorane Stožice vrnil v leto 2019, ko je Slovenija ob pomoči 12 tisoč glasnih grl pričarala pravljico na evropskem prvenstvu.\n\nStožice so v nedeljo gostile pravo odbojkarsko poslastico. Foto: Siniša Kanižaj/Sportida\n\nZgodba se je v nedeljo ponovila, več kot enajst tisoč navijačev je pripravilo peklensko vzdušje, na krilih katerega so leteli tudi slovenski odbojkarji, ki so pokazali, da kljub nekaterim padcem v igri še vedno spadajo med najboljše reprezentance na svetu. Slovenci se niso ustrašili olimpijskih prvakov, ki so po tekmi kljub zmagi priznali, da so si jo priborili veliko težje, kot so mislili. Velik krivec za težave Francozov pa je bila poleg igre Slovencev tudi kulisa v ljubljanski dvorani, ob kateri se je marsikomu večkrat naježila koža.\n\nSlovenci so v nedeljo dokazali, da se lahko kosajo z najboljšimi. Foto: Siniša Kanižaj/Sportida\n\n\"Da smo odigrali konec četrtega niza na takšen način v takšnem vzdušju in da nam je uspelo ohraniti mirno kri, nam to da veliko samozavesti. Vemo, da lahko igramo še veliko bolje, a za nas je zelo pomembno, da smo dobili to tekmo. Gledalci oziroma navijači na tej tekmi so bili izjemni. To je bilo eno izmed občinstev, ko res začutiš pritisk. Tudi na Poljskem, kjer je vzdušje vedno neverjetno, ne vem, ali sem že kdaj videl kaj takšnega. A kljub izjemnemu vzdušju nam je uspelo ohraniti mirno kri in zdržati njihove nalete,\" je po koncu tekme priznal francoski reprezentant Antoine Brizard.\n\n\"Pokazali smo, da imamo karakter. Ta zmaga je za nas zelo pomembna. Res nam je bilo težko igrati in zdržati v takšnem pritisku in vzdušju, ki so ga pripravili slovenski navijači. Slovenija je res odlična ekipa,\" pa je slovensko izbrano vrsto in vzdušje v Stožicah pohvalil prvi zvezdnik francoske reprezentance Earvin Ngapeth.\n\nSlovenijo naslednja tekma čaka v torek, ko bo prav tako v polnih Stožicah gostila še eno velesilo, Nemčijo.\n\nDogajanje na tribunah v Stožicah v sliki:\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nFoto: Siniša Kanižaj/Sportida\n\nPreberite še:",
    "STA: Izidi nogometne lige narodov": "LIGA A: * Skupina 1 (nedelja, 25. 9.): Avstrija - Hrvaška 1:3 (1:1) Danska - Francija 2:0 (2:0) - lestvica: 1. Hrvaška 6 4 1 1 8:6 13 2. Danska 6 4 0 2 9:5 12 3. Francija 6 1 2 3 5:7 5 4. Avstrija 6 1 1 4 6:10 4 * Skupina 2 (torek, 27.9.): 20.45 Portugalska - Španija 20.45 Švica - Češka - lestvica: 1. Portugalska 5 3 1 1 11:2 10 2. Španija 5 2 2 1 7:5 8 3. Švica 5 2 0 3 4:8 6 4. Češka 5 1 1 3 4:11 4 * Skupina 3 (ponedeljek, 26.9.): Anglija - Nemčija 3:3 (0:0) Madžarska - Italija 0:2 (0:1) - lestvica: 1. Italija 6 3 2 1 8:7 11 2. Madžarska 6 3 1 2 8:5 10 3. Nemčija 6 1 4 1 11:9 7 4. Anglija 6 0 3 3 4:10 3 * Skupina 4 (nedelja, 25.9.): Nizozemska - Belgija 1:0 (0:0) Wales - Poljska 0:1 (0:0) - lestvica: 1. Nizozemska 6 5 1 0 14:6 16 2. Belgija 6 3 1 2 11:8 10 3. Poljska 6 2 1 3 6:12 7 4. Wales 6 0 1 5 6:11 1 LIGA B: * Skupina 1 (torek, 27.9.): 20.45 Irska - Armenija 20.45 Ukrajina - Škotska - lestvica: 1. Škotska 5 4 0 1 11:5 12 2. Ukrajina 5 3 1 1 10:4 10 3. Irska 5 1 1 3 5:5 4 4. Armenija 5 1 0 4 2:14 3 * Skupina 2 (torek, 27.9.): 20.45 Albanija - Islandija - lestvica: 1. Izrael 4 2 2 0 8:6 8 2. Islandija 3 0 3 0 5:5 3 3. Albanija 3 0 1 2 4:5 1 4. Rusija 0 0 0 0 0:0 0 * Skupina 3 (ponedeljek, 26.9.): Črna gora - Finska 0:2 (0:0) Romunija - Bosna in Hercegovina 4:1 (1:0) - lestvica: 1. BiH 6 3 2 1 8:8 11 2. Finska 6 2 2 2 8:6 8 3. Črna gora 6 2 1 3 6:6 7 4. Romunija 6 2 1 3 6:8 7 * Skupina 4 (torek, 27.9.): 20.45 Norveška - Srbija 20.45 Švedska - Slovenija - lestvica: 1. Srbija 5 3 1 1 11:5 10 2. Norveška 5 3 1 1 7:5 10 3. Slovenija 5 1 2 2 5:9 5 4. Švedska 5 1 0 4 6:10 3 LIGA C: * Skupina 1 (nedelja, 25.9.): Ferski otoki - Turčija 2:1 (0:0) Luksemburg - Litva 1:0 (0:0) - lestvica: 1. Turčija 6 4 1 1 18:5 13 2. Luksemburg 6 3 2 1 9:7 11 3. Ferski otoki 6 2 2 2 7:10 8 4. Litva 6 0 1 5 2:14 1 * Skupina 2 (torek, 27.9.): 20.45 Grčija - Severna Irska 20.45 Kosovo - Ciper - lestvica: 1. Grčija 5 4 0 1 7:1 12 2. Kosovo 5 2 0 3 6:7 6 3. Severna Irska 5 1 2 2 6:7 5 4. Ciper 5 1 2 2 3:7 5 * Skupina 3 (nedelja, 25.9.) Azerbajdžan - Kazahstan 3:0 (0:0) Slovaška - Belorusija 1:1 (0:1) - lestvica: 1. Kazahstan 6 4 1 1 8:6 13 2. Azerbajdžan 6 3 1 2 7:4 10 3. Slovaška 6 2 1 3 5:6 7 4. Belorusija 6 0 3 3 3:7 3 * Skupina 4 (ponedeljek, 26.9.): Gibraltar - Gruzija 1:2 (0:1) Severna Makedonija - Bolgarija 0:1 (0:0) - lestvica: 1. Gruzija 6 5 1 0 16:3 16 2. Bolgarija 6 2 3 1 10:8 9 3. Severna Makedonija 6 2 1 3 7:7 7 4. Gibraltar 6 0 1 5 3:18 1 LIGA D: * Skupina 1 (nedelja, 25.9.): Andora - Latvija 1:1 (0:0) Moldavija - Lihtenštajn 2:0 (0:0) - lestvica 1. Latvija 6 4 1 1 12:5 13 2. Moldavija 6 4 1 1 10:6 13 3. Andora 6 2 2 2 6:7 8 4. Lihtenštajn 6 0 0 6 1:11 0 * Skupina 2 (ponedeljek, 26.9.): San Marino - Estonija 0:4 (0:1) - lestvica: 1. Estonija 4 4 0 0 10:2 12 2. Malta 4 2 0 2 5:4 6 3. San Marino 4 0 0 4 0:9 0",
    "Gobert: Slovenija je ena najboljših ekip na svetu": "Rudy Gobert je zadnjih šest sezon vsakič imenovan v najboljšo obrambno peterko Lige NBA. Foto: Reuters\n\nVeliko prahu je poleti dvignila poteza francoske zveze, ki je dala državljanstvo Joelu Embiidu. Ob Nikoli Jokiću najboljši center zadnjih let je prvi strelec minule sezone Lige NBA, Francija pa ima tudi najboljšega skakalca najmočnejše lige na svetu – Goberta. V povprečju je ujel več kot 13 odbitih žog na tekmo, več kot je dosegal točk (12).\n\nV napadu res ne velja za nevarnega košarkarja, kljub temu da spada med najboljše centre na svetu. Status si je izboril z odličnimi obrambnimi akcijami. Pred petimi leti je bil tudi prvi bloker sezone, vsakič pa je v tem elementu med najuspešnejšimi. Tako je bil že trikrat izbran za najboljšega obrambnega igralca Lige NBA. Večkrat sta nagrado prejela le legendarna defenzivna specialista Ben Wallace in Dikembe Mutombo.\n\n\"Vemo, česa je sposoben Dončić\"\n\nŽe naslednje leto bo konkurenco pod obročem Francije zaostril izjemni Joel Embiid. Foto: Reuters\n\nNa EuroBasketu je sicer tretji strelec Francije, a tudi v reprezentanci so njegove glavne naloge obrambne. Z 216 centimetri in dolgimi rokami – razpon ima kar 236 cm – težko izgublja skok z nasprotnikom, hkrati pa vzbuja strah na poti pod francoski koš. V sredo ob 17.15 bo predstavljal težko premostljivo oviro za slovenske košarkarje.\n\n\"Tekma s Slovenijo bo velik izziv za nas. Res ima dobro ekipo. V prvi vrsti želimo napredovati iz tekme v tekmo. Ta preizkušnja bo pravi test za naše trenutne sposobnosti,\" je dejal po težko prigarani zmagi nad trdoživo Bosno in Hercegovino (81:68). Srečanje je sklenil z dvojnim dvojčkom – 11 točk in 12 skokov –, kar mu je v Kölnu uspelo drugič, sicer pa že petič na evropskih prvenstvih.\n\n\"Slovenija je ena najboljših ekip na svetu. Ni ji treba več ničesar dokazati. Zadnja leta so Slovenci pokazali, kako dobri so. Vsi vemo, česa vse je sposoben Luka Dončić in kaj počne na vsaki tekmi. Res je Slovenija ekipa, vredna vsega spoštovanja,\" je dodal francoski orjak, ki je bil lani nosilec igre ob pohodu do olimpijskega srebra.\n\nZ reprezentanco še čaka na prvo zlato\n\nV polfinalu Tokia sta Francija in Slovenija tedaj odigrali nepozaben dvoboj. Gobert je v zadnji akciji skupaj z Nicolasom Batumom podvajal Luko Dončića, ki je nato podal Klemnu Prepeliču, njegovo polaganje za finale pa je z blokado ustavil Batum, ki ga sicer ni v Kölnu. Gobert je olimpijski polfinale končal s 16 skoki, podelil pa je še štiri blokade: \"To je bil res hud boj. Slovenci nikoli ne odnehajo in se ne predajajo. Ko že misliš, da je konec, preprosto ni. Podobno tekmo te ekipe lahko pričakujemo tudi v sredo.\"\n\n30-letnik je letos po devetih letih zapustil Utah in se preselil v Minnesoto, kjer bo pod obročem tvoril izjemno centrsko navezo s Karlom-Anthonyjem Townsom. Toda še prej je v Nemčiji na misiji osvajanje nove medalje s Francijo. Leta 2015 je bil del izbrane vrste, ki je na domačem EuroBasketu dobila bron, na zadnjih dveh svetovnih prvenstvih je dobil tudi bron, lani pa je torej iz Tokia prinesel srebro. Ko je Francija v Ljubljani stopila na evropski vrh, ni prišel med dvanajsterico, je pa leto predtem v Stožicah igral finale prvenstva do 20 let. Francozi so bili takrat favoriti turnirja, zadovoljiti pa so se morali s srebrom.",
    "Olimpija 13. klub v skupini City Football Group? Razkrivamo resnico ...": "Kakšna bo prihodnost kluba iz Stožic?\n\nČeprav nogometaši Olimpije igrajo odlično in kraljujejo na vrhu lestvice, stanje duha v zmajevem gnezdu vendarle ni idilično. Vodilni možje kluba si še vedno niso pridobili simpatij dobršnega dela privržencev, na nasprotnem bregu so tudi Green Dragonsi. \"Odšli boste zlepa ali zgrda,\" so denimo Adamu Deliusu in sodelavcem vnovič sporočili na zadnjem gostovanju v Fazaneriji, nato je bilo v preteklih dneh nemogoče preslišati oziroma spregledati namige, da bi se morda res utegnili posloviti. Po teh navedbah naj bi se Ljubljančani znašli na radarju City Football Groupa (CFG). Konglomerat, ki ima v lasti Manchester City in še mnoge klube po ZDA, Avstraliji, Indiji, Japonski, Španiji, Urugvaju, Kitajski, Belgiji, Franciji, Italiji …\n\nCFG naj bi torej zanimala naložba v prvoligaša iz slovenske prestolnice, vzpostavljeni naj bi bili določeni stiki, ampak bojda ne med ljudmi, ki bi lahko o čemerkoli dejansko odločali, toda dokaj hitro je sledil odziv iz Stožic. \"Trenutno krožijo (nepreverjene) govorice o prodaji NK Olimpija Ljubljana. Kot predsednik kluba želim biti odkrit glede tega in kategorično zanikati kakršnokoli dogajanje v tej smeri. Z veliko discipline, delavnosti, ekipnega duha, neprijetnih odločitev, odrekanja in trdega dela smo ponosni na rezultate, ki jih je klub dosegel v dosedanjem delu sezone. Uspešne korake je mogoče doseči le skupaj in mi smo skupaj to dosegli. Ponosen sem na svoj NK Olimpija Ljubljana in kot predsednik ga bom še naprej vodil do uspehov,\" je v izjavi za javnost zapisal Adam Delis in dodal: \"Ob tej priložnosti bi se rad zahvalil vsem zaposlenim, še posebej našemu trenerju Albertu Rieri in našim igralcem za njihovo trdo delo, pa tudi našim navijačem in družinam za njihovo nenehno podporo in spodbudo.\"\n\n\n\n196 milijonov evrov za brazilske delnice\n\nVsaj za zdaj skupine CFG, ki jo ima v lasti šejk Mansur bin Zajed al Nahjan, ne bo na sončno stran Alp, a bo vendarle razširila svoj krog delovanja, in sicer v – Brazilijo. Omenjeni konzorcij je namreč sporočil, da je za 90 odstotkov delnic Bahie ponudil okrog 196 milijonov evrov, kar je ponudba, ki je bržčas ne bo mogoče zavrniti. Vodstvo kluba je namreč za prodajo 'izobesilo' ceno 127,5 milijona evrov ... Bahia ima sicer 91-letno tradicijo in je dvakrat osvojila naslov prvaka, vendar trenutno igra v drugem kakovostnem razredu tekmovanja, ampak na nadvse sodobnem stadionu, ki je bil zgrajen za potrebe svetovnega prvenstva 2014. Če bo oziroma ko bo posel izpeljan, bo Bahia 13. klub v lasti City Football Groupa, njegovo družino sestavljajo Manchester City (Anglija), New York City FC (ZDA), Melbourne City (Avstralija), Montevideo City Torque (Urugvaj), Girona (Španija), Sichuan Jiuniu (Kitajska), Mumbai City (Indija), Club Bolivar (Bolivija), Lommel SK (Belgija), Yokohama Marinos (Japonska), Troyes (Francija) in od nedavnega Palermo (Italija).",
    "Šok! Šok! Šok! Slovenci, pozor na tega 'norca', ki je krvavel in 'pohodil' favorite (video)": "V tekmi kvalifikacij za svetovno prvenstvo 2023 je reprezentanca BiH po dveh podaljških presenetljivo odpravila favorizirano Francijo s 96:90.\n\nTekmici bosta med seboj zaigrali tudi v prvem delu EuroBasketa, ki se začenja v četrtek. In obe tudi s Slovenijo, vse tri in še domača Nemčija, Litva ter Madžarska namreč sestavljajo skupino B v Kölnu. A če so Francozi ob Slovencih ne le eni od favoritov skupine, ampak ob Srbih in Grkih tudi celotnega evropskega prvenstva, je izbrana vrsta BiH v ozadju. Napredovanje iz skupine bo zanjo kar visok cilj.\n\n\n\n\n\nFiba\n\n\n\nA če gre sklepati po razpletu kvalifikacijske tekme, BiH ne gre jemati zlahka. Nasprotno. Z zvezdnikom iz lige NBA Jusufom Nurkićem, novopečenim članom madridskega Reala Džananom Muso ter naturaliziranim Američnamo Johnom Robersonom ima očitno dovolj kvalitete za konkretno 'mešanje štren'. To so v izdatni meri občutili Francozi, ki so v legendarni Skenderiji (dvorani Mirze Delibašića) v prvem delu sicer nadzorovali potek srečanja, potem pa v tretji četrtini skoraj devet minut niso našli poti do nasprotnega koša in domačini so z delnim izidom 20:0 zagrabili vse, kar je bilo ta večer na voljo. Do konca srečanja so spretno zaustavljali vsak poskus gostov, da bi spet zavladali na parketu. Evan Fournier je sicer izsilil podaljšek, to pa je bilo tudi vse od Francozov. Zadnji žebelj v njihovo krsto je v drugem podaljšku zabil nekdanji član Olimpije, Slovana, Škofje Loke in tudi Kopra Primorske Aleksandar Lazić.\n\n\n\nJasno pa je, da je bil prvi mož dvoboja član Portlanda Nurkić, ki je dosegel 21 točk, zaustavila pa ga ni niti krvavitev zaradi udarca v arkado. To je bila njegova najboljša predstava v reprezentanci, predvsem pa je odličen obet za EuroBasket. In opozorilo za Slovenijo, ki se bo z BiH pomerila v 3. krogu - prihodnjo nedeljo.\n\nFiba\n\n\n\nNurkić, ki je na začetku igralske poti nosil dres Zlatoroga, nase pa opozoril na mladinskem mednarodnem turnirju v Olimpijinem dresu, je po koncu srečanja ob ovacijah polne dvorane svoj dres poklonil legendarni nekdanji košarkarici Raziji Mujanović.\n\n\n\nV skupini K ima po osmih krogih Litva sedem zmag, Francija eno manj, Črna gora je pri petih, BiH in Madžarska pa pri štirih. Češka je na zadnjem mestu s tremi zmagami. Na svetovno prvenstvo se bodo uvrstile najboljše tri reprezentance.\n\n\n\nSlovenija, ki ji po sedmih tekmah v skupini J kar dobro kaže, ni pa še na povsem varni razdalji do zasledovalcev (predvsem Izraela), se bo danes ob 15. uri v Münchnu pomerila z Nemčijo.",
    "Avstrija: Vlada bo subvencionirala elektriko do sredine 2024; Irska: Ogrevanje do 19 stopinj Celzija": "Deset odstotkov upravljavcev bazenov v Franciji razmišlja o ustavitvi dejavnosti to zimo. Foto: AP\n\n\"Nihče v Avstriji ne bi smel biti v položaju, ko si ne more privoščiti osnovne porabe elektrike,\" je ob predstavitvi ukrepa dejal kancler Karl Nehammer. \"Gre za hitro in nebirokratsko pomoč, saj zanjo nikomur ni treba zaprositi, zavora se bo samodejno sprožila za vsako gospodinjstvo,\" je dodal.\n\nAvstrijski porabniki bodo do letne porabe 2900 kilovatnih ur elektrike plačali 10 centov na kilovatno uro. V povprečju bo to pomenilo 500 evrov prihranka na gospodinjstvo, je dejala infrastrukturna ministrica Leonore Gewessler.\n\nNižja cena bo po izračunih avstrijske vlade pokrila 80 odstotkov povprečne porabe avstrijskega gospodinjstva, šlo naj bi za temeljno porabo, dodatno porabo pa bo treba še naprej plačati po običajnih tarifah.\n\nZ omejitvijo obsega subvencionirane električne energije želi vlada med drugim spodbuditi tudi varčevanje gospodinjstev. Sicer pa so na Dunaju poudarili, da približno polovica avstrijskih gospodinjstev letno porabi manj kot 2500 kilovatnih ur električne energije.\n\nVlada je določila tudi zgornji prag subvencije pri 30 centih na kilovatno uro. S tem želi preprečiti, da bi zaradi ukrepa ponudniki elektrike pretirano dvignili cene. Za raven 10 centov se je avstrijska vlada odločila, ker je to cena, ki so jo gospodinjstva plačevala pred začetkom krize na energetskih trgih po ruskem napadu na Ukrajino.\n\nŠe dodatno bo država finančno razbremenila gospodinjstva z več kot tremi člani in socialno ogrožene – prvi bodo lahko za dodatno pomoč zaprosili, pri čemer vse podrobnosti še niso določene, drugim bo pripadlo do 200 evrov pomoči.\n\nUkrep bo državo stal od tri do štiri milijarde evrov, odvisno od gibanja cen na trgu. Porabniki bodo spremembo na položnicah prvič opazili decembra.\n\nFoto: Reuters\n\nPomoč energetsko intenzivni industriji medtem avstrijska vlada še pripravlja.\n\nIrska: Največ 19 stopinj Celzija\n\nKot je napovedal irski minister za energijo Eamon Ryan, bodo javne zgradbe, z izjemo bolnišnic in socialnih ustanov, ogrevali do največ 19 stopinj Celzija, cilj pa je tudi ustaviti nepotrebno ogrevanje slabo zasedenih prostorov, zato bodo zaposlenim v javnem sektorju naročili delo v istem nadstropju.\n\n\"Ključnega pomena je zmanjšati našo porabo, da bi prihranili denar. To je zelo praktično in zgled bomo postavili v javnem sektorju,\" je Ryan dejal v torek za nacionalno radiotelevizijo RTE.\n\nZ ukrepi, kot so priporočila gospodinjstvom, da naj se izogibajo pranju perila med 17. in 19. uro, ko je energija najdražja, želijo po besedah Ryana prispevati k zniževanju računov in porabe.\n\nStroški energije po Evropi so se drastično povečali po ruskem vojaškem napadu na Ukrajino, zato države sprejemajo številne ukrepe, da bi zmanjšale porabo, ki je bila do zdaj v večini odvisna od ruskih energentov.\n\nZapiranje bazenov\n\nZaradi visokih stroškov ogrevanja so v Franciji zaprli približno več deset bazenov, ki se pogosto ogrevajo s pomočjo plina. Kot poroča Euronews, je družba Vert Marine po vsej državi zaprla 29 bazenov, potem ko so se stroški za energijo povečali s 15 milijonov evrov na 100 milijonov.\n\nV mestu Limoges je mestni svet kritiziral \"brutalno in enostransko\" odločitev za zapiranje bazenov in zagrozil s tožbo. Kot so pojasnili, 50 milijonov evrov vredno opremo uporabljajo številni prebivalci več okrožij, ki so zdaj postali talci. Zaradi začasnega zaprtja bazenov bo Vert Marine na čakanje poslal 600 od 2000 zaposlenih.\n\nPrejšnji teden sta ministrstvi za šport in za energetski prehod sporočili, da potekajo pogovori o omejitvi porabe energije na bazenih in drsališčih tako, da bi vseeno ohranili športne in gospodarske dejavnosti.",
    "Letošnje poletje naj bi bilo za francoski turizem izjemno": "Potovalo je tudi več Francozov in Francozinj. Foto: Reuters\n\nFrancoski turizem se po težkih dveh letih, ko je število popotnikov zaradi pandemije covida-19 močno upadlo, počasi znova postavlja na noge. To poletje so za povečan obisk poskrbeli tako domači kot tudi tuji turisti, ki so se dopust odločili izkoristiti za popotovanje po Franciji.\n\nMinistrica za turizem Olivia Gregoire je dejala, da so prvi podatki pokazali, da je bilo letošnje poletje izjemno. Med drugim naj bi se na dopustovanje odpravilo 70 odstotkov Francozov in Francozinj, kar predstavlja okoli 35 milijonov prebivalcev in prebivalk. To je bistveno izboljšanje v primerjavi z lanskimi 60 odstotki.\n\nPodatki za julij in prvo polovico avgusta so pokazali, da se je prihodek na prosto sobo, ki je glavni merilec uspešnosti hotelirske industrije, v primerjavi z letom 2019 povečal za kar 22,2 odstotka. Omenjen prihodek se je vidno povečal v Parizu in na Azurni obali, kamor so se zgrnili predvsem premožni dopustniki iz Združenih držav Amerike in arabskih držav.\n\nVečja uporaba kreditnih kartic\n\n\"V Montmartru, kjer je vedno veliko turistov, so naše stranke po večini tujci, lani pa smo večinoma stregli francoskim strankam,\" je dejal natakar Xavier Sarrasin, ki pa je dodal, da se zadnjih nekaj mesecev tuji turisti vračajo. V francoskih hotelih in restavracijah se je uporaba kreditnih kartic med poletjem v primerjavi s predpandemskim letom 2019 povečala za 10 odstotkov.\n\nTurizem predstavlja okoli osem odstotkov francoskega bruto domačega proizvoda, zagotavlja pa kar dva milijona delovnih mest. Pred tremi leti se je sicer Francija lahko pohvalila z nazivom najbolj obiskane države na svetu – takrat je privabila skoraj 90 milijonov tujih turistov letno. \"Želimo ostati prva destinacija na svetu,\" je še poudarila Gregoire in dodala, da njihov cilj 100 milijonov tujih turistov na leto še vedno ostaja.",
    "Fiba: Slovenija ni več top 5": "Slovenska košarkarska reprezentanca je na najnovejši Fibini lestvici nazadovala na sedmo mesto.\n\nSlovenska moška reprezentanca v košarki, ki je na nedavnem evropskem prvenstvu kot branilka naslova izgubila v četrtfinalu, je na septembrski lestvici Mednarodne košarkarske zveze (Fiba) izgubila dve mesti in je zdaj sedma reprezentanca na svetu.\n\nNa prvih treh mestih so ostale reprezentance ZDA, Španije in Avstralije.\n\nArgentina, ki je sredi septembra osvojila južnoameriško prvenstvo, je skočila za tri mesta in je po novem četrta reprezentanca sveta.\n\nSaša Despot\n\nAvstralija se je z zmago na azijskem prvenstvu še utrdila na tretjem mestu, pred njo je svetovna prvakinja Španija, ki je na nedavnem evropskem prvenstvu na prestolu nasledila Slovenijo še za naslov prvaka stare celine. Še nikoli doslej ni bila tako blizu reprezentanci ZDA, ki je številka 1 že vse od uvedbe svetovne lestvice.\n\n* Lestvica Fibe (september 2022): 1. (1) ZDA 760,7 točke 2. (2) Španija 758,9 3. (3) Avstralija 741,4 4. (7) Argentina 736,1 5. (4) Francija 712,9 6. (6) Srbija 711,5 7. (5) Slovenija 703,5 8. (8) Litva 673,7 9. (9) Grčija 670,8 10. (10) Italija 647,6 ...",
    "Srbi na krilih Aleksandra Mitrovića povozili Švede, zdaj je jasno, kaj Slovenija potrebuje v Stockholmu": "Po zmagi nad Norveško v Stožicah (2:1) in ob porazu Švedske v Beogradu (1:4) Slovenija za obstanek v drugi ligi narodov v zadnjem krogu ne sme izgubiti. V torek ob 20.45 se bo v Stockholmu merila s Švedsko, ki za razliko od izbrancev Matjaža Keka potrebuje vse tri točke.\n\nSlovenija je s prvo zmago v ligi narodov naredila velik korak k obstanku v ligi B, v kateri nastopa prvič. Na lestvici skupine 4 se je odlepila od zadnjega mesta in prehitela Švedsko, ki je v petem krogu izgubila proti Srbiji z 1:4. Slovenija ima pet točk, Švedska pa tri.\n\nŠvedi so sicer v Beogradu povedli v 15. minuti po zadetku Viktorja Claessona, a je nato stvari v svoje roke vzel Aleksandar Mitrović, ki je v naslednje pol ure dosegel tri zadetke. Prvega v 18. minuti, drugega tik ob koncu polčasa, tretjega pa v 50. minuti.\n\nNa vrhu skupine 4 sta z desetimi točkami izenačena Norveška in Srbija. Prvo tekmo v Beogradu je dobila Norveška z 1:0, dvoboj za prvo mesto in napredovanje v elitno ligo pa bo v torek v Oslu.\n\nHud spodrsljaj pred domačimi gledalci v Zaragozi si je v boju za mesto na zaključnem turnirju najboljše četverice lige narodov privoščila Španija. Izgubila je proti Švici 1:2, kar pomeni, da bo morala za osvojitev prvega mesta v zadnjem krogu v torek v gosteh premagati Portugalsko.\n\nSlednja je na Češkem zanesljivo prišla do treh točk. Dvakrat je mrežo zatresel Diogo Dalot, po enkrat pa Bruno Fernandes in Diogo Jota.\n\nLIGA A:\n\n\n\nSkupina 1\n\nHrvaška - Danska 2:1 (0:0)\n\nFrancija - Avstrija 2:0 (0:0)\n\nLestvica:\n\n1. Hrvaška 5 3 1 1 5:5 10\n\n2. Danska 5 3 0 2 7:5 9\n\n3. Francija 5 1 2 2 5:5 5\n\n4. Avstrija 5 1 1 3 5:7 4\n\n\n\nSkupina 2\n\nŠpanija - Švica 1:2 (0:1)\n\nČeška - Portugalska 0:4 (0:2)\n\nLestvica:\n\n1. Portugalska 5 3 1 1 11:2 10\n\n2. Španija 5 2 2 1 7:5 8\n\n3. Švica 5 2 0 3 4:8 6\n\n4. Češka 5 1 1 3 4:11 4\n\n\n\nSkupina 3\n\nNemčija - Madžarska 0:1 (0:1)\n\nItalija - Anglija 1:0 (0:0)\n\nLestvica:\n\n1. Madžarska 5 3 1 1 8:3 10\n\n2. Italija 5 2 2 1 6:7 8\n\n3. Nemčija 5 1 3 1 8:6 6\n\n4. Anglija 5 0 2 3 1:7 2\n\n\n\nSkupina 4\n\nBelgija - Wales 2:1 (2:0)\n\nPoljska - Nizozemska 0:2 (0:1)\n\nLestvica:\n\n1. Nizozemska 5 4 1 0 13:6 13\n\n2. Belgija 5 3 1 1 11:7 10\n\n3. Poljska 5 1 1 3 5:12 4\n\n4. Wales 5 0 1 4 6:10 1\n\n\n\nLIGA B:\n\nSkupina 1\n\nArmenija - Ukrajina 0:5 (0:1)\n\nŠkotska - Irska 2:1 (0:1)\n\nLestvica:\n\n1. Škotska 5 4 0 1 11:5 12\n\n2. Ukrajina 5 3 1 1 10:4 10\n\n3. Irska 5 1 1 3 5:5 4\n\n4. Armenija 5 1 0 4 2:14 3\n\n\n\nSkupina 2\n\nIzrael - Albanija 2:1 (0:0)\n\nLestvica:\n\n1. Izrael 4 2 2 0 8:6 8\n\n2. Islandija 3 0 3 0 5:5 3\n\n3. Albanija 3 0 1 2 4:5 1\n\n4. Rusija 0 0 0 0 0:0 0\n\n\n\nSkupina 3\n\nBosna in Hercegovina - Črna gora 1:0 (1:0)\n\nFinska - Romunija 1:1 (1:0)\n\nLestvica:\n\n1. BiH 5 3 2 0 7:4 11\n\n2. Črna gora 5 2 1 2 6:4 7\n\n3. Finska 5 1 2 2 6:6 5\n\n4. Romunija 5 1 1 3 2:7 4\n\n\n\nSkupina 4\n\nSlovenija - Norveška 2:1 (0:0)\n\nSrbija - Švedska 4:1 (2:1)\n\nLestvica:\n\n1. Srbija 5 3 1 1 11:5 10\n\n2. Norveška 5 3 1 1 7:5 10\n\n3. Slovenija 5 1 2 2 5:9 5\n\n4. Švedska 5 1 0 4 6:10 3\n\n\n\nLIGA C:\n\nSkupina 1\n\nLitva - Ferski otoki 1:1 (1:1)\n\nTurčija - Luksemburg 3:3 (2:2)\n\nLestvica:\n\n1. Turčija 5 4 1 0 17:3 13\n\n2. Luksemburg 5 2 2 1 8:7 8\n\n3. Ferski otoki 5 1 2 2 5:9 5\n\n4. Litva 5 0 1 4 2:13 1\n\n\n\nSkupina 2\n\nSeverna Irska - Kosovo 2:1 (0:0)\n\nCiper - Grčija 1:0 (1:0)\n\nLestvica:\n\n1. Grčija 5 4 0 1 7:1 12\n\n2. Kosovo 5 2 0 3 6:7 6\n\n3. Severna Irska 5 1 2 2 6:7 5\n\n4. Ciper 5 1 2 2 3:7 5\n\n\n\nSkupina 3\n\nKazahstan - Belorusija 2:1 (1:1)\n\nSlovaška - Azerbajdžan 1:2 (0:1)\n\nLestvica:\n\n1. Kazahstan 5 4 1 0 8:3 13\n\n2. Azerbajdžan 5 2 1 2 4:4 7\n\n3. Slovaška 5 2 0 3 4:5 6\n\n4. Belorusija 5 0 2 3 1:5 2\n\n\n\nSkupina 4\n\nGruzija - Severna Makedonija 2:0 (1:0)\n\nBolgarija - Gibraltar 5:1 (2:1)\n\nLestvica:\n\n1. Gruzija 5 4 1 0 14:2 13\n\n2. Severna Makedonija 5 2 1 2 7:6 7\n\n3. Bolgarija 5 1 3 1 9:8 6\n\n4. Gibraltar 5 0 1 4 2:16 1\n\n\n\nLIGA D:\n\nSkupina 1\n\nLatvija - Moldavija 1:2 (0:2)\n\nLihtenštajn - Andora 0:2 (0:1)\n\nLestvica:\n\n1. Latvija 5 4 0 1 12:3 12\n\n2. Moldavija 5 3 1 1 8:6 10\n\n3. Andora 5 2 1 2 5:6 7\n\n4. Lihtenštajn 5 0 0 5 1:9 0\n\n\n\nSkupina 2\n\nEstonija - Malta 2:1 (1:0)\n\nLestvica:\n\n1. Estonija 3 3 0 0 6:2 9\n\n2. Malta 4 2 0 2 5:4 6\n\n3. San Marino 3 0 0 3 0:5 0",
    "Novi non-paper: Beograd bi bil v zameno za sprejetje Kosova priznan kot regionalna sila": "Kosovo je razglasilo neodvisnost 17. februarja 2008, še vedno pa ga ni priznalo pet držav EU-ja: Španija, Grčija, Romunija, Slovaška in Ciper. Foto: EPA\n\nAlbanski portal albanianpost.com je poročal o obstoju novega okvira dialoga, ki da sta ga pripravila svetovalca francoskega predsednika Emmanuela Macrona in nemškega kanclerja Olafa Scholza.\n\nDialog naj bi določal, da bosta Srbija in Kosovo po leta 2013 podpisanem sporazumu prihodnje leto podpisali novi sporazum o normalizaciji odnosov. Beograd naj bi sprejel Kosovo kot neodvisno državo, a ga še ne bi uradno priznal. Prav tako bi nehal nasprotovati članstvu Kosova v mednarodnih organizacijah, poroča portal nova.rs.\n\nPozneje, hipotetično čez deset let, ko bi se bila Evropska unija pripravljena širiti na Zahodni Balkan, bi državi sklenili sporazum o vzajemnem priznanju, ki bi bil predpogoj za njuno članstvo v povezavi.\n\nČe bi strani novi sporazum o normalizaciji odnosov leta 2023 podpisali, bi od prihodnjega leta Kosovo priznalo tudi pet članic EU-ja, ki ga še niso. Srbija pa bi dobila veliko finančno in gospodarsko pomoč ter bila priznana kot regionalna sila.\n\nDokument vsebuje desetletno vizijo rešitve problematike\n\nDokument na štirih straneh in v 13 točkah vsebuje desetletno vizijo rešitve problematike in \"makroperspektivo\". Svetovalca nemškega kanclerja in francoskega predsednika sta ga med obiskom v regiji predstavila tako kosovskemu premierju Albinu Kurtiju kot srbskemu predsedniku Aleksandru Vučiću, poroča nova.rs.\n\nPortal dodaja, da je o tem novem okviru po obisku svetovalcev v Beogradu govoril samo Vučić. Takrat je povedal, da \"vztrajajo, da na Kosovu obstaja realnost, ki jo moramo sprejeti\".\n\nVučić: Vedel sem, da tega papirja ne smem vzeti\n\nV odzivu na objavo vsebine non-paperja na omenjenem albanskem portalu je Vučić v četrtek potrdil le, da so mu med obiskom posebnega predstavnika EU-ja za dialog med Beogradom in Prištino ter druga vprašanja Zahodnega Balkana Miroslava Lajčaka v Beogradu ponudili dokument, ki ga je prebral, a ga ni želel sprejeti.\n\n\"Ne morem reči, da je točno vse, kar je objavljeno (na albanskem portalu), nisem si zapomnil vsega, kar je pisalo na teh štirih straneh in sem jih prebral v 15 minutah. Vedel sem, da tega papirja ne smem vzeti,\" je povedal za srbsko televizijo Pink. Zavrnil je še možnost, da bi Beograd sprejel članstvo Kosova v Združenih narodih, poroča srbska tiskovna agencija Tanjug.\n\nOb tem je zanikal, da bi dokument objavila srbska stran.\n\nDa so ga pripravili v Beogradu ali v Rusiji, je namreč v odzivu ocenil kosovski premier Kurti. Po poročanju kosovskega časopisa Koha Ditore je menil, da Rusija izkorišča Zahodni Balkan za napade na EU in Nato, medtem ko je cilj Beograda \"bosanizacija Kosova, ki bi ga spremenila v propadlo državo\", navaja nova.rs.\n\nBruselj non-paperja ne želi komentirati\n\nTiskovni predstavnik visokega zunanjepolitičnega predstavnika EU-ja Josepa Borrella, Peter Stano, domnevnega non-paperja ni želel komentirati. Kot je dejal, načeloma ne komentirajo domnevnih dokumentov, ki jih objavijo mediji, niti njihove pristnosti ali vsebine. V Bruslju tudi niso želeli komentirati poročanja medijev v regiji o obstoju novega okvira dialoga Beograda in Prištine.\n\nPresenečenje ob omembi obstoja novega okvira dialoga je sicer Lajčak izrazil že med obiskom Prištine konec avgusta. Neimenovani diplomatski viri v EU-ju pa so prav tako povedali, da niso seznanjeni z nobenim dokumentom v pisni obliki o novem okviru dialoga, a priznali, da se omenja nov pristop ali nova strategija.\n\nNemški veleposlanik v Prištini Jörn Rohde je medtem tvitnil, da bi kakšen dokument lahko obstajal, da pa nima nobene povezave ne z Berlinom in ne s Parizom. Poudaril je, da Nemčija v celoti podpira dialog med Beogradom in Prištino, ki ga vodita EU in Lajčak, poroča nova.rs.",
    "Top 10 Eurobasketa: Dončićevi mojstrovini na prvem in četrtem mestu": "Čeprav slovenski košarkarji niso ponovili uspeha izpred petih let in so se od Eurobasketa v Berlinu nepričakovano poslovili že v četrtfinalu, ko so bili boljši Poljaki, nam bodo nekatere njihove poteze in individualne predstave še dolgo ostale v spominu. Samo spomnimo se neverjetnih 47 točk Luke Dončića proti aktualnim olimpijskim podprvakom Francozom, potem ko jih je dan prej domačinom Nemcem \"nasul\" 36. 23-letnik je prvenstvo sklenil kot četrti najboljši strelec – v povprečju je dosegal 26 točk na tekmo.\n\nTako kot v ligi NBA je navijače na noge dvigoval s številnimi atraktivnimi akcijami, med katerimi sta dve našli svoje mesto med deseterico najlepših. Trojko prek roke 216 centimetrov visokega Rudyja Goberta ob zvoku sirene proti Franciji so organizatorji uvrstili na četrto mesto. Preigravanje med nogama, ki mu je sledila še atraktivna podaja za zabijanje Vlatka Čančarja, proti Madžarski pa je bilo izbrano celo za najboljšo potezo celotnega turnirja.\n\nV top 3 sta se znašla še Giannis Antetokounmpo z \"živalskim\" zabijanjem proti Estoniji in Rudy Gobert, ki je proti Sloveniji na \"poster\" postavil prav Dončića, a mu to ni pomagalo, saj so varovanci Aleksandra Sekulića tekmo dobili z 88:82.\n\nIdealna peterka brez Slovencev\n\nKljub temu je Dončić – predvsem zaradi ranega slovesa – ostal brez uvrstitve v idealno peterko turnirja, kar mu je uspelo pred petimi leti, ko je bil ob njem tudi Goran Dragić, ki je bil takrat izbran celo za najkoristnejšega igralca. V najboljši peterki so tokrat bili Willy Hernangomez in Lorenzo Brown (oba Španija), Rudy Gobert (Francija), Giannis Antetokounmpo (Grčija) in Dennis Schröder (Nemčija). Hernangomez je obenem nasledil Dragića kot najboljši posameznik turnirja, njegova blokada nad Laurijem Markkanenom v četrtfinalu pa je bila izbrana za peto najlepšo akcijo turnirja.",
    "STA: Sodišče v Strasbourgu proti Franciji glede repatriacij iz Sirije": "Strasbourg, 14. septembra - Evropsko sodišče za človekove pravice je Francijo danes obsodilo, ker je zavračala repatriacijo dveh svojih sodržavljank, ki sta pristali v kurdskem zaporu v Siriji, potem ko sta se tam pridružili svojima partnerjema, skrajnima islamistoma. Vendar pa sodišče ni priznalo pravice do repatriacije vsem državljanom Francije, ki so v podobnem položaju.",
    "Znano, kje bodo Slovenci branili evropsko srebro": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nNaslednje evropsko odbojkarsko prvenstvo za moške bo potekalo od 28. avgusta do 16. septembra 2023 v Italiji, Severni Makedoniji, Bolgariji in Izraelu, je sporočila Evropska odbojkarska zveza (Cev), poroča tiskovna agencija Tanjug iz Srbije.\n\nČetrtfinala bodo potekala v Italiji in Bolgariji, polfinala in tekmi za medalji pa v Italiji.\n\nPoleg organizatorjev predtekmovalnih turnirjev bodo na prvenstvu igrale Slovenija, Poljska, Srbija, Nizozemska, Nemčija, Češka, Francija, Ukrajina, Turčija, Finska, Belgija, Portugalska, Grčija, Španija, Romunija, Švica, Danska, Črna gora in Estonija.\n\nCev je danes objavil tudi gostitelje EP za ženske (od 15. avgusta do 3. septembra 2023). To so Belgija, Nemčija, Italija in Estonija.\n\nČetrtfinale bodo igrali v Belgiji in Italiji, zaključni boji pa bodo v Belgiji.\n\nPoleg domačinov bodo nastopile Slovenija, Srbija, Turčija, Nizozemska, Poljska, Francija, Švedska, Bolgarija, Hrvaška, Češka, Ukrajina, Slovaška, BiH, Grčija, Španija, Romunija, Madžarska, Finska in Azerbajdžan.\n\nŽreb predtekmovalnih skupin za obe prvenstvi bo 16. novembra v Neaplju. Reprezentance bodo razdeljene v šestčlanske skupine, v izločilne boje pa bodo napredovale po štiri najboljše iz vsake skupine.\n\nPreberite še:",
    "Kandidat za viceguvernerja BS pravi, da se Evropi obeta (energetska) zabava kot v 70. letih. Res? Bati se je »after partyja« kot v 70. letih, ki je Evropi prinesel ……": "Piše: Kavarna Hayek\n\nKakopak, pritegnil me je naslov. Evropi se obeta podobna zabava kot v 70. letih, je pisalo na spletni strani časnika Delo. Ne vem, ali je bila energetska kriza pred pol stoletja res zabava ali ne, vem pa, da je tej »zabavi« sledila »postzabava« (after party), ki je imela strahovite posledice za Evropo.\n\nČlanek v Delu je bil pogovor s Sibilom Svilanom, bančnikom, ki se je kalil v udbovski LHB Frankfurt in tri mandate vodil SID banko. Bančnik in kandidat za novega viceguvernerja Banke Slovenije ugotavlja, da sta Evropa in Slovenija v težavah zaradi podcenjevanja dolgoročnih geostrateških odločitev. Sklicuje se na Paula Krugmana, da se Evropi obeta »zabava kot v 70. letih 20. stoletja«. (Krugman sicer ni ravno neka referenca, ker se njegove napovedi skoraj nikoli niso uresničile, ampak zdaj ima verjetno prav, čeprav se meni to ne zdi ravno »zabava«.)\n\n»Ta zabava se bo Evropi lahko ponovila,« pravi Svilan, »potrebne so hitre, vendar dolgoročne skupne evropske rešitve, kjer morajo vodilno vlogo in žrtve prevzeti Nemci, Francozi in tudi Italijani, sicer bomo to zabavo dolgo in drago plačevali vsi Evropejci.« Ampak poglejmo, kakšna je bila energetska »zabava« v 70. letih, ko so vodilno vlogo prav tako imeli Nemci in Francozi, ki so kasneje organizirali tudi »after party«. Zato to ni zgodba o »zabavi«, ampak zgodba o »postzabavi«.\n\nPovojni razcvet Zahoda so poganjala fosilna goriva. Zaradi povečanega povpraševanja je nafta iz Arabskega polotoka postajala vse bolj pomembna, a zaradi konfliktov na Bližnjem vzhodu tudi vse bolj nezanesljiva. Ker so ZDA podpirale Izrael, so države OAPEC zmanjšale proizvodnjo nafte in uvedle embargo na izvoz nafte v ZDA. Muslimanske države, ki so bile naklonjene Palestincem, so tudi zagrozile, da bo embargo veljal za vse države, ki podpirajo politiko ZDA. Francija, ki je že v času Charlesa de Gaulla kuhala jezo na ZDA in jo krivila, da je izgubila svoje kolonije, je začutila priložnost za maščevanje. Najprej je na svojo stran pridobila Zahodno Nemčijo, ki se je vse bolj krepila in se je hotela otresti vpliva ZDA, nato še druge članice takratne EGS (danes EU). In še preden se je kri izraelskih športnikov z olimpijskih objektov v Münchnu leta 1972 (ko so jih ugrabili in pobili prav Palestinci) dobro sprala, so bile razvite zahodnoevropske države že v naročju krempljev islama.\n\nJanuarja 1975 je bila na pobudo Parlamentarnega združenja evropsko-arabskega sodelovanja v okviru Evropske gospodarske skupnosti sprejeta Strasbourška resolucija. Bistvo resolucije je bilo, da Zahodna Evropa dobi nafto, v zameno se podpre muslimanskemu svetu. »Moj Bog, ni šlo za zaroto, ki bi jo v temi pletli neznani ali obešenjaki, znani samo policijskim postajam in Interpolu. Šlo je za zaroto, opravljeno pri belem dnevu, pred očmi vseh, pred televizijskimi kamerami, in izpeljali so jo sloviti voditelji,« je več kot četrt stoletja v svoji knjigi zapisala italijanska novinarka Oriana Fallaci.\n\nV tistem času se je začel vzpon islamskega radikalizma (ki je v Evropi nato zamenjal levičarska ekstremistična gibanja, kot so bile Rdeče brigade in RAF), hkrati pa skozi uradne institucije pritlehen vstop islama v Evropo. Od takrat naprej ni šlo več samo za gospodarsko sodelovanje, ampak je tedanji evropsko-arabski »dialog« podprl številne izobraževalne in kulturne programe islamskih centrov v Evropi. Uveljavil se je izraz Evrabija. Po podatkih ameriškega Centra za raziskave globalnega krščanstva se je v naslednjih 25 letih število muslimanov v Zahodni Evropi povečalo za 142,6 odstotka (do začetka 70. let jih je bilo le za vzorec, bili so eksotika), danes delež muslimanov presega deset odstotkov življa v Evropi (po projekcijah jih bo zaradi hitrega razmnoževanja v naslednjem poldrugem desetletju že okoli 30 odstotkov).\n\nPoglejmo, kakšne posledice je imela (po Svilanovo) »zabava« v 70. letih. Najprej so se evropska mesta začela polniti z »goniči kamel«, kot jih je imenovala Fallacijeva. To je bil tudi čas, ko je Gadafi kupil 10 odstotkov Fiata, Francija začela z gradnjo jedrske elektrarne v Iraku, ko je Egipčan Al Fajed vrgel oko na veleblagovnico Harrods v Londonu, hkrati pa tudi čas, ko so evropski zgodovinarji začeli revidirati zgodovino. Aprila leta 1983 je tedanji nemški zunanji minister Hans-Dietrich Genscher odprl simpozij evro-arabskega dialoga v Hamburgu ter opeval veličino islamske civilizacije, ki jo je imenoval svetilnik luči. »Luč, ki je stoletja razsvetljevala Evropo, pomagala Evropi, da je stopila iz barbarstva,« je dejal. Takega ponižanja Evropejci sredi svoje celine še niso doživeli. Številne konference in simpoziji, ki so si sledili, so prinašali vedno nove revizije. Naenkrat je denimo španska zgodovinarka Margarita Lopez Gomez začela trditi, da papirja niso iznašli Kitajci, ampak Muslimani iz Damaska in Bagdada. Po njeno tudi Hipokrat ni začel s preučevanjem krvnega obtoka, ampak islamski učenjak Ibn Sina, Evropejcem bolj znan kot Avicena. Kar čez noč je civilizacija muslimanom začela dolgovati tudi zasluge za artičoke, špinačo, pomaranče, limone in celo bombaž. In vsi so ploskali turškemu sociologu Şerifu Mardinu, ko je oznanil, da tudi pesniško šolo dolce stil nuovo, ki je razcvet doživela z Dantejem Alighierijem, dolgujemo muslimanom. Ampak to še ni vse. Profesor Louis Baeck s katoliške univerze v Louvainu v Belgiji je trdil, da oče ekonomskega liberalizma ni Adam Smith, ampak prerok Mohamed. »Dosti je tega, da pripisujemo Zahodu vse zasluge za razsvetljenstvo,« pa je na seminarju o Orientu v Bonnu rjovel profesor Reinhard Schulze, češ da je s tem začel damaščanski zgodovinar Abdalgani al Nabulusi.\n\nRes, bila je prava »zabava«, ki se kar ni hotela končati. Takole je pol desetletja nazaj dogajanje opisovala Francozinja Christine Tasin, predsednica Resistance Republicaine: »… toda obstaja še en dan v zgodovini, ki ga pozna zelo malo ljudi. S tem dnem bi rada opozorila tiste med nami, ki trdijo, da muslimani niso odgovorni, da so odgovorne samo naše elite, ki jim gre za lastne koristi. 5. januarja 1986 je bil v Libiji tajni sestanek, ki se ga je udeležilo pet tajnih služb petih arabskih držav. Te države so bile Irak, Egipt, Savdska Arabija, Libija in Alžirija. Pet držav. In kaj so sklenili na tem ultra tajnem sestanku? Da bodo spodbudili načrtno invazijo na Evropo, predvsem na Francijo, in jo islamizirali. Za ta sestanek so naši voditelji vedeli, vsi so vedeli zanj, o tem so nekaj dni kasneje govorili na Elizejskih poljanah. In kaj so naši voditelji naredili, da bi se borili proti sklepom sestanka? Na stežaj so odprli vrata. Odprli so jim vrata, čeprav so vedeli, da nas bodo napadli, da želijo zasesti našo deželo. Zato so odgovorni oboji: naši izdajalci, islamo-kolaboranti, in seveda muslimani iz islamskih držav.«\n\nKdorkoli se je uprl islamizaciji Evrope, je bil označen za islamofoba in rasista. Septembra leta 1991, ko je parlamentarna skupščina Sveta Evrope sprejela sramotno priporočilo – Prispevek islamske civilizacije k evropski kulturi, je glas dvignil norveški parlamentarec Hallgrim Berg:\n\n»Gospodje, tukaj sami sebe vlečemo za nos. To poročilo nima nič opraviti z islamsko kulturo v retrospektivi in ni tako nedolžno, kakor se zdi. Predvsem zato, ker ne izreče niti ene besede o odvratnem ravnanju z ženskami v islamski kulturi. (…) Kar vi počnete, ni dialog: je monolog, pri katerem v imenu liberalne misli, intelektualne velikodušnosti gledate na stvari z ene strani in konec. (…) Vi zahtevate, denimo, naj se umaknejo šolska besedila, ki ne govorijo o prispevku islama h kulturnemu razvoju Evrope. In oni? (…) Zahtevate tudi, da bi v naš šolski sistem, to je na naše univerze, še posebno na naše pravne fakultete, uvedli študij koranskega prava. In oni? (…) Gospodje, vaše poročilo ni kulturni dokument. Je politični dokument, ki koristi samo podpiranju islama v Evropi. V imenu demokracije zahtevam, da se ga še enkrat pregleda, pretrese, popravi in ….« (Cel govor lahko preberete TUKAJ)\n\nMedtem so v Evropi rasli islamski centri, džamije in molilnice. Leta 2004 so na smetišču na obrobju Marseilla našli 23-letno Tunizijko Ghofrane Haddaoui. Njen obraz je bil povsem izmaličen. Forenziki so ugotovili, da jo je trojica mladih muslimanov (enega od njih je nesrečnica zavrnila) najprej zverinsko mučila, odrezali so ji ušesa in nato kamenjali. Umor velja za prvo uradno priznano žrtev muslimanskega kamenjanja v Evropski uniji. Danes je v Evropi prek 10.000 mošej, podatek, kdaj so bile zgrajene, pove vse.\n\nJa, res je bila »zabava« v 70.letih, še posebej je Evropo drago stala »postzabava«. In danes. Energetsko krizo so z vsiljevanjem zelene agende države EU zakuhale same. Čeprav ima Spodnja Saška v Nemčiji ogromne zaloge zemeljskega plina, ga zaradi »trajnostnega razvoja« ne črpa. Nemčija danes rajši išče pomoč v Katarju, ki kot država dokazano financira islamski terorizem in gradi največ mošej po Evropi (financiral je tudi džamijo v Ljubljani). In Arabci nikoli ne dajo ničesar, ne da bi kaj zahtevali v zameno. Toda če sodimo po dogajanju v 70. letih, je del Evrope na »zabavi« in »postzabavi« spet prodan. Pred pol stoletja je bila to Evrabija, politični načrt, da bi se na območju Sredozemlja vzpostavila neka politična struktura, kot je bilo Rimsko cesarstvo. Danes se nadvse uspešno uresničuje, ker Evrabija postaja ne samo območje Sredozemlja, ampak cele Evrope, predvsem njen zahodni del. Nekaj, o čemer so muslimanski zavojevalci pred tisočletjem lahko samo sanjali. Kaj bodo evropske elite tokrat obljubile in dale v zameno Arabcem, bomo najbrž zelo kmalu izvedeli.",
    "Italijani in Nemci drugič zmagali v Davisovem pokalu": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nŽe v petek sta si Nemčija in Italija priigrali uvrstitev med najboljšo osmerico v teniškem tekmovanju za Davisov pokal, ponoči se jima je pridružila še Nizozemska. Izpadli sta Velika Britanija in Francija. Za Španijo pa je prvi igralec sveta Carlos Alcaraz, nedavni zmagovalec OP ZDA, izgubil dvoboj proti Kanadčanu Felixu Auger-Aliassimu.\n\nV Bologni je Matteo Berrettini v 71 minutah premagal Argentinca Sebastiana Baeza s 6:2, 6:3, nato pa je Jannik Sinner ugnal Francisca Cerundola s 7:5, 1:6 in 6:3, s čimer si je Italija že zagotovila napredovanje.\n\nNato je italijanski par Simone Bolelli - Fabio Fognini v treh nizih izgubil v dvojicah proti dvojici Maximo Gonzalez - Horacio Zeballos.\n\nV Hamburgu sta junaka večera postala Kevin Krawietz in Tim Pütz, ki sta v dvojicah Nemčiji priigrala odločilno točko za zmago nad Belgijo. \"Večeri, kot je bil ta, še dolgo živijo v našem spominu,\" je po dvoboju dejal nemški kapetan Michael Kohlmann.\n\nZmaga Nemčije je pomenila, da je iz nadaljevanja v skupini C že izpadla Francija.\n\nNastop na 50. dvoboju Davisovega pokala v domačem Glasgowu pa ni prinesel sreče Andyju Murrayju, saj je v paru z Joejem Salisburyjem tesno izgubil proti Nizozemcema Wesleyju Koolhofu in Matweju Middelkoopu.\n\nNizozemski par je Britanca premagal s 7:6, 6:7 in 6:3 ter se na vrhu skupine D pridružil reprezentanci ZDA. Nizozemska bo tako prvič po letu 2005 spet zaigrala med najboljšo osmerico na svetu.\n\nV Valencii pa je Carlos Alcaraz, najmlajša številka 1 svetovnega tenisa v zgodovini, po zmagi na odprtem prvenstvu ZDA v New Yorku presenetljivo izgubil pred domačimi navijači. Felix Auger-Aliassime, 13. igralec sveta, je bil boljši s 6:7, 6:4 in 6:2, Španija pa je v skupini B klonila proti Kanadi.\n\nZ zmago se je Kanada prebila na vrh skupine in jo le še en korak loči od napredovanja na finale, ki bo novembra v Malagi.\n\nV skupini A v Bologni nastopajo Švedska, Argentina, Italija in Hrvaška, v skupini B v Valencii Kanada, Južna Koreja, Španija in Srbija, v skupini C v Hamburgu Avstralija, Belgija, Francija in Nemčija, v skupini D v Glasgowu pa Kazahstan, Nizozemska, ZDA in Velika Britanija.\n\nIzidi:\n\n- Davisov pokal, skupinski del:\n\n- skupina A (Bologna):\n\nItalija - Argentina 2:1\n\nMatteo Berrettini - Sebastian Baez 6:2, 6:3;\n\nJannik Sinner - Francisco Cerundolo 7:5, 1:6, 6:3;\n\nSimone Bolelli/Fabio Fognini - Maximo Gonzalez/Horacio Zeballos 5:7, 6:2, 3:6; - skupina B (Valencia):\n\nŠpanija - Kanada 1:2\n\nRoberto Bautista-Agut - Vašek Pospišil 3:6, 6:3, 6:3;\n\nCarlos Alcaraz - Felix Auger-Aliassime 7:6 (3), 4:6, 2:6;\n\nMarcel Granollers-Pujol/Pedro Martinez Portero - Felix Auger Aliassime/Vašek Pospišil 6:4, 4:6, 5:7; - skupina C (Hamburg):\n\nNemčija - Belgija 2:1\n\nJan-Lennard Struff - Zizou Bergs 6:4, 7:6 (9);\n\nOscar Otte - David Goffin 6:3, 6:7 (7), 3:6;\n\nKevin Krawietz/Tim Puetz - Sander Gille/Joran Vliegen 4:6, 6:2, 7:6 (5); - skupina D (Glasgow):\n\nVelika Britanija - Nizozemska 1:2\n\nDaniel Evans - Tallon Griekspoor 6:4, 6:4;\n\nCameron Norrie - Botic Van De Zandschulp 4:6, 2:6;\n\nJoe Salisbury/Andy Murray - Wesley Koolhof/Matwe Middelkoop 6:7 (0), 7:6 (6), 3:6;\n\nPreberite še:",
    "Znani so vsi četrtfinalisti svetovnega prvenstva": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nRezprezentanca Argentine je nekoliko presenetljivo po treh tesnih nizih ugnala evropske prvake iz leta 2019 Srbe in se uvrstila v četrtfinale SP.\n\nRezprezentanca Argentine je nekoliko presenetljivo po treh tesnih nizih ugnala evropske prvake iz leta 2019 Srbe in se uvrstila v četrtfinale SP. Foto: FIVB\n\nZnani so vsi četrtfinalisti 20. svetovnega prvenstva v odbojki za moške. Na današnji popoldanski tekmi so se Srbi za četrtfinale pomerili z Argentino in tekmo izgubili z 0:3 ter tako prvenstvo že končali. Zvečer sta obračunali še reprezentanci Brazilije in Irana, s 3:0 je slavila prva. V zadnjem četrtfinalu se bosta tako udarili južnoameriški izbrani vrsti. Za presenečenje so v ponedeljek v Stožicah poskrbeli Ukrajinci , ki so z navdahnjeno igro odpravili Nizozemce, tako da se bodo v sredinem četrtfinalu ob 21. uri v Stožicah pomerili s Slovenci.\n\nDogajanje svetovnega odbojkarskega prvenstva se je znova preselilo na Poljsko, v Glivice, kjer si je po popoldanski tekmi četrtfinale zagotovila rezprezentanca Argentine, ki je nekoliko presenetljivo po treh tesnih nizih ugnala evropske prvake iz leta 2019 Srbe in bo prvič po letu 2002 med osmimi najboljšimi ekipami na SP. Najboljši izid so na mundialu zabeležili davnega leta 1982, ko so bili tretji.\n\nNajboljši posameznik pri Južnoameričanih je bil danes Bruno Lima s 14 točkami, 13 jih je dodal Facundo Conte, 12 pa Agustin Loser. Pri Srbih je 14 točk prispeval Uroš Kovačević, z 12 je tekmo zaključil Srečko Lisinac.\n\nBrazilci so premagali Iran in si priborili četrtfinalni obračun s sosedi Argentinci. Foto: Volleyballworld\n\nTrikratni svetovni prvaki v Gliwicah niso imeli prevelikih težav z Iranom. Azijski predstavnik je bil najbližje v tretjem nizu, a so tudi tega na koncu v svojo korist odločili Brazilci in slavili s 3:0 (17, 22, 23). Pri Brazilcih se je vnovič najbolj izkazal Yoandy Leal z 20 točkami.\n\nČetrtfinalni pari so Slovenija – Ukrajina, Italija – Francija, Poljska – ZDA in Argentina - Brazilija.\n\nSlovenci v sredo na najpomembnejši reprezentančni tekmi leta\n\nPrvenstvo se bo v Stožicah nadaljevalo v sredo, ko bodo oči slovenski ljubiteljev odbojke uprte v večerno tekmo med Slovenci in Ukrajinci (21. uri). Slovenski odbojkarji so v osmini finala izločili Nemčijo, Ukrajinci pa so v ponedeljek presenetljivo zlahka končali pot Nizozemcev. Pred Slovenci je najpomembnejša tekma reprezentančne sezone. Zmaga pelje na Poljsko in v boj za odličja, poraz pa bi pokopal sanje o odličju.\n\nSlovenski odbojkarji se bodo v sredo ob 21. uri za polfinale pomerili z Ukrajino. Foto: Matic Klanšek Velej/Sportida\n\nZmagovalec slovensko-ukrajinskega dvoboja se bo v polfinalu v Katovicah v petek pomeril z zmagovalcem sredinega prvega četrtfinala, v katerem se bodo v poslastici udarili olimpijski prvaki Francozi in evropski prvaki Italijani.\n\nSvetovno prvenstvo v odbojki za moške, osmina finala* Torek, 6. september (Glivice)\n\nSrbija : Argentina 0:3 (-23, -21, -23)\n\nBrazilija : Iran 3:0 (17, 22, 23)\n\n\n\n*v četrtfinalu: Slovenija, Italija, Poljska, ZDA, Francija, Ukrajina, Argentina, Brazilija",
    "A. Giani: »Lahko si igral dobro, a to še nič ne prinese«": "O olimpijskih prvakih, Slovencih (Sloveniji in Možiču) ter mladih Italijanih. O tem in še čem je po zadnji tekmi v skupinskem delu spregovoril selektor Francije Andrea Giani, nekdanji vrhunski odbojkar, ki si utira pot tudi med najuspešnejšimi trenerji na svetu.\n\nSkupinski del ste s Francijo zaključili na prvem mestu skupine D, a nimate polnega izkupička, saj vam je točko odščipnila Slovenija. Vas je njihov nastop presenetil?\n\nŠe zdaleč ne, saj so Slovenci na zadnjih štirih evropskih prvenstvih igrali kar trikrat v finalu. Je kakovostna ekipa, ki povrhu igra še pred domačimi navijači.\n\nSkupinski del smo pa res končali prvi, a kljub temu ne bomo prvi nosilci. Skratka, formula prvenstva ne nagrajuje najboljšega. Končni red po skupinskem delu bo zato nekoliko nerealen.\n\nStožice so navijači prvič zapolnili na tekmi proti Franciji, razprodane pa so bile tudi na tekmi proti Nemčiji v torek. Ste v Sloveniji pričakovali tako vzdušje?\n\nTo me ni presenetilo. Vedno pa je lepo igrati s tako publiko: to velja za gostitelje pa seveda tudi za nasprotnike. Motivacija se vsem dvigne ob tako bučnem navijanju. To je tisto, kar si tudi vsakič želimo, ko igramo težje tekme. A težko vsakič zapolniš dvorano na prvenstvu s kar 24 ekipami ...\n\nSlovenci so po tekmi s Francozi ponavljali, da so igrali najboljšo tekmo v letošnjem poletju. Je Francija tudi že dosegla višek?\n\nMi smo zmagali, kar je nekaj drugega. Ekipa lahko igra bolje ali slabše, a na najvišji ravni velja le to, kdo osvoji zadnjo točko. Lahko si tudi odigral dobro tekmo, a če si na koncu izgubil, to nič ne prinese. Zmaga na tako pomembni tekmi da vsakemu igralcu tisto več, kar poraz nikoli ne prinese. Po takih tekmah so povratne informacije zelo dragocene.",
    "Jair Bolsonaro – država v primežu": "Brazilski predsednik Jair Messias Bolsonaro je svetovni javnosti poznan po provokativnih, populističnih stališčih in izjavah o Amazoniji, covidu 19, ženskah, homoseksualnosti, strelnem orožju …\n\nBolsonarov bojeviti, provokativni, ultrakonservativni slog je očaral množice. Njegov vzpon na oblast je razkril drugo plat Brazilije. Čeprav se sodne preiskave proti njemu kopičijo, se ne namerava umakniti iz politike.\n\nOddaja razkrije tudi njegov odnos do zaščite Amazonije.\n\nBolsonaro je takoj po izvolitvi položil usodo spornih zemljišč v roke ministrstva za kmetijstvo.\n\nDomorodne skupnosti so na protestu v Brasilii zahtevale predsednikov odstop, a zaman.\n\nVsi mehanizmi za zaščito staroselske zemlje so se v nekaj mesecih sesuli.\n\nJAIR BOLSONARO, UN PAYS SOUS EMPRISE / JAIR BOLSONARO, BRAZIL UNDER PRESSURE / Francija / 2022 / Režija: Ingrid Piponiot, Laetitia Rossi",
    "Pari osmine finala brez \"jugo\" derbija, Slovenci zgodaj popoldne": "Po koncu skupinskega dela evropskega prvenstva so znani vsi pari osmine finala.\n\nPo zmagi Hrvatov nad Ukrajinci (90:85) v skupini C in pričakovanem slavju Italije nad Veliko Britanijo (90:56) so naši južni sosedje zasedli tretje mesto in se izognili srečanju s Srbijo. Tej se bo, zaradi najslabšega medsebojnega izkupička v krogu treh ekip z enakim številom zmag, zoperstavila Italija.\n\nGrčija je že prej zagotovljeno prvo mesto in obračun osmine finala proti Čehom zapečatila z zmago nad Estonijo (90:69). Čehi so si napredovanje zagotovili po slavju nad Izraelom (88:77). Ukrajinci se bodo pomerili s sosedi Poljaki. Ti so za konec skupinskega dela klonili proti Srbiji (96:69).\n\nSlovenija bo svojo tekmo proti Belgiji začela v soboto ob 14.45. V podobnem \"živ žav\" terminu, kot se je izrazil Saša Dončić, je Slovenija nedavno igrala kvalifikacijsko tekmo za SP proti Nemčiji in takrat izgubila. Že pred tem se bosta udarili Turčija in Francija.\n\nEuroBasket, osmina finala:\n\nSOBOTA:\n\nTurčija - Francija\n\nSlovenija - Belgija\n\nNemčija - Črna gora\n\nŠpanija - Litva\n\nNEDELJA:\n\nGrčija - Češka\n\nUkrajina - Poljska\n\nHrvaška - Finska\n\nItalija - Srbija"
}