{
    "Sosede bo vodila premierka, ki Slovenijo menja za Slovaško in slavi nacionalista, ki je preganjal »južnoslovansko drhal«": "Na italijanskih parlamentarnih volitvah z zgodovinsko najnižjo volilno udeležbo je skupaj s svojo desnosredinsko koalicijo slavila postfašistična stranka Bratje Italije. Kdo bo torej vladal?\n\nNa čelo italijanske vlade, ko ji bo mandat podelil predsednik države Sergio Mattarella, se bo zavihtela 45-letna Rimljanka Giorgia Meloni, trenutna predsednica stranke Evropskih konservativcev in reformistov (ECR) ter političarka s pedigrejem, zaradi katerega številni Primorci, še posebej pa pripadniki slovenske manjšine na drugi strani meje, že močno škripajo z zobmi.\n\nV rimski soseski Garbatella rojena Melonijeva, v kateri povečini prebiva delavski razred, je že v rosnih letih začela plezati po politični lestvici. Štela je komaj 15 let, ko se je pridružila mlademu krilu neofašističnega Italijanskega socialnega gibanja (MSI), ki so ga leta 1946 ustanovili podporniki nekdanjega italijanskega diktatorja Benita Mussolinija. Prvo vidnejšo vlogo v italijanski politiki je zabeležila leta 2008, ko jo je takratni premier Silvio Berlusconi imenoval za ministrico za mladino. Takrat je postala najmlajša italijanska ministrica, leta 2012 pa je nato skupaj s političnimi sopotniki in somišljeniki ustanovila neofašistično stranko Bratje Italije, ki jo je do letošnjih volitev uspela spremeniti v populistično in nacionalistično politično silo, ki privablja tudi sredinske volivce. Čeprav je znana po svojih ostrih nastopih in zagovarjanju skrajnih desničarskih stališč, si je za potrebe teh volitev nadela nekoliko bolj spravljivo kožo, zaradi česar glede njene prihodnje vladavine ostaja odprtih veliko vprašanj.\n\nProfimedia Giorgia Meloni je odraščala v rimski soseski, v kateri prevladuje delavski razred.\n\nMelonijeva je med drugim znana tudi po tem, da je leta 2016 kandidirala za županjo Rima, ko je bila v sedmem mesecu nosečnosti. To je po lastnih besedah storila, ker so ji nekateri »vplivni moški« dejali, da tega ne zmore. Če se zdi, da bi lahko italijanski zagovorniki pravic žensk končno slavili, saj vse kaže na to, da bodo vajeti države prvič v rokah ženske, so mnogi že izpostavili, da bi bilo bolje, če bi se na ta položaj zavihtela katera koli druga ženska v Italiji. Skrbijo jih predvsem njena stališča do pravice do splava. Čeprav okoli postopkov obstaja veliko težav, je splav v Italiji dovoljen od leta 1978. Melonijeva je sicer zatrdila, da pravice do splava kot premierka ne bo ukinjala. V svoji politiki se pod črto zavzema predvsem za tradicionalno družino ter obrambo nacionalnih interesov in nacionalnih meja.\n\nSlovenija ali Slovaška?\n\nGlede na njeno skrb za obrambo nacionalnih meja je zanimivo, da kot kaže še pred dvema letoma ni znala natančno prešteti in opredeliti niti italijanskih sosed. Novembra 2020 je namreč v intervjuju na italijanskem televizijskem kanalu LA7, kjer je komentirala poljsko in madžarsko blokado svežnja za spoprijem Evrope s pandemijo novega koronavirusa, Slovenijo zamenjala z Slovaško. »Ste opazili, da se jim je v zadnjih treh dneh pridružila tudi Slovaška,« je navrgla Melonijeva, pri čemer jo je voditelica popravila, da gre za Slovenijo, na kar je Melonijeva odgovorila »da, no ja, kakor koli [...] .« Da z vidika Slovenije ni popoln geografski analfabet, je dokazala konec naslednjega leta, ko je izrazila zadovoljstvo nad slovenskim predsedovanjem Svetu EU. Hvalo je prihranila zlasti za takratnega slovenskega premierja Janeza Janšo, ki da je med svojim predsedovanjem najbolje odgovoril na plehke napade levice. Janšo je pohvalila tudi ob njegovem letošnjem obisku Kijeva, kamor se je skupaj s poljskim in češkim kolegom Mateuszom Morawieckim in Petrom Fialo odpravil kmalu po začetku ruske invazije na Ukrajino.\n\nSicer pa je imela Slovenijo v zobeh predvsem, ko je bilo govora o nedovoljenih migracijah, priljubljeni temi vsakega poštenega populističnega voditelja. Ob videoposnetku migrantov na območju Trsta je maja 2020 na Twitterju zapisala, da slednji v Italijo ne prihajajo samo po južni poti čez Sredozemsko morje, temveč tudi »po balkanski poti. Zakaj nezakonitih migrantov ne vračamo v Slovenijo, kot to v našem primeru počne Francija v mestu Ventimiglia.« »Če Italija ne bo zaprla meje s Slovenijo, bo postala taborišče za begunce v EU,« pa je na Twitterju zapisala že leta 2016 v času migrantske krize.\n\nNarodni dom v Trstu in oče italijanskega fašizma D’Annunzio\n\nKoliko ji je vredna slovenska manjšina ter kaj si misli o miru in spravi, je dala jasno vedeti julija 2020, ko je močno pihnila na dušo italijanskih nacionalistov. Eden od osrednjih dogodkov se je namreč tiste dni odvijal v Trstu. 13. julija 2020, sto let po tem, ko so ga požgale tržaške fašistične in nacionalistične sile, sta namreč slovenski pedsednik Borut Pahor in italijanski predsednik Mattarella podpisala dogovor o soglasju za vrnitev Narodnega doma v Trstu slovenski narodni manjšini. Italijanska vlada je natančno leto dni pozneje Narodni dom z dekretom tudi vrnila. Spomnimo, istega dne sta Pahor in Mattarella pri Bazovici položila vence tako k spomeniku bazoviškim junakom kot tudi k spominskim obeležjem na bazoviški fojbi. Ob spravno dejanje se je obregnila Melonijeva, ki je zapisala, da ob podobi Mattarelle in Pahora »ostaja grenkoba zaradi enačenja Italijanov, ki so končali v fojbah, s teroristi organizacije TIGR ter odločitve, da se slovesnost izvede v času stote obletnice požiga Narodnega doma v Trstu.« Prenos Narodnega doma na slovensko skupnost je označila za »nesprejemljiv,« »dan, ki bi lahko bil zgodovinski,« pa označila za razočaranje.\n\nLeto dni pred tem, in sicer septembra 2019, je Melonijeva prav tako komentirala dogajanje v Trstu. Tistikrat z navdušenjem, saj so tam postavili kip italijanskemu pesniku in vojaku, ki je po lastnih besedah preganjal »južnoslovansko drhal.« Gabriela D’Annunzia je označila za »velikega Italijana, ki se je zapisal v zgodovino,« ter se za to dejanje zahvalila tržaškemu županu Robertu Dipiazzi. V zgodovino se je zagotovo zapisal. Gre namreč za človeka, od katerega se je učil sam Mussolini. Pesnik, novinar in veteran prve svetovne vojne pa je bil tudi nacionalist, rasist in oče italijanskega fašizma. Septembra leta 1919 je denimo s prostovoljnimi legionarji vkorakal v Reko in razglasil priključitev mesta Italiji. Postavitvi njegovega kipa v Trstu so močno nasprotovali tamkajšnji antifašisti, zato je takratna slovesnost potekala v poostrenih varnostnih razmerah. Postavitev kipa je nepresenetljivo močno razburilo predvsem Hrvate na čelu s takratno predsednico Kolindo Grabar Kitarović. Melonijeva se je nato dve leti pozneje ob spornem spomeniku fotografirala, pri čemer v oči bode predvsem dejstvo, da je to storila ob obletnici D'Annunzijevega pohoda na Reko.\n\nSlovenska manjšina lahko o tem le sanja\n\nOmeniti velja tudi sporno sporočilo za javnost, s katerim je v povezavi z vprašanjem pravic slovenske manjšine junija lani postregla tržaška izpostava stranke Bratje Italije. O stopnji zaščite, ki jo v Sloveniji uživa italijanska manjšina, ki ima tudi zagotovljen poslanski sedež, lahko slovenski zamejci v Italiji zaenkrat le sanjajo. Slovenci v Italiji namreč še vedno nimajo zagotovljenega sedeža v italijanskem parlamentu. »Zagotovljen sedež slovenski manjšini bi pomenil resnično krajo zastopanosti na račun vseh prebivalcev dežele Furlanija-Julijska krajina,« so denimo zapisali v stanki Bratje Italije. Italijanska senatorka slovenskega rodu Tatjana Rojc je bila sicer na nedeljskih parlamentarnih volitvah kljub temu znova izvoljena v senat, torej enega od obeh domov italijanskega parlamenta, in bo tako predvidoma še pet let v Rimu.\n\nKako bo videti vladavina Giorgie Meloni, bo pokazal čas, a številni opazovalci menijo, da bo po nastopu mandata tudi Melonijeva deležna padca podpore, ki so ga tradicionalno deležni nekdanji opozicijski voditelji, ko v roke prejmejo vzvode oblasti. Pred prihodnjo italijansko vlado je podobno kot v drugih evropskih državah težavno obdobje. Inflacija je rekordna, trg z energenti kaotičen, na vrata pa trka recesija. Hkrati bo morala Melonijeva v koalici žonglirati z znanima zdraharjema Berlusconijem in Matteom Salvinijem.",
    "Slovaška bo kupila 76 oklepnih vozil finskega podjetja Patria": "Dobava osemkolesnih bojnih vozil v treh različicah se bo predvidoma začela septembra 2023 in se nadaljevala do leta 2027.\n\nIzvršni podpredsednik finskega podjetja Jukka Holkeri je ob tem dejal, da je ponosen, da lahko njegovo podjetje slovaškim kopenskim silam zagotovi najsodobnejša bojna vozila.\n\n\"Opravili smo intenzivna in produktivna pogajanja s slovaškim obrambnim ministrstvom in industrijo. Skupaj s podjetji Konštrukta Defence, EVPU in CSM ter drugimi lokalnimi podjetji smo ustvarili dolgoročno rešitev, ki Slovaški zagotavlja trajnostno varnost oskrbe,\" je dejal Holkeri. Pogodba namreč vključuje tudi logistiko, infrastrukturo in strelivo, poroča francoska tiskovna agencija AFP.\n\n\"Vozila bodo zagotovila osnovne zmogljivosti, ki jih slovaške oborožene sile doslej niso imele,\" pa je po srečanju s finskim kolegom Anttijem Kaikkonenom novinarjem o pogodbi povedal slovaški obrambni minister Jaroslav Nad.\n\nPo navedbah podjetja Patria naj bi dogovor s Slovaško ustvaril tudi izobraževalne koristi in delovna mesta, ki zagotavljajo delo za desetletja vnaprej. Dobava vozil v treh različicah se bo začela predvidoma septembra prihodnje leto in se nadaljevala do leta 2027, navaja AFP.\n\nSlovaško obrambno ministrstvo je marca izbralo Finsko in vozilo Patrio AMVxp 8 x 8 kot zmagovalca razpisa za nakup oklepnih vozil. Patria AMVxp 8 x 8 je bila po sistemskih testih in oceni študije izvedljivosti na prvem mestu. Konec marca je slovaška vlada obrambnemu ministrstvu odobrila začetek pogajanja s Finsko in podjetjem Patria.",
    "Slovaški premier napovedal oblikovanje manjšinske vlade": "Po oznanitvi teh odstopov je slovaški konservativni premier Eduard Heger napovedal oblikovanje manjšinske vlade, poroča slovaška tiskovna agencija TASR.\n\nZunanji minister Ivan Korčok, minister za izobraževanje Branislav Gröhling in ministrica za pravosodje Maria Kolikova so z odstopom sledili ministru za gospodarstvo in predsedujočemu stranki SaS Richardu Suliku, ki se je umaknil s položaja konec avgusta.\n\nLiberalci so že na začetku poletja postavili ultimat finančnemu ministru Igorju Matoviču in voditelju največje vladne stranke Olano, naj do konca avgusta odstopi, ali pa bodo zapustili koalicijo. Ultimat je sledil sporu glede 1,2 milijarde evrov vrednega svežnja, ki naj bi državljanom pomagal pri naraščajočih stroških. Sveženj je predlagal Matovič, v parlamentu pa je bil sprejet s pomočjo skrajno desnih poslancev in po skrajšanem postopku.\n\nSulik je takrat Matoviča obtožil \"posiljevanja zakonodajnega postopka\" in \"sodelovanja s fašisti\", kmalu zatem pa je sledil omenjeni ultimat in poznejši odstop. V največji vladni stranki so pred glasovanjem sicer ponudili Matovičev odstop, a le pod pogojem, da poslanci iz vrst SaS-a na glasovanju podprejo sveženj pomoči.\n\nSlovaška predsednica Zuzana Čaputova je pozvala premierja k čimprejšnjemu imenovanju novih kandidatov za ministrska mesta, Hegel pa je dejal, da bo javnost z imeni kandidatov seznanil v kratkem. Pri tem je izrazil željo, da bi na izpraznjene stolčke imenoval strokovnjake, še navaja TASR.\n\nKot navaja avstrijska tiskovna agencija APA, bo imela vladajoča koalicija odslej 70 glasov v 150-članskem parlamentu, zaradi česar bo s težavo sprejemala novo zakonodajo in nujne ukrepe za blaženje posledic inflacije.",
    "Slovenski vaterpolisti izgubili še dvoboj s Slovaško": "Vaterpolska reprezentanca Slovenije je na 35. evropskem prvenstvu v Splitu izgubila še tekmo za 15. mesto. Z 11:5 (3:2, 3:1, 2:2, 3:0) jo je po pričakovanjih premagala Slovaška.\n\nSlovenski vaterpolisti so sklenili četrto sodelovanje na evropskih prvenstvih, po Firencah 1999, Kranju 2003 in Beogradu 2006. Tokrat sicer niso dosegli zmage, pomembno pa je, da ima Slovenija po skoraj desetletju vnovič reprezentanco, ki se lahko kosa vsaj s spodnjim domom elite evropskega vaterpola.\n\n\n\nKljučna za ekipo je bila tekma skupinskega dela z Izraelom, kjer je varovance Krištofa Štromajerja pokopala nezbranost v uvodu in neučinkovitost v drugi in tretji četrtini. V nasprotnem bi se ekipa borila za uvrstitev do 9. do 12. mesta. Tudi Malta je nasprotnik, s katerim je Slovenija igrala enakovredno, vsaj na papirju pa je bila na sklepni tekmi favorit Slovaška.\n\n\n\nSlovenci, brez obolelega drugega vratarja Jureta Betona, poškodovanega Aleksandra Cerarja in izkušenega Martina Puša, ki je predčasno odpotoval domov, so tekmo s Slovaki odlično odprli. Martin Stele in 43-letni Matej Nastran sta v prvem delu poskrbela za vodstvo z 1:0 in 2:1. Pa tudi začetek drugega dela je bil dober, ko je Benjamin Popović, na prvenstvu je dosegel kar sedem golov, poravnal na 3:3.\n\n\n\n\n\nKako bi se tekma razpletla, če bi sodnika po očitnem prekršku nad Jašo Kadivcem sredi drugega dela dosodila petmetrovko, je težko napovedati. A dejstvo je, da so Slovaki iz nasprotnega napada nato dosegli gol za 4:3. Popović je nato zadel stičišče vratnice in prečnika, kazen pa je sledila takoj nato. Razpoloženi Samuel Balaz pa je z dvema goloma povišal na 6:4.\n\n\n\nV tretjem delu sta Stele s petmetrovke in Kadivec še znižala na -2, nato pa je Slovence spravljal v obup vratar Tomaš Hoferica, ki je skupaj zbral kar 15 obramb. Priložnost, da vsaj polepša poraz, pa je v zadnjem delu zapravil še Jan Justin s petmetrovke, ki je Hoferico sicer ukanil, žogo pa je ustavila vratnica.\n\n\n\nZa slovenski vaterpolo velja, da na EP sicer ni dosegel zmage, po 15 letih pa ima spet reprezentanco, ki je v kratkem obdobju izjemno napredovala in ob pravilni usmeritvi zveze se igralcem obeta upanje, da kaj hitro postanejo stalni del evropske šestnajsterice reprezentanc, ki sodelujejo na evropskih prvenstvih.\n\n\n\nVse do sobote bodo zdaj oči navijačev uprte v sklepne boje. Že danes je na sporedu četrtfinale. Izrazita favorita za polfinale sta Madžarska v dvoboju s Črno goro in Hrvaška proti Gruziji. Najbolj napet obračun gre pričakovati v dvoboju med Španijo in Grčijo, Italija pa je v boju s Francijo sicer favorit, a so Francozi na EP presenetili v osmini finala, ko so izločili Srbijo.",
    "Kaj o svojem največjem nepremičninskem projektu v Ljubljani pravijo v slovaškem Corwinu": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nZa dodatno pomoč nam pišite na admin@finance.si . Splošni pogoji so objavljeni na www.finance.si/pogoji .\n\nZ registracijo boste avtomatično prejemali bilten Novosti, ponudbe, ugodnosti in akcije Časnika Finance v vaš e-poštni nabiralnik.\n\nZa ogled vsebine je dovolj brezplačna registracija . Če podatke za prijavo že imate, namesto tega uporabite obrazec Prijava .\n\nZa dostop registrirajte uporabniško ime ali pa se prijavite, če ime že imate.\n\nSlovaška družba Corwin, ki se ji je po prihodu v Slovenijo pred dobrimi štirimi leti uspelo prebiti med največje razvijalce nepremičninskih projektov pri nas, se bo v prihodnjih mesecih lotila...\n\nZemljišče ob Droga Kolinski jih bo stalo 25 milijonov evrov. Kakšne načrte imajo in kako sodelujejo s podjetjem nekdanjega češkega premiera\n\nSlovaška družba Corwin, ki se ji je po prihodu v Slovenijo pred dobrimi štirimi leti uspelo prebiti med največje razvijalce nepremičninskih projektov pri nas, se bo v prihodnjih mesecih lotila svojega največjega nepremičninskega projekta v Ljubljani do zdaj.\n\nKot je poročal portal necenzurirano.si, so Slovaki od poslovneža Igorja Laha kupili zemljišče pri Droga Kolinski, kjer je po sprejetih prostorskih načrtih možno zgraditi 464 stanovanj oziroma okoli 145 tisoč kvadratnih metrov poslovnih, bivalnih in parkirnih površin.\n\nPortal je poročal, da so Slovaki za zemljišče odšteli več kot 25 milijonov evrov, kar so nam potrdili tudi v družbi Corwin. Nakup jih bo stal natanko 25.150.000 evrov.\n\nKakšni so načrti Slovakov?\n\nIgor Lah je do zemljišč prišel med privatizacijo pred več kot 20 leti, na območju pa je snoval gradnjo stanovanj, hotela, bolnišnice in medicinskega centra. Kot smo pisali, je Lah vrednost projekta ocenjeval na okoli 150 milijonov evrov.\n\nKakšne načrte pa imajo Slovaki? V družbi Corwin so nas opozorili, da nepremičninska transakcija še ni v celoti končana, kljub temu pa so nam posredovali nekaj informacij, kako se bodo projekta lotili.\n\n»Glede na sedanje načrte je na območju predvidenih 70 odstotkov stanovanjskih in 30 odstotkov poslovnih površin za pisarniško in trgovinsko dejavnost. Ko bo transakcija končana, bo naša projektna ekipa začela pripravljalna dela, več informacij pa bomo lahko dali, ko bomo imeli osnutek projekta, gradbeno dovoljenje in podobno.«\n\nKako velika bo investicija, v Corwinu še ne vedo. »Trenutno natančne ocene še ni možno dati, ker še nimamo vseh informacij,« so nam sporočili. Prav tako še ni znano, kdaj bo projekt začet in končan. V Corwinu pojasnjujejo, da se bodo najprej lotili osnutka, glede na velikost projekta pa pričakujejo, da bodo gradili v več fazah.\n\nZasnova projekta bo trajala približno leto dni, saj bo treba uskladiti več vidikov projekta, kar je zahtevan proces, ki vključuje veliko deležnikov. Nekaj idejnih zasnov projekta je bilo v preteklosti že objavljenih v OPPN, v Corwinu pa dodajajo, da bodo naredili nekatere spremembe.\n\nKakšno je sodelovanje z nekdanjim češkim premierom Babišem?\n\nV družbi Corwin so že v začetku tega leta sporočili, da se nepremičninskih investicij lotevajo skupaj z investicijsko družbo Hartenberg Holding, ki je po poročanju portala necenzurirano.si v lasti nekdanjega češkega premiera Andreja Babiša.\n\nKako je prišlo do sodelovanja s Čehi? Kot so nam pojasnili v slovaški družbi, so iskali finančnega partnerja, ki ima isto vizijo trajnostnih in okoljsko vzdržnih naložb, in tega so našli v družbi Hartenberg. »Veseli nas, da je vodstvo sklada pripravljeno sofinancirati Corwinove projekte in nam pomagati k hitrejši širitvi na trgu. Menimo, da bosta največ od tega partnerstva imeli Ljubljana in širša javnost,« so nam sporočili in dodali, da gre za profesionalno voden investicijski sklad pod vodstvom Jozefa Janova.\n\nKdo so Slovaki in katerih projektov se lotevajo\n\nSlovaški Corwin je v Slovenijo prišel leta 2018, ko je od DUTB kupil zemljišče ob Celovških dvorih, kjer je nekoč stala restavracija Kitajski zid. Na območju se končuje gradnja stanovanjske soseske Kvartet.\n\nPozneje so od slabe banke odkupili še zemljišče na Vilharjevi, kjer trenutno čakajo gradbeno dovoljenje za gradnjo poslovne stavbe Vilharia, ki bo velika okoli 40 tisoč kvadratnih metrov. Gradnja bi lahko bila končana leta 2024.\n\nV začetku tega leta pa so sporočili še, da so s pomočjo češkega Hartenberga kupili še dve investicijski zemljišči, eno na Masarykovi, kjer je po dosedanjih občinskih načrtih predvidena gradnja 24-nadstropne poslovno-stanovanjske stolpnice, in zemljišče na Linhartovi cesti, za poslovno stavbo Slovenijalesa.\n\nOba projekta sta še v zelo zgodnji fazi.\n\nPrav danes pa so iz Corwina sporočili še, da je v zaključni fazi postopka pridobitve zemljišča v ožjem mestnem jedru Ljubljane. Dogovor o skupnem vlaganju naj bi bil sklenjen v naslednjih tednih.",
    "Hrvaška in Nizozemska prvi polfinalistki Lige narodov, Avstrija in Wales v Ligo B": "Podajalec Ivan Perišić in strelec Marko Livaja sta zrežirala odločilni zadetek za hrvaško zmago v 69. minuti. Foto: EPA\n\nHrvati so gostovali na Dunaju in Avstrijce premagali z 1:3. S tem so Avstrijce poslali v Ligo B in pomagali tudi branilcem naslova Francozom, ki so brez poškodovanih Karima Benzemaja, Paula Pogbaja in Huga Llorisa na Danskem doživeli nov poraz (2:0), a zadržali tretje mesto na lestvici.\n\nAndreas Skov Olsen je dosegel drugi gol za Dansko na tekmi proti Franciji. Reprezentanci se bosta srečali tudi v predtekmovanju na bližnjem svetovnem prvenstvu v Katarju. Foto: EPA\n\nNa stadionu Ernsta Happla so ognjeni povedli že v 6. minuti, ko je po podaji Nikole Vlašića zadel Luka Modrić. Tri minute pozneje je po predložku Marcela Sabitzerja z glavo izenačil Christoph Baumgartner. Ker so Danci v Københavnu po prvem polčasu proti Franciji vodili z 2:0, so se Hrvati zavedali, da morajo za prvo mesto zmagati. Dragocene tri točke sta jim v 69. in 72. minuti zagotovila zadetka Marka Livaje in Dejana Lovrena z glavo po predložkih Ivana Perišića in Lovra Majerja.\n\nV skupini 4 so Nizozemci po junijski zmagi v Bruslju (1:4) še enkrat premagali Belgijce in tekmovanje končali šest točk pred sosedi. V Amsterdamu je bilo 1:0, v 73. minuti je po boljši igri v drugem polčasu po podaji iz kota mrežo z glavo zatresel kapetan Virgil van Dijk.\n\nPoljska je bila v Cardiffu še drugič boljša od Walesa (0:1) in v medsebojnem dvoboju potrdila obstanek. Po predložku Roberta Lewandowskega je bil v 58. minuti strelec Karol Swiderski. Valižani so neuspešno naskakovali zmago, ki bi jim prinesla tretje mesto, potem ko so v Vroclavu v 1. krogu izgubili z 2:1. S sijajnimi obrambami jih je v obup spravljal poljski vratar Wojciech Szczesny. Gareth Bale je v sodnikovem dodatku iz bližine stresel okvir vrat.\n\nLuka Modrić je v 6. minuti na Dunaju zadel za vodstvo Hrvaške z 0:1. Foto: EPA\n\nLiga narodov, 6. krog\n\nLiga A\n\nSkupina 1:\n\nAVSTRIJA - HRVAŠKA 1:3 (1:1)\n\nBaumgartner 9.; Modrić 6., Livaja 69., Lovren 72.\n\nDANSKA - FRANCIJA 2:0 (2:0)\n\nDolberg 34., Skov Olsen 39.\n\nVrstni red: Hrvaška 13, Danska 12, Francija 5, Avstrija 4.\n\nSkupina 4:\n\nNIZOZEMSKA - BELGIJA 1:0 (0:0)\n\nvan Dijk 73.\n\nWALES - POLJSKA 0:1 (0:0)\n\nSwiderski 58.\n\nVrstni red: Nizozemska 16, Belgija 10, Poljska 7, Wales 1.\n\nLiga C\n\nSkupina 1:\n\nFERSKI OTOKI - TURČIJA 2:1 (0:0)\n\nDavidsen 51., Edmundsson 59.; Gurier 89.\n\nLUKSEMBURG - LITVA 1:0 (0:0)\n\nRodrigues 88.\n\nVrstni red: Turčija 13, Luksemburg 11, Ferski otoki 8, Litva 1.\n\nVirgil van Dijk je v Amsterdamu takole matiral Thibauta Courtoisa. Foto: EPA\n\nSkupina 3:\n\nSLOVAŠKA - BELORUSIJA 1:1 (0:1)\n\nZrelak 65.; Bahar 45.\n\nAZERBAJDŽAN - KAZAHSTAN 3:0 (0:0)\n\nMaročkin 67./ag, Ozobić 74., Nurijev 91.\n\nRK: Alip 35./Kazahstan\n\nVrstni red: Kazahstan 13, Azerbajdžan 10, Slovaška 7, Belorusija 3.\n\nLiga D\n\nSkupina 1:\n\nANDORA - LATVIJA 1:1 (0:0)\n\nMOLDAVIJA - LIHTENŠTAJN 2:0 (0:0)\n\nVrstni red: Latvija in Moldavija po 13, Andora 8, Lihtenštajn brez točk.",
    "Zdeno Chara se vrača v TD Garden, za en dan in upokojitev": "Zdeno Chara bo z Boston podpisal enodnevno pogodbo in se v NHL upokojil kot član Kosmatincev.\n\nZdeno Chara bo z Boston podpisal enodnevno pogodbo in se v NHL upokojil kot član Kosmatincev. Foto: Guliverimage\n\nSlovaška hokejska legenda Zdeno Chara bo z Boston Bruins, pri katerem je preživel najzajetnejši del NHL-kariere in mu skoraj desetletje in pol poveljeval kot kapetan, sklenil enodnevno pogodbo ter se pri 45. upokojil kot član Kosmatincev.\n\nPri Boston Bruins so zapisali, da bo Zdeno Chara podpisal enodnevno pogodbo z ekipo, s katero se bo uradno upokojil v ligi NHL kot član Boston Bruins. 45-letni \"Big Z\", kot se ga je prijel vzdevek, bo na današnji konferenci v TD Gardnu uradno podpisal pogodbo in se upokojil.\n\nStanley Cup Champion, Zdeno Chara has officially announced his retirement from the @NHL after 1680 games-played and 24 seasons in the League.\n\n\n\nZdeno was drafted to the @NYIslanders in the 3rd round of the 1996 Entry Draft. Since then, he’s scored 680 points as a defenseman, owns- pic.twitter.com/C2VsXCDdxe — NHL Alumni (@NHLAlumni) September 20, 2022\n\nSlovaški orjak je pri Kosmatincih preživel kar 14 od 24 sezon, ki jih je odigral v najmočnejši hokejski lii. V 11 sezonah je z Bostonom zaigral v končnici in z njim v sezoni 2010/11 osvojil Stanleyjev pokal, prvega po letu 1972.\n\nLeta 2011 je z Bostonom osvojil edini Stanleyjev pokal. Foto: Guliverimage Branilec je na večni lestvici franšize na šestem mestu po številu odigranih tekem (1.023) in na tretjem mestu po točkah branilca (481), za članoma hokejskega hrama slavnih Rayem Bourquejem (1.506) in Bobbyjem Orrom (888).\n\n\"V čast mi je, da se bom upokojil v klubu, ki je toliko pomenil meni in moji družini\"\n\n\"Po 25 letih profesionalnega hokeja, 1680 NHL-tekmah in 200 v končnici sem ponosen, da lahko sporočim, da se poslavljam od NHL. V čast mi je, da bom danes podpisal še enodnevno pogodbo z Bostonom v dvorani TD Garden ter tako uradno končal kariero s klubom, ki je toliko pomenil meni in moji družini. Toliko vas je, ki ste vplivali na mojo kariero, težko se bom spomnil vseh,\" je zapisal na družbenem omrežju.\n\nIzbrali so ga NY Islanders\n\nChara je bil sicer na naboru lige NHL izbran leta 1996, ko so njegovo ime v tretjem krogu kot 56. poklicali pri New York Islanders. V dresu Otočanov je debitiral v sezoni 1997/1998, se nato v sezoni 2001/02 preselil k Ottawa Senators, nato pa med letoma 2006 in 2020 kot kapetan nosil dres Boston Bruins.\n\nZadnjo sezono je preživel v dresu NY Islanders. Foto: Guliverimage\n\nLeta 2020 se je skoraj desetletje in pol dolga pot z Bostonom končala, pristal je pri Washington Capitals, v zadnji sezoni pa nosil dres ekipe, pri katere se je njegova NHL-kariera začela, NY Islanders.\n\nSedmi na večni lestvici odigranih tekem\n\nV ligi NHL je odigral 1.680 tekem rednega dela, kar ga uvršča na sedmo mesto večne lestvice po številu odigranih tekem, na prvem je s 1.779 Patrick Marleau. V končnici NHL je zbral dodatnih 200 obračunov.\n\nV bogati karieri, v kateri je šestkrat igral tudi na tekmi zvezd, je prejel številne NHL nagrade, med drugim nagrado Norris Trophy za najboljšega branilca sezone 2008/09, pa Mark Messier Leadership Award v sezoni 2020/11.\n\nDvakrat svetovni podprvak\n\nDolga leta je bil član slovaške reprezentance, s katero je leta 2000 in 2012 postal svetovni podprvak, z njo pa nastopil tudi na olimpijskih igrah, z ekipo Evrope, v kateri je sodeloval tudi Anže Kopitar, je leta 2016 osvojil srebro na svetovnem hokejskem pokalu.",
    "Srbi na krilih Aleksandra Mitrovića povozili Švede, zdaj je jasno, kaj Slovenija potrebuje v Stockholmu": "Po zmagi nad Norveško v Stožicah (2:1) in ob porazu Švedske v Beogradu (1:4) Slovenija za obstanek v drugi ligi narodov v zadnjem krogu ne sme izgubiti. V torek ob 20.45 se bo v Stockholmu merila s Švedsko, ki za razliko od izbrancev Matjaža Keka potrebuje vse tri točke.\n\nSlovenija je s prvo zmago v ligi narodov naredila velik korak k obstanku v ligi B, v kateri nastopa prvič. Na lestvici skupine 4 se je odlepila od zadnjega mesta in prehitela Švedsko, ki je v petem krogu izgubila proti Srbiji z 1:4. Slovenija ima pet točk, Švedska pa tri.\n\nŠvedi so sicer v Beogradu povedli v 15. minuti po zadetku Viktorja Claessona, a je nato stvari v svoje roke vzel Aleksandar Mitrović, ki je v naslednje pol ure dosegel tri zadetke. Prvega v 18. minuti, drugega tik ob koncu polčasa, tretjega pa v 50. minuti.\n\nNa vrhu skupine 4 sta z desetimi točkami izenačena Norveška in Srbija. Prvo tekmo v Beogradu je dobila Norveška z 1:0, dvoboj za prvo mesto in napredovanje v elitno ligo pa bo v torek v Oslu.\n\nHud spodrsljaj pred domačimi gledalci v Zaragozi si je v boju za mesto na zaključnem turnirju najboljše četverice lige narodov privoščila Španija. Izgubila je proti Švici 1:2, kar pomeni, da bo morala za osvojitev prvega mesta v zadnjem krogu v torek v gosteh premagati Portugalsko.\n\nSlednja je na Češkem zanesljivo prišla do treh točk. Dvakrat je mrežo zatresel Diogo Dalot, po enkrat pa Bruno Fernandes in Diogo Jota.\n\nLIGA A:\n\n\n\nSkupina 1\n\nHrvaška - Danska 2:1 (0:0)\n\nFrancija - Avstrija 2:0 (0:0)\n\nLestvica:\n\n1. Hrvaška 5 3 1 1 5:5 10\n\n2. Danska 5 3 0 2 7:5 9\n\n3. Francija 5 1 2 2 5:5 5\n\n4. Avstrija 5 1 1 3 5:7 4\n\n\n\nSkupina 2\n\nŠpanija - Švica 1:2 (0:1)\n\nČeška - Portugalska 0:4 (0:2)\n\nLestvica:\n\n1. Portugalska 5 3 1 1 11:2 10\n\n2. Španija 5 2 2 1 7:5 8\n\n3. Švica 5 2 0 3 4:8 6\n\n4. Češka 5 1 1 3 4:11 4\n\n\n\nSkupina 3\n\nNemčija - Madžarska 0:1 (0:1)\n\nItalija - Anglija 1:0 (0:0)\n\nLestvica:\n\n1. Madžarska 5 3 1 1 8:3 10\n\n2. Italija 5 2 2 1 6:7 8\n\n3. Nemčija 5 1 3 1 8:6 6\n\n4. Anglija 5 0 2 3 1:7 2\n\n\n\nSkupina 4\n\nBelgija - Wales 2:1 (2:0)\n\nPoljska - Nizozemska 0:2 (0:1)\n\nLestvica:\n\n1. Nizozemska 5 4 1 0 13:6 13\n\n2. Belgija 5 3 1 1 11:7 10\n\n3. Poljska 5 1 1 3 5:12 4\n\n4. Wales 5 0 1 4 6:10 1\n\n\n\nLIGA B:\n\nSkupina 1\n\nArmenija - Ukrajina 0:5 (0:1)\n\nŠkotska - Irska 2:1 (0:1)\n\nLestvica:\n\n1. Škotska 5 4 0 1 11:5 12\n\n2. Ukrajina 5 3 1 1 10:4 10\n\n3. Irska 5 1 1 3 5:5 4\n\n4. Armenija 5 1 0 4 2:14 3\n\n\n\nSkupina 2\n\nIzrael - Albanija 2:1 (0:0)\n\nLestvica:\n\n1. Izrael 4 2 2 0 8:6 8\n\n2. Islandija 3 0 3 0 5:5 3\n\n3. Albanija 3 0 1 2 4:5 1\n\n4. Rusija 0 0 0 0 0:0 0\n\n\n\nSkupina 3\n\nBosna in Hercegovina - Črna gora 1:0 (1:0)\n\nFinska - Romunija 1:1 (1:0)\n\nLestvica:\n\n1. BiH 5 3 2 0 7:4 11\n\n2. Črna gora 5 2 1 2 6:4 7\n\n3. Finska 5 1 2 2 6:6 5\n\n4. Romunija 5 1 1 3 2:7 4\n\n\n\nSkupina 4\n\nSlovenija - Norveška 2:1 (0:0)\n\nSrbija - Švedska 4:1 (2:1)\n\nLestvica:\n\n1. Srbija 5 3 1 1 11:5 10\n\n2. Norveška 5 3 1 1 7:5 10\n\n3. Slovenija 5 1 2 2 5:9 5\n\n4. Švedska 5 1 0 4 6:10 3\n\n\n\nLIGA C:\n\nSkupina 1\n\nLitva - Ferski otoki 1:1 (1:1)\n\nTurčija - Luksemburg 3:3 (2:2)\n\nLestvica:\n\n1. Turčija 5 4 1 0 17:3 13\n\n2. Luksemburg 5 2 2 1 8:7 8\n\n3. Ferski otoki 5 1 2 2 5:9 5\n\n4. Litva 5 0 1 4 2:13 1\n\n\n\nSkupina 2\n\nSeverna Irska - Kosovo 2:1 (0:0)\n\nCiper - Grčija 1:0 (1:0)\n\nLestvica:\n\n1. Grčija 5 4 0 1 7:1 12\n\n2. Kosovo 5 2 0 3 6:7 6\n\n3. Severna Irska 5 1 2 2 6:7 5\n\n4. Ciper 5 1 2 2 3:7 5\n\n\n\nSkupina 3\n\nKazahstan - Belorusija 2:1 (1:1)\n\nSlovaška - Azerbajdžan 1:2 (0:1)\n\nLestvica:\n\n1. Kazahstan 5 4 1 0 8:3 13\n\n2. Azerbajdžan 5 2 1 2 4:4 7\n\n3. Slovaška 5 2 0 3 4:5 6\n\n4. Belorusija 5 0 2 3 1:5 2\n\n\n\nSkupina 4\n\nGruzija - Severna Makedonija 2:0 (1:0)\n\nBolgarija - Gibraltar 5:1 (2:1)\n\nLestvica:\n\n1. Gruzija 5 4 1 0 14:2 13\n\n2. Severna Makedonija 5 2 1 2 7:6 7\n\n3. Bolgarija 5 1 3 1 9:8 6\n\n4. Gibraltar 5 0 1 4 2:16 1\n\n\n\nLIGA D:\n\nSkupina 1\n\nLatvija - Moldavija 1:2 (0:2)\n\nLihtenštajn - Andora 0:2 (0:1)\n\nLestvica:\n\n1. Latvija 5 4 0 1 12:3 12\n\n2. Moldavija 5 3 1 1 8:6 10\n\n3. Andora 5 2 1 2 5:6 7\n\n4. Lihtenštajn 5 0 0 5 1:9 0\n\n\n\nSkupina 2\n\nEstonija - Malta 2:1 (1:0)\n\nLestvica:\n\n1. Estonija 3 3 0 0 6:2 9\n\n2. Malta 4 2 0 2 5:4 6\n\n3. San Marino 3 0 0 3 0:5 0",
    "Slovenija z dobro skupno oceno pri zmanjševanju vpliva plastičnih proizvodov na okolje": "Gibanje Break Free From Plastic je izdalo novo poročilo o stanju implementacije Direktive o zmanjšanju vpliva nekaterih plastičnih proizvodov na okolje po državah EU. Po mnenju slovenskih predstavnikov gibanja, Ekologov brez meja, poročilo kaže napredek v večini držav, a tudi precej napak in pomanjkljivih ukrepov v njihovih načrtih za omejitev plastičnega onesnaževanja.\n\nPrvo tako poročilo je bilo izdano lani, ko je potekel čas za prenos najstrožjih ukrepov iz direktive — prepovedi dajanja na trg in označevanja nekaterih plastičnih izdelkov za enkratno uporabo. Takrat je zaostajalo še veliko držav, med njimi tudi Slovenija, Slovaška in Španija, ki so januarja 2022 prejele uradni opomin zaradi pomanjkljivega prenosa direktive. Razlog za to ni le pomanjkanja ambicije, ampak tudi, ker Evropska komisija takrat še ni pripravila nekaterih usmeritev za pravilni prenos direktive v naš pravni red.\n\nDa večine ovir ni več, je razvidno tudi iz poročila, kjer je iz treh držav z dobro oceno število naraslo na devet. Do tega je prišlo predvsem na račun bolj ambicioznih ciljev za zmanjševanje potrošnje. Razlogi za slabe ocene pa so predvsem manjkajoči ključni ukrepi (Nizozemska, Nemčija, Avstrija, Estonija, Romunija, Madžarska in Belgija) in pomanjkanje ambicije (Hrvaška, Slovaška, Bolgarija, Romunija in Češka), medtem ko nekatere še vedno precej zamujajo (Finska, Poljska) ali pa so celo v nasprotju z direktivo (Italija).\n\nZemljevid prikazuje vrzel v ambicijah med najuspešnejšimi, ki vodijo prehod (označeno z zeleno), in državami, ki zaostajajo pri izvajanju ukrepov EU za omejitev plastike za enkratno uporabo (v oranžni in rdeči barvi). Za celoten pregled analize si oglejte tabelo stanja izvajanja na strani 8 poročila, kjer je poudarjeno stanje za vsako državo članico po ukrepih.\n\nSlovenija se je zaradi predvidenih ukrepov uvrstila med države z dobro skupno oceno, čeprav prenosa direktive še nismo dokončali. Po dolgi zakonodajni poti in več javnih obravnavah je dokončanje prenosa upočasnila tudi ustavna pritožba na novi Zakon o varstvu okolja, vseeno pa lahko pričakujemo sprejem do konca leta. Kar bo skrajni čas, saj nam leto 2023 že prinaša prve obveze glede proizvajalčeve razširjene odgovornosti: ozaveščanje in plačilo stroškov za čiščenje smetenja z njihovimi izdelki.\n\nPovsod po Evropi je bila prepoznana potreba po okrepitvi naporov za učinkovito implementacijo, saj so na trgu še vedno prisotni nekateri prepovedani plastični izdelki za enkratno uporabo. Večina držav tudi ni razčlenila obvez glede ozaveščanja in ga prepušča proizvajalcem. Nevladne organizacije iz vse Evrope zato pozivajo države in Evropsko komisijo, da odigrajo svojo ključno vlogo pri zaustavitvi onesnaževanja s plastičnimi izdelki za enkratno uporabo.\n\nJaka Kranjc, ki je v imenu Ekologov brez meja sooblikoval poročilo, pravi: »Pri nas bo za uspešno implementacijo ključen še kavcijski sistem za embalažo pijač, brez katerega ne bomo mogli doseči ciljev direktive (ne glede onesnaževanja, ne glede vsebnosti reciklirane plastike). Vladni rok, da podrobnosti uredi do naslednje pomladi, se hitro bliža, zamuda pa bi pomenila dodatne zaplete in onesnaževanje.«\n\nVir: Ekologi brez meja",
    "Slovenija po številu okužb s koronavirusom ostaja najslabša v Evropi": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV Sloveniji so v četrtek spet potrdili več kot dva tisoč novih okužb.\n\nV Sloveniji so v četrtek spet potrdili več kot dva tisoč novih okužb. Foto: Shutterstock\n\nSlovenija na evropskem zemljevidu pojavnosti novih primerov okužbe s koronavirusom v zadnjih štirinajstih dneh na sto tisoč prebivalcev ostaja najslabša država v Evropi. Pojavnost se naglo viša in trenutno znaša 1.109, kar je 382 več kot pri Grčiji, ki je s 727 novimi primeri okužbe na drugem mestu. Med najslabše države se uvrščajo še Latvija, Slovaška in sosednja Avstrija.\n\nZa Slovenijo, ki po okužbah v Evropi daleč prednjači, za petami ostaja Grčija. Srbijo, ki je bila še pred nekaj dnevi na tretjem mestu, pa so po najnovejših podatkih prehitele Latvija s 643, Slovaška s 625 in Avstrija s 610 novimi primeri v zadnjih 14 dneh na sto tisoč prebivalcev.\n\nSrbija je tako pridobila tri mesta in je s 597 primeri na šestem mestu, še kažejo podatki sledilnika covid-19.\n\nMed najboljšimi evropskimi državami ostajajo Norveška, Kosovo ter Bosna in Hercegovina. Na Norveškem so potrdili le 21 primerov, na Kosovem 24, v Bosni in Hercegovini pa 51 novih primerov v zadnjih 14 dneh na sto tisoč prebivalcev.\n\nMed državami, kjer beležijo manj kot sto novih primerov, so še Albanija, Severna Makedonija, Španija in tudi Švedska z 89 primeri. Na Švedskem ob izbruhu pandemije covid-19 zaprtja države, kot denimo v Sloveniji, ni bilo, so pa v poročilu preiskovalne komisije švedske vlade o ravnanju med pandemijo februarja letos sporočili, da bi morali ukrepe sprejeti hitreje. Včeraj so na Švedskem potrdili 4.973 novih okužb s koronavirusom.\n\nV Sloveniji v četrtek spet več kot dva tisoč novih okužb\n\nPo podatkih nacionalnega inštituta za javno zdravje (NIJZ) so v četrtek ob 799 PCR-testih in 6.126 hitrih antigenskih testih v Sloveniji potrdili 2.174 okužb z novim koronavirusom, kar je 551 več kot prejšnji četrtek, ko so potrdili 1.623 novih okužb.\n\nPo oceni Nacionalnega inštituta za javno zdravje (NIJZ) je v Sloveniji trenutno 24.338 aktivnih primerov okužbe.\n\nSedemdnevno povprečje potrjenih primerov trenutno znaša 1.985. Število potrjenih primerov v zadnjih 14 dneh na sto tisoč prebivalcev je trenutno 1.155.\n\nZ enim odmerkom se je cepilo še deset ljudi, skupaj do danes 1.266.526, z vsemi odmerki pa je cepljenih sedem oseb več, skupaj 1.222.954, še navaja NIJZ.",
    "Konec velikih sanj Madžarov, strelska poslastica na Otoku": "Kapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje.\n\nKapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje. Foto: Guliverimage\n\nZačel se je zadnji krog lige narodov. V skupini A3 je prvo mesto in vstopnico za zaključni turnir po zmagi z 2:0 nad Madžarsko osvojila Italija, na drugem obračunu skupine pa sta se Anglija in Nemčija razšli z remijem (3:3). Kot prvi sta se na zaključni turnir, kjer se bodo junija 2023 potegovali za lovoriko, že v nedeljo uvrstili Hrvaška in Nizozemska. \"Ognjeni\" so na Dunaju pred kar 20 tisoč hrvaškimi navijači premagali Avstrijo in zadržali prednost pred Dansko, ki je bila še drugič letos boljša od Francije. Sosedski derbi med Nizozemsko in Belgijo je pripadel gostiteljem. Slovenija se bo za obstanek v skupini B potegovala v torek. Kekova četa potrebuje za ohranitev tretjega mesta na Švedskem vsaj točko.\n\nTretja izvedba lige narodov gre počasi h koncu. Slovenija letos prvič nastopa v drugi kakovostno najmočnejši skupini, po petih krogih pa je v družbi Srbije, Norveške in Švedske osvojila pet točk, kar zadošča za tretje mesto. Če ga bo hotela ubraniti, bo morala v torek v Solni, kjer gostuje pri Švedih, ostati neporažena. Izbranci Matjaža Keka odhajajo v Skandinavijo dobro razpoloženi. V soboto so v polnih Stožicah premagali Norveško (2:1), mladi as Benjamin Šeško pa je v obračunu napadalcev zasenčil svetovnega zvezdnika Erlinga Brauta Haalanda. Posavec je prispeval zadetek in podajo, prvi gol za Slovenijo pa je prispeval Andraž Šporar. Ljubljančana zaradi kazni rumenih kartonov v torek ne bo na igrišču, zaradi podobnega razloga ne bo smel nastopiti tudi Jasmin Kurtić.\n\nV torek bosta za prvo mesto v skupini B4 obračunali Norveška in Srbija. Vikingi so zaradi zmage v Beogradu (1:0) v prednosti, tako da jim za prvo mesto, s tem pa tudi napredovanje v elitno skupino A, zadošča že točka. V Oslu se obeta obračun najboljših strelcev lige narodov, Erlinga Haalanda (6 zadetkov) in Aleksandra Mitrovića (5).\n\nLiga narodov, 6. krog: Liga B:\n\nSkupina 4:\n\nTorek, 27. september:\n\n20.45 Norveška – Srbija\n\n20.45 Švedska – Slovenija Lestvica:\n\n1. Srbija 5 tekem – 10 točk\n\n2. Norveška 5 – 10\n\n3. Slovenija 5 – 5\n\n4. Švedska 5 – 3\n\nItalijani končali sanje Madžarov\n\nDanes je bilo zelo zanimivo v Budimpešti. V skupini A3 si je v zadnjem krogu vstopnico za zaključni turnir v neposrednem obračunu z zmago nad Madžarsko z 2:0 zagotovila Italija. Madžarska je bila po petih krogih presenetljivo najboljša ekipa v skupini A3, na koncu pa se je morala zadovoljiti z drugim mestom, za kaj več bi sicer Madžarom zadoščal že remi. Za zmago Italijanov Giacomo Raspadori in Federico Dimarco.\n\nItalijani so bili boljši od Madžarov. Foto: Reuters\n\nOd elitne skupine lige narodov se poslavlja Anglija, ki je v zadnjem krogu na Wembleyju s 3:3 remizirala z Nemčijo. Varovanci Hansija Flicka, ki so v prejšnjem krogu doživeli prvi poraz pod njegovim vodstvom, so tekmo bolje odprli in so v 67. minuti vodili že z 2:0, a je Anglija nato v razmaku enajstih minut celo povedla s 3:2. Končni izid 3:3 je v 87. minuti postavil Kai Havertz.\n\nV torek se bo odločalo o najboljšem tudi v skupini A2. Vodilni Portugalski bo skušala prekrižati načrte Španija. Obeta se vroč sosedski spopad v Bragi, Španci pa za skok na prvo mesto potrebujejo nujno zmago.\n\nKot prva na zaključni turnir Hrvaška in Nizozemska\n\nLe sedem minut po vstopu v igro je zadetek za Hrvaško dosegel Marko Livaja in si prislužil čestitke kapetana Luke Modrića. Foto: Reuters V nedeljo se je o zmagovalcih odločalo v dveh skupinah iz najmočnejše divizije A. Vodilna Hrvaška je v skupini A1 na Dunaju premagala Avstrijo (3:1), se ji maščevala za visok poraz v Osijeku (0:3), po zaslugi že četrte zaporedne zmage v ligi narodov pa je zadržala prvo mesto in se uvrstila na zaključni turnir.\n\nHrvaško je že v 6. minuti popeljal v vodstvo zimzeleni kapetan Luka Modrić, a veselje svetovnih podprvakov, ki jih je na stadionu Ernst Happel bodrilo 20 tisoč glasnih hrvaških navijačev, ni trajalo dolgo. Christoph Baumgartner je le tri minute pozneje izenačil, nato so gostitelji še nekajkrat nevarno ogrozili vrata gostov, a se je izkazal hrvaški vratar Dominik Livaković. V drugi polovici drugega polčasa so Hrvati po zadetkih rezervista Marka Livaje, soigralca Jana Mlakarja pri splitskem Hajduku, ter Dejana Lovrena prišli do prepričljive zmage.\n\nDancem ni pomagala še ena zmaga nad svetovnimi prvaki\n\nAndreas Olsen je tik pred koncem prvega polčasa podvojil prednost Danske, ki je premagala svetovne prvake z 2:0. Foto: Reuters Zaključni turnir lige narodov bo potekal junija 2023, na njem pa se bodo štiri zmagovalke A skupin potegovale za lovoriko, ki jo je nazadnje osvojila Francija. Slednja se je letos komaj rešila izpada iz druščine najboljših. Danska jo je še drugič letos ugnala. V Köbenhavnu je zmagala z 2:0, oba zadetka pa sta bila dosežena še v prvem polčasu. Če bi Avstrija v nedeljo ugnala Hrvaško, bi tako galski petelini šli po stopinjah Anglije in izpadli iz skupine A.\n\nPoleg Hrvaške si je nastop na zaključnem turnirju zagotovila še Nizozemska. Še drugič letos je premagala sosedo Belgijo. Zmagoviti zadetek je dosegel branilec Liverpoola Virgil Van Dijk, Poljska pa je na drugi tekmi v gosteh odpravila Wales.\n\nLiga narodov, 6. krog: Liga A:\n\nSkupina 1:\n\nNedelja, 25. september:\n\nAvstrija : Hrvaška 1:3 (1:1)\n\nBaumgartner 9.; Modrić 6., Livaja 69., Lovren 72.\n\n\n\nDanska : Francija 2:0 (2:0)\n\nDolberg 34., Olsen 39. Lestvica:\n\n1. Hrvaška* 6 tekem – 13 točk\n\n2. Danska 6 – 12\n\n3. Francija 6 – 5\n\n4. Avstrija** 6 – 4 Skupina 2:\n\nTorek, 27. september:\n\n20.45 Portugalska – Španija\n\n20.45 Švica – Češka Lestvica:\n\n1. Portugalska 5 – 10\n\n2. Španija 5 – 8\n\n3. Švica 5 – 6\n\n4. Češka 5 – 4 Skupina 3:\n\nPonedeljek, 26. september:\n\nAnglija : Nemčija 3:3 (0:0)\n\nShaw 72., Mount 75., Kane 83./11-m; Gündogan 52./11-m., Havertz 67., 87. Madžarska : Italija 0:2 (0:1)\n\nRaspadori 27., Dimarco 52. Lestvica:\n\n1. Italija* 6 – 11\n\n2. Madžarska 6 – 10\n\n3. Nemčija 6 – 7\n\n4. Anglija** 6 – 3 Skupina 4:\n\nNedelja, 25. september:\n\nNizozemska : Belgija 1:0 (0:0)\n\nVan Dijk 73.\n\n\n\nWales : Poljska 0:1 (0:0)\n\nSwiderski 58. Lestvica:\n\n1. Nizozemska* 6 – 16\n\n2. Belgija 6 – 10\n\n3. Poljska 6 – 7\n\n4. Wales 6 – 1 Liga B:\n\nSkupina 1:\n\nTorek, 27. september:\n\n20.45 Irska – Armenija\n\n20.45 Ukrajina – Škotska Lestvica:\n\n1. Škotska 5 – 12\n\n2. Ukrajina 5 – 10\n\n3. Irska 5 – 4\n\n4. Armenija 5 – 3 Skupina 2:\n\nTorek, 27. september:\n\n20.45 Albanija – Islandija Lestvica:\n\n1. Izrael* 4 – 8\n\n2. Islandija 3 – 3\n\n3. Albanija 3 – 1\n\n4. Rusija / Skupina 3:\n\nPonedeljek, 26. september:\n\nČrna gora : Finska 0:2 (0:0)\n\nAntman 47., Kallman 53. R.K.: Tomašević 17./Črna gora Romunija : Bosna in Hercegovina 4:1 (1:0)\n\nMan 38., Puscas 73., 86., Ratiu 79.; Džeko 77. Lestvica:\n\n1. BiH* 6 – 11\n\n2. Finska 6 – 8\n\n3. Črna gora 6 – 7\n\n4. Romunija** 6 – 7 Liga C:\n\nSkupina 1:\n\nNedelja, 25. september:\n\nFerski otoki : Turčija 2:1 (0:0)\n\nDavidsen 51., Edmundsson 59.; Gürler 89.\n\n\n\nLuksemburg : Litva 1:0 (0:0)\n\nRodrigues 89. Lestvica:\n\n1. Turčija* 6 – 13\n\n2. Luksemburg 6 – 11\n\n3. Ferski otoki 6 – 8\n\n4. Litva** 6 – 1 Skupina 2\n\nTorek, 27. september:\n\n20.45 Grčija – Severna Irska\n\n20.45 Kosovo – Ciper Lestvica:\n\n1. Grčija* 5 – 12\n\n2. Kosovo 5 – 6\n\n3. Severna Irska 5 – 5\n\n4. Ciper 5 – 5 Skupina 3:\n\nNedelja, 25. september:\n\nAzerbajdžan : Kazahstan 3:0 (0:0)\n\nMarochkin 66./ag., Ozobić 74., Nuriev 90.; R.K.: Alip 35./Kazahstan\n\n\n\nSlovaška : Belorusija 1:1 (0:1)\n\nZrelak 65.; Bakhar 45. Lestvica:\n\n1. Kazahstan* 6 – 13\n\n2. Azerbajdžan 6 – 10\n\n3. Slovaška 6 – 7\n\n4. Belorusija** 6 – 3 Skupina 4:\n\nPonedeljek, 26. september:\n\nGibraltar : Gruzija 1:2 (0:1)\n\nAnnesley 75.; Kvaratskhelia 19./11-m, Tsitaishvili 48. Severna Makedonija : Bolgarija 0:1 (0:0)\n\nDespodov 50. R.K.: Todoroski 14./Severna Makedonija Lestvica:\n\n1. Gruzija 6* – 16\n\n2. Bolgarija 6 – 9\n\n3. Severna Makedonija 6 – 7\n\n4. Gibraltar** 6 – 1 Liga D:\n\nSkupina 1:\n\nNedelja, 25. september:\n\nAndora : Latvija 1:1 (0:0)\n\nRosas 88.; Gutkovskis 50. Moldavija : Liechtenstein 2:0 (0:0)\n\nStina 90.+2, 90.+4 Lestvica:\n\n1. Latvija* 6 – 13\n\n2. Moldavija 6 – 13\n\n3. Andora 6 – 8\n\n4. Liechtenstein 6 – 0 Skupina 2:\n\nPonedeljek, 26. september:\n\nSan Marino : Estonija 0:4 (0:1)\n\nAnier 38., 77., Teniste 56., Sappinen 66. Lestvica:\n\n1. Estonija* 4 – 12\n\n2. Malta 4 – 6\n\n3. San Marino 4 – 0 * napredovanje v višjo skupino lige narodov\n\n** izpad v nižjo skupino lige narodov\n\nPreberite še:",
    "STA: Izidi nogometne lige narodov": "LIGA A: * Skupina 1 (nedelja, 25. 9.): Avstrija - Hrvaška 1:3 (1:1) Danska - Francija 2:0 (2:0) - lestvica: 1. Hrvaška 6 4 1 1 8:6 13 2. Danska 6 4 0 2 9:5 12 3. Francija 6 1 2 3 5:7 5 4. Avstrija 6 1 1 4 6:10 4 * Skupina 2 (torek, 27.9.): 20.45 Portugalska - Španija 20.45 Švica - Češka - lestvica: 1. Portugalska 5 3 1 1 11:2 10 2. Španija 5 2 2 1 7:5 8 3. Švica 5 2 0 3 4:8 6 4. Češka 5 1 1 3 4:11 4 * Skupina 3 (ponedeljek, 26.9.): Anglija - Nemčija 3:3 (0:0) Madžarska - Italija 0:2 (0:1) - lestvica: 1. Italija 6 3 2 1 8:7 11 2. Madžarska 6 3 1 2 8:5 10 3. Nemčija 6 1 4 1 11:9 7 4. Anglija 6 0 3 3 4:10 3 * Skupina 4 (nedelja, 25.9.): Nizozemska - Belgija 1:0 (0:0) Wales - Poljska 0:1 (0:0) - lestvica: 1. Nizozemska 6 5 1 0 14:6 16 2. Belgija 6 3 1 2 11:8 10 3. Poljska 6 2 1 3 6:12 7 4. Wales 6 0 1 5 6:11 1 LIGA B: * Skupina 1 (torek, 27.9.): 20.45 Irska - Armenija 20.45 Ukrajina - Škotska - lestvica: 1. Škotska 5 4 0 1 11:5 12 2. Ukrajina 5 3 1 1 10:4 10 3. Irska 5 1 1 3 5:5 4 4. Armenija 5 1 0 4 2:14 3 * Skupina 2 (torek, 27.9.): 20.45 Albanija - Islandija - lestvica: 1. Izrael 4 2 2 0 8:6 8 2. Islandija 3 0 3 0 5:5 3 3. Albanija 3 0 1 2 4:5 1 4. Rusija 0 0 0 0 0:0 0 * Skupina 3 (ponedeljek, 26.9.): Črna gora - Finska 0:2 (0:0) Romunija - Bosna in Hercegovina 4:1 (1:0) - lestvica: 1. BiH 6 3 2 1 8:8 11 2. Finska 6 2 2 2 8:6 8 3. Črna gora 6 2 1 3 6:6 7 4. Romunija 6 2 1 3 6:8 7 * Skupina 4 (torek, 27.9.): 20.45 Norveška - Srbija 20.45 Švedska - Slovenija - lestvica: 1. Srbija 5 3 1 1 11:5 10 2. Norveška 5 3 1 1 7:5 10 3. Slovenija 5 1 2 2 5:9 5 4. Švedska 5 1 0 4 6:10 3 LIGA C: * Skupina 1 (nedelja, 25.9.): Ferski otoki - Turčija 2:1 (0:0) Luksemburg - Litva 1:0 (0:0) - lestvica: 1. Turčija 6 4 1 1 18:5 13 2. Luksemburg 6 3 2 1 9:7 11 3. Ferski otoki 6 2 2 2 7:10 8 4. Litva 6 0 1 5 2:14 1 * Skupina 2 (torek, 27.9.): 20.45 Grčija - Severna Irska 20.45 Kosovo - Ciper - lestvica: 1. Grčija 5 4 0 1 7:1 12 2. Kosovo 5 2 0 3 6:7 6 3. Severna Irska 5 1 2 2 6:7 5 4. Ciper 5 1 2 2 3:7 5 * Skupina 3 (nedelja, 25.9.) Azerbajdžan - Kazahstan 3:0 (0:0) Slovaška - Belorusija 1:1 (0:1) - lestvica: 1. Kazahstan 6 4 1 1 8:6 13 2. Azerbajdžan 6 3 1 2 7:4 10 3. Slovaška 6 2 1 3 5:6 7 4. Belorusija 6 0 3 3 3:7 3 * Skupina 4 (ponedeljek, 26.9.): Gibraltar - Gruzija 1:2 (0:1) Severna Makedonija - Bolgarija 0:1 (0:0) - lestvica: 1. Gruzija 6 5 1 0 16:3 16 2. Bolgarija 6 2 3 1 10:8 9 3. Severna Makedonija 6 2 1 3 7:7 7 4. Gibraltar 6 0 1 5 3:18 1 LIGA D: * Skupina 1 (nedelja, 25.9.): Andora - Latvija 1:1 (0:0) Moldavija - Lihtenštajn 2:0 (0:0) - lestvica 1. Latvija 6 4 1 1 12:5 13 2. Moldavija 6 4 1 1 10:6 13 3. Andora 6 2 2 2 6:7 8 4. Lihtenštajn 6 0 0 6 1:11 0 * Skupina 2 (ponedeljek, 26.9.): San Marino - Estonija 0:4 (0:1) - lestvica: 1. Estonija 4 4 0 0 10:2 12 2. Malta 4 2 0 2 5:4 6 3. San Marino 4 0 0 4 0:9 0",
    "Nepozaben športni večer na »škornju«: Italija četrtič na prestolu": "Odbojkarji Italije so evropskemu naslovu, ki so ga osvojili lani v Katovicah, na istem mestu dodali še naslov svetovnih prvakov. V finalu so z atraktivno igro s 3:1 (-22, 21, 18, 20) premagali gostitelje, branilce naslova, Poljake. Za Italijane je to četrti naslov svetovnih prvakov in prvi po letu 1998, Mladi azzurri so bili v finalu precej boljši tekmec. Blesteli so kot posamezniki in kot ekipa. Nekaj slabih trenutkov so imeli le ob koncu prvega niza, v katerem so po vodstvu z 21:17 odigrali slabo končnico in niz izgubili. Ko pa so dobili izenačenega drugega, so povsem zagospodarili na igrišču, imeli razpoloženega organizatorja Simoneja Giannellija, ki je delal, kar si je zaželel, med drugim tudi nabiral točke z napadalnimi akcijami.\n\nItalija : Poljska 3:1 (-22, 21, 18, 20) Arena Spodek, gledalcev 11.500, sodnika: Mokry (Slovaška), Simonović (Švica). Italija: Pinali, Recine, Michieletto 14, Giannelli 7, Balaso, Sbertoli, Bottolo, Lavia 19, Galassi, Romano 3, Anzani 7, Russo 3, Scanferla, Mosca. Poljska: Popiwczak, Kaczmarek 7, Kurek 8, Klos, Lomacz, Sliwka 12, Kochanowski 6, Semeniuk 11, Zatorski, Kwolek, Janusz 1, Bieniek 9, Fornal 5, Poreba.\n\nZa Italijane je to četrti naslov svetovnih prvakov in prvi po letu 1998, Poljaki, ki bi lahko po Italiji in Braziliji postali tretja reprezentanca s tremi zaporednimi naslovi, ostajajo pri treh. Zanimivo je, da sta imela Italija in Poljska pred tem prvenstvom enak izkupiček osvojenih kolajn, tri zlate in srebrno. Italijanski selektor Ferdinando De Giorgi je tri zlate kolajne osvojil že kot igralec.\n\nItalijanske ljubitelje športa je nekaj ur prej navdušila košarkarska reprezentanca, ki je v osmini finala eurobasketa presenetljivo ugnala Srbijo s 94:86 in (p)ostala možna tekmica Slovenije v polfinalu. Azzurre zdaj v četrtfinalu čakajo Francozi, izbranci selektorja Aleksandra Sekulića se bodo za vstop v krog štirih najboljših evropskih reprezentanc v sredo (20.30) udarili s Poljaki.\n\nItalijani so imeli pobudo od samega začetka. Videti je bilo, da bodo osvojili že prvi niz, saj so pred končnico vodili z 21:17. Toda nato je na servisno črto prišel Mateusz Bieniek, ki je z odličnimi začetnimi udarci naredil nekaj zmede v italijanski igri, posledica katere je bil velik preobrat. V drugem nizu so še potrebovali nekaj časa, da so prišli k sebi, a ko so, se niso več zaostajali. Drugi niz so sicer dobili z bolj zbrano igro v končnici, medtem ko so bili tretjem in četrtem precej boljši tekmec. Giannelli je odlično organiziral igro, v napadu sta bila razpoložena Daniele Lavia in Alessandro Michieletto, prvi je dosegel 19, drugi pa 14 točk.",
    "Na svetovnem prvenstvu elitne divizije Slovenci najprej s Švicarji": "Tega bosta od 12. do 28. maja 2023 skupaj gostila Tampere na Finskem in Riga v Latviji. Slovenci se bodo v skupini B za uvod pomerili s Švicarji.\n\nSkupino A, ki bo uvodni del tekmovanja odigrala na Finskem, sestavljajo: Avstrija, Danska, Finska, Francija, Madžarska, Nemčija, Švedska in ZDA. Uvodno tekmo bodo domačini in branilci naslova iz pretekle sezone Finci odigrali proti izbrani vrsti ZDA v petek, 12. maja 2023.\n\nV skupini B, v kateri nastopa tudi Slovenija in bo prvi del prvenstva odigrala v Latviji, so še: Češka, Kanada, Kazahstan, Latvija, Norveška, Slovaška in Švica. Gostiteljica skupine Latvija bo uvodno tekmo odigrala v petek, 12. maja 2023, proti reprezentanci Kanade.\n\nRazpored tekem slovenske reprezentance Sobota, 13. maj 2023, ob 12.20: Švica - Slovenija\n\nNedelja, 14. maj 2023, ob 12.20: Slovenija - Kanada\n\nTorek, 16. maj 2023, ob 16.20: Slovenija - Norveška\n\nČetrtek, 18. maj 2023, ob 16.20: Češka - Slovenija\n\nPetek, 19. maj 2023, ob 16.20: Latvija - Slovenija\n\nNedelja, 21. maj 2023, ob 16.20: Slovenija - Slovaška\n\nPonedeljek, 22. maj 2023, ob 20.20: Kazahstan - Slovenija\n\nMednarodna zveza IIHF je skupini oblikovala na podlagi rangiranja posameznih ekip v letu 2022 ter želja organizacijskega odbora SP, so sporočili iz Hokejske zveze Slovenije.\n\nTekmovanja uvodnega dela bodo v obeh prestolnicah potekala od 12. do 23. maja prihodnje leto, nato bosta Tampere in Riga 25. maja gostili po dve četrtfinalni tekmi, polfinalna obračuna bosta 27. maja, tekme za kolajne pa 28. maja v Tampereju.",
    "Večina stanovanj že prodana, v četrtek se začne prodaja najbolj ekskluzivnih #foto": "V štirih stolpnicah bo skupno na voljo 221 stanovanj. Od tega bo v zgornjih petih nadstropjih umeščenih 56 ekskluzivnih stanovanj.\n\nV štirih stolpnicah bo skupno na voljo 221 stanovanj. Od tega bo v zgornjih petih nadstropjih umeščenih 56 ekskluzivnih stanovanj. Foto: Ana Kovač\n\nSlovaški investitor v ljubljanski Šiški pospešeno gradi stanovanjsko sosesko Kvartet. Napoveduje, da bo gradnja štirih 15-nadstropnih stolpnic končana sredi prihodnjega leta. V četrtek začnejo prodajati najdražja stanovanja v zgornjih petih nadstropjih.\n\nSlovaška družba za razvoj nepremičninskih projektov Corwin je v Sloveniji prisotna skoraj pet let, njihov prvi velik projekt pa je 45 milijonov evrov vredna gradnja stanovanjske soseske Kvartet poleg Celovških dvorov in trgovskega središča Aleja.\n\nGradnja kompleksa štirih 15-nadstropnih stolpnic je stekla avgusta 2020 in je v polnem teku. Pričakujejo, da bo gradnja končana sredi leta 2023. Na vprašanje, kdaj bodo stanovanja pripravljena na vselitev, iz Corwina odgovarjajo, da takrat, ko bodo opravljeni vsi potrebni pregledi in prejeta vsa potrebna dovoljenja po končani gradnji.\n\nFoto: Ana Kovač V stolpnicah bo skupno 221 od eno- do štirisobnih stanovanj, v dveh podzemnih garažah bo 270 parkirnih mest.\n\nInvestitor zatrjuje, da jim je do zdaj uspelo prodati že okoli 80 odstotkov stanovanj, ki so bila v ponudbi. S 1. septembrom namreč začnejo še prodajo ekskluzivnih stanovanj v zgornjih petih nadstropjih, ki do zdaj niso bila v prodaji. Poimenovali so jih Skyline Edition.\n\nFoto: Ana Kovač Gre za 56 stanovanj, ki bodo imela po navedbah investitorja nadstandardno višino stropov, vrhunsko končno obdelavo ter omogočala bogat razgled na mesto in Alpe. Poleg tega bo imela večina teh stanovanj terase s koriti, ki bodo omogočala zasaditve z grmovnicami in manjšim drevjem. Najvišja nadstropja vseh štirih stolpnic so rezervirana za penthouse.\n\nFoto: Ana Kovač\n\nPo navedbah Corwina se povprečna cena kvadratnega metra stanovanja giblje okoli 4.200 evrov. \"Cena stanovanj je odvisna od velikosti, orientacije in nadstropja. Cena najcenejše enote v današnji ponudbi znaša 204.890 evrov. Najdražja stanovanja bodo penthousi, ki zavzemajo celotno zgornje nadstropje vsake stolpnice, ponujajo višje strope, edinstvene terase in izjemne razglede. Njihova cena bo objavljena 1. septembra,\" so pojasnili.\n\nFoto: Ana Kovač\n\nCorwin je zemljišče za stolpnice Kvartet kupil od Družbe za upravljanje terjatev bank (DUTB). Gre za skoraj 7.000 kvadratnih metrov veliko zemljišče na robu Rakuševe ulice in Ceste Ljubljanske brigade, kjer je pred leti stala restavracija Kitajski zid.\n\nKmalu začetek gradnje poslovne stavbe ob Vilharjevi\n\nKvartet je prvi Corwinov projekt zunaj Slovaške, po njihovih napovedih pa imajo v Sloveniji dolgoročne načrte. Predvidoma jeseni bodo stekla pripravljalna dela za gradnjo največje poslovne stavbe v državi ob Vilharjevi cesti v Ljubljani.\n\nZgradba, poimenovana Vilharia, bo podolgovate oblike in sestavljena iz petih nadstropij, pod zemljo pa bosta še dve etaži. Med nadstropja bodo umeščeni zeleni atriji, uporabniki pa bodo imeli tudi dostop do zelenih zunanjih površin. Pritličje bo namenjeno javno dostopnim dejavnostim. Polovica strešnih površin bo namenjena proizvodnji fotovoltaične energije, druga polovica pa bo ozelenjena ter opremljena za športne in rekreacijske dejavnosti.\n\nFoto: Ana Kovač\n\nSkupaj z družbo Hartenberg iz Prage, ki se ukvarja z naložbami v srednji Evropi, so v Corwinu kupili tudi dve veliki zemljišči v središču Ljubljane.\n\nPrvo zemljišče v skupni izmeri skoraj 6.300 kvadratnih metrov je ob Masarykovi cesti. Prodajala ga je DUTB in je na severnem robu mestnega središča, med Masarykovo cesto in železnico, na drugi strani železniških tirov kot poslovno-stanovanjski kompleks Situla. Veljavni prostorski načrt z dovoljenji za to zemljišče omogoča uporabo v stanovanjske in poslovne namene.\n\nFoto: Ana Kovač\n\nDrugo zemljišče medtem obsega skoraj 16.500 kvadratnih metrov in je južno od Linhartove ceste za poslovno stavbo Slovenijales. Partnerja sta ga kupila od družbe Triglav nepremičnine, ki je tudi lastnica širšega kompleksa nekdanje Slovenijalesove poslovne stavbe. Kot je pisal časnik Dnevnik, je na zemljišču po trenutnem prostorskem aktu mogoče graditi poslovne prostore, dovoljene so hotelske, gostinske in trgovske površine ter druge dejavnosti, ne pa tudi stanovanja. Foto: Ana Kovač",
    "(FOTO) To so prejemniki najvišjih občinskih priznanj v Slovenj Gradcu": "Koroška\n\nV luči praznika Mestne občine Slovenj Gradec je v ponedeljek v Koroški galeriji likovnih umetnosti potekala svečana seja Mestnega sveta. Udeležili so se je tudi predstavniki partnerskih mest Morphou (Ciper), Bardejov (Slovaška) in Gornji Milanovac (Srbija), župan Tilen Klugler pa je ob tem podelil najvišja priznanja Mestne občine za leto 2022. Plakete MO Slovenj Gradec so prejeli Društvo kmetic Mislinjske doline, Društvo tabornikov \"Rod Severni kurir Slovenj Gradec\" in Slovensko humanitarno društvo Hospic, območni odbor Koroška, medtem ko je občinsko nagrado prejelo Prostovoljno gasilsko društvo Slovenj Gradec.\n\n\"Letošnji občinski nagrajenci tako pravzaprav zelo zgovorno pripovedujejo o naši občini, ki je bila pred le nekaj dnevi ponovno prepoznana kot ena prostovoljstvu najbolj naklonjenih slovenskih občin,\" je ob tem dejal župan Klugler, ponosen, da občinski praznik, praznujejo ravno na dan, ko je Slovenj Gradec prejel naziv mesto glasnik miru. \"Mogoče smo ljudje tukaj pri nas za nekaj časa kar malo pozabili, da mir ni samoumeven, danes pa se zaradi zaostrenih razmer v svetu tudi mi spet bolj močno zavedamo, da ni tako, da si moramo prizadevati, da ga ohranjamo, da je mir odgovornost vsakega od nas, prav tako kakor spoštljiv dialog ter strpno sobivanje.\"\n\nSvečano sejo je spremljal kulturni program, v katerem so nastopili violinista Vivijana in Aleksander Rogina, violončelist Valentin Rogina, pianistka Beata Ilona Barcza ter plesalke Luna Čiunik, Tamara Mezga Hovnik in Ajša Pavlič, dijakinje Gimnazije Slovenj Gradec, katerih mentorici sta Lucija Boruta in Mateja Rožič. Na slovesnosti je bil na ogled tudi kratek film o najpomembnejših dogodkih v občini, v času med lanskim in letošnjim občinskim praznikom. Obenem so predstavili tudi novost, in sicer so se odločili, da bodo zaradi povezanosti slovenjgraške zgodovine in kulturne dediščine s sv. Elizabeto ob uradnih priložnostih, različnih prireditvah in predstavitvah, ki jih pripravljajo, odlsej kot simbol in \"protokolarni cvet\" MO Slovenj Gradec uporabljali vrtnice.",
    "Evenepoel svetovni prvak, Pogačar ni imel najboljšega dne, a Slovenija je bila v igri za medaljo": "Dramatičen razplet na cestni preizkušnji v avstralskem Wollongongu.\n\nBelgijski kolesar Remco Evenepoel je novi svetovni prvak po cestni preizkušnji v avstralskem Wollongongu. Srebro je po dramatični končnici pripadlo Francozu Christophu Laportu, bron pa domačinu Michaelu Matthewsu. Jan Tratnik je bil na koncu 12., a je v zaključku skorajda presenetil ostale tekmece in za las ostal brez kolajne. Evenepoel je v predzadnjem krogu napadel in iz večje skupine v ospredju s sabo odpeljal Kazahstanca Alekseja Lucenka, ob predzadnjem prečkanju Mount Pleasanta pa se je zmagovalec španske Vuelte otresel tekmeca in se odpeljal zmagi naproti. Za Belgijca, mladinskega svetovnega prvaka iz Innsbrucka pred štirimi leti, je to 37. zmaga ter ena največjih v karieri. Po letu 1989 je postal prvi kolesar, ki je v istem letu postal svetovni prvak po zmagi na kateri od tritedenskih dirk (zmagal je na Vuelti). To je nazadnje uspelo Američanu Gregu LeMondu.\n\n\"To je povsem neka druga raven, tega ne morem primerjati z naslovom mladinskega svetovnega prvaka. Dirkali smo tri ure dlje, bilo je precej bolj naporno. Po dolgi sezoni je to res neverjeten zaključek. Super vesel sem, da sem imel dobre noge,\" je v prvi izjavi po koncu preizkušnje dejal novi svetovni prvak.\n\n\"Ko sta v ospredju dva, si želiš le čim dlje sodelovati, toda počutil sem se zelo dobro in uvidel, da sem močnejši od Lucenka. Želel sem biti sam, saj na takšni trasi ne smeš izgubljati časa. Moje noge so že skoraj eksplodirale ob zadnjem prečkanju klanca, ampak vedel sem, da nato sledi spust. Ničesar nisem prepuščal naključju kljub vse večji prednosti. To je le svetovno prvenstvo in nikoli ne želiš izgubiti niti sekunde v lovu na mavričasto majico,\" je še dodal 22-letnik. Pri tej starosti je postal najmlajši svetovni prvak po letu 1993, ko je to pri enaindvajsetih letih uspelo Američanu Lanceu Armstrongu.\n\n\n\nDrugo mesto je z zaostankom 2:21 minute zasedel Laporte, tretje pa domačin Matthews, potem ko se se prvi zasledovalci Evenepoela predolgo pogledovali med seboj v boju za preostali kolajni. Manjšo skupinico je iz ozadja v zaključku nato presenetil tudi Tratnik, se jim odpeljal za nekaj metrov ter v v ospredju zdržal tik do ciljne črte, ko so ga prehiteli boljši sprinterji. Med glavnimi favoriti je bil tudi Tadej Pogačar, ki pa ni ujel najboljšega dne in dirko zaključil na 19. mestu. To je njegova druga najboljša uvrstitev na svetovnih prvenstvih, potem ko je bil pred tremi leti v Yorkshiru 18. Najboljša slovenska uvrstitev na svetovnih prvenstvih ostaja bronasta kolajna Andreja Hauptmana iz Lizbone pred 21 leti.\n\nSama preizkušnja se je začela pričakovano z večjo skupino ubežnikov. Med 16 kolesarji se je znašel še en Slovenec Jaka Primožič, ki je na koncu zasedel 68. mesto. Ta skupina je imela največ osem minut naskoka, a se je hitro vzpostavil lov v glavnini. Iz nje pa je pet krogov pred koncem pobegnilo več kolesarjev, med njimi tudi Evenepoel, Tratnik in ostali. Hitro si je ta skupina nabrala okoli dve minuti naskoka, v ozadju pa je Pogačar tri kroge pred koncem z nekaterimi drugimi še poskušal zmanjšati zaostanek, a nato v lovu na prvo skupino ni bilo pravega sodelovanja. Kasneje pa ni imel več prave moči, da bi poskušal priti do kolajne v sprintu.\n\nOd ostalih Slovencev je Jan Polanc zasedel 30. mesto, Domen Novak in David Per pa sta odstopila. V boj za kolajne ni posegel eden izmed favoritov, Nizozemec Mathieu van der Poel. V noči na dirko je sedemindvajsetletnika lokalna policija v Sydneyju aretirala zaradi spora s sosedi v hotelu. Po plačilu varščine je sicer začel dirko, a po slabih 35 km odstopil.\n\nNaslednje svetovno prvenstvo v cestnem kolesarstvu bo prihodnje leto v Glasgowu na Škotskem.\n\nIzidi\n\n(Helensburgh - Wollongong, 266,9 km):\n\n1. Remco Evenepoel (Belgija) 6:16:08\n\n2. Christophe Laporte (Francija) + 2:21\n\n3. Michael Matthews (Avstralija) isti čas\n\n4. Wout Van Aert (Belgija)\n\n5. Matteo Trentin (Italija)\n\n6. Alexander Kristoff (Norveška)\n\n7. Peter Sagan (Slovaška)\n\n8. Alberto Bettiol (Italija)\n\n9. Ethan Hayter (Velika Britanij)\n\n10. Mattias Skjelmose (Danska)\n\n...\n\n12. Jan Tratnik (Slovenija) isti čas\n\n19. Tadej Pogačar (Slovenija)\n\n30. Jan Polanc (Slovenija) 2:31\n\n68. Jaka Primožič (Slovenija) 6:11\n\n...\n\n\n\n- odstop:\n\nMathieu van der Poel (Nizozemska), Domen Novak, David Per (oba Slovenija) ...",
    "Vlada Roberta Goloba podira neslavne rekorde: podražitev kruha v Sloveniji nad povprečjem EU, hrana dražja kot še nikoli prej": "Piše: Jo. Bi.\n\nKruh, zelenjava, meso oziroma hrana je dražja kot še nikoli prej, je danes objavil Eurostat, Evropski statistični urad. Še posebej se je podražil kruh; v Sloveniji nadpovprečno glede na povprečje Evropske unije.\n\nAvgusta 2022 je bila cena kruha v EU v povprečju za 18 odstotkov višja kot avgusta 2021. To je izjemna rast cene kruha, ki je bila avgusta 2021 v primerjavi z avgustom 2020 višja le v povprečju za tri odstotke.\n\nV nekaterih državah je rast cen zelo visoka. Najvišjo povprečno stopnjo gibanja cen kruha so zabeležili na Madžarskem (66 odstotkov), sledijo Litva (33 odstotkov) in Estonija ter Slovaška (obe 32 odstotkov). Slovenija je z 18,8-odstotno podražitvijo nad povprečjem EU.\n\nNajnižjo povprečno stopnjo gibanja cen kruha so medtem zabeležili v Franciji (8 odstotkov), na Nizozemskem in v Luksemburgu (obe državi 10 odstotkov).",
    "Mariborska razstava usmerja pozornost v kmečko uporništvo 20. stoletja": "Foto: Muzej narodne osvoboditve Maribor\n\nRazstava je nastala v okviru projekta Europe's Last Peasant War: Violence and Revolution in Austria-Hungary and its Successors, 1917–1945 pod vodstvom Jakuba Beneša z University College London.\n\n\"Razstava predstavlja doslej zanemarjeno tematiko zgodovine podeželja in njegovega prebivalstva v prvi polovici 20. stoletja, zlasti med prvo svetovno vojno, neposredno po njej in vse do leta 1950,\" so zapisali v muzeju.\n\n\"Pozornost je usmerjena na države naslednice nekdanje Habsburške monarhije (Slovenija, Hrvaška, Slovaška), kjer je že med prvo svetovno vojno vzniknilo gibanje zelenega kadra, zlasti kot upor proti vojni, ter se po vojni in razpadu monarhije pojavljalo v različnih časovnih obdobjih v obliki kmečkega uporništva,\" še pojasnjujejo v muzeju.\n\nZeleni kader se je na Slovenskem razvil zlasti v Trnovskem gozdu in na Pohorju, njegovi pripadniki pa so se po vojni pridružili Narodnim stražam in Maistrovim borcem v bojih za Koroško in slovenske meje po prvi svetovni vojni. Med njimi izstopa Alfonz Šarh, ki mu je posvečen poseben razstavni panel.\n\nPodobe in dokumenti iz 15 muzejev, arhivov in knjižnic\n\nNa razstavi so predstavljeni podobe in dokumenti iz 15 muzejev, arhivov in knjižnic v Sloveniji, na Hrvaškem, Slovaškem, Češkem, Poljskem in Avstriji in le redki so bili doslej predstavljeni širši javnosti.\n\nRazstava je bila najprej odprta v Zahorskem muzeju v Skalici na Slovaškem, 24. avgusta v Gradskem muzeju v Varaždinu, od 2. septembra pa jo gosti Muzej narodne osvoboditve Maribor, ki je vodil razstavni del projekta in prevzel tudi oblikovalske naloge.\n\nAvtorji razstave so Jakub Beneš ter Gregor Antoličič in Petra Svoljšak iz Zgodovinskega inštituta Milka Kosa ZRC SAZU. Fotografsko in dokumentarno gradivo so prispevali vsi sodelujoči muzeji.",
    "Stožice tik pred 'eksplozijo'! Olimpijske prvake imeli na kolenih, potem pa ... (foto + video)": "Slovenski odbojkarji so na drugi tekmi svetovnega prvenstva zabeležili prvi poraz. Po petkovi zmagi nad Kamerunom so v Stožicah po izenačenem boju morali priznati premoč olimpijskim prvakom in zmagovalcem letošnje lige narodov Francozom, ki so bili boljši s 3:2 (21, -22, -23, 32, 7).\n\nFrancija - Slovenija 3:2 (21, -22, -23, 32, 7)\n\n* Dvorana Stožice, gledalcev 11.112, sodnika: Mokry (Slovaška), Simonović (Švica).\n\n* Francija: Chinenyeze 15, Grebennikov, Patry 16, Toniutti, Tillie 9, Ngapeth 29, Brizard 3, Boyer, Le Goff 7, Henry, Clevenot 4, Louati, Diez, Jouffroy.\n\n* Slovenija: T. Štern 16, Pajenk 11, Kozamernik 8, Gasparini, Vinčić, Štalekar, Koncilja, Klobučar, Kovačič, Štern, Ropret, Urnaut 16, Čebulj 18, Možič.\n\n\n\nV Stožicah ni prišlo do presenečenja. Slovenski odbojkarji so sicer odigrali eno najboljših tekem v sezoni, kar pa ni zadostovalo za prestižno zmago. Slovenci, evropski podprvaki, so imeli svoje priložnosti, da bi slavili. Vodili so z 2:1 v nizih, v četrtem tudi z 20:17, imeli tudi tri zaključne žoge za zmago, a jih niso izkoristili. Svojo naslednjo in tudi zadnjo priložnost za napredovanje v osmino finala bodo morali tako v torek iskati proti Nemčiji.\n\n\n\nKot da bi imeli tremo, so Slovenci tekmo začeli neprepričljivo. Že kmalu so zaostajali z 2:7 in selektor Georghe Cretu je moral hitro vzeti odmor, poleg tega pa tudi zamenjati organizatorja igre, namesto Dejana Vinčića je v igro vstopil Gregor Ropret. Menjava je takoj obrodila sadove, napad je postal bolj zanesljiv, domači so na krilih občinstva začeli tudi bolje servirati, posledično je začel delovati tudi blok. Prav bloker Alen Pajenk je poskrbel za izenačenje na 15. točki.\n\n\n\nA v vodstvo Slovencem ni uspelo preiti. Predvsem zaradi razpoloženega Earvina Ngapetha, ki je bil v prvem nizu nerešljiva uganka za tekmece. Z asom je kontroverzni sprejemalec spet priboril vodstvo s tremi točkami, na koncu pa je niz s svojo sedmo točko tudi zaključil.\n\n\n\n\n\nA tako, kot so v prvem nizu začeli Francozi, so v drugem Slovenci, pri katerih je bil v teh trenutkih najbolj učinkovit Tonček Štern. Najprej je ekipo popeljal v vodstvo z 8:5 in 14:10, nato pa s pomočjo kolegov skrbel, da se razlika ni manjšala. Nekaj strahu je povzročil le as Jeana Patryja, ki je postavil rezultat 19:21, a Tonček Štern v končnici ni dovolil preobrata, kljub nekaj težavam povsem ob koncu so evropski podprvaki niz dobili s 25:22.\n\n\n\nTudi v tretjem nizu so Cretujevi izbranci nadaljevali odlično igro, hitro so prišli do prednosti štirih točk, Francozi so se približali na 15:16, a po dobrih servisih Ropreta je sledil nov val slovenskih točk in vodstvo z 19:15. \"Trikolori\" so se še po bloku Šternu še enkrat vrnili, izenačili, toda v zaključku so bili gostitelji mirnejši, odgovornost v napadu je prevzel kapetan Tine Urnaut, ki je poskrbel za zadnji dve točki v nizu in vodstvo z 2:1.\n\n\n\nVideti je bilo, da bo Urnaut tudi osrednje ime četrtega niza. Po njegovi točki iz protinapada je Slovenija povedla s 15:12, nato po njegovem bloku tudi s 23:22, toda na žalost polne dvorane Slovenci nato niso izkoristili treh zaključnih žog, pri prvi so se že veselili zmage, toda prehitro, saj so sodniki pri udarcu Ngapetha upravičeno dosodili dotik žoge slovenskega bloka. Zadnjo zaključno žogo so imeli domači pri izidu 30:29, niz pa se je končal z izidom 32:34.\n\n\n\nFrancozi so si z zmago v končnici četrtega priigrali psihološko prednost za peti niz, ki so jo tudi izkoristili, \"tie break\" so dobili zanesljivo.",
    "Urnaut, Čebulj, Kozamernik in Možič poznajo naslednjo destinacijo": "Naslednje evropsko prvenstvo v odbojki za moške bo od 28. avgusta do 16. septembra 2023 v Italiji, Severni Makedoniji, Bolgariji in Izraelu, je sporočila Evropska odbojkarska zveza (Cev). Četrtfinalni boji bodo potekali v Italiji in Bolgariji, polfinala in tekmi za kolajni pa v Italiji. Slovenski aduti Tine Urnaut, Klemen Čebulj, Jan Kozamernik, Rok Možič in drugi torej poznajo naslednjo destinacijo.\n\nPoleg organizatorjev predtekmovalnih turnirjev bodo na prvenstvu igrale Slovenija, Poljska, Srbija, Nizozemska, Nemčija, Češka, Francija, Ukrajina, Turčija, Finska, Belgija, Portugalska, Grčija, Španija, Romunija, Švica, Danska, Črna gora in Estonija.\n\nŽreb 16. novembra v Neaplju\n\nCev je že prej objavil tudi gostitelje EP za ženske (od 15. avgusta do 3. septembra 2023). To so Belgija, Nemčija, Italija in Estonija. Četrtfinale bodo igrali v Belgiji in Italiji, zaključni boji pa bodo v Belgiji. Poleg domačinov bodo nastopile Slovenija, Srbija, Turčija, Nizozemska, Poljska, Francija, Švedska, Bolgarija, Hrvaška, Češka, Ukrajina, Slovaška, BiH, Grčija, Španija, Romunija, Madžarska, Finska in Azerbajdžan.\n\nŽreb predtekmovalnih skupin za obe prvenstvi bo 16. novembra v Neaplju. Reprezentance bodo razdeljene v šestčlanske skupine, v izločilne boje pa bodo napredovale po štiri najboljše iz vsake skupine.",
    "Slovenija na lestvici Evropskega inovacijskega indeksa pridobila dve mesti": "Podjetja 22.9.2022 13:05\n\nLjubljana, 22. septembra - Slovenija je na lestvici Evropskega inovacijskega indeksa (ESI) napredovala za dve mesti in zasedla 13. mesto. Kot ugotavljajo na gospodarskem ministrstvu, smo dosegli 93,5 odstotka povprečja EU, s čimer se še vedno uvrščamo v skupino držav zmernih inovatork, a se približujemo skupini močnih inovatork.\n\nNa vrhu lestvice ostaja Švedska, med vodilnimi državami EU na področju inovacij so še Finska, Danska, Nizozemska in Belgija. Irska, Luksemburg, Avstrija, Nemčija, Ciper in Francija so nad evropskim povprečjem, kar jih uvršča v skupino držav močnih inovatork, je zapisano na spletni strani Evropske komisije.\n\nV skupino držav zmernih inovatork poleg Slovenije sodijo še Estonija, Češka, Italija, Španija, Malta, Litva in Grčija. Med nastajajočimi inovatorji pa so madžarska, Hrvaška, Slovaška, Poljska, Latvija, Bolgarija in Romunija.\n\nKot ugotavljajo na Evropski komisiji, so skoraj vse države zabeležile napredek na področju inovacij v obdobju od 2015 do 2022. A kot izpostavljajo, razlike v inovacijah med državami EU še naprej ostajajo. \"Skupine uspešnosti so običajno geografsko koncentrirane: vodilni inovatorji in večina močnih inovatorjev so v severni in zahodni Evropi, večina zmernih in nastajajočih inovatorjev pa v južni in vzhodni Evropi,\" so zapisali na komisiji.\n\nV primerjavi z državami tekmicami je EU na globalni ravni letos po inovativnosti prehitela Japonsko, medtem kot je vodilna svetovna inovatorka še vedno Južna Koreja. Od leta 2015 je najbolj napredovala Kitajska, ki sicer še naprej zaostaja za EU.\n\nSlovenija je v primerjavi z letom 2022 močno napredovala glede števila malih in srednje velikih podjetij s poslovno-procesnimi ter produktnimi inovacijami in glede dosega širokopasovnega interneta. Država je izredno močna tudi v znanosti, predvsem na področju mednarodnih znanstvenih so-objav, so v sporočilu za javnost zapisali na ministrstvu za gospodarski razvoj in tehnologijo.\n\nSlovenija je nad evropskim povprečjem na področju uporabe informacijskih tehnologij, še posebej pri številu podjetij, ki svoje zaposlene usposabljajo na področju informacijsko komunikacijskih tehnologij. Nadpovprečni smo tudi pri kazalnikih vladne podpore raziskavam in razvoju v gospodarstvu ter zaposlovanja kadrov z znanjem intenzivnih dejavnosti.\n\n\"Evropski inovacijski indeks je koristno orodje za pripravljavce ukrepov za spodbujanje inovativnosti,\" je ocenil gospodarski minister Matjaž Han. S pomočjo kazalnikov države namreč dobijo vpogled, na katerih področjih je potrebno okrepiti aktivnosti.\n\n\"Zavedamo se, da se z vlaganjem v razvoj in inovacije na eni strani krepi naše gospodarstvo, na drugi strani pa se pomembno prispeva tudi k zelenemu prehodu, zato bomo na ministrstvu za gospodarski razvoj in tehnologijo tudi v bodoče podpirali aktivnosti v smeri razvoja in inovacij,\" je ob tem zagotovil Han.\n\nOb tem so spomnili, da je Slovenija napredovala tudi na EU lestvici indeksa digitalizacije gospodarstva in družbe (DESI), s katerim Evropska komisija od leta 2014 spremlja digitalni napredek držav članic EU. Slovenija je v letu 2022 napredovala za dve mesti in je sedaj uvrščena na 11. mesto, torej nad povprečjem EU. Uspešni smo predvsem pri integraciji digitalne tehnologije v mala in srednje velika podjetja ter na področju storitev v oblaku in umetni inteligenci, so še zapisali na ministrstvu.",
    "Coca-Cola v Sloveniji izvaja pilotni projekt zbiranja odpadne embalaže pijač": "Coca-Cola v Sloveniji začenja pilotni projekt zbiranja odpadne embalaže pijač pod geslom »Recikliraj me. Podari mi novo življenje«. Potrošniki lahko oddajo katero koli odpadno embalažo plastenk ali pločevink pijač v izbranih hipermarketih Mercator vse od 17. septembra do 12. novembra letos. Coca-Cola v Sloveniji želi s tem opozoriti na pomen odgovornega ravnanja in pravilnega odlaganja embalaže pijač za uresničitev vizije sveta brez odpadkov.\n\nPod okriljem pilotnega projekta lahko potrošniki odpadno embalažo plastenk ali pločevink pijač oddajo v nameščene zbirnike pri vhodih v izbranih 15 hipermarketih Mercator po Sloveniji, vsako soboto med 10. in 18. uro pa ob oddaji embalaže prejmejo tudi kupon za dodatne pike, ki se pripišejo na Mercator Pika kartico. Kupon za dodatne pike lahko izkoristijo pri prvem nakupu. Ob unovčitvi kupona za pripis pik prejmejo tudi kupon za sodelovanje v SMS nagradni igri in se potegujejo za enega od 15 električnih skirojev. Partner pobude je podjetje Slopak, ki skrbi za ustrezno ravnanje z zbrano odpadno embalažo pijač. Dodana vrednost projekta se kaže tudi skozi sodelovanje z Olimpijskim komitejem Slovenije – Združenjem športnih zvez, saj bo zbrana embalaža pijač iz pilotnega projekta zaživela v obliki posebne serije izdelkov za Olimpijski festival evropske mladine (OFEM 2023).\n\nEden izmed namenov projekta je tudi testiranje pripravljenosti potrošnikov v Sloveniji za trajnostni odnos do odpadne embalaže ter vračanje pločevink in plastenk na prodajna mesta. S tem je na preizkusu tudi pripravljenost na predvideno uvedbo depozitnega sistema po vzoru enajstih evropskih držav, kjer je ta sistem že uspešno uveden (Hrvaška, Danska, Estonija, Finska, Nemčija, Islandija, Litva, Nizozemska, Norveška, Švedska in Slovaška). V Sloveniji je depozitni sistem že uveden za vračljivo stekleno embalažo. Depozitni sistem sledi zahtevam EU direktive, ki države članice zavezuje, da do leta 2025 zberejo 77 % odpadnih plastenk pijač, do leta 2029 pa ta delež povečajo na 90 %.\n\nVir: Coca-Cola HBC Slovenija",
    "STA: Izidi SP v kolesarstvu": "Sydney, 25. septembra - Izidi moške cestne dirke na svetovnem prvenstvu v Wollongongu v Avstraliji.",
    "Evropska komisija želi ohraniti prost pretok blaga, storitev in ljudi v času kriz": "Notranji trg mora delovati tudi v času kriz, je dejala izvršna podpredsednica Evropske komisije, pristojna za digitalni prehod in konkurenčnost, Margrethe Vestager. Foto: EPA\n\n\"Kriza covida-19 je jasno pokazala, da naš enotni trg ni popoln. Je močan, a ni nezlomljiv. Enostranski ukrepi držav članic in pomanjkanje transparentnosti so škodovali prostemu gibanju dobrin, ko smo jih najbolj potrebovali,\" je ob predstavitvi instrumenta povedala izvršna podpredsednica Evropske komisije, pristojna za digitalni prehod in konkurenčnost, Margrethe Vestager.\n\n\"Iz tega smo se naučili, da moramo zagotoviti, da notranji trg deluje ves čas, tudi v času kriz. Okrepiti ga moramo. Potrebujemo nova orodja, ki nam bodo omogočala hiter in skupen odziv ne glede na izziv, s katerim bomo soočeni. Tako bomo zagotovili, da bo naš enotni trg ostal odprt, pravičen in da bo še naprej zagotavljal ključne stvari za poslovanje. Poleg tega pa tudi, da bodo ključne dobrine še naprej na voljo Evropejcem. Novi instrument notranjega trga za izredne razmere bo to omogočil,\" je poudarila.\n\nPredlog uredbe o izrednem instrumentu vzpostavlja okvir kriznega upravljanja, ki bi omogočil identifikacijo različnih groženj za enotni trg in njegovo nemoteno delovanje.\n\nKruh v EU-ju za 18 odstotkov dražji kot lani Poleg energentov zaradi vojne v Ukrajini vse bolj rastejo tudi cene hrane. Kot ugotavljajo evropski statistiki, se je med drugim precej podražil kruh. Ta je bil avgusta letos v EU-ju v povprečju za 18 odstotkov dražji kot avgusta lani.\n\n\n\nAvgusta lani se je kruh na letni ravni v EU-ja v povprečju podražil za tri odstotke.\n\n\n\nIzrazito podražitev kruha v letošnjem avgustu evropski statistiki pripisujejo ruski invaziji v Ukrajini, saj sta bili Rusija in Ukrajina med največjimi svetovnimi izvoznicami žita, pšenice, koruze, oljnic (zlasti sončnic) in gnojil.\n\n\n\nCene kruha so se v primerjavi z avgustom 2021 v državah članicah sicer gibale precej različno. Daleč največjo podražitev so statistiki zaznali na Madžarskem, kjer je bil kruh avgusta v povprečju dražji za 65,5 odstotka. Sledile so Litva, kjer se je kruh v primerjavi z lanskim avgustom podražil za 33,3 odstotka, ter Estonija in Slovaška, kjer se je kruh v povprečju podražil za 32,2 odstotka.\n\n\n\nV primerjavi z lanskim avgustom se je kruh v Sloveniji v povprečju podražil za 18,8 odstotka, kar državo uvršča tik na povprečje EU-ja.\n\n\n\nNa drugi strani so najmanjšo povprečno rast cen kruha izmerili v Franciji, kjer se je cena dvignila za osem odstotkov. Sledila sta Nizozemska in Luksemburg (po 10 odstotkov).\n\nMehanizem iz več faz\n\nMed drugim bi vzpostavili nov mehanizem za nadzor nad notranjim trgom, ki bi bil sestavljen iz več faz. V fazi kriznega načrtovanja bi članice in komisija vzpostavile mrežo za usklajevanje in komuniciranje, s čimer bi povečale pripravljenost.\n\nKo bi ugotovili, da je enotni trg ogrožen, bi lahko komisija sprožila fazo pozornosti. Članice bi se v sodelovanju z Evropsko komisijo osredotočile na spremljanje dobavnih verig strateško pomembnih dobrin in storitev ter na pripravo strateških rezerv teh dobrin in storitev.\n\nV primeru krize, ki bi imela obsežen vpliv na notranji trg, pa bi lahko Svet EU-ja, v katerem so zastopane članice, aktiviral fazo izrednih razmer. Sestavili bi svetovalno skupino iz predstavnikov komisije in držav članic, ki bi ocenila razmere in priporočila najustreznejše ukrepe.\n\nV tej fazi bi bil glavni cilj instrumenta zagotoviti, da bi članice omejile prost pretok blaga, storitev ali ljudi samo, če bi bilo to res nujno za spopadanje s krizo. Članice bi morale Bruselj obvestiti o vsakršni omejitvi, ki jo načrtujejo, je pojasnila Margrethe Vestager.\n\nS tem bi lahko po njenih besedah preprečili tudi težave, s katerimi so se med pandemijo covida-19 spopadali številni Evropejci, ki živijo v eni članici, delajo pa v drugi.\n\n\"Članice bodo morale obvestiti o načrtovanih ukrepih, tako da bo lahko komisija omogočila, da bodo lahko ljudje še vedno prečkali mejo in šli na delo,\" je povedala.\n\nViri pri EU-ju so ob tem pojasnili, da bo lahko komisija na podlagi obvestila odločila tudi, da omejitev prostega gibanja ni upravičena, in bo članico pozvala, naj ukrep odpravi.\n\nDodatna orodja v odnosu do podjetij\n\nPo sprožitvi izredne faze pa bi lahko komisija v primeru izjemnih okoliščin uporabila dodatna orodja. Od podjetij bi lahko zahtevala informacije o njihovi proizvodnji. Tako bi omogočili, da bi proizvode, ki so potrebni, hitreje dali na trg. Podjetja pa bi lahko tudi pozvali, da bi pri proizvodnji dali prednost proizvodom, ki se jih potrebuje med krizo, je povedala podpredsednica komisije.\n\nPodjetja bi lahko utemeljila, da tega ne morejo storiti. Če bi se zavezala, da bodo to storila, pa bi jim v primeru nespoštovanja dogovora grozile tudi kazni.\n\nPoleg tega bi lahko določene proizvode s hitrejšimi postopki testiranja in odobritve hitreje dali na trg. Pravila za takšna odstopanja so določena v ločeni uredbi in direktivi.\n\nPredlog instrumenta, ki bo veljal zgolj za tista področja, ki niso urejena z drugo zakonodajo, bosta zdaj obravnavala Evropski parlament in Svet EU-ja.",
    "Volilno gradivo že odposlano volivcem s stalnim prebivališčem v tujini": "Volilno gradivo že odposlano volivcem s stalnim prebivališčem v tujini\n\nPo zagotovilih Pošte Slovenije je bilo volilno gradivo volivkam in volivcem s stalnim prebivališčem v tujini že odposlano. Po podatkih Ministrstva za notranje zadeve je takšnih volivcev brez stalnega prebivališča v Sloveniji, ki prebivajo v 137 državah po svetu, skupaj 106.050.\n\nPo podatkih Ministrstva za notranje zadeve je volivcev brez stalnega prebivališča v Sloveniji, ki prebivajo v 137 državah po svetu, skupaj 106.050. Foto: STA\n\nLJUBLJANA > Z namenom, da bi volivkam in volivcem v tujini - tako tistim s stalnim prebivališčem v tujini (t. i. izseljenci), kot tudi tistim, ki imajo stalno prebivališče v Sloveniji, a bodo v času volitev v tujini in bodo oddali vlogo za glasovanje iz tujine (t. i. zdomci) - omogočili možnost glasovanja v čim širšem številu, je Državna volilna komisija sprejela odločitev o pošiljanju volilnega gradiva z uradno prazno glasovnico v tujino. Na ta način smo želeli zagotoviti, da bi čim več volivcev v tujini pravočasno prejelo volilno gradivo za glasovanje po pošti iz tujine. Uradna prazna glasovnica se volivcem v tujini pošlje tako za prvi kot za morebitni drugi krog glasovanja na volitvah predsednika republike.\n\nVolilno gradivo je bilo volivkam in volivcem s stalnim prebivališčem v tujini že odposlano, kar pomeni, da bo večina teh volivcev volilno gradivo (in s tem uradne prazne glasovnice) prejela, še preden bodo uradno vložene in potrjene kandidature na volitvah predsednika republike. Seznam potrjenih kandidatur bo namreč znan predvidoma 4. oktobra 2022 in objavljen na spletni strani Državne volilne komisije.\n\nVolivec lahko z izpolnjevanjem glasovnice počaka do objave potrjenih kandidatur. Vendar naj ob tem pojasnimo, da se pri ugotavljanju izida glasovanja kot pravočasne upoštevajo tiste glasovnice, ki bodo prispele po pošti iz tujine do vključno 2. novembra 2022 do 12. ure. Iz poštnega žiga na ovojnici pa mora biti razvidno, da je bila glasovnica oddana na pošto pred 19. uro na dan glasovanja.\n\nT. i. izseljenci lahko brez vsakršne najave glasujejo tudi na volišču na diplomatsko-konzularnem predstavništvu (ne glede na to, da prejmejo volilno gradivo po pošti). Seveda pa v tem primeru ne morejo glasovati tudi po pošti. Volivec lahko glasuje na najbližjem diplomatsko-konzularnem predstavništvu, kjer je vzpostavljeno volišče (če v državi, kjer stalno prebiva, ni volišča na DKP, potem lahko glasuje na najbližjem DKP v drugi državi). Glasovanje na diplomatsko-konzularnih predstavništvih oz. veleposlaništvih Slovenije v tujini poteka na dan glasovanja od 9. do 17. ure po lokalnem času. Volivec za glasovanje na volišču na diplomatsko-konzularnem predstavništvu oz. veleposlaništvu Slovenije v tujini potrebuje osebni dokument, na podlagi katerega lahko volilni odbor ugotovi njegovo istovetnost.\n\nRok za oddajo vloge je 22. september\n\nVolivke in volivci, ki imajo stalno prebivališče v Sloveniji, a bodo v času volitev v tujini in bodo oddali vlogo za glasovanje iz tujine (t. i. zdomci), lahko vlogo za glasovanje po pošti iz tujine ali na diplomatsko-konzularnem predstavništvu Slovenije v tujini oddajo do vključno četrtka, 22. septembra, in sicer na spletnem portalu eUprava.\n\nNa volitvah predsednika republike 2022 bo vzpostavljenih 30 volišč na sedežih diplomatskih predstavništev in konzulatov Republike Slovenije v 26 tujih državah, in sicer: v Celovcu in na Dunaju (Avstrija), Clevelandu in Washingtonu (ZDA), Münchnu in Berlinu (Nemčija), Trstu (Italija), Torontu in Ottawi (Kanada), Atenah (Grčija), Beogradu (Srbija), Bernu (Švica), Bratislavi (Slovaška), Bruslju (Belgija), Budimpešti (Madžarska), Buenos Airesu (Argentina), Canberri (Avstralija), Haagu (Nizozemska), Kopenhagnu (Danska), Londonu (Velika Britanija), Madridu (Španija), Moskvi (Rusija), Parizu (Francija), Podgorici (Črna gora), Pragi (Češka), Sarajevu (BiH), Skopju (Makedonija), Varšavi (Poljska), Zagrebu (Hrvaška) in Vatikanu.\n\nPo podatkih Ministrstva za notranje zadeve je bilo na dan razpisa volitev predsednika republike (22. avgusta) skupaj 1.696.893 volilnih upravičencev, od tega 1.590.843 volilnih upravičencev s stalnim prebivališčem v Sloveniji in 106.050 volilnih upravičencev s stalnim prebivališčem v tujini.",
    "Slovenija pri okrevanju letalskega potniškega prometa julija najslabša v Evropi": "Slovenija\n\nNa evropskih letališčih se je julija na letni ravni potniški promet skoraj podvojil.\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nPo podatkih evropske veje združenja letališč Airports Council International (ACI) so našteli 94,3 odstotka več potnikov kot julija lani. Največje povečanje so zabeležili na Irskem, medtem ko je Slovenija beležila najpočasnejše okrevanje v primerjavi z julijem 2019.\n\nJulija so na Irskem zaznali 386,5 odstotka več letalskih potnikov kot pred enim letom. Sledile so Velika Britanija (+349,6 odstotka), Finska (+268,5 odstotka), Slovaška (+167,1 odstotka) in Islandija (+146,8 odstotka), so v ACI Europe zapisali v sporočilu za javnost.\n\nV primerjavi z julijem 2019, torej obdobjem pred izbruhom pandemije covida-19, je bil julija letos potniški promet na letališčih trga EU+, ki vključuje države EU, Švico, Veliko Britanijo, Islandijo, Lihtenštajn in Norveško, manjši za 14,6 odstotka.\n\nLetališčem v Grčiji (+5,4 odstotka), Luksemburgu (+2,2 odstotka) in na Islandiji (+1,7 odstotka) je pri tem uspelo v celoti okrevati. Blizu polnega okrevanja so tudi letališča na Portugalskem (-1,8 odstotka), v Romuniji (-2,9 odstotka) in Litvi (-tri odstotke).\n\nPo drugi strani pa je bila po podatkih ACI Europe julija najdlje od polnega okrevanja Slovenija. V primerjavi z julijem 2019 so pri nas zabeležili za 39,5 odstotka manj potnikov kot pred tremi leti. Sledile so Finska (-33,7 odstotka) ter Bolgarija in Nemčija (po -29,5 odstotka).\n\nManjšo rast med drugim pripisujejo izbruhu vojne v Ukrajini\n\nMed drugimi večjimi evropskimi trgi so se v primerjavi z julijem 2019 najbolje odrezala letališča v Španiji (-7,9 odstotka) in Italiji (-9,6 odstotka).\n\nPotniški promet v preostalih delih Evrope, med katere ACI Europe šteje Albanijo, Armenijo, Belorusijo, Bosno in Hercegovino, Gruzijo, Izrael, Kazahstan, Kosovo, Severno Makedonijo, Moldavijo, Črno goro, Rusijo, Srbijo, Turčijo, Ukrajino in Uzbekistan, je medtem julija na letni ravni porasel za 10,8 odstotka. Manjšo rast v združenju med drugim pripisujejo izbruhu vojne v Ukrajini.\n\nV primerjavi z julijem 2019 so na omenjenih trgih zabeležili 13,5 odstotka manj potniškega prometa.\n\nTovorni promet na evropskih letališčih se je julija v primerjavi z enakim obdobjem lani zmanjšal 2,4 odstotka, na letališčih v preostalih delih Evrope pa za 7,6 odstotka.\n\nV luči okrevanja potniškega prometa v Evropi je generalni direktor ACI Europe Olivier Jankovec zato pozval k normalizaciji pravil o uporabi letaliških slotov, ki narekujejo, da morajo letalske družbe uporabiti 80 odstotkov dodeljenih terminov, da si jih zagotovijo za naslednjo sezono.\n\nEvropska komisija je namreč v luči pandemije covida-19, ki je hudo prizadela letalsko industrijo, sprejela opustitev pravil EU o uporabi letaliških slotov.",
    "Vse, česar vam niso nikoli hoteli povedati": "Slovenija je po veliki večini kazalnikov še vedno gospodarsko najuspešnejša tranzicijska država. Foto: STA\n\nPogosto slišimo, da Slovenijo preostale tranzicijske države, tj. nekdanje komunistične države, gospodarsko dohitevajo in celo prehitevajo. Poglejmo, koliko je resnice v tem.\n\nTo, da nekatere države vzhodne Srednje Evrope gospodarsko dohitevajo Slovenijo, je res. Toda po večini kazalnikov, ki kažejo gospodarsko razvitost in družbeno blaginjo, je Slovenija še vedno na prvem mestu med tranzicijskimi državi (pojem tranzicijske države se uporablja za države, ki so začele uvajati tržno gospodarstvo po zlomu komunizma, op. p.).\n\nSlovenija še vedno prva po gospodarski razvitosti\n\nPo podatkih Eurostata za leto 2021 je imela Slovenija lani realni bruto domači proizvod (BDP) na prebivalca v višini 21.260 evrov. Najbolj tesno nam med tranzicijskimi državami sledi Češka (18.020 evrov).\n\nNa tretjem mestu med tranzicijskimi državami je Estonija (16.260 evrov), na četrtem Slovaška (15.660 evrov), na petem Litva (14.690 evrov), na šestem Madžarska (13.660 evrov), na sedmem Poljska (13.580), na osmem Hrvaška (13.460 evrov), na devetem Latvija (12.800 evrov), na desetem Romunija (9.380 evrov) in na enajstem Bolgarija (6.690 evrov). Ta država je tudi najrevnejša članica EU. Še slabše so se odrezale tranzicijske države, ki niso članice EU.\n\nZa realni BDP na prebivalca pravijo, da meri gospodarsko razvitost neke države. V tem primeru je torej Slovenija še vedno najrazvitejša med tranzicijskimi državami.\n\nTik za Čehi pri BDP po kupni moči\n\nPogosto se izpostavlja BDP na prebivalca, ki upošteva primerjavo kupne moči oziroma življenjskih stroškov v posamezni državi. Tukaj je Češka po podatkih Eurostata malenkost pred Slovenijo. Lani je imela Češka 91 odstotkov povprečja EU, Slovenija pa 90 odstotkov. Leta 2020 je imela Češka 93 odstotkov, Slovenija pa 89 odstotkov. To pomeni, da smo razliko zmanjšali.\n\nČeška, ki ima še vedno lastno nacionalno valuto, je Slovenijo v času evrske krize prehitela na lestvici, ki meri BDP na prebivalca po kupni moči. Na Češkem je tudi večja razlika v razvitosti in blaginji med glavnim mestom in preostalo državo kot v Sloveniji. Na fotografiji so prebivalci češkega glavnega mesta Prage. Foto: Guliverimage\n\nV številkah: lani je bil češki BDP na prebivalca po kupni moči 29.600 evrov, slovenski pa 29.100 evrov. Sledijo Litva (28.400 evrov), Estonija (28.200 evrov), Poljska (25.000 evrov) in Madžarska (24.500 evrov).\n\nČim bolj si razvit, tem bolj je življenje drago\n\nZa BDP na prebivalca po kupni moči velja, da je kazalnik gospodarske blaginje v posamezni državi. Seveda pa ta BDP na prebivalca meri samo kupno moč v domači državi, zaradi česar je morda ustrezneje, da mu rečemo BDP na prebivalca, ki upošteva primerjavo življenjskih stroškov.\n\nPri BDP na prebivalca po kupni moči je treba tudi vedeti, da čim bolj je neka država gospodarsko razvita, tem bolj je življenje v njej drago. In seveda velja tudi obratno.\n\nPovprečni Slovenec in povprečni Čeh na Hrvaškem\n\nPovprečen Čeh bi tako s svojo kupno močjo, ki jo ima na Češkem, v Sloveniji, kjer so življenjski stroški višji, živel slabše kot na Češkem. Obratno pa bi povprečen Slovenec s svojo kupno močjo, ki jo ima v Sloveniji, na Češkem živel bolje od povprečnega Čeha.\n\nPovprečni Slovenec ima na primer kot turist na Hrvaškem večjo kupno moč od povprečnega Čeha (ali Poljaka, Madžara, Slovaka ...), ki se je prav tako odločil za počitnice v naši južni sosedi. Foto: Guliverimage\n\nPovprečen Slovenec bi s slovensko kupno močjo lažje shajal od povprečnega Čeha in njegove češke kupne moči v kakšni bogati zahodni državi ali v katerikoli drugi državi. Tudi kot turist na Hrvaškem si lahko povprečni Slovenec s svojo kupno močjo privošči več kot povprečni Čeh (ali kot povprečni Slovak, Poljak ali Madžar).\n\nEstonske visoke neto plače\n\nČeprav Estonija, tretja najuspešnejša tranzicijska država, zaostaja za Slovenijo po gospodarski razvitosti (realni BDP na prebivalca) in gospodarski blaginji (BDP na prebivalca po kupni moči), pa je po podatkih Eurostata za leto 2021 malenkost pred Slovenijo pri primerjavi neto plač.\n\nEstonija je edina tranzicijska država, ki je pred Slovenijo v tej primerjavi. Neto plače so seveda odvisne od tega, kako visoki so davki in prispevki v posameznih državah.\n\nSlovenski in češki notranji trg\n\nPogosto se omenja, da so preostale tranzicijske države po zlomu komunizma hitreje napredovale kot Slovenija. Deloma je to res. Pri tem je treba tudi upoštevati, da se je Slovenija ob zlomu komunizma tudi osamosvojila od Jugoslavije. Notranji trg slovenskega gospodarstva se je tako zmanjšal s 23,5 milijona na dva milijona.\n\nNa gospodarski razvoj Češke po zlomu komunizma zagotovo blagodejno vpliva tudi to, da je njena soseda Nemčija, ki je svojevrstni orjaški gospodarski stroj in lokomotiva evropskega gospodarstva. Foto: Guliverimage\n\nNaša največja tekmica Češka se je leta 1993 tudi ločila od Slovaške, a njen notranji trg se je zmanjšal le z nekaj manj kot 16 milijonov na dobrih deset milijonov.\n\nZemljepisna lega in denarna enota\n\nČeška ima - gledano z gospodarskega vidika - tudi ugodnejšo zemljepisno lego od Slovenije. Je namreč v neposredni soseščini nemške zvezne dežele Bavarske, ki je skupaj z Baden-Württembergom jedro nemškega gospodarskega stroja in s tem tudi srce evropskega gospodarstva. To blagodejno vpliva na češki razvoj po zlomu komunizma.\n\nČeška v nasprotju s Slovenijo ni del evroobmočja, ampak ima še vedno lastno valuto - češko krono. To seveda prinaša prednosti in slabosti, a zdi se, da je vsaj v času evrske krize, ki se je začela leta 2009, to bila prednost za Češko pred Slovenijo.\n\nLeta 2009 je namreč Češka po Eurostatovih podatkih glede na BDP na prebivalca po kupni moči prvič prehitela Slovenijo. Nato nas je spet prehitela leta 2012 in to prednost obdržala do danes.",
    "Najava 24. prevajalske delavnice leposlovja": "PIRAN – Med 29. septembrom in 2. oktobrom 2022 bodo v organizaciji Javnega sklada RS za kulturne dejavnosti, revije Mentor in območne izpostave JSKD Piran v piranski Tartinijevi hiši potekale že 24. prevajalske delavnice leposlovja, ki se bodo letos osredotočale na vprašanja prostora in arhitekture. Izbrani datumi niso naključje, saj zadnji septembrski dan, torej 30. september, že lep čas velja za svetovni dan prevajalcev. Gre za praznik sv. Hieronima, ki je prve bralce oskrbel z enim od temeljnih prevodov – s prevodom Svetega Pisma v latinščino, z Vulgato.\n\n\"Prevajalnica JSKD že več kot 20 let poteka na Obali, kjer v več jezikovnih skupinah poteka natančno prebiranje leposlovja v angleškem, španskem, francoskem, nemškem in portugalskem jeziku, občasno še v slovaškem in italijanskem, predvsem mlajših avtorjev ali avtoric, ki v slovenskem literarnem prostoru še niso dobili svoje priložnosti. Prevajalci na delavnicah odkrivajo besedo za besedo, pomen enakovreden pomenu ter celoto postavljajo v mozaik slovenskega besedila. Prevod je tako skupek poznavanja tujega in slovenskega jezika, uravnoteženo iskanje kompromisov med izvirnikom in slovensko različico, subtilen dialog med prevajalci različnih predznanj, starostnih profilov ter krajevne razpršenosti, je navdušenje nad svetovno literaturo ter pokazatelj kulturne in zgodovinske razgledanosti udeležencev, ki v skupinah pod mentorstvom uveljavljenih prevajalcev razpirajo nove svetove za zahtevno slovensko bralsko občinstvo. Prevedena besedila so najprej objavljena v reviji Mentor, nekatera pa celo v knjižni obliki v zbirki Mentorjeva prevajalnica, ki izhaja v založništvu JSKD že več kot 15 let. Na ta način udeleženci dobijo pomembna in prva prevajalska priporočila.\" - Barbara Rigler, producentka za literarno dejavnost\n\nPrevajalske delavnice leposlovja z uradnim naslovom Trg kot arhitektura so namenjene mladim prevajalcem, dijakom 4. letnikov, študentom tujih jezikov in drugim, ki jih zanima literarno prevajanje. Pogoj za udeležbo je vsakokrat dobro poznavanje tako tujega kot slovenskega jezika in kajpak entuziazem. Prav entuziazem je tisti, ki se med 30 prijavljenimi še posebej čuti pri najstarejši udeleženki delavnic, ki šteje kar 71 let!\n\nMentorji 24. prevajalske delavnice leposlovja\n\nV žarišču Prevajalnic bodo pod perutjo dr. Mateje Seliškar Kenda francoščina, v učilnici dr. Mojce Medvešek portugalščina, pod mentorstvom Marjete Drobnič španščina, pod vodstvom dr. Irene Samide nemščina, z Juretom Potokarjem angleščina. Dve udeleženki se bosta prevajanja udeležili na daljavo, saj sta na študiju v tujini. Predstavitev mentorjev in delavnic.\n\nUrnik\n\nČetrtek, 29. september 2022\n\nTARTINIJEVA HIŠA, Tartinijev trg 7, 6330 Piran\n\n10:00–10:30 Prevajalnica JSKD 2022, registracija udeležencev\n\n10:30–12:00 Predstavitev mentorjev in vsebin ter knjižnih naslovov v zbirki Mentorjeva prevajalnica (založba JSKD)\n\n12:00-13:00 kratek sprehod po Piranu z vodstvom (Tartinijeva hiša)\n\n15:00–19:00 prevajanje: francoska, nemška, angleška, španska, portugalska delavnica\n\nPetek, 30. september 2022\n\nTARTINIJEVA HIŠA, Tartinijev trg 7, 6330 Piran\n\n8:00–8:45 jutranja vadba, ki promovira zdravje in obnovo telesa\n\n9:00–11.00 prevajanje po posameznih delavnicah (po dogovoru z mentorjem, mentorico)\n\n11:15–15:15 izlet v Strunjan: voden izlet po solinah, skupno kosilo, Parenzana\n\n15:30 – 18:30 prevajanje po posameznih delavnicah\n\nMEDIADOM PYRHANI, Kumarjeva ulica 3, 6330 Piran\n\n20:30–22:00 “Dama z magrebskim psičkom” (Mentorjeva prevajalnica, JSKD, 2022), pogovor s švicarsko pisateljico Dano Grigorcea. Sodelujejo: Nataša Bauman, Dominika Mencin, Tina Reščič, Mateja Softić, Tina Toličič. Mentorica prevoda: dr. Tina Štrancar\n\nSobota, 1. oktober 2022\n\nTARTINIJEVA HIŠA, Tartinijev trg 7, 6330 Piran\n\n8:00–8:45 jutranja vadba, ki promovira zdravje in obnovo telesa\n\n9:00–13:00 prevajanje po posameznih delavnicah (po dogovoru z mentorjem, mentorico)\n\n15:00–18:30 prevajanje po posameznih delavnicah\n\nMEDIADOM PYRHANI, Kumarjeva ulica 3, 6330 Piran\n\n20:30–21:30 “In povsod je bil sneg«, predstavitev dvojezične pesniške zbirke Tomaža Šalamuna v zbirki Mentorjeva prevajalnica (JSKD, 2021): Sodelujeta: Liu Zakrajšek, Jure Potokar\n\nNedelja, 2. oktober 2022\n\nTARTINIJEVA HIŠA, Tartinijev trg 7, 6330 Piran\n\n8:00–8:45 jutranja vadba, ki promovira zdravje in obnovo telesa\n\n9:00–11:15 zaključevanje prevajanja ter priprava besedil za predstavitev\n\n11:30–13:00 Besedila na trgu, predstavitve posameznih jezikovnih delavnicah in podelitev potrdil za sodelovanje ob zaključku\n\nPoleg celodnevnega prevajanja sodobnih leposlovnih besedil iz tujih v slovenski jezik pod mentorstvom uveljavljenih profesorjev in prevajalcev, nudijo organizatorji vsem letošnjim udeležencem posebno izkušnjo skupinskega prevajanja, objavo v literarni reviji Mentor (Mentor 1/februar 2023), zanimive literarne večere, razgibavanje med napornim sedenjem ter letos še presenečenje v obliki izleta po strunjanskih solinah in sprehoda po Parenzani iz Strunjana v Portorož.\n\nDva nova prevoda Mentorjevih Prevajalnic\n\nPomemben aspekt Mentorjevih Prevajalnic so, kajpak, tudi objave prevodov v istoimenski zbirki, v okviru katere (bo)sta letos izdani dve knjigi, in sicer prevod drame Snežni vrh slovaške avtorice Jane Bodnárove in prevod novele Dama z magrebskim psičkom švicarske pisateljice Dane Grigorcea. Snežni vrh je nagrajena drama, ki izvirno in dinamično premišljuje o poslanstvu umetnosti; ta je lahko hoja k pravemu jazu ali pa začasna in učinkovita samopozaba. Idejno bogata knjiga, katere prevod nastaja pod mentorstvom Andreja Pleterskega, bo predstavljena konec tega leta na več branjih v Ljubljani in drugod po Sloveniji, slovaška dramatičarka je bila letos maja tudi gostja rezidence JSKD v Ljubljani.\n\nPrevod novele Dama z magrebskim psičkom nemško pišoče švicarske pisateljice romunskega porekla Dane Grigorcea pa je na drugi strani izkupiček lanskoletne nemške prevajalnice. Prevod je nastajal pod mentorstvom dr. Tine Štrancar s prevajalkami Natašo Bauman, Dominiko Mencin, Tino Reščič, Matejo Softić in Tino Toličič, sofinanciralo pa ga je Veleposlaništvo Švice v Ljubljani ter Zavod Iskriva iz Reteč. Avtorica, ki je za svoj najnovejši roman Ki ne umrejo prejela švicarsko nagrado za književnost, bo v slovenščino sveže prevedeno novelo sicer predstavila na več gostovanjih po Sloveniji, prvi teden v oktobru bo gostovala na rezidenci JSKD v Ljubljani.\n\nGostovanja Dane Grigorcea v Sloveniji\n\nPREVAJALNICA JSKD 2022, literarni večer s švicarsko pisateljico Dano Grigorcea in predstavitev prevedene novele\n\nPiran, Mediadom Piran, Kumarjeva ulica 3\n\npetek, 30. septembra 2022, 20.30\n\nSodelujejo: Nataša Bauman, Dominika Mencin, Tina Reščič, Mateja Softić, Tina Toličič\n\nŠVICARSKA KNJIŽEVNOST: DANA GRIGORCEA\n\nMaribor, Univerzitetna knjižnica Maribor/Švicarski kotiček, Gospejna ulica 10\n\ntorek, 4. oktobra 2022, 16.00\n\nModeratorka: prof. dr. Vesna Kondrič Horvat\n\nTEDEN JEZIKOV, pogovor dijakov in intervju s švicarsko pisateljico na Gimnaziji/Srednji šolo Maribor\n\nMaribor, Srednja ekonomska šola in gimnazija Maribor, Trg Borisa Kidriča 3\n\ntorek, 4. oktobra 2022, 11.30\n\nModeratorka: mag. prof Nataša Bauman\n\nSodelujejo: dijaki SEŠG in zunanji povabljeni\n\nFESTIVAL MLADE LITERATURE URŠKA 2022, predfestivalsko dogajanje\n\nURŠKA PRED URŠKO, pogovor s švicarsko pisateljico Dano Grigorcea\n\nSlovenj Gradec, Knjižnica Ksaverja Meška\n\nčetrtek, 6. oktobra 2022, 12.00\n\nModeratorka: Mateja Softić\n\nSodelujejo: dijaki 3. in 4. letnika Gimnazije Slovenj Gradec pod mentorstvom prof. Janka Uršnika in prof. Jelke Samec\n\nDAMA Z MAGREBSKIM PSIČKOM, predstavitev prevoda in avtorice\n\nLjubljana, Center za poezijo Tomaža Šalamuna, Cankarjeva 5\n\nčetrtek, 6. oktobra 2022, 19.00\n\nSodelujejo: Veleposlaništvo Švice v RS\n\nVeč informacij\n\nFoto: Matej Maček",
    "Slovenija je bila nekoč na Evroviziji v središču pozornosti": "",
    "Kmetje zaradi suše praznijo hleve": "899 ogledov\n\nKmetje zaradi suše praznijo hleve\n\nZnano je, da se kmetje soočajo z eno največjih kriz do sedaj. Da razmere v govedoreji pri nas niso obetajoče, nam je že dolgo znano. Trenutno so odkupne cene od 4,20 do 4,40 evra za kilogram mesa za kakovostne živali, kar je še vedno podobno kot pred meseci, ko se je začelo takoimenovano krizno obdobje »norih« rasti vhodnih stroškov. Kot so dejali, da odkupne cene podobne kot tedaj, rast stroškov pa se še ni ustavila. In še nekaj; dolgotrajna suša je povzročila pomanjkanje krme na kmetijah in številni se odločajo, ali kupiti kot zlato drago krmo od kmetov, ki ne redijo živine ali pa zmanjšati stalež živali v hlevu. Kar posledično povečuje ponudbo živali in nižje odkupne cene mesa govedi. To bo vsekakor žalostno leto za rejce govedi. V nekaterih regijah so imeli le en pravi odkos travinja, nato pa je suša zdesetkala tako pridelek travne kot tudi koruzne silaže. Vsekakor krme ne bodo imeli dovolj do prihodnje pomladi in tudi zato so nekateri že načrtno zmanjšali stalež, češ da z nakupom voluminozne krme in koruzne silaže »pridelajo« velik minus. Kako tudi ne, ko je letošnja prodajna cena koruze na njivi podivjala do zavidljivih 3000 EUR za hektar. In s tem, da jo mora kupec sam požeti in odpeljati. Cene po Evropi V Evropi se razmerje med ponudbo in povpraševanjem razlikuje od države do države. Nemčija in Avstrija količine ob vse večjem povpraševanju komaj še zadoščajo za pokritje potreb klavnic. V Nemčiji cene govedi zaradi pomanjkanja ponudbe še vedno nekoliko rastejo. Tako da klavnice plačujejo tudi do 5,10 EUR za kilogram mesa. V številnih državah se cena giblje od okrog 4,40 do 5,00 evra za kilogram mesa. Po odkupni ceni se nahajamo na predzadnjem mestu med vsemi državami Evropske unije. Za nami je le Slovaška. V Sloveniji je kot običajno precej nejasnosti pri odkupni ceni govejega mesa. Agencija RS za kmetijske trge objavlja, da rejci dobijo v povprečju okrog 4,15 evra za kilogram mesa. Odkupovalci za domači trg odkupujejo govedo po nekoliko nižji ceni kot pa za živali, ki gredo v izvoz. Ti iščejo predvsem dobro rejeno govedo mesnih pasem, na italijanski trg se proda tudi precej krav, ki imajo najmanj 350 kg mesa. Plačane so več kot štiri evre za kilogram mesa. Krave z okoli 300 kg mesa in nekoliko manj pa so plačane okrog 3,75 EUR za kilogram mesa. Najboljši biki so plačani tudi do 4,50 EUR za kilogram. Slabše ocenjene živali pa tudi precej manj. Avstrija spodbuja prirejo domačih živali Znano nam je, da Avstrija spodbuja domačo rejo v Avstriji. Še posebej z visoko premijo, ki je v kriznih časih celo do 50 centov za kilogram. Poleg tega pa poleg države domačega rejca podpira tudi klavnica in trgovina, ki bo najprej ponudila kupcem domače meso, šele potem pa bo uvažala v primeru manjka. Sicer pa je povpraševanje bo mlademu biku zelo veliko, ponudbe pa bistveno manj kot lani v tem času. Se že kažejo posledice nizke odkupne cene v lanskem letu, ko so številni rejci prenehali s prirejo. Za primerjavo: odkupna cena v Avstriji znaša 4,49 do 4,56 evra za U in R (2/3) tržni razred za kilogram mesa in se je v zadnjem tednu podražila za pet centov. Rejci lahko prejmejo še premijo za višjo kakovost v višini 25 centov za meso mladega pitanega goveda starosti pod 18 mesecev in 18 centov za meso bikov pod 20 meseci starosti. (Preglednica 1). Nemčija: primanjkuje bikov in telic V Nemčiji so odkupne cene mesa mladega pitanega goveda od 5,00 do 5,10 evra za kilogram mesa in 4,45 do 4,65 evra za kilogram mesa krav. Telice so plačane od 4,15 do 4,58 evra za kilogram mesa. Ponudba krav je velika, 10 odstotkov nad lanskim povprečjem in zato se že nekaj časa znižujejo. In sicer vsak teden za deset centov za kilogram mesa. Ta hiter padec cen krav (-40 centov v štirih tednih) v Nemčiji vzbuja vse več vprašanj kako naprej, saj je kaj podobnega mogoče opaziti le na Nizozemskem (-30 centov v štirih tednih), sicer pa so odkupne cene krav po EU relativno stabilne. Če pa primerjamo z lanskim letom ob tem času, so se odkupne cene v vseh kategorijah v povprečju dvignile za kar 1,2 evra, ne glede ali se prodaja mlado pitano govedo, krave ali telice. Zakaj tako. Ker ni nikakršnega dogovora med prodajalci in kupci govejih živali. Nemški kmetje so zaradi sušnih let, nizkih odkupnih cen govedi, primorani prazniti hleve, volje po ponovni naselitvi telet ni bilo. Saj se ni splačalo, saj je bilo meso mladega pitanega goveda, krav, telic, zaradi presežkov, plačano izredno slabo, daleč pod dolgoletnim povprečjem. Zaradi tega se je marsikateri rejec odločil, da preneha s pitanjem goveje živine. Posledično danes na trgu zelo primanjkuje goveda za zakol in klavničarji so si čez noč postali konkurentje za živino, ki se prodaja na trgu. Kljub visokim odkupnim cenam živine, pa številni kmetje zapirajo hleve.\n\n862 ogledov\n\nProtest na Nizozemskem: Policija zasegla 4 traktorje\n\nNi še konec s protesti na Nizozemskem. Predvsem zaradi dejstva, da jim vlada očita, da so odgovorni za problem vnosa dušika. Z vladnimi ukrepi naj bi v naravnih območjih emisije zmanjšali za več kot 70 %. Po vladnih ocenah bo to povzročilo konec okoli 30 % živinorejskih farm. Po besedah ​​Barta Kempa iz akcijske skupine Agractie so kmetje »na miren način želeli ozaveščati o svojem položaju«. Bile so posamezne manjše skupine iz različnih regij. \"O centralni organizaciji ne more biti govora,\" je pojasnil Kemp. Predvsem nizozemski živinorejci so močno kritični do vladne politike glede dušika. V naslednjih nekaj letih naj bi znatno zmanjšali izpuste amoniaka, dokler ne bo od leta 2026 tudi zanje veljala »omejitev 170 N«. To je količina, ki je dovoljena v Sloveniji. Politiki želijo podrobne ciljne vrednosti predstaviti oktobra. Nizozemski pravosodni minister Dilan Yesilgöz je jasno povedal, da bo policija preprečila kmetom, da bi s traktorji poskušali vstopiti v središče Haaga. \"Demonstracije so dovoljene, vendar ne z velikimi vozili,\" je dejal minister. Tudi zato so zasegli štiri traktorje, s katerimi so kmetje skušali priti v samo središče mest. Zakaj protesti Na Nizozemskem je parlament glasoval o vladnem predlogu za znižanje izpustov toplogrednih plinov, ki bo med drugim mnoge kmete verjetno prisilil, da zmanjšajo stalež živine ali pa opustijo kmetovanje. Ministri to imenujejo kot neizogibni prehod na čistejše kmetovanje. Postopek teče že vse od leta 2019, toda v junija letos je ministrica Christianne van der Wal, vznemirila kmete s predstavitvijo kontroverznega načrta v 10 korakih, ki je začrtal en ključni cilj: tri regije – dolina Gelderse, Severni Brabant in Limburg – morajo do leta 2030 zmanjšati emisije dušika za več kot 50 odstotkov.\n\n2579 ogledov\n\nŠvica: volk pognal čredo v prepad\n\nV švicarskem kantonu Wallis blizu Berna je 24 letnega kmeta Bjorna Kreuzerja čakalo neprijetno presenečenje. V grapi je več kot pol črede našel poginule. Od 27 krav je 15 zgrmelo več kot 150 metrov globoko v prepad. Zdaj naj bi poskušali razjasniti vzrok nesreče. Kaj se je zgodilo? Je bil za nesrečo kriv volk, ki je pognal živali v prepad. Temu pritrjuje lastnik živali kot tudi ostali kmetje. Volkovi namreč v regiji niso redki. Letos je v napadih volkov v sosednjih Alpah poginilo 17 ovac. Tudi v drugih kantonih švicarski kmetje vidijo svoje črede ogrožene zaradi volkov. V Vaudu je bil zato pred kratkim izdan odvzem štirih mladih volkov iz narave. Odgovorni lovski čuvaj omenja tudi druge možnosti padca živali: »Za panično reakcijo živali je lahko kriva tudi nevihta, pes ali kaj drugega. Navsezadnje pa tega ni mogoče razjasniti.« Odvoz kadavrov so opravili s helikopterjem.\n\n912 ogledov\n\nPirova zmaga nemškega kmeta proti okoljskim organizacijam\n\nOrganizacija za zaščito živali PETA je takrat podala kazensko ovadbo zoper kmeta. Reveža so obtoževali, da so zaradi pomanjkanja požarne varnosti v požaru v mukah poginila štiri teleta. In epilog: Državno tožilstvo v Traunsteinu očitno vidi obtožbo PETA kot neupravičeno. Zadeva ni bila nadalje obravnavana in je bila umaknjena, aktiviste za pravice živali je zavrnilo sodstvo. Sicer je to zmaga kmeta, ki ne bo obsojen, a zmaga je pirova, v požaru je utrpel ogromno škodo. Kaj se je takrat zgodilo Združenje bavarskih kmetov je javno pozvalo organizacijo PETA, naj namesto da pridobivajo promocijo s kazensko ovadbo, raje zbirajo prispevke za nesrečnega kmeta. Dodajajo, da je bil hlev zgrajen v skladu z dovoljenjem. Obtožba PETA je torej »že od začetka neutemeljena« in obsojena na propad. Bo pa zagotovo pustila psihične posledice na kmetu, saj si niti v sanjah ni predstavljal, da bodo njegovo nesrečo izkoriščali za svojo promocijo. Le kako zloben mora biti človek. V organizaciji PETA poudarjajo, da želijo le opozoriti na družbeni problem. Po njihovem mnenju protipožarne zaščite v manjših hlevih \"tako rekoč ni\". Politiki se morajo lotiti tega vprašanja – in tudi pomagati kmetijam pri težavah s financiranjem. »V hlevih mora veljati visok standard požarne varnosti,« je njihova zahteva. Vse ostalo v primeru požara je »umor iz malomarnosti.« Obtožbe PETA jezijo tudi župana Obinga Josefa Huberja. Na vprašanje o napovedi kazenske ovadbe pravi jezno: »Tako se ne ravna z ljudmi, ki so preživeli takšno nesrečo.« Ni pomembno, ali bo kazenska ovadba vložena ali ne: organizacija PETA je že uspela. Njihovo sporočilo za javnost in napovedani ovadba sta pritegnila veliko pozornosti borcev za pravice živali. Organizacija bavarskih kmetov to kritizira: »Predvidevamo, da organizacija PETA za zbiranje donacij uporablja predvsem vprašanje dobrega počutja živali. Verjetno se te donacije ne uporabljajo za neposredne namene dobrega počutja živali, temveč za nagrajevanje visokega življenjskega standarda ljudi, ki so v organizaciji PETA na vodilnih mestih.”\n\n7151 ogledov\n\nS traktorjem namerno povozil osem divjih prašičev\n\nV ponedeljek naj bi voznik traktorja na koruznem polju v bližini mesta Hagenow (okraj Ludwigslust-Parchim) blizu Hamburga v Nemčiji namerno povozil osem divjih prašičev. Tako pravijo priče. Po podatkih polje upravlja kmetijsko združenje Toddin blizu Steegna. Ta je za spravilo koruze zaposlil izvajalca. Divje prašiče naj bi s svojim traktorjem lovil 22-letni voznik iz Schleswig-Holsteina. Storjeno dejanje so že sporočili predsedniku upravnega odbora kmetijskega združenja Leonie Thoms. Po poročanju NDR je bil Thoms osupel, da se kaj takega lahko zgodi. Zoper mladeniča želi vložiti tudi ovadbo. Pristojni lovec za to območje je to že storil. Osem poginulih prašičev je tehtalo od 30 do 50 kg. Policisti preiskujejo morebitno kršitev zakona o zaščiti živali in sum krivolova. Vendar je preiskava šele na začetku. Zdaj naj bi zaslišali še druge priče in zaslišali obtoženega traktorista.\n\n2719 ogledov\n\nVse o novem Fendt 700 Vario\n\nŠestvaljni AGCO Power motor ima prostornino 7,5 litra. Prvič je 700 Vario na voljo s hitrostjo do 60 km/h. Traktor je okreten kot serija 500, kljub temu da je veliko večji. Od prihoda na trg leta 1998 je Fendt 700 Vario prejel številne nagrade in je od takrat najbolje prodajana Fendtova serija. Kupci po vsem svetu se zanašajo na te traktorje – ne glede na to, ali se uporabljajo za poljedelstvo, travinje, za komunalo ali v kombinaciji s sprednjim nakladalnikom. Motor Nova serija s petimi modeli (Fendt 720 Vario, 722 Vario, 724 Vario, 726 Vario in Fendt 728 Vario) v svoji sedmi generaciji obsega razpon moči od 203 do 283 KM (147 - 206 kW) (po ECE R120). Zasnova dodatne moči Fendt DynamicPerformance (DP) omogoča do 20 KM dodatne moči pri modelu Fendt 728 Vario prek krmilnega sistema, ki je odvisen od zahteve, takrat, ko je to potrebno. Naknadna obdelava izpušnih plinov poteka prek dizelskega oksidacijskega katalizatorja (DOC), filtra za trde delce (DPF) in s selektivno katalitično redukcijo (SCR) brez recirkulacije izpušnih plinov. Izpolnjuje zahtevane standarde emisij izpušnih plinov stopnje V. Menjalnik Fendt že več kot četrt stoletja let razvija in vgrajuje brezstopenjske menjalnike v svoje traktorje. V seriji 700 Vario je sedaj po novem vgrajena inovativna zasnova brezstopenjskega menjalnika VarioDrive, ki ima neposredno povezavo in istočasen prenos vrtilne frekvence na prednjo in zadnjo pogonsko os, ki sta tako neodvisno gnani. Menjalnik tako samodejno razporeja pogonsko moč med prednjo in zadnjo osjo ter neodvisno od voznika skrbi za vklop in izklop prednjega pogona pri vozni hitrosti, višji od 25 km/h. Konstrukcijsko je menjalnik sestavljen iz ene hidravlične črpalke, dveh hidromotorjev, ki ločeno skrbita za pogon prednje in zadnje osi, sklopke za vklop/izklop prednjega pogona in inteligentne sklopke za prenos vrtilnega momenta med prednjim in zadnjim pogonom. Sistem je zasnovan tako, da hidravlična črpalka istočasno dovaja hidravlično olje obema hidromotorjema prek dela v obliki črke T, ki je nameščen med njima na podlagi principa prostega toka. Tako se le-ta preusmeri tja, kjer je večja potreba oz. poraba. Hidromotor prednjega pogona se samodejno izklopi pri vozni hitrosti, višji od 25 km/h. Pri višjih hitrostih se izklopi tudi hidromotor zadnjega pogona, ki ga tako v celoti nadomesti mehanski zobniški prenos. Če poenostavimo, odličen oprijem pomeni to, da imamo vlečno moč vedno tam, kjer jo potrebujemo. Tako se vrtilni moment pri menjalniku VarioDrive inteligentno porazdeli med prednjo in zadnjo pogonsko osjo. Sistem prednje preme s posamičnim vpetjem in vzmetenjem prednjih koles, ki je sicer dobro poznan in preizkušen iz večjih serij, je bil prilagojen in dodatno ojačan za prenos večjih obremenitev. Zahvaljujoč velikemu hodu vzmetenja je vožnja navkljub sorazmerno visoki vozni hitrosti (do 60 km/h) udobna. Inovativni koncept Fendt iD pri nizkih hitrostih že poznamo pri večjih traktorjih. Vse komponente, kot so motor, menjalnik, hidravlika in hladilni sistem, so bile zasnovane po tako imenovanem principu \"visok navor - nizka vrtilna frekvenca motorja\". Na ta način doseže Fendt 700 Vario visok navor tudi pri nizkih vrtljajih motorja in prihrani gorivo. Nazivna vrtilna frekvenca motorja je samo 1.700 vrt/min. V glavnem delovnem območju je hitrost mirnih 1.400 do 1.700 vrt/min. Nova Fendt 726 in 728 Vario dosežeta najvišjo hitrost do 60 km/h pri samo 1.450 vrt./min. Pri 50 km/h je število vrtljajev motorja 1.200 vrt/min, pri 40 km/h le še 950 vrt/min. Največji navor 1.450 Nm pri vrhunskem modelu Fendt 728 Vario je dosežen pri samo 1.300 vrtljajih na minuto in zagotavlja visoko vlečno moč in moč pospeševanja z minimalno specifično porabo goriva. Z razmerjem med močjo in težo le 30,5 kg na KM in kompaktnimi zunanjimi merami je Fendt 728 Vario posebej okreten z majhnim pritiskom na tla. Skupna masa vozila do 15 t omogoča uporabo kot težki vlečni traktor. Ekskluzivni koncept prezračevanja in hlajenja s koncentričnim zračnim sistemom (CAS) je znan iz Fendta 1000 Vario in je bil dosledno zasnovan za nizke vrtilne frekvence motorja, kompaktno konstrukcijo in učinkovito porabo goriva. Poganja ga lasten hidravlični sistem in je tako ločen od hitrosti motorja. Sistem je fleksibilno krmiljen glede na potrebe ter deluje tiho in učinkovito. Kompakten hladilni paket omogoča edinstveno upravljanje in to združuje s posebno učinkovitostjo. Inovativna tehnologija potisnega visokozmogljivega ventilatorja stisne hladnejši zrak v hladilni paket. Zato je mogoče zmanjšati hitrost ventilatorja in porabiti do 40 odstotkov manj pogonske moči v primerjavi z običajnimi ventilatorji in hladilnimi sistemi. Novi Fendt 700 Vario je mogoče naročati od avgusta naprej. Dobava prvih traktorjev se bo začela v prvi polovici leta 2023. VarioGrip Serija 700 je serijsko opremljena s pnevmatikami s premerom 2,05 m (42\" platišča), ki povečajo naležno površino pnevmatik in izboljšajo vlečno silo traktorja (za različna poljedelska opravila je možno namestiti tudi 60\" platišča. V kombinaciji z inovativnim načinom uravnavanja delovnega tlaka v pnevmatikah VarioGrip voznik lahko samo s pritiskom na tipko v delovnem terminalu traktorja v trenutku prilagodi tlak glede na potrebe v območju od 0,6 do 2,5 bar. Posledično ima tako traktor najboljši oprijem, kar se kaže v izboljšani vlečni sili, varovanju tal pred zbijanjem in prihranku pogonske energije. Na podlagi raziskav in primerjalnih meritev lahko uporabnik traktorja Fendt z vgrajenim sistemom VarioGrip izboljša vlečno silo traktorja za do 10 %, poveča površinsko storilnost za do 8 % ob istočasnem zmanjšanju potrebe po pogonski energiji za do 8 % , kar v 10.000 delovnih urah lahko pomeni več kot 50.000 evrov prihranka. Prenovljen je tudi sistem dokumentiranja VarioDoc Pro, ki v kombinaciji z VariableRateControl (VRC) sistemom na podlagi kart pridelka omogoča tlom in rastlinam prilagojeno porabo semena, gnojil in zaščitnih sredstev. V serijsko opremi traktorja je vključen TMS automatic sistem, ki neodvisno od vozne hitrosti uravnava vrtilno frekvenco motorja in nastavitve menjalnika tako, da traktor vedno deluje v optimalnem območju, v katerem istočasno tudi varčuje z gorivom. Nov je tudi sistem za avtomatsko aktiviranje ročne zavore, ki se aktivira vedno, ko ugasnete motor oziroma zapustite voznikov sedež. Ravno tako se le-ta vklopi pri ustavljanju v hribu, tako da traktor stoji varno na mestu. Dodatno je bil dodan tudi tako imenovani asistent zaviranja, ki skrbi za to, da se pri pojemku, večjem od 1 m/s2, avtomatsko vklopijo zavorne luči, ki opozorijo zadaj vozeče voznike, še preden se začne aktivno zaviranje. Za izboljšano stabilnost traktorja na cesti pri vozni hitrosti nad 20 km/h skrbi dobro znani FSC sistem za aktivno uravnavanje stabilnosti traktorja pri vožnji v ovinek. Za obračanje na koncu njiv je na voljo VarioActiv sistem za hitro obračanje volana, ki omogoča vozniku, da z enim obratom volanskega obroča v celoti obrne prednja kolesa. FendtOne Delovno mesto voznika FendtONE omogoča centralizacijo vseh komand na desnem naslonjalu za roko, kjer se nahajajo komandna stikala, multifunkcijske ročice, vrtljivo pritisno stikalo. FendtONE delovno mesto voznika ima možnost prikazovanja na treh zaslonih (digitalna armaturna plošča, 12-palčni terminal na naslonu za roke, dodatni terminal, ki ga je mogoče umakniti v streho). Funkcije krmilne enote se lahko prikažejo hkrati na treh zaslonih. Gumbom pa lahko prosto dodelimo njihove funkcije. Funkcionalne skupine imajo tudi barvno zasnovo označevanja kar zagotavlja boljši pregled. FendtOne omogoča več prostora za prikaz, prilagodljivost stikal, enostavnost uporabe itd. Nova VisioPlus kabina omogoča odličen pregled nad delom, panoramsko sprednje okno je dodatna prednost za zagotovitev preglednosti, saj je brez prednjega prečnega stebra podaljšana v streho. Vidni kot se zato izboljša in s 77 stopinjami imate prost pogled navzgor–tudi pri povsem dvignjenem sprednjem nakladalniku. Preizkušena kabina Fendt VisioPlus je bila ponovno optimizirana glede varnosti in udobja. Prvič je mogoče filtracijo zraka v kabini opcijsko tovarniško spremeniti v zaščito kategorije 4 v skladu s standardom EU EN15695. Zaščitni sistem kategorije 4 ščiti voznika pred prahom, tekočimi sredstvi za zaščito rastlin in njihovimi hlapi. To pomeni, da Fendt 700 Vario izpolnjuje vse zahteve za zaščito rastlin. V osnovni postavitvi izpolnjuje vse standarde zaščitne kabine kategorije 2. Filtrirni sistem bo na voljo konec leta 2023. Uporabnik lahko izbira med več vrstami klimatiziranih sedežev z aktivnim vzmetenjem za voznika in različnimi izvedbami sovoznikovih sedežev. Samodejno vodenje Upravljanje traktorja Fendt 1050 je lahko v povezavi s sistemi za vodenje po parceli popolnoma avtomatizirano (GPS sistemi). Voznik dejansko skrbi samo za nadzor nad delovanjem vseh sistemov in prilagajanje finih nastavitev. S sistemi za vodenje po parceli, dokumentiranje, kartiranje, prenos podatkov ... se zmanjšuje količino administrativnega dela uporabnika, saj je velik del prenosa podatkov avtomatiziran. Istočasno pa pridobljene podatke lahko uporablja pri nadaljnjih delovnih operacijah, kot so gnojenje, škropljenje ... Prenovljena izvedba sistema za vodenje VarioGuide ponuja uporabniku možnost izbire sprejemnika signala - NovAtel(r) ali Trimble(r), ki z nadgradnjami omogočata sprejem raznovrstnih signalov (EGNOS/WAAS, RangePoint(tm), RTX(tm), CenterPoint RTX(tm), NTRIP ...) Sedaj je možno v kombinaciji z ISOBUS priključki in s sistemom uravnavanja delnih širin (Section Control) neposredno v delovnem terminalu traktorja Fendt 1000 aktivno upravljati z delnimi širinami pri setvi, gnojenju in škropljenju ter tako preprečiti nepotrebno prekrivanje in posledično zmanjšati stroške. V kombinaciji z asistenčnim paketom SectionControl Assistant se prilagaja in določa natančna točka vklopa in izklopa posameznih delnih širin. Tudi med delovanjem pod polno obremenitvijo v kabini vladajo prijetne temperature zahvaljujoč izboljšanemu delovanju klimatske naprave. Poleg tega lahko pijače in hrano zdaj hranite tako ohlajene (0-16 °C) kot pogrete (45-65 °C) v hladni in topli škatli.",
    "Vaterpolisti Calcita Stele, Žurbi in Cerar danes na EP najprej z Madžari": "Po šestnajstih letih bodo slovenski vaterpolisti spet udeleženci evropskega prvenstva. Zanje bo to četrto evropsko prvenstvo, v Splitu pa jih v skupini D v ponedeljek čaka prva tekma proti aktualni evropski prvakinji, Madžarski (14.00), v sredo se bodo pomerili z Izraelom (9.00) in v petek še s Srbijo (12.00).\n\nDanes se za slovensko člansko vaterpolsko reprezentanco po šestnajstih letih začenja evropsko prvenstvo. V Split so odpotovali tudi trije člani kamniškega Calcit Waterpola, Martin Stele, Gašper Žurbi in Aleksander Cerar. V skupini D jih danes čaka prva tekma proti aktualni evropski prvakinji, Madžarski (14.00), v sredo se bodo pomerili z Izraelom (9.00) in v petek še s Srbijo (12.00). Ljubitelji vaterpola si bodo vse omenjene tekme lahko ogledali tudi na drugem programu RTV Slovenija.\n\nSlovenska članska reprezentanca se je za vstopnico potegovala na domačem kvalifikacijskem turnirju v Kranju. Najprej je gladko premagala Belgijo s 15:10. S podobno razliko 11:5 je bila boljša tudi od Švice. Sledila je tekma proti Nemčiji, ki so jo fantje izgubili s 5:20 in favorizirani Franciji, ki je tik pred kvalifikacijami premagala aktualne svetovne prvake Špance. Francija je bila boljša s 26:11. Slovenska reprezentanca se takrat ni uvrstila na EP, vendar sta se zaradi ukrajinske krize in posledično zaradi odpovedi Rusije in Belorusije sprostili dve dodatni mesti. Slovenija je tako dobila priložnost, da po šestnajstih letih ponovno zaigra na velikem tekmovanju.\n\nV kvalifikacijah kamniški vaterpolisti niso sodelovali. Selektor Štromajer je takrat iz širšega seznama petindvajseterice črtal tri igralce takrat aktualnih državnih prvakov, Žurbija, Steleta in Briškija, Cerar je bil v rezervi. To možnost so zdaj dobili trije, Briški se je sodelovanju odpovedal.\n\nAleksander Cerar\n\nNajmlajši od kamniške trojke je Aleksander Cerar, ki član tudi mladinske izbrane vrste. Na Slovaškem se je z reprezentanco v kvalifikacijah potegoval za nastop na EP, vendar se ni izšlo. Aleksander igra na mestu branilca. Danes ga čaka izredno težka naloga proti fizično izredno močni reprezentanci Madžarske.\n\nMartin Stele\n\nKapetan Calcita nedvomno sodi med tri najboljše igralce v Sloveniji. V začetku sezone je imel zaradi koronavirusa veliko pomanjkanje treninga. Odlični igralec je kljub temu v vodi ponovno dokazal, da sodi med najboljše igralce vaterpola v Sloveniji. Selektor mu je zaupal desno igralno stran.\n\nGašper Žurbi\n\nPrvi vratar Calcita je imel v pretekli sezoni operacijo kolena. V vratih ga je zamenjal odlični Jeran. Gašper je po operaciji dobro okreval, med vratnicami zopet blesti. Skupaj z Juretom Betom bosta vratarski tandem. Še posebej bo velika čast braniti proti madžarskim in srbskim strelcem, ki sodijo v sam svetovni vrh. Seveda bo odločilna tekma v skupini D proti Izraelu.\n\nTekme v skupini D (prenos na drugem programu RTV Slovenija)\n\nMADŽARSKA – SLOVENIJA\n\n29. avgust 2022 ob 14. uri\n\nSLOVENIJA – IZRAEL\n\n31. avgust 2022 9. uri\n\nSRBIJA : SLOVENIJA\n\n2. september 2022 12. uri\n\nSeznam reprezentance za EP v Splitu:\n\nVratarja: Jure Beton (AVK Triglav Kranj), Gašper Žurbi (Calcit Waterpolo).\n\nLeva stran: Martin Puš (VK Ljubljana Slovan), Martin Stele (Calcit Waterpolo), Jan Justin, Jaša Lah (oba AVK Triglav Kranj).\n\nDesna stran: Matej Nastran (VD Grafist Koper), Benjamin Popović, Aleksander Paunović (oba AVK Triglav Kranj), Vukašin Stefanović (VK Ljubljana Slovan).\n\nBranilca: Aleksander Cerar (Calcit Waterpolo), Marko Blažić (VK Primorje EB, Hrvaška).\n\nCentri: Jaša Kadivec, Matic Rahne, Aljaž Troppan (vsi AVK Triglav Kranj).\n\nSelektor: Krištof Štromajer, pomočnika selektorja: Jaka Mikoletič in Nikola Hajdin, vodja ekipe: Tadej Peranovič.\n\nSkupine na EP\n\nSkupina A: Gruzija, Italija, Črna gora, Slovaška.\n\nSkupina B: Hrvaška, Francija, Grčija, Malta.\n\nSkupina C: Španija, Nemčija, Nizozemska, Romunija.\n\nSkupina D: Madžarska, Izrael, Slovenija, Srbija.\n\nAleksander Sokler",
    "Nemški kancler napovedal boj proti suverenosti nacionalnih držav. Bo Tanja Fajon prodala Slovenijo bruseljskim elitam?": "",
    "SŽ Olimpija v hokejski ligi prvakov ostaja brez uspeha, toda vtis je dober": "Hokejisti SŽ Olimpije so v četrtem krogu lige prvakov v Ljubljani izgubili proti nemškemu Grizzlys Wolfsburgu z 0:4 (0:1, 0:2, 0:1).\n\nSŽ Olimpija - Wolfsburg 0:4 (0:1, 0:2, 0:1)\n\n* Dvorana Tivoli, gledalcev 1000, sodniki: Piragić, Smetana, Pardatscher (vsi Avstrija), Konc (Slovaška).\n\n* Strelci: 0:1 Beaudin (Rakhshani, 17.), 0:2 Reichel (Pfhohl, Klos, 37.), 0:3 Dumont (Beaudin, Zajac, 39.), 0:4 Archibald (Morley, Schinko, 53.).\n\n* Kazenske minute: SŽ Olimpija 2, Grizzlys Wolfsburg 6.\n\n\n\nSlovenski prvaki tudi po četrti tekmi lige prvakov ostajajo brez točke. Proti nemški ekipi so bili večji del tekme povsem enakovredni tekmeci, tekmecem grozili, ob koncu druge tretjine pa jim je za trenutek pošla zbranost. Kakovostni Nemci, ki imajo v svojih vrstah šest nekdanjih igralcev iz severnoameriške profesionalne hokejske lige NHL, so takrat po vodstvu z 1:0 iz prve tretjine izkoristili dve napaki ljubljanske obrambe in rešili vprašanje zmagovalca. Zadnja tretjina je bila tako bolj ali manj formalnost, tudi v njej so zeleno-beli zapravljali priložnosti, edini gol pa dosegli gosti.\n\n\n\nWolfsburg je na prvi tekmi pred tednom na domačem ledu Olimpijo povsem nadigral (7:2), tokrat pa so Ljubljančani pustili precej boljši vtis. V prvi tretjini bi lahko prišli v vodstvo, saj je bil v deveti minuti Marc-Oliver Vallerand povsem sam pred gostujočim vratarjem, lahko bi ga vprašal, v kateri del gola želi ploščico, vendar je streljal mimo gola.\n\n\n\n\n\nGostitelji v tem delu niso izkoristili niti številčne premoči na ledu, za kar je sledila kazen. Gosti so izkoristili svojo edino pravo priložnost v prvi tretjini, potem ko so si ob ogradi priborili plošček, jih je z natančnim strelom, ki se je v mrežo odbil od vratnice, v vodstvo popeljal Jean-Cristophe Beaudin, nekdanji igralec ekipe Ottawa Senators.\n\n\n\nNa začetku druge tretjine so domači še bolj pritisnili. V določenih obdobjih tekmeci niso mogli iz obrambne tretjine, toda plošček ni želel v mrežo, povsem drugače pa je bilo na drugi strani, Wolfsburg je spretno izkoristil vsako napako Ljubljančanov. Po protinapadu je prišel v vodstvo z 2:0, nato pa ga še povišal.\n\n\n\nZadnji del se je začel s \"power playem\" Ljubljančanov, po katerem se rezultat ni spremenil, tako da je bilo bolj ali manj jasno, da tekmecev ne morejo dohiteti. Poskušali so doseči vsaj častni gol, zato imeli kar nekaj priložnosti, ki pa jih niso izkoristili. So pa zato še eno Nemci, ki so se tako brez pretiranega naprezanja veselili zmage s 4:0. Za najboljšega igralca v njihovih vrstah so izbrali vratarja Justina Poggeja, pri Olimpiji pa branilca Nejca Stojana.\n\n\n\nOlimpija bo naslednjo tekmo lige prvakov igrala 5. oktobra, ko bo v Ljubljani gostila švicarski Zug, trenutno vodilno ekipo skupine.",
    "Pri vstopu na tuje trge pomagajo tudi slovenski poslovni klubi": "Aktivna pomoč podjetjem so tudi slovenski poslovni klubi (SPK) v tujini, ki so razvejeni po skoraj vseh celinah in dopolnjujejo mrežo ekonomskih svetovalcev na diplomatsko-konzularnih predstavništvih Slovenije v tujini. Omenjeni klubi slovenskim podjetjem pomagajo pri vstopu ali širitvi poslovanja na tujih trgih, tujim podjetjem pa pri iskanju poslovnih partnerjev v Sloveniji.\n\nS SPK od leta 2008 sodeluje tudi Spirit Slovenija, ki z javnim razpisom s pomočjo ministrstva za gospodarski razvoj in tehnologijo sofinancira njihove aktivnosti. Letos tako sofinancirajo aktivnosti 15 slovenskih poslovnih klubov v Avstriji, Belgiji, Braziliji, na Hrvaškem, v Italiji, Kanadi, na Kosovu, v Nigeriji, na Poljskem, v Ruski federaciji, na Slovaškem, v Srbiji, Tuniziji, Zambiji in ZDA. Mreži poslovnih klubov v tujini se je letos pridružila še slovensko-nigerijska gospodarska zbornica, po nekajletnem odmoru pa je del mreže letos spet tudi slovensko-kanadska gospodarska zbornica.\n\nV Spiritu pojasnjujejo, da so tisti poslovni klubi, ki delujejo na izvozno netradicionalnih, oddaljenih trgih (na primer v Tuniziji, Nigeriji, Zambiji, Braziliji) pomembni predvsem z vidika posredovanja informacij o gospodarskem okolju in načinih poslovanja ter informiranja podjetij o poslovnih priložnostih. Pomembnost poslovnih klubov na drugih trgih (na primer Poljska, Slovaška, Kanada, ZDA, Belgija) pa je v pomoči podjetjem pri vzpostavljanju stikov s potencialnimi tujimi kupci.\n\nZa Slovenijo in slovensko gospodarstvo je ključno, da sodeluje v močnih gospodarskih centrih po svetu, poudarja minister za gospodarski razvoj in tehnologijo Matjaž Han ter dodaja, da so slovenski poslovni klubi pomembna pomoč pri hitrejšemu preboju na tuje trge.\n\n»Slovenski poslovni klubi praviloma združujejo predstavnike slovenskih podjetij oziroma v tujini živeče slovenske državljane, ki že več let aktivno delujejo na tujih trgih ter s svojimi izkušnjami in odličnim poznavanjem lokalnega poslovnega okolja predstavljajo pomemben vir informacij za slovenska podjetja, ki želijo širiti poslovanje v tujino. Izvajajo številne aktivnosti v pomoč slovenskim podjetjem pri poslovanju na tujih trgih tako, da zagotavljajo poslovne informacije, svetujejo pri vstopu in poslovanju na trgu, pomagajo pri iskanju potencialnih poslovnih partnerjev ter pripravljajo poslovne dogodke in bilateralna poslovna srečanja,« navajajo v Spiritu.\n\nSlovenska podjetja predstavniki slovenskih poslovnih klubov v tujini pozivajo, naj se dobro pripravijo za vstop na tuji trg, in naj se vstopa ne lotevajo spontano, po naključju, predvsem pa naj ne podcenjujejo pomembnosti priprave ter vseh stroškov vstopa na posamezni trg. Podjetja naj pred vstopom tudi temeljito analizirajo trg, ponudbo in povpraševanje ter konkurenco. S tem bodo namreč prihranila čas in stroške zaradi morebitnih napak, še pravijo.\n\nLeta 2021 je Spirit podprl 14 slovenskih poslovnih klubov, ki so izvedli 114 poslovnih dogodkov ter posredovali 1117 konkretnih poslovnih priložnosti in aktualnih novic o poslovnem okolju. Poleg tega so 632 slovenskim podjetjem posredovali informacije o tujih trgih, za 149 podjetij pa izvedli poglobljeno svetovanje s podrobnimi analizami trga in pomočjo pri iskanju kontaktov potencialnih tujih poslovnih partnerjev, organizaciji sestankov s tujimi podjetji ter organizaciji predstavitev pred tujo poslovno javnostjo.",
    "Velik preobrat pri proizvodnji avtomobilov": "Hiter prehod na elektrificirana vozil prinaša v proizvodnjo avtomobilov velikanske spremembe. Pri Peugeotu so dovolili pokukati v zakulisje montaže elektrificiranih modelov, ki je drugačna kot smo jo bili vajeni zadnje stoletje.\n\nPeugeot je predstavil svojo ekipo tehnikov, ki je zadolžena za sestavo in testiranje baterij, vgrajenih v njegova elektrificirana (100-odstotno električna in priključna hibridna) osebna in lahka gospodarska vozila. Da bi lahko delali v tovarni za proizvodnjo elektrificiranih vozil so morali tehniki prestati posebno izobraževanje. Vsako baterijo ustrezno testirajo, s čimer po zagotovilih tovarne zagotovijo njihovo zanesljivost, zmogljivosti in dolgo življenjsko dobo.\n\nPeugeot\n\nDo leta 2025 bo za 100-odstotno vse modele iz izbora znamke Peugeot na voljo elektrificirana izvedenka. To pomeni, da bo znatno poskočilo število baterij, ki jih bo potrebno sestaviti. Pri francoskem proizvajalcu vozil ocenjujejo, da bodo njegove ekipe v letošnjem letu mesečno sestavile do 10.000 baterij za svoj izbor osebnih vozil in do 7000 baterij mesečno za izbor lahkih gospodarskih vozil.\n\nZa sestavo vsakega 50 kWh baterijskega modula (predhodno sestavljene celice in sestavni deli) tehniki porabijo približno 60 minut. Baterijske module s 75 kWh pa sestavijo v 90 minutah. Pred vgradnjo v elektrificirano vozilo ekipa z baterijami opravi stroge teste kakovosti. S tem baterijam zagotovijo najmanj 70 % kapacitete polnjenja po preteku 8 let ali 160.000 prevoženih kilometrih.\n\nPeugeot\n\nPeugeot v letu 2022 pospešuje elektrifikacijo svojega prodajnega programa z novim vozilom 408, ki bo dopolnilo ponudbo priključnih hibridnih modelov in se tako pridružilo novemu Peugeotu 308 in 100-odstotno električnim lahkim gospodarskim vozilom. V letu 2022 je bilo več kot 70 % prodanih vozil iz izbora znamke po vsem svetu elektrificiranih, so sporočili iz tovarne. V Evropi so bili elektrificirani modeli znamke Peugeot zastopani v naslednjem razmerju: v prvem poletju 2022 je bilo elektrificirano vsako četrto prodano osebno vozilo (v primerjavi z vsakim šestim v letu 2021).\n\n15 minutni test\n\nCeloten postopek testiranja, ki traja 15 minut, je nujno potreben za odobritev vgradnje baterije v vozilo. Poteka pa po ustaljenem vrstnem redu. S prvim testom preverijo ustreznost delovanja po sestavi baterije. Zatem s testom zmogljivosti simulirajo uporabo baterije pri polni obremenitvi. Z zadnjim testom pa potrdijo tesnjenje baterije. Baterijo napolnijo s plinom, da preverijo morebitna uhajanja zaradi znižanja tlaka. Z ustreznim tesnjenjem se prepreči vdor vlage ali umazanije v baterijske celice, kar bi lahko ogrozilo njene zmogljivosti in življenjsko dobo.\n\nPeugeot\n\nSpecializirani tehniki izvajajo posege v namenskih delavnicah za montažo baterij v petih tovarnah skupine Stellantis: Vigo in Saragosse (Španija), Trnava (Slovaška), Sochaux in Mulhouse (Francija) in v kratkem še Hordain (Francija). V teh proizvodnih obratih na eni sami liniji sestavljajo tako elektrificirane modele kot tudi vozila z motorjem na notranje zgorevanje.\n\n",
    "McKinsey: digitalna ekonomija v Sloveniji raste z dvomestnimi številkami": "Pošta Slovenije je v okviru Evropskega tedna mobilnosti v Celju začela v določenih delih mesta pošiljke dostavljati brezogljično. Z drugimi besedami, za dostavo bodo poskrbeli z električnimi vozili, s tem pa se bo Celje pridružilo nekaterim evropskim mestnim središčem, kjer tovrstne cone že obstajajo. Taka dostava naj bi prihranila najmanj 40 ton ogljikovega dioksida na leto.",
    "Brez Slovenk v četrtfinalu Portoroža": "",
    "STA: Tuje tiskovne agencije o Sloveniji (22. 9.)": "Ljubljana, 22. septembra - Tuje tiskovne agencije so med drugim poročale o srečanju makedonskega ministra za pravosodje Nikole Tupancheskega s slovensko ministrico, pristojno za digitalno transformacijo, Emilijo Stojmenovo Duh. Poročale so še o slovenskih predsedniških volitvah in o italijanski manjšini, ki je v Sloveniji najbolj zakonsko zaščitena in uživa največ ugodnosti.",
    "Alpina ima novega lastnika in direktorja": "Češka družba K&H, ki je del skupine Franco, je s 1. septembrom postala lastnica žirovske Alpine. Delež v največjem slovenskem proizvajalcu obutve in 28 milijonov evrov terjatev do nje je spomladi kupila od Družbe za upravljanje terjatev bank.\n\nGre za skupino, ki jo sestavlja 30 podjetij iz Evrope, Afrike in Azije in je v lasti češkega poslovneža Františka Pivode, ki pa pri nakupu Alpine sodeluje z Romanom Vývodo, enim od glavnih delničarjev zelo češkega holdinga Cimex. Skupina Franco je Alpino že ob podpisu pogodbe ocenila kot odlično blagovno znamko olimpijskih prvakov, z velikim potencialom za rast, ki pa temelji na širokem znanju in izkušnjah njenih ljudi in bogati tradiciji.\n\nNapovedujejo krepitev blagovne znamke\n\n»Želimo stabilizirati poslovanje podjetja, se osredotočiti na povečanje prodaje in okrepiti blagovno znamko na trgih po svetu. Ključni trgi bodo najprej Češka, Slovaška in Avstrija, kjer je prepoznavna in je treba okrepiti prodajo. V Sloveniji je namreč Alpina močno prisotna na trgu, v drugih državah pa ima majhen tržni delež,« je maja v pogovoru za Delo povedal Pivoda.\n\nNovi lastnik je po prevzemu že imenoval tudi novega direktorja Alpine, in sicer Víta Hrocha. Ta je dejal, da je njegov glavni namen razvoj in posodabljanje podjetja, da bo to svojim strankam še naprej zagotavljalo odlične izdelke in storitve.\n\nPivoda je že maja napovedal tudi vlaganja, ki naj bi najprej podpirala povečanje prodaje, nato pa še izboljšanje proizvodnih zmogljivosti. »Med drugim želimo vlagati v razvoj čevljev za alpsko in turno smučanje,« je napovedal in dodal, da njihov cilj ni zmanjševanje proizvodnje. Skupina sicer z obutveno industrijo doslej ni imela izkušenj. Kupnine za Alpino še vedno niso razkrili.",
    "Ob najhitrejši in najkrajši zdaj lahko izberemo tudi najbolj zeleno pot": "V Sloveniji in še nekaj evropskih državah je Google na svojih Zemljevidih vključil izračunavanje okoljsko najprijaznejše (eco-friendly) poti. Uporabnikom bodo novost omogočili postopoma v naslednjih dneh.\n\nGooglovi Zemljevidi omogočajo načrtovanje poti z javnim prevozom, peš, kolesom in, kakopak, z lastnim prevozom – a če smo do zdaj v Sloveniji in večini držav lahko izbirali med najkrajšo in najhitrejšo potjo, bomo zdaj v skoraj 40 državah, tudi Sloveniji, lahko izbirali tudi okoljsko najprijaznejšo.\n\nSamo nekaj minut več za podporo planetu (in svoji denarnici)\n\nOkoljsko najprijaznejša pot je tista, na kateri je najmanjša poraba goriva, kar ne pomeni le prihranka denarja za gorivo, temveč tudi zmanjšanje ogljičnih izpustov. Zgolj nekaj minut počasnejša pot je namreč lahko okoljsko (in finančno) bistveno ugodnejša, uporabnik pa ima še vedno na voljo sebi najbolj zaželeno pot oziroma način njenega izračuna opredeliti v nastavitvah Googlovih Zemljevidov (Maps).\n\nIzračun okoljsko najprijaznejše poti je Google najprej uvedel v ZDA, Kanadi in Nemčiji, zdaj pa so se jim poleg Slovenije med drugimi pridružili še Hrvaška, Avstrija, Irska, Finska, Grčija, Turčija, Italija, Poljska, Švica, Španija, Avstrija, Nizozemska, Danska, Nemčija, Romunija, Madžarska, Norveška, Združeno kraljestvo Velike Britanije in Severne Irske, Češka, Slovaška, Švedska, Belgija in Francija.\n\nTrajnostni prispevek\n\nPri Googlu ocenjujejo, da je funkcionalnost okoljsko najprijaznejše poti že do zdaj pripomogla k zmanjševanju več kot pol milijona ton ogljikovih emisij, kar je primerljivo umiku sto tisoč avtomobilov na fosilna goriva s cest.\n\nTako smo izračunali bolj zeleno pot do Obale. Ker se okolju najprijaznejša pot lahko razlikuje glede na vrsto motorja (npr. dizelski motorji so pri višjih hitrostih običajno učinkovitejši od bencinskih ali plinskih, hibridna in električna vozila pa se bolje obnesejo v prometu z ustavljanjem in vožnjo), bo Google predvidoma v prihodnjih tednih voznikom v Evropi, ZDA in Kanadi omogočil izbiro vrste motorja v nastavitvah Googlovih Zemljevidov: bencinski, plinski, dizelski, hibridni ali električni.\n\nUporabnikom električnih vozil Googlovi Zemljevidi razkrijejo tudi kraje in značilnosti polnilnih postaj, pri nekaterih tudi vsakokratno razpoložljivost. Krepijo pa se tudi nabor koristnih podatkov in algoritmi za kolesarje in pešce, kar je dodaten prispevek trajnosti, so sporočili iz Googla.",
    "STA: Slovenija julija z največjim mesečnim padcem in največjo letno rastjo gradbeništva v EU": "Luxembourg, 19. septembra - Obseg gradbenih del v evrskem območju se je julija na mesečni ravni povečal za 0,3 odstotka, v EU pa za 0,2 odstotka. Na letni ravni sta območji beležili rast, območje z evrom 1,5-odstotno, EU pa 1,3-odstotno. Slovenija je po podatkih evropskih statistikov na mesečni ravni beležila največji padec, na letni pa največjo rast.",
    "Ali v resnici potrebujemo bolj progresivne davke?": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nV zadnjih tednih se na skrajnem levem polu slovenskega političnega obzorja spet pojavljajo ideje o tem, da je v našem davčnem sistemu premalo progresije. Predlogi, kako popraviti to »krivico«,...\n\nGlede na to, kje Slovenija trenutno je, med najbolj egalitarnimi državami na svetovno najbolj egalitarni celini, je vsakršno cepetanje za tem, da potrebujemo še več enakosti, zgrešeno in celo škodljivo.\n\nV zadnjih tednih se na skrajnem levem polu slovenskega političnega obzorja spet pojavljajo ideje o tem, da je v našem davčnem sistemu premalo progresije. Predlogi, kako popraviti to »krivico«, segajo od dvigovanja najvišjih dohodninskih stopenj, prek plačevanja prispevkov v blagajne socialnih zavarovanj po progresivnih stopnjah pa vse do progresije pri premoženjskih davkih.\n\nDavčna progresija je ena izmed možnosti, kako zmanjšati (dohodkovno in premoženjsko) neenakost. Mnenjske raziskave po vsem svetu, še posebej v zahodnih demokracijah, kažejo, da imajo ljudje preferenco po življenju v (nekoliko) bolj egalitarni družbi, četudi to pomeni (nekoliko) nižji življenjski standard. Po drugi strani pa smo se v devetdesetih letih prejšnjega stoletja poslovili od družbenega sistema, ki je temeljil na ekstremni egalitarnosti (vsaj na papirju) – in od njega smo se poslovili zato, ker preprosto ni deloval. Četudi ne želimo, da se neenakost preveč razraste, to še ne pomeni, da Slovenija v resnici potrebuje več enakosti prek večje davčne progresije.\n\nZa to, da je večja enakost oziroma manjša neenakost za družbo večinoma pozitivna, obstajajo dobri argumenti. Treba je vedeti, da se je skozi (sodobno) zgodovino človeštva neenakost bolj ali manj monotono zmanjševala: od sužnjelastništva, prek fevdalizma do surovega pa vse do sodobnega demokratičnega kapitalizma so bili posamezni člani družbe, njihovi prihodki in premoženje čedalje bolj enaki. Empirične študije kažejo, da je večja enakost povezana z večjo gospodarsko rastjo. Mehanizmov za to je več, a poglavitni, ki pojasni večino učinka enakosti na gospodarsko rast, je sposobnost akumulacije človeškega kapitala. Večja enakost v družbi omogoča večjemu deležu prebivalstva dostopnost do izobrazbe, s tem akumulacijo človeškega kapitala v obliki znanja, ta pa hitrejšo rast. Drugi dejavniki so povezni še z večjo varnostjo, pravno državo in podobno.\n\nSploh v celinski Evropi vlada po drugi svetovni vojni močan socialni duh, ki teži k visoki enakosti državljanov. To odseva tudi v najbolj sprejeti meri neenakosti, Ginijevem koeficientu, kjer na vrhu seznama najbolj enakih držav najdemo večinoma evropske države. Ginijev koeficient lahko zavzame vrednosti od 0, če bi vsi imeli popolnoma enak dohodek, pa tja do 100, kjer bi ves dohodek zaslužil en sam prebivalec. Tipične vrednosti so od malo nad 20 pa do prek 60.\n\nŽe dolga leta je na vrhu seznama ali pa tik pod njim Slovenija, ki ima kazalnik okrog 24. Visoko so še Slovaška, Češka ter skandinavske države, medtem ko sta naši tradicionalni vzornici Avstrija in Nemčija že precej bolj neenaki, s količnikom prek 30. Na dnu seznama najdemo države iz Južne Amerike ter Afrike s količniki prek 50 ali celo prek 60. Davčni sistem s svojo progresivnostjo precej zniža koeficient neenakosti – v Sloveniji ga, na primer, zniža z 38,1, kolikor znaša pred davki, za skoraj polovico, na 24,5, kolikor znaša po davkih. Med državami OECD je to drugi največji davčni popravek, za Finsko, ki pa ima kljub temu še vedno nekoliko večjo neenakost.\n\nRevija Financial Times je 16. septembra letos objavila članek, v katerem med drugim primerja razpoložljive dohodke gospodinjstev za vrsto držav, za peti, 10. in 90. centil ter mediano. Slovenija je v članku posebej poudarjena kot primer dohodkovno zelo egalitarne družbe. Za občutek, najrevnejša slovenska gospodinjstva (peti centil) imajo nominalno enake dohodke kot najrevnejša nemška gospodinjstva ter precej večje kot italijanska. V Italiji imajo enake dohodke kot slovenska gospodinjstva v mediani, a tu imajo nemška gospodinjstva že za četrtino višje dohodke kot slovenska. Na »premožnejšem« koncu, med 10 odstotki največjih prihodkov, Slovenija že krepko zaostaja. Nemško gospodinjstvo ima tu skoraj polovico večje prihodke, podobno tudi italijansko. Kakorkoli gledamo, progresije imamo v Sloveniji prej preveč kot premalo.\n\nPoleg že omenjene utemeljitve o ugodnem učinku večje enakosti na gospodarsko rast obstajajo za progresivne davke še druge, bolj ali manj smiselne utemeljitve. Verjetno najbolj razširjena in tudi pri nas uporabljena utemeljitev je tako imenovana sposobnost plačila, ki jo je populariziral nihče drug kot Karl Marx, čeprav je ideja obstajala že pred njim.\n\nTemeljna ideja je, da naj bi tisti z večjimi prihodki bili bolj sposobni plačevati davke po višji stopnji. Ideja je sicer precej »mehka«, a večinoma je sprejeta v družbi. Povezana s to utemeljitvijo je tudi ideja o »mejni koristnosti denarja«, ki pravi, da mejna koristnost denarja (to je koristnost zadnje enote prihodkov) upada. Ker mejna koristnost upada, to pomeni, da prek davkov zaplenjena enota prihodkov za nekoga z velikimi prihodki manj prizadene kot nekoga z manjšimi.\n\nObe utemeljitvi imata skupno pomanjkljivost, da je za preskok od utemeljitve, naj tisti z večjimi prihodki plačujejo absolutno višje davke, do tega, naj davke plačujejo po višji stopnji, potreben kar precejšen logični salto mortale. Še bolj na trhlih tleh pa je utemeljitev o koristnosti. Po tej utemeljitvi imajo tisti z večjimi prihodki od države večje koristi, saj lahko več izgubijo, če gre z državo kaj narobe. S tem je težko logično utemeljiti že proporcionalni davek, kaj šele progresivnega.\n\nA tudi če pustimo ob strani logične pomanjkljivosti utemeljitev progresivnega davka na dohodke, pri premoženju je to še huje. Zgolj visoka vrednost premoženja še ne pomeni, da je nekdo sposoben plačati visoke davke ali pa da je tu mejna koristnost upadajoča, sploh ko imamo opravka z nedeljivim premoženjem, kot so nepremičnine. Že proporcionalni davek je tu lahko problematičen, progresivni pa je potencialna socialna bomba, ki si je nobena aktualna oblast ne želi.\n\nŽivimo v družbi, v kateri so nas prepričali, da so progresivni davki na prihodke sprejemljivi, morda celo smiselni, četudi ne zdržijo logičnega premisleka. A glede na to, kje Slovenija trenutno je, med najbolj egalitarnimi državami na svetovno najbolj egalitarni celini, je vsakršno cepetanje za tem, da potrebujemo še več enakosti, zgrešeno in celo škodljivo. Naši najrevnejši niso nič revnejši od najrevnejših v Nemčiji, zares premožen si v Sloveniji težko.\n\nGlede na univerzalno dostopnost izobrazbe in možnosti za akumulacijo človeškega kapitala pravih koristi od večje enakosti ne moremo pričakovati. Zato, če se že zavzemamo za spremembo progresije, se zavzemajmo za manjšo progresijo, ne za večjo. Nekoliko več neenakosti bi Sloveniji prej koristilo kot škodilo.",
    "Kdo bo izdelal aluminij za sončne elektrarne v Evropi": "Med največjimi slovenskimi izvozniki so tudi proizvajalci in predelovalci materialov, tudi aluminija. Ta po evropskem zelenem dogovoru velja za enega ključnih materialov v obdobju zelenega prehoda evropskega gospodarstva.\n\nAluminij je zelo trajnostna kovina, odlična za preoblikovanje in neskončno reciklabilna. In je material, pri katerem se je obseg proizvodnje po podatkih evropskega aluminijskega združenja European Aluminium od oktobra lani v Evropi zmanjšal za 1,3 milijona ton.\n\n»Proizvodnja aluminija v elektroliznih celicah je energetsko intenziven proces, a trenutno tudi edini možen,« pojasnjujejo v kidričevskem Talumu, ki še edini v regiji ohranja svojo proizvodnjo aluminija v elektroliznih celicah. Nazadnje je na začetku septembra proizvodnjo ustavila slovaška tovarna aluminija Slovalco.\n\n»Pretaljevanje in reciklaža aluminija res predstavljata le pet odstotkov energije, ki jo potrebujemo za proizvodnjo iz glinice oziroma boksita, vendar se je treba zavedati, da vsega povpraševanja po aluminiju zaradi življenjskega cikla izdelkov ni mogoče pokriti samo z reciklažo. Pričakovana nadaljnja od štiri- do šestodstotna letna rast potrebe po aluminiju pomeni, da bo treba povečevati tako proizvodnjo primarnega aluminija kot tudi namenjati več pozornosti reciklaži,« pojasnjuje Marko Drobnič, predsednik uprave Taluma.\n\nZakaj v Evropi izgubljamo\n\nDrobnič opozarja, da prej ko bomo v Evropi dojeli, da sta proizvodnja in predelava materialov ključni za delovanje preskrbovalnih verig v EU, prej si lahko obetamo odločen politični odziv za njihovo zaščito.\n\n»V Evropi izgubljamo, medtem ko vsi drugi povečujejo proizvodnjo, ker energetske draginje ne čutijo. Ne moremo mimo dejstva, da je ogljični odtis proizvodnje aluminija v EU precej nižji kot drugje, sploh tam, kjer je rast proizvodnje najintenzivnejša – v Evropi od štiri do sedem kilogramov CO 2 /kg al, v Indiji in na Kitajskem od 15 do 20 kg CO 2 /kg al. Utemeljeno je torej tudi vprašanje, kje bomo v Evropi dobili aluminij, ki ga bomo potrebovali za povečevanje načrtovanih zmogljivosti sončnih elektrarn. Po načrtih EU naj bi se zmogljivosti povečale s sedanjih 136 GW na 320 GW do leta 2025 in 600 GW do leta 2030, za kar bomo potrebovali dodatnih štiri do deset milijonov ton aluminija. In kako bomo sledili načrtom zelene elektromobilnosti, ki je pogojena z večjo uporabo aluminija.«\n\nPrihranka za 218.000 gospodinjstev\n\nS svojo proizvodnjo primarnega aluminija se v Talumu uvrščajo med deset odstotkov najboljših svetovnih proizvajalcev, ki porabijo najmanj električne energije na tono proizvedenega aluminija. Pojasnjujejo, da imajo instalirano BAT-tehnologijo, učinkovitost procesa pa so izboljševali z nenehnim razvojem procesov na podlagi znanja svojih ljudi.\n\n»Če smo v svoji strategiji zapisali, da bomo postali neodvisni od proizvodnje elektroliznega aluminija do leta 2030, in organsko s transformacijo v zadnjih petih letih zmanjšali porabo električne energije s 1200 GWh na 220 GWh, gre v zadnjem letu za krizno zmanjšanje proizvodnje v elektrolizi. Glede na dostopne podatke o povprečni porabi slovenskih gospodinjstev smo z našim zmanjšanjem porabe električne energije preskrbeli 218.000 (od skupaj 860.000) slovenskih gospodinjstev! Talum torej ni ne problem ne rešitev za slovenske energetske razmere,« poudarja Marko Drobnič.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "FOTO: Na Tišini na ogled arheološka razstava": "Pomurski muzej Murska Sobota je v sodelovanju z Občino Tišina pripravil v poslovno-stanovanjski stavbi na Tišini arheološko razstavo z naslovom \"Tišina grobov\", katere avtor je Samo Sankovič.\n\nNa razstavi so predstavljene arheološke najdbe, pridobljene z arheološkimi raziskavami v letih 2018 in 2019, ki so potekale ob cerkvi Marijinega rojstva in severno od nje na Tišini.\n\nGre za najdbe iz prazgodovinskih, srednjeveških in novoveških grobov, ki jih dopolnjujejo novoveške naselbinske ostaline, drobne najdbe iz rimskega obdobja ter odlomki zgodnjesrednejveške lončenine, kar dokazuje, da je bilo območje vasi Tišina verjetno poseljeno vsaj od konca bronaste dobe naprej, so zapisali na spletni strani muzeja.\n\nRazstava bo na ogled vse do meseca januarja 2023, za ogled pa se je potrebno predhodno naročiti.\n\nVeč fotografij v spodnji galeriji ...",
    "Haaland s kung fu udarcem pokopal Borussio": "Mojstrovina Erlinga Haalanda za 2:1. Akrobatski skok in udarec v slogu borilnih veščin. Trinajsti gol Norvežana na deveti tekmi v dresu Manchester Cityja! Norvežan bo 24. septembra z reprezentanco gostoval v Sloveniji. Foto: Reuters\n\nNajveč nogometnih oči je bilo ob srednih tekmah 2. kroga Lige prvakov uperjenih v Manchester, kjer se je Erling Haaland prvič soočil z Borussio Dortmund, za katero je v preteklih dveh sezonah in pol na 89 tekmah dosegel kar 86 golov. A Norvežan zdaj blesti v dresu Manchester Cityja, kjer že serijsko zadeva.\n\nV prvih 45 minutah je Manchester City prevladoval, a ni znal pobude pretvoriti v vodstvo. Ob odmoru se je Borussia prebudila in v 56. minuti povedla. Reyna je izvedel kot z desne strani, Reuss je poskušal s strelom, žogo pa je med letom v mrežo z glavo preusmeril Jude Bellingham.\n\nPo pravcati prestopni sagi je Haaland na začetku poletja za 60 milijonov evrov iz Dortmunda odšel v Manchester, kjer nadaljuje s strelskimi vajami, proti Borussii je zadel na šesti tekmi zapored. Foto: Reuters\n\nIzredna gola za zmagoviti preobrat\n\nA Nemci so se v nadaljevanju preveč zatekli v obrambo, kar je napadalni stroj Pepa Guardiole znal kaznovati s preobratom v vsega petih minutah. V 80. minuti je Kevin de Bruyne odložil žogo Johnu Stonesu, ki je z 20 metrov sprožil bombo pod prečko za 1:1. Izenačenje je dalo krila meščanom: v 84. minuti je Joao Cancelo z leve strani poslal predložek v kazenski prostor, kjer je Erling Haaland s pravcatim udarcem kung fuja poslal žogo v mrežo kluba, iz katerega je poleti prišel v Anglijo. Poteza v slogu Zlatana Ibrahimovića!\n\nA 22-letnik se ni odkrito veselil gola proti nekdanjemu klubu, zato pa so se toliko bolj veselili soigralci in navijači Manchester Cityja.\n\nJuve po hitrem vodstvu na koncu izgubil\n\nPodvig večera je uspel Benfici, ki je v Torinu pri Juventusu slavila z 2:1, pri čemer so zaostajali že v 4. minuti po golu Milika. A še pred odmorom so po zaslugi 11-m Joaa Maria izenačili, v 55. minuti pa je odločil gol Davida Neresa.\n\nLionel Messi je kot prvi nogometaš v zgodovini Lige prvakov zatresel že v 18. sezoni tekmovanja. V prihodnje se mu lahko pridruži Karim Benzema, ki v elitnem klubskem tekmovanju zabija že 17 sezon. Foto: Reuters\n\nZa Parižane zadela sveta trojica\n\nV isti skupini H je tudi PSG slabo začel gostovanje v Hajfi pri Maccabiju. Gol Tjaronna Cheryja je še v 1. polčasu izničil razigrani Lionel Messi. Argentinec je nato vrnil uslugo Kylianu Mbappeju in mu podal za gol v 69. minuti. Tik pred koncem je zmago Parižanov potrdil tretji superzvezdnik ekipe Neymar.\n\nŠeško remiziral v Londonu\n\nV sredo sta zaigrala tudi oba Slovenca. Benjamin Šeško je bil uro pred tekmo Chelsea – Salzburg sprva predviden za vlogo rezervista, a je prišlo do naknadne spremembe. 19-letni Radečan je igral do 70. minute, v tem času pa je sprožil en strel v okvir vrat, en poskus pa so mu Londončani blokirali. Tekma na Stamford Birdgeu se je razpletla brez zmagovalca: gol Raheema Sterlinga je izničil Noah Okafor.\n\nBenjamin Šeško je ob dveh poskusih strelov petkrat poskušal s preigravanjem, a je bil uspešen le enkrat. Foto: Reuters\n\nKampl izgubil v Madridu\n\nKo je na Santiagu Bernabeu v igro v 75. minuti vstopil Kevin Kampl je bil izid tekme Real Madrid – Leipzig še vedno 0:0. A v zadnjih desetih minutah so beli kronali pobudo, najprej je zadel Federico Valverde, v sodnikovem podaljšku pa je zmago potrdil Marco Asencio.\n\nMilan premočan za Dinamo\n\nDinamo je v uvodnem krogu Lige prvakov poskrbel za senzacijo in doma v Zagrebu premagal Chelsea. A v 2. krogu na gostovanju pri Milanu so bili hrvaški prvaki nadigrani s 3:1. Streli v okvir vrat 7:3, poskusi strelov 17:7.\n\nIgralec tekme na San Siru je bil 23-letni Belgijec Alexis Saelemaekers. AC Milan je dosegel sedmo zaporedno zmago na domači zelenici, kjer je tudi neporažen že 14 tekem (10 zmag in 4 remiji). Foto: Reuters\n\nPotem ko je Olivier Giroud izkoristil 11-m tik pred odmorom, je bil ključen gol Alexisa Saelemaekersa takoj po odmoru. V oba gola je bil vpleten Rafael Leao, najprej je izsilil najstrožjo kazen, nato pa z milimetrsko podajo zaposlil Belgijca, ki je zadel z glavo.\n\nJunak zmage nad Londončani Mislav Oršić je bil znova natančen v 56. minuti, ko je zaključil samostojno akcijo Bruna Petkovića. A prevlado rdeče-črnih je čez 20 minut potrdil Tržačan Tommaso Pobega, ki je v igro vstopil deset minut poprej in dvoma o zmagovalcu na San Siru ni bilo več. Milan je s tem prišel do prve domače zmage v Ligi prvakov po devetih letih!\n\n2. krog, skupina A:\n\nLIVERPOOL - AJAX 2:1 (1:1)\n\nSalah 17., Matip 89.; Kudus 27.\n\n(prestavljeno s torka)\n\nRANGERS - NAPOLI 0:3 (0:0)\n\nPolitano 68./11-m, Raspadori 80., Ndombélé 91.\n\nRK: Sands 55./Rangers\n\nZielinski (Napoli) je zapravil 11-m v 57. in 60. minuti.\n\nLestvica\n\nNAPOLI 2 2 0 0 7:1 6 AJAX 2 1 0 1 5:2 3 LIVERPOOL 2 1 0 1 3:5 3 RANGERS 2 0 0 2 0:7 0\n\nSkupina E:\n\nMILAN - DINAMO ZAGREB 3:1 (1:0)\n\nGiroud 45./11-m, Saelemaekers 47., Pobega 77.; Oršić 56.\n\nMilan: Maignan, Calabria, Kalulu, Tomori, Theo Hernandez, Bennacer (78./Krunić), Tonali (67./Pobega), Saelemaekers (78./Junior Messias), Brahim Diaz (78./Dest), Rafael Leao, Giroud (67./de Ketelaere).\n\n\n\nDinamo Zagreb: Livaković, Moharrami (63./Špikić), Ristovski (78./Drmić), J. Šutalo, Perić, Ljubičić, Ivanušec, Mišić, Ademi, Petković (84./Baturina), Oršić (84./Marin).\n\n\n\nSodnik: Jesus Gil Manzano (Španija)\n\n\n\nCHELSEA - SALZBURG 1:1 (0:0)\n\nSterling 48.; Okafor 75.\n\n\n\nChelsea: Kepa, James, Azpilicueta (81./Ziyech), Thiago Silva, Cucurella, Jorginho, Mount, Kovačić (81./Gallagher), Aubameyang (66./Broja), Havertz (66./Loftus-Cheek), Sterling (84./Pulišić).\n\n\n\nSalzburg: Köhn, Dedić, Bernardo, Pavlović, Ulmer, Capaldo, Seiwald, Kjaergaard (46./Gourna-Douath), Sučić (70./Kameri), Šeško (70./Adamu), Okafor (85./Koita).\n\n\n\nSodnik: Ivan Kružliak (Slovaška)\n\n\n\nLestvica:\n\nMILAN 2 1 1 0 4:2 4 DINAMO ZAGREB 2 1 0 1 2:3 3 SALZBURG 2 0 2 0 2:2 2 CHELSEA 2 0 1 1 1:2 1\n\nSkupina F:\n\nŠAHTAR DONECK - CELTIC 1:1 (1:1)\n\nSudakov 29.; Hatate 10.\n\nREAL MADRID - RB LEIPZIG 2:0 (0:0)\n\nFede Valverde 80., Asensio 92.\n\n\n\nReal Madrid: Courtois, Carvajal, Rüdiger, Nacho, Alaba (81./F. Mendy), Tchouameni, Modrić (81./Kroos), Camavinga (64./Asensio), Fede Valverde, Rodrygo (85./Mariano), Vinicius Junior (85./Dani Ceballos).\n\n\n\nLeipzig: Gulacsi, Simakan (75./Hernrichs), Orban, Diallo, Raum, Haidara (75./Kampl), Schlager, Szoboszlai, Forsberg (81./Poulsen), Nkunku, Werner (81./Silva).\n\n\n\nSodnik: Maurizio Mariani (Italija)\n\n\n\nLestvica:\n\nREAL MADRID 2 2 0 0 5:0 6 ŠAHTAR DONECK 2 1 1 0 5:2 4 CELTIC 2 0 1 1 1:4 1 RB LEIPZIG 2 0 0 2 1:6 0\n\nJude Bellingham je popeljal Borussio v vodstvo v 56. minuti, ki so ga Porurci nato držali 24 minut. Foto: Reuters\n\nSkupina G:\n\nMANCHESTER CITY - BORUSSIA (D) 2:1 (0:0)\n\nStones 80., Haaland 84.; Bellingham 56.\n\nMan. City: Ederson, Stones, Akanji, Ake, Joao Cancelo, Rodrigo, De Bruyne, Gündogan (58./Bernardo Silva), Mahrez (58./Alvarez), Haaland (92./Phillips), Grealish (58./Foden).\n\n\n\nBorussia (D): Meyer, Meunier, Süle, Hummels, Guerreiro, Can, Bellingham, Özcan (89./Moukoko), Reyna (62./Malen), Reus (88./Adeyemi), Modeste (78./Schlotterbeck).\n\n\n\nSodnik: Daniele Orsato (Italija)\n\n\n\nKÖBENHAVN - SEVILLA 0:0\n\nLestvica:\n\nMANCHESTER CITY 2 2 0 0 6:1 6 BORUSSIA (D) 2 1 0 1 4:2 3 SEVILLA 2 0 1 1 0:3 1 KÖBENHAVN 2 0 1 1 0:4 1\n\nSkupina H:\n\nJUVENTUS - BENFICA 1:2 (1:1)\n\nMilik 4.; Mario 43./11-m, Neres 55.\n\nJuventus: Perin, Bremer, Bonucci, Danilo, Cuadrado (58./de Sciglio), McKennie, Paredes, Miretti (58./di Maria), Kostić (70./Kean), Milik (70./Fagioli), Vlahović.\n\n\n\nBenfica: Vlachodimos, Bah, Antonio Silva, Otamendi, Grimaldo, Florentino, E. Fernandez (81./Aursnes), David Neres (81./Chiquinho), Rafa (86./Diogo Goncalves), Joao Mario (86./Draxler), Goncalo Ramos (81./Musa).\n\n\n\nSodnik: Felix Zwayer (Nemčija)\n\n\n\nMACCABI HAIFA - PARIS SAINT GERMAIN 1:3 (1:1)\n\nChery 24.; Messi 37., Mbappé 69., Neymar 88.\n\nLestvica:",
    "Oblak le pogledal igrišče in se umaknil v tunel": "Ob današnjem obisku treninga slovenske nogometne reprezentance na Brdu pri Kranju, kjer je eden najboljših centrov za trening ne svetu, je bilo s sončnim vremenom že tako popolno, da je bilo že malo kičasto ob pogledu na tri igrišča in okoliške vrhove. Igralci so se od hotela do igrišč skozi park sprehodili kar peš, iz slačilnice pa je pred treningom odmevala glasba. Očitno rasteta tudi napetost in nervoza pred sobotno tekmo z Norveško, saj je selektor Matjaž Kek prvič na tokratni akciji zaprl trening. Začel je namreč z uigravanjem taktičnih rešitev in začetne enajsterice. Na igrišču je bilo le 23 igralcev, manjkal je kapetan Jan Oblak, ki smo ga videl le za trenutek, ko je iz tunela pod tribuno pogledal na dve igrišči izmed treh, ki sta bili pripravljeni za trening. Škofjeločan je vadbo opravil po posebnem programu v zaprtih prostorih v nogometnem centru.\n\nGnezda Čerin: V Panathinaikosu smo povzročili malo evforijo\n\nČe v strokovnem štabu očitno raste napetost, te nismo občutili ob klepetu z igralcema Adamom Gnezdo Čerinom in Žanom Karničnikom, ki sta bila sproščena in zelo zgovorna ob pojasnjevanju dogodivščin v Grčiji in Bolgariji. Gnezda Čerin je poleti za odškodnino 650.000 evrov iz Nürnberga (zadnji dve sezoni je kot posojeni nogometaš igral na Hrvaškem za Rijeko) prestopil v grškega velikana Panathinaikos, kjer je skupaj z Andražem Šporarjem in Benjaminom Verbičem član prave slovenske kolonije, ki je sezono v grškem prvenstvu začela s petimi zmagami.\n\n»Do letos je bil Panathinaikos speči velikan. Z dobrim začetkom sezone smo povzročili majhno evforijo in navijači upajo, da klub lahko vrnemo tja, kamor spada. V grški ligi je veliko čustev navijačev, ki imajo resnično radi nogomet, njihova podpora je neverjetna in nekaj takšnega v Sloveniji ne doživiš. Tekmovanje je kakovostno in zahtevno, pet klubov je na visoki ravni. Da smo skupaj kar trije Slovenci, je pozitivno za klub in reprezentanco, saj si pomagamo na igrišču in izven njega,« je pojasnil Adam Gnezda Čerin, ki ima popolno zaupanje trenerja Ivana Jovanovića, saj je odigral vseh sedem tekem od prve do zadnje minute. Slovenski navijači upajo, da bo Gnezda Čerin, ki prihaja iz Idrije, dobro formo iz kluba prenesel tudi v reprezentanco. »Če bomo pravi, lahko premagamo Norveško in Švedsko ter ostanemo v ligi B. Tudi Haalanda je možno ustaviti, kar smo pokazali v prvem polčasu tekme z Norveško v Oslu, ko smo ga uspeli oddaljiti od gola. Preprečiti mu moramo, da bi prejel žogo v kazenskem prostoru. Zelo pomembno je, da večina fantov igra v svojih klubih in imamo nekaj več treningov, da se še bolje povežemo,« je del taktike razkril Gnezda Čerin, ki si je mimogrede naučil tudi nekaj grških besed, ki jih potrebuje vsak dan v grški prestolnici.\n\nKarničnik: Imam vso podporo trenerja Šimundže\n\nČe Gnezda Čerin živi svoje sanje, so za Žanom Karničnikom težki dnevi, potem ko mu je dobesedno v zadnjih minutah prestopnega roka propadla selitev iz bolgarskega Ludogorca v norveški Lillestrom, v katerem je odmevno mednarodno kariero začel nekdanji kapetan slovenske reprezentance Robert Koren. Karničnik je zablestel v dresu Mure, pozimi pa skupaj s trenerjem Antejem Šimundžo prestopil v trenutno največji bolgarski klub Ludogorec, kjer je bil spomladi član začetne enajsterice, na začetku nove sezone pa ne več.\n\n»Trenutno sem igralec Ludogorca. Nekaj se dogajalo okrog prestopa, na njegov razplet pa nisem imel vpliva. Zmanjkalo je časa za prestop in delam naprej v Ludogorcu. Znova si moram izboriti mesto v udarni ekipi. Odnos s trenerjem Šimundžo je korekten, pogovorila sva se in imam vso njegovo podporo. Iz položaja, v katerem sem trenutno, bom prišel še močnejši,« je pojasnil Žan Karničnik. Klub ga zaradi dogodkov v prestopnem roku ni prijavil za tekmovanje v ligi Evropa, v bolgarski ligi pa je igral vseh 90 minut na štirih izmed zadnjih petih tekem. »Reprezentančna akcija je prišla zame v pravem trenutku, da pokažem predstave, kakršne sem kazal na prejšnjih akcijah izbrane vrste. Ekipa ima dobre temelje, da pred polnimi Stožicami gre po zmago. Ker igramo doma, moramo najprej razmišljati o sebi in šele nato o tekmecu,« je dodal Karničnik. x",
    "Začenja se 6. festival zvočnih umetnosti Topografije zvoka": "V fokusu letošnjega festivala so razmerja med zvokom in tekstom, njuna srečevanja, sosledja, soodvisnosti, mimohodi in prepletanja.\n\n\"Zvoki so bistven element vsakdanjega življenja, družbene povezljivosti in – obratno – družbenega razslojevanja. Povsod so in vedno. Tudi v umetnosti. V zadnjih letih je govora o zvočnih knjigah. Toda knjiga je bila vedno zvočna. Zvokovni elementi avtorske misli in naracije so posredovani s formo, intonacijo, dikcijo, tudi sintakso. Zvok je vedno bil ključen element teksta. Ko se posvečamo enemu, se posvečamo drugemu,\" piše v sporočilu za javnost.\n\nRazstava Zvoktekst: Nekateri tokovi sodobne poezije v Galeriji Škuc združuje dela 15 sodobnih literarnih, zvočnih in vizualnih umetnic in umetnikov. Kurirala jo je Nina Dragičević, konceptualno pa obravnava inovacije na področju literature, kontrakulturnost v književnosti, formativni in tehnološki premik od kitice k transmedialnosti ter zvokovne elemente, ki bistveno določajo poezijo samo.\n\nSredni večer se bo začel s pogovorom z Yaro Mekawei (Egipt), ki s svojo zvočno-pesniško instalacijo sodeluje na omenjeni razstavi. Sledilo bo predavanje in poslušalnica vodilnega premišljevalca sodobnih glasb Luke T. Zagoričnika o maskulinosti v zvočnih umetnostih. Večer bo sklenil koreopesniški film afroameriške queer umetnice(ka) storäe michele (ZDA), ki je bil(a) letos nominiran(a) za nagrado lambda.\n\nTretji dan festivala bo odprla Irena Z. Tomažin z branjem konkretne poezije, na odru pa se bo s solo koncertom predstavila tudi skladateljica, flavtistka, glasbena improvizatorka ter raziskovalka Hanan Hadžajlić (Bosna in Hercegovina); njen koncert vključuje dela Dina Rešidbegovića, Ališera Sijarića in svetovno premiero avtoričine kompozicije Meta Loops.\n\nFestival se bo končal z Zuzano Husarovo (Slovaška), ki se ukvarja z zvočno poezijo, elektronsko in interaktivno literaturo. Je tudi predavateljica na Masarykovi Univerzi na Češkem, za Topografije zvoka pa pripravlja koncert zvočne poezije.",
    "Kredibilnost centralnih bank je na resni preizkušnji. »Tudi če vstopimo v recesijo, nimamo druge izbire, kot da nadaljujemo s svojo politiko.«": ""
}