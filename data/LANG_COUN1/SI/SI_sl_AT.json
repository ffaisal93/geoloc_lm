{
    "Hrvaška in Nizozemska prvi polfinalistki Lige narodov, Avstrija in Wales v Ligo B": "Podajalec Ivan Perišić in strelec Marko Livaja sta zrežirala odločilni zadetek za hrvaško zmago v 69. minuti. Foto: EPA\n\nHrvati so gostovali na Dunaju in Avstrijce premagali z 1:3. S tem so Avstrijce poslali v Ligo B in pomagali tudi branilcem naslova Francozom, ki so brez poškodovanih Karima Benzemaja, Paula Pogbaja in Huga Llorisa na Danskem doživeli nov poraz (2:0), a zadržali tretje mesto na lestvici.\n\nAndreas Skov Olsen je dosegel drugi gol za Dansko na tekmi proti Franciji. Reprezentanci se bosta srečali tudi v predtekmovanju na bližnjem svetovnem prvenstvu v Katarju. Foto: EPA\n\nNa stadionu Ernsta Happla so ognjeni povedli že v 6. minuti, ko je po podaji Nikole Vlašića zadel Luka Modrić. Tri minute pozneje je po predložku Marcela Sabitzerja z glavo izenačil Christoph Baumgartner. Ker so Danci v Københavnu po prvem polčasu proti Franciji vodili z 2:0, so se Hrvati zavedali, da morajo za prvo mesto zmagati. Dragocene tri točke sta jim v 69. in 72. minuti zagotovila zadetka Marka Livaje in Dejana Lovrena z glavo po predložkih Ivana Perišića in Lovra Majerja.\n\nV skupini 4 so Nizozemci po junijski zmagi v Bruslju (1:4) še enkrat premagali Belgijce in tekmovanje končali šest točk pred sosedi. V Amsterdamu je bilo 1:0, v 73. minuti je po boljši igri v drugem polčasu po podaji iz kota mrežo z glavo zatresel kapetan Virgil van Dijk.\n\nPoljska je bila v Cardiffu še drugič boljša od Walesa (0:1) in v medsebojnem dvoboju potrdila obstanek. Po predložku Roberta Lewandowskega je bil v 58. minuti strelec Karol Swiderski. Valižani so neuspešno naskakovali zmago, ki bi jim prinesla tretje mesto, potem ko so v Vroclavu v 1. krogu izgubili z 2:1. S sijajnimi obrambami jih je v obup spravljal poljski vratar Wojciech Szczesny. Gareth Bale je v sodnikovem dodatku iz bližine stresel okvir vrat.\n\nLuka Modrić je v 6. minuti na Dunaju zadel za vodstvo Hrvaške z 0:1. Foto: EPA\n\nLiga narodov, 6. krog\n\nLiga A\n\nSkupina 1:\n\nAVSTRIJA - HRVAŠKA 1:3 (1:1)\n\nBaumgartner 9.; Modrić 6., Livaja 69., Lovren 72.\n\nDANSKA - FRANCIJA 2:0 (2:0)\n\nDolberg 34., Skov Olsen 39.\n\nVrstni red: Hrvaška 13, Danska 12, Francija 5, Avstrija 4.\n\nSkupina 4:\n\nNIZOZEMSKA - BELGIJA 1:0 (0:0)\n\nvan Dijk 73.\n\nWALES - POLJSKA 0:1 (0:0)\n\nSwiderski 58.\n\nVrstni red: Nizozemska 16, Belgija 10, Poljska 7, Wales 1.\n\nLiga C\n\nSkupina 1:\n\nFERSKI OTOKI - TURČIJA 2:1 (0:0)\n\nDavidsen 51., Edmundsson 59.; Gurier 89.\n\nLUKSEMBURG - LITVA 1:0 (0:0)\n\nRodrigues 88.\n\nVrstni red: Turčija 13, Luksemburg 11, Ferski otoki 8, Litva 1.\n\nVirgil van Dijk je v Amsterdamu takole matiral Thibauta Courtoisa. Foto: EPA\n\nSkupina 3:\n\nSLOVAŠKA - BELORUSIJA 1:1 (0:1)\n\nZrelak 65.; Bahar 45.\n\nAZERBAJDŽAN - KAZAHSTAN 3:0 (0:0)\n\nMaročkin 67./ag, Ozobić 74., Nurijev 91.\n\nRK: Alip 35./Kazahstan\n\nVrstni red: Kazahstan 13, Azerbajdžan 10, Slovaška 7, Belorusija 3.\n\nLiga D\n\nSkupina 1:\n\nANDORA - LATVIJA 1:1 (0:0)\n\nMOLDAVIJA - LIHTENŠTAJN 2:0 (0:0)\n\nVrstni red: Latvija in Moldavija po 13, Andora 8, Lihtenštajn brez točk.",
    "Avstrija: Vlada bo subvencionirala elektriko do sredine 2024; Irska: Ogrevanje do 19 stopinj Celzija": "Deset odstotkov upravljavcev bazenov v Franciji razmišlja o ustavitvi dejavnosti to zimo. Foto: AP\n\n\"Nihče v Avstriji ne bi smel biti v položaju, ko si ne more privoščiti osnovne porabe elektrike,\" je ob predstavitvi ukrepa dejal kancler Karl Nehammer. \"Gre za hitro in nebirokratsko pomoč, saj zanjo nikomur ni treba zaprositi, zavora se bo samodejno sprožila za vsako gospodinjstvo,\" je dodal.\n\nAvstrijski porabniki bodo do letne porabe 2900 kilovatnih ur elektrike plačali 10 centov na kilovatno uro. V povprečju bo to pomenilo 500 evrov prihranka na gospodinjstvo, je dejala infrastrukturna ministrica Leonore Gewessler.\n\nNižja cena bo po izračunih avstrijske vlade pokrila 80 odstotkov povprečne porabe avstrijskega gospodinjstva, šlo naj bi za temeljno porabo, dodatno porabo pa bo treba še naprej plačati po običajnih tarifah.\n\nZ omejitvijo obsega subvencionirane električne energije želi vlada med drugim spodbuditi tudi varčevanje gospodinjstev. Sicer pa so na Dunaju poudarili, da približno polovica avstrijskih gospodinjstev letno porabi manj kot 2500 kilovatnih ur električne energije.\n\nVlada je določila tudi zgornji prag subvencije pri 30 centih na kilovatno uro. S tem želi preprečiti, da bi zaradi ukrepa ponudniki elektrike pretirano dvignili cene. Za raven 10 centov se je avstrijska vlada odločila, ker je to cena, ki so jo gospodinjstva plačevala pred začetkom krize na energetskih trgih po ruskem napadu na Ukrajino.\n\nŠe dodatno bo država finančno razbremenila gospodinjstva z več kot tremi člani in socialno ogrožene – prvi bodo lahko za dodatno pomoč zaprosili, pri čemer vse podrobnosti še niso določene, drugim bo pripadlo do 200 evrov pomoči.\n\nUkrep bo državo stal od tri do štiri milijarde evrov, odvisno od gibanja cen na trgu. Porabniki bodo spremembo na položnicah prvič opazili decembra.\n\nFoto: Reuters\n\nPomoč energetsko intenzivni industriji medtem avstrijska vlada še pripravlja.\n\nIrska: Največ 19 stopinj Celzija\n\nKot je napovedal irski minister za energijo Eamon Ryan, bodo javne zgradbe, z izjemo bolnišnic in socialnih ustanov, ogrevali do največ 19 stopinj Celzija, cilj pa je tudi ustaviti nepotrebno ogrevanje slabo zasedenih prostorov, zato bodo zaposlenim v javnem sektorju naročili delo v istem nadstropju.\n\n\"Ključnega pomena je zmanjšati našo porabo, da bi prihranili denar. To je zelo praktično in zgled bomo postavili v javnem sektorju,\" je Ryan dejal v torek za nacionalno radiotelevizijo RTE.\n\nZ ukrepi, kot so priporočila gospodinjstvom, da naj se izogibajo pranju perila med 17. in 19. uro, ko je energija najdražja, želijo po besedah Ryana prispevati k zniževanju računov in porabe.\n\nStroški energije po Evropi so se drastično povečali po ruskem vojaškem napadu na Ukrajino, zato države sprejemajo številne ukrepe, da bi zmanjšale porabo, ki je bila do zdaj v večini odvisna od ruskih energentov.\n\nZapiranje bazenov\n\nZaradi visokih stroškov ogrevanja so v Franciji zaprli približno več deset bazenov, ki se pogosto ogrevajo s pomočjo plina. Kot poroča Euronews, je družba Vert Marine po vsej državi zaprla 29 bazenov, potem ko so se stroški za energijo povečali s 15 milijonov evrov na 100 milijonov.\n\nV mestu Limoges je mestni svet kritiziral \"brutalno in enostransko\" odločitev za zapiranje bazenov in zagrozil s tožbo. Kot so pojasnili, 50 milijonov evrov vredno opremo uporabljajo številni prebivalci več okrožij, ki so zdaj postali talci. Zaradi začasnega zaprtja bazenov bo Vert Marine na čakanje poslal 600 od 2000 zaposlenih.\n\nPrejšnji teden sta ministrstvi za šport in za energetski prehod sporočili, da potekajo pogovori o omejitvi porabe energije na bazenih in drsališčih tako, da bi vseeno ohranili športne in gospodarske dejavnosti.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "»Avstrija, pozor na fašistko!«": "Na Južnem Tirolskem se stopnjujejo polemike pred nedeljskimi volitvami. Za dodatno napeto ozračje je z odprtim pismom avstrijski javnosti poskrbela Eva Klotz, znana političarka, ki se ogreva za odcepitev bocenske pokrajine od Italije in njeno priključitev Avstriji. Giorgio Meloni prikazuje kot fašistično volkuljo v ovčji koži, v pismu Klotz navaja vse »hvalospeve«, ki jih je voditeljica Bratov Italije v preteklosti namenila fašizmu in Benitu Mussoliniju.\n\n»Kako bi se odzvali v Avstriji in Nemčiji, če bi kdo hvalil Aldolfa Hitlerja,« se sprašuje hčerka pokojnega Georga Klotza, ki je bil na Južnem Tirolskem vpleten v teroristična dejanja. Od tod svarilo avstrijski vladi, naj kot mednarodni garant južnotirolske skupnosti budno spremlja morebitno volilno zmago Melonijeve, ki je nekoč izjavila, »da kdor se čuti Avstrijec, naj se preseli v Avstrijo«.\n\n»Gre za neodgovorne izjave, ki sejejo razdor med tukajšnjimi prebivalci in podpihujejo etnično sovraštvo«, je pobudo Eve Klotz označil Marco Galateo, bocenski koordinator stranke Giorgie Meloni. Pismo pomeni po njegovem mnenju vrnitev v svinčene čase južnotirolskega terorizma, »napisal jo je človek, ki je vedno sovražil Italijo«. Bratje Italije ne bodo odgovarjali na takšne in podobne provokacije, meni še Galateo, ki krivdo za zaostritev predvolilne kampanje pripisuje tudi Južnotirolski ljudski stranki (SVP). Njen tajnik Philipp Achammer je Melonijevi očital nespoštljiv odnos do jezikovnih manjšin.",
    "Skrivnost, zaradi katere je bogata Švica ušla Sloveniji": "V času slovenskega osamosvajanja so nekateri pretirano optimistično napovedovali, da bo Slovenija postala druga Švica.\n\nV času slovenskega osamosvajanja so nekateri pretirano optimistično napovedovali, da bo Slovenija postala druga Švica. Foto: Guliverimage\n\nSlovenija je še vedno na prvem mestu po gospodarski razvitosti med t. i. tranzicijskimi državami, to je med državami, ki so morale v 90. letih preteklega stoletja opraviti prehod iz socialističnega v tržno gospodarstvo. Po drugi strani pa še vedno zaostaja za najuspešnejšimi državami zahodne in severne Evrope.\n\nLani je imela Slovenija po podatkih Eurostata realni bruto domači proizvod (BDP) na prebivalca v višini 21.260 evrov. Naša zahodna soseda Italija je imela na drugi strani 26.700 evrov, naša severna soseda Avstrija pa celo 36.860 evrov na prebivalca. Še bolj oddaljena od Slovenije je na primer Švica z 62.600 evri na prebivalca.\n\nSanjarjenje o drugi Švici\n\nV času slovenskega osamosvajanja se je pogosto omenjalo, da lahko samostojna Slovenija postane druga Švica. Seveda so bile to pretirane napovedi, saj ima Švica tako veliko prednost pred nami, da bi se moralo zgoditi res nekaj drastičnega, da bi jo dohiteli.\n\nNa primer, če bi Švico na eni strani prizadela kakšna naravna katastrofa svetopisemskih razsežnosti, po drugi strani pa bi v Sloveniji našli kakšne orjaške zaloge nafte, zemeljskega plina in še kakšne dragocene surovine.\n\nIskanje razlogov slovenskega zaostajanja\n\nRazloge za slovensko zaostajanje za najrazvitejšimi evropskimi državami se pogosto išče v previsokih davkih ali v t. i. gradualistični gospodarski politiki, ki naj bi jo po slovenski osamosvojitvi narekoval pred kratkim umrli slovenski ekonomist Jože Mencinger.\n\nŠvica je bila gospodarsko izjemno uspešna država že v 19. stoletju. V 20. stoletju je na njen gospodarski razvoj blagodejno vplivalo tudi to, da zaradi svoje nevtralnosti ni sodelovala ne v prvi ne v drugi svetovni vojni. Foto: Guliverimage\n\nTo so večinoma razlage na prvo žogo. Če pustimo ob strani to, da se je slovenski notranji trg z osamosvojitvijo dokončno skrčil s 23,5 milijona na samo dva milijona ljudi (pri tem ne pozabimo na srbske bojkote slovenskih izdelkov že v času Jugoslavije), lahko ugotovimo, da imajo morda razlogi slovenskega zaostajanja že dolgo zgodovino.\n\nPrepočasna in preslabotna industrializacija\n\nV knjigi Plasti prostora in časa: Iz gospodarske zgodovine Slovenije iz prve polovice 20. stoletja je že pred leti slovenski ekonomski zgodovinar Žarko Lazarević ugotavljal, da je prepočasen in preslaboten industrijski razvoj v drugi polovici 19. stoletja glavni razlog, da Slovenija danes po bogastvu in razvitosti ni v samem evropskem vrhu.\n\nEvropske države in dežele, ki so se industrializirale do prve svetovne vojne, so še zdaj v vrhu evropske razvitosti. Zadnja država, ki je še ujela ta vlak zunaj območja zahodne in severne Evrope, je Italija.\n\nVelik slovenski zaostanek za Avstrijo in Češko\n\nNa prostoru današnje Slovenije je industrializacija dobila značilnost kontinuiranega procesa šele v osemdesetih oziroma v devetdesetih letih 19. stoletja, torej približno pol stoletja po prvih obetavnih začetkih.\n\nTudi Slovenci smo imeli v 19. stoletju bogate podjetnike, kot je na primer sprva v Trstu in pozneje večinoma na Reki delujoči Josip oziroma Jožef Gorup (1834–1912), a to je bilo premalo za res velik slovenski gospodarski razcvet. Foto: Wikimedia Commons\n\nProstor današnje Slovenije je, kot ugotavlja Lazarević, zaradi zamudništva pri industrializaciji precej zaostajal za prostorom današnje Avstrije ali Češke že leta 1870. Še več, ne samo da Slovenija do prve svetovne vojne ni ujela Avstrije ali Češke, ampak nas je po razvitosti dohitela Hrvaška, Madžarska pa celo prehitela.\n\nUmanjkanje podjetniškega slovenskega meščanstva\n\nIn kje so razlogi za to zamudno industrializacijo? Po mnenju zdaj že pokojnega slovenskega zgodovinarja Vasilija Melika je vzrok slovenskega zamudništva v prvih desetletjih druge polovice 19. stoletja nezadostno razvito meščanstvo oziroma umanjkanje podjetniškega meščanstva, kot temu pravi slovenski zgodovinar Peter Vodopivec.\n\nSlabotnejši slovenski gospodarski razvoj v 19. stoletju je bil morda tudi posledica tega, da je bil velik del meščanstva in plemstva nemško usmerjen. Slovenski ekonomist Toussaint Hočevar (1927–1987) je že pred desetletji ugotavljal, da je bilo v 19. stoletju za Avstrijo značilno odlivanje kapitala iz slovenskih in čeških dežel v nemške dežele.\n\nOdliv slovenskega kapitala v nemške dežele\n\nTo je povzročilo nižje obrestne mere v nemških deželah in višje obrestne mere v slovenskih in čeških deželah, kar je bilo neugodno za gospodarski razvoj slovenskih in čeških dežel.\n\nProstor današnje Slovenije je zaradi zamudništva pri industrializaciji precej zaostajal za prostorom današnje Avstrije ali Češke že leta 1870. Še več, ne samo, da Slovenija do prve svetovne vojne ni ujela Avstrije ali Češke, ampak nas je po razvitosti dohitela Hrvaška, Madžarska pa celo prehitela. Slovenija je znova prehitela Madžarsko in Hrvaško šele v drugi polovici 20. stoletja. Po drugi svetovni vojni je Slovenija gospodarsko prehitela tudi Češko, Avstriji pa smo se gospodarsko še najbolj približali v 70. letih preteklega stoletja, a smo v 80. letih spet začeli bolj zaostajati. Foto: Bor Slana\n\nTako je na primer Kranjska hranilnica, ki je bila v rokah nemško govorečih Kranjcev, denar oziroma kapital, ki ga je zbrala na Kranjskem, rajši vlagala v nemško govoreče dežele in tam kupovala vrednostne papirje, kot da bi posojala denar slovensko govorečim Kranjcem za hipotekarna posojila.\n\nNarodna nasprotja in gospodarski razvoj\n\nZaradi odlivanja kapitala iz Kranjske so se obrestne mere v tej deželi povečale, kar je imelo škodljive posledice za gospodarski razvoj Kranjske. Šele pozneje so slovensko govoreči Kranjci ustanavljali lastne finančne zavode, ki so dajale posojila Slovencem.\n\nTudi narodno nasprotje, ki se je pojavilo med Slovenci in plemstvom na Slovenskem, ki se je večinoma opredelilo za nemški tabor, je negativno vplivalo na slovenski gospodarski razvoj v drugi polovici 19. stoletja.\n\nSlovenci in od njih odtujeno plemstvo\n\nEden redkih pomembnih plemičev, ki se je javno razglašal za Slovenca, je bil grof Jožef Emanuel Barbo-Waxenstein (1825–1879) z Rakovnika na Dolenjskem. Njegov vnuk grof Robert Barbo-Waxenstein (1889–1977) je v leta 1935 objavljenem romanu Bela krogla (napisan je bil v nemščini, a je bil preveden tudi v slovenščino) omenil tudi svojega dedka in grajal nemško usmerjeno plemstvo na Slovenskem:\n\n\"Ono (plemstvo, op. p.) pa je vodilo samo takrat, če je bila njegova koža v nevarnosti, kakor na primer za časa turških vpadov. Drugače pa je živelo do leta 48. (leto 1848, ko je bilo odpravljeno tlačanstvo, op. p.) razkošno od kmečke tlake, povrh pa je še postalo nemško nacionalno. Namesto da bi zastopalo podeželsko ljudstvo, je rajši nemška mesteca, ki so si bedasto domišljala, da bodo deželo ponemčila. Na ta način je seveda moralo plemstvo izgubiti v prebivalstvu sleherno zaupanje. Eden edini (njegov dedek, op. p.) je v 60. letih pravilno spoznal položaj in se postavil manj po svojem političnem nagonu kakor po pravičnostnem čutu za korist slovenskega ljudstva. Zato so ga pa kratkovidni staležni tovariši (drugi plemiči, op. p.) vidno zaničevali. Če bi bili posnemali njegov primer, bi bilo danes s slovenskim ljudstvom in deželnim plemstvom čisto drugače. Tako pa, se mi zdi, prepadata oba. Čez sto let bodo stale samo še grajske razvaline nad siromašno deželo in bodo pričale o naši nekdanji veličini, ki je nismo znali uporabljati v svoje dobro in v dobro ljudstva, ker se nismo znali v svoji domišljavosti z njim spojiti v eno.\" Besedilo je povzeto po: Miha Preinfalk, Etnična in socialna identiteta plemstva na Slovenskem s poudarkom na zgodnjem novemu veku, objavljeno v: Kolektivne identitete skozi prizmo zgodovine dolgega trajanja, str. 216–217.\n\nMnožično izseljevanje Slovencev\n\nPosledica slabotne in nezadostne industrializacije na Slovenskem je bilo množično izseljevanje, zlasti mladih moških, v druge avstrijske dežele ter v Nemčijo, Francijo ter Severno in Južno Ameriko.\n\nNa fotografiji: grof Jožef Emanuel Barbo-Waxenstein in njegov sin Anton. Grof Barbo-Waxenstein se je razglašal za slovenskega grofa in podpiral Slovence, zaradi česar so se mu njegovi stanovski kolegi posmehovali. Slovenska zgodovina bi bila verjetno precej drugačna, če bi tudi drugi plemiči na Slovenskem sledili grofu. Morda bi bila precej drugačna tudi slovenska gospodarska zgodovina. Foto: Wikimedia Commons\n\nDo okoli leta 1893 se je izselilo 150 tisoč Slovencev, med letoma 1893 in 1913 pa še 100 tisoč. Skupaj torej več kot 20 odstotkov slovenskega prebivalstva. Zaradi izseljevanja so nekatere vasi na Dolenjskem in v Beli krajini ostale skoraj brez mladih moških.\n\nVzpostavljanje slovenskega narodnega gospodarstva\n\nPo podatkih popisov se je v letih 1846 do 1910 število prebivalcev avstrijskega dela Avstro-Ogrske povečalo za kar 57,5 odstotka, število Slovencev pa le za 18,8 odstotka (na nekaj več kot 1,3 milijona), kar je bilo najmanj med vsemi narodi, ki so živeli v zahodni polovici Habsburške monarhije oziroma Avstro-Ogrske.\n\nVzpostavitev slovenskega nacionalnega gospodarstva se je tako v bistvu začela šele po prvi svetovni vojni, popolnoma pa se je dokončala v času socialistične Slovenije po drugi svetovni vojni.\n\nSlovensko dohitevanje Avstrije\n\nDo leta 1973 je Slovenija v primerjavi z letom 1870 tudi zmanjšala razkorak do Avstrije. Po izbruhu jugoslovanske gospodarske krize v osemdesetih letih preteklega stoletja pa je Slovenija v primerjavi z Avstrijo in tudi Italijo spet začela bolj zaostajati.",
    "Konec velikih sanj Madžarov, strelska poslastica na Otoku": "Kapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje.\n\nKapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje. Foto: Guliverimage\n\nZačel se je zadnji krog lige narodov. V skupini A3 je prvo mesto in vstopnico za zaključni turnir po zmagi z 2:0 nad Madžarsko osvojila Italija, na drugem obračunu skupine pa sta se Anglija in Nemčija razšli z remijem (3:3). Kot prvi sta se na zaključni turnir, kjer se bodo junija 2023 potegovali za lovoriko, že v nedeljo uvrstili Hrvaška in Nizozemska. \"Ognjeni\" so na Dunaju pred kar 20 tisoč hrvaškimi navijači premagali Avstrijo in zadržali prednost pred Dansko, ki je bila še drugič letos boljša od Francije. Sosedski derbi med Nizozemsko in Belgijo je pripadel gostiteljem. Slovenija se bo za obstanek v skupini B potegovala v torek. Kekova četa potrebuje za ohranitev tretjega mesta na Švedskem vsaj točko.\n\nTretja izvedba lige narodov gre počasi h koncu. Slovenija letos prvič nastopa v drugi kakovostno najmočnejši skupini, po petih krogih pa je v družbi Srbije, Norveške in Švedske osvojila pet točk, kar zadošča za tretje mesto. Če ga bo hotela ubraniti, bo morala v torek v Solni, kjer gostuje pri Švedih, ostati neporažena. Izbranci Matjaža Keka odhajajo v Skandinavijo dobro razpoloženi. V soboto so v polnih Stožicah premagali Norveško (2:1), mladi as Benjamin Šeško pa je v obračunu napadalcev zasenčil svetovnega zvezdnika Erlinga Brauta Haalanda. Posavec je prispeval zadetek in podajo, prvi gol za Slovenijo pa je prispeval Andraž Šporar. Ljubljančana zaradi kazni rumenih kartonov v torek ne bo na igrišču, zaradi podobnega razloga ne bo smel nastopiti tudi Jasmin Kurtić.\n\nV torek bosta za prvo mesto v skupini B4 obračunali Norveška in Srbija. Vikingi so zaradi zmage v Beogradu (1:0) v prednosti, tako da jim za prvo mesto, s tem pa tudi napredovanje v elitno skupino A, zadošča že točka. V Oslu se obeta obračun najboljših strelcev lige narodov, Erlinga Haalanda (6 zadetkov) in Aleksandra Mitrovića (5).\n\nLiga narodov, 6. krog: Liga B:\n\nSkupina 4:\n\nTorek, 27. september:\n\n20.45 Norveška – Srbija\n\n20.45 Švedska – Slovenija Lestvica:\n\n1. Srbija 5 tekem – 10 točk\n\n2. Norveška 5 – 10\n\n3. Slovenija 5 – 5\n\n4. Švedska 5 – 3\n\nItalijani končali sanje Madžarov\n\nDanes je bilo zelo zanimivo v Budimpešti. V skupini A3 si je v zadnjem krogu vstopnico za zaključni turnir v neposrednem obračunu z zmago nad Madžarsko z 2:0 zagotovila Italija. Madžarska je bila po petih krogih presenetljivo najboljša ekipa v skupini A3, na koncu pa se je morala zadovoljiti z drugim mestom, za kaj več bi sicer Madžarom zadoščal že remi.\n\nOd elitne skupine lige narodov se poslavlja Anglija. Ta bo v zadnjem krogu na Wembleyju gostila Nemčijo, ki je v prejšnjem krogu doživela prvi poraz pod vodstvom Hansija Flicka. Elf je doma nepričakovano v Leipzigu izgubil proti Madžarski, ki se spogleduje z enim največjih podvigov od časov slovite ''madžarske konjenice'' s Ferencom Puskasom na čelu.\n\nV torek se bo odločalo o najboljšem tudi v skupini A2. Vodilni Portugalski bo skušala prekrižati načrte Španija. Obeta se vroč sosedski spopad v Bragi, Španci pa za skok na prvo mesto potrebujejo nujno zmago.\n\nKot prva na zaključni turnir Hrvaška in Nizozemska\n\nLe sedem minut po vstopu v igro je zadetek za Hrvaško dosegel Marko Livaja in si prislužil čestitke kapetana Luke Modrića. Foto: Reuters V nedeljo se je o zmagovalcih odločalo v dveh skupinah iz najmočnejše divizije A. Vodilna Hrvaška je v skupini A1 na Dunaju premagala Avstrijo (3:1), se ji maščevala za visok poraz v Osijeku (0:3), po zaslugi že četrte zaporedne zmage v ligi narodov pa je zadržala prvo mesto in se uvrstila na zaključni turnir.\n\nHrvaško je že v 6. minuti popeljal v vodstvo zimzeleni kapetan Luka Modrić, a veselje svetovnih podprvakov, ki jih je na stadionu Ernst Happel bodrilo 20 tisoč glasnih hrvaških navijačev, ni trajalo dolgo. Christoph Baumgartner je le tri minute pozneje izenačil, nato so gostitelji še nekajkrat nevarno ogrozili vrata gostov, a se je izkazal hrvaški vratar Dominik Livaković. V drugi polovici drugega polčasa so Hrvati po zadetkih rezervista Marka Livaje, soigralca Jana Mlakarja pri splitskem Hajduku, ter Dejana Lovrena prišli do prepričljive zmage.\n\nDancem ni pomagala še ena zmaga nad svetovnimi prvaki\n\nAndreas Olsen je tik pred koncem prvega polčasa podvojil prednost Danske, ki je premagala svetovne prvake z 2:0. Foto: Reuters Zaključni turnir lige narodov bo potekal junija 2023, na njem pa se bodo štiri zmagovalke A skupin potegovale za lovoriko, ki jo je nazadnje osvojila Francija. Slednja se je letos komaj rešila izpada iz druščine najboljših. Danska jo je še drugič letos ugnala. V Köbenhavnu je zmagala z 2:0, oba zadetka pa sta bila dosežena še v prvem polčasu. Če bi Avstrija v nedeljo ugnala Hrvaško, bi tako galski petelini šli po stopinjah Anglije in izpadli iz skupine A.\n\nPoleg Hrvaške si je nastop na zaključnem turnirju zagotovila še Nizozemska. Še drugič letos je premagala sosedo Belgijo. Zmagoviti zadetek je dosegel branilec Liverpoola Virgil Van Dijk, Poljska pa je na drugi tekmi v gosteh odpravila Wales.",
    "Tragedija v Avstriji: 11-letnik naj bi z balkona vrgel devetmesečnega bratca": "Na Dunaju se je v petek zvečer zgodila tragedija. Policisti so na travniku pod stanovanjsko hišo našli devetmesečnega dojenčka, ki je kasneje umrl v dunajski bolnišnici. Sumijo, da je za njegovo smrt kriv njegov enajstletni brat, ki naj bi ga vrgel z balkona, poroča Kurier.\n\nEnajstletnik, ki ima po podatkih policije nevrološko bolezen, v petek zvečer ni mogel podati izjave. Policisti sumijo, da je svojega devetmesečnega bratca vrgel iz petega nadstropja stanovanjske stavbe v okrožju Donaustadt.\n\nOtrok je umrl v bolnišnici\n\nPo do zdaj zbranih podatkih je bila mati, ki jo je policija prav tako zaslišala, v času nesreče v kuhinji, sinova pa v dnevni sobi. Ko je 33-letnica vstopila v dnevno sobo, je tam našla le svojega enajstletnega sina. Devet mesecev starega dojenčka so našli na travniku pod balkonom stanovanjske hiše. Kljub takojšni reševalni akciji je otrok v bolnišnici umrl.\n\nNadaljnji postopek v preiskavah dunajske državne kriminalistične policije poteka v tesnem sodelovanju z uradom za varstvo mladine in v koordinaciji z državnim tožilstvom.",
    "Avstrija v milijardno reševanje dobavitelja energije": "Pošta Slovenije je v okviru Evropskega tedna mobilnosti v Celju začela v določenih delih mesta pošiljke dostavljati brezogljično. Z drugimi besedami, za dostavo bodo poskrbeli z električnimi vozili, s tem pa se bo Celje pridružilo nekaterim evropskim mestnim središčem, kjer tovrstne cone že obstajajo. Taka dostava naj bi prihranila najmanj 40 ton ogljikovega dioksida na leto.",
    "Finska, Irska in Avstrija za začetek šolskega leta": "Uporaba piškotkov na naši spletni strani\n\nPravna podlaga\n\nPodlaga za obvestilo je spremenjeni Zakon o elektronskih komunikacijah (Uradni list št. 109/2012; v nadaljevanju ZEKom-1), ki je začel veljati v začetku leta 2013. Prinesel je nova pravila glede uporabe piškotkov in podobnih tehnologij za shranjevanje informacij ali dostop do informacij, shranjenih na računalniku ali mobilni napravi uporabnika.\n\nKaj so piškotki?\n\nPiškotki so majhne datoteke, pomembne za delovanje spletnih strani, največkrat z namenom, da je uporabnikova izkušnja boljša.\n\nPiškotek običajno vsebuje zaporedje črk in številk, ki se naloži na uporabnikov računalnik, ko ta obišče določeno spletno stran. Ob vsakem ponovnem obisku bo spletna stran pridobila podatek o naloženem piškotku in uporabnika prepoznala.\n\nPoleg funkcije izboljšanja uporabniške izkušnje je njihov namen različen. Piškotki se lahko uporabljajo tudi za analizo vedenja ali prepoznavanje uporabnikov. Zato ločimo različne vrste piškotkov.\n\nVrste piškotkov, ki jih uporabljamo na tej spletni strani\n\nPiškotki, ki jih uporabljamo na tej strani sledijo smernicam:\n\n1. Nujno potrebni piškotki\n\nTovrstni piškotki omogočajo uporabo nujno potrebnih komponent za pravilno delovanje spletne strani. Brez teh piškotov servisi, ki jih želite uporabljati na tej spletni strani, ne bi delovali pravilno (npr. prijava, nakupni proces, ...).\n\n2. Izkustveni piškotki\n\nTovrstni piškotki zbirajo podatke, kako se uporabniki vedejo na spletni strani z namenom izboljšanja izkustvene komponente spletne strani (npr. katere dele spletne strani obiskujejo najpogosteje). Ti piškotki ne zbirajo informacij, preko katerih bi lahko identificirali uporabnika.\n\n3. Funkcionalni piškotki\n\nTovrstni piškotki omogočajo spletni strani, da si zapomni nekatere vaše nastavitve in izbire (npr. uporabniško ime, jezik, regijo) in zagotavlja napredne, personalizirane funkcije. Tovrstni piškotki lahko omogočajo sledenje vašim akcijam na spletni strani.\n\n4. Oglasni ali ciljani piškotki\n\nTovrstne piškotke najpogosteje uporabljajo oglaševalska in družabna omrežja (tretje strani) z namenom, da vam prikažejo bolj ciljane oglase, omejujejo ponavljanje oglasov ali merijo učinkovitost oglaševalskih akcij. Tovrstni piškotki lahko omogočajo sledenje vašim akcijam na spletu.\n\nNadzor piškotkov\n\nZa uporabo piškotkov se odločate sami. Piškotke lahko vedno odstranite in s tem odstranite vašo prepoznavnost na spletu. Prav tako večino brskalnikov lahko nastavite tako, da piškotkov ne shranjujejo.\n\nZa informacije o možnostih posameznih brskalnikov predlagamo, da si ogledate nastavitve.\n\nUpravljalec piškotkov\n\nMorel agencija d.o.o.",
    "STA: Izidi nogometne lige narodov": "LIGA A: * Skupina 1 (nedelja, 25. 9.): Avstrija - Hrvaška 1:3 (1:1) Danska - Francija 2:0 (2:0) - lestvica: 1. Hrvaška 6 4 1 1 8:6 13 2. Danska 6 4 0 2 9:5 12 3. Francija 6 1 2 3 5:7 5 4. Avstrija 6 1 1 4 6:10 4 * Skupina 2 (torek, 27.9.): 20.45 Portugalska - Španija 20.45 Švica - Češka - lestvica: 1. Portugalska 5 3 1 1 11:2 10 2. Španija 5 2 2 1 7:5 8 3. Švica 5 2 0 3 4:8 6 4. Češka 5 1 1 3 4:11 4 * Skupina 3 (ponedeljek, 26.9.): Anglija - Nemčija 3:3 (0:0) Madžarska - Italija 0:2 (0:1) - lestvica: 1. Italija 6 3 2 1 8:7 11 2. Madžarska 6 3 1 2 8:5 10 3. Nemčija 6 1 4 1 11:9 7 4. Anglija 6 0 3 3 4:10 3 * Skupina 4 (nedelja, 25.9.): Nizozemska - Belgija 1:0 (0:0) Wales - Poljska 0:1 (0:0) - lestvica: 1. Nizozemska 6 5 1 0 14:6 16 2. Belgija 6 3 1 2 11:8 10 3. Poljska 6 2 1 3 6:12 7 4. Wales 6 0 1 5 6:11 1 LIGA B: * Skupina 1 (torek, 27.9.): 20.45 Irska - Armenija 20.45 Ukrajina - Škotska - lestvica: 1. Škotska 5 4 0 1 11:5 12 2. Ukrajina 5 3 1 1 10:4 10 3. Irska 5 1 1 3 5:5 4 4. Armenija 5 1 0 4 2:14 3 * Skupina 2 (torek, 27.9.): 20.45 Albanija - Islandija - lestvica: 1. Izrael 4 2 2 0 8:6 8 2. Islandija 3 0 3 0 5:5 3 3. Albanija 3 0 1 2 4:5 1 4. Rusija 0 0 0 0 0:0 0 * Skupina 3 (ponedeljek, 26.9.): Črna gora - Finska 0:2 (0:0) Romunija - Bosna in Hercegovina 4:1 (1:0) - lestvica: 1. BiH 6 3 2 1 8:8 11 2. Finska 6 2 2 2 8:6 8 3. Črna gora 6 2 1 3 6:6 7 4. Romunija 6 2 1 3 6:8 7 * Skupina 4 (torek, 27.9.): 20.45 Norveška - Srbija 20.45 Švedska - Slovenija - lestvica: 1. Srbija 5 3 1 1 11:5 10 2. Norveška 5 3 1 1 7:5 10 3. Slovenija 5 1 2 2 5:9 5 4. Švedska 5 1 0 4 6:10 3 LIGA C: * Skupina 1 (nedelja, 25.9.): Ferski otoki - Turčija 2:1 (0:0) Luksemburg - Litva 1:0 (0:0) - lestvica: 1. Turčija 6 4 1 1 18:5 13 2. Luksemburg 6 3 2 1 9:7 11 3. Ferski otoki 6 2 2 2 7:10 8 4. Litva 6 0 1 5 2:14 1 * Skupina 2 (torek, 27.9.): 20.45 Grčija - Severna Irska 20.45 Kosovo - Ciper - lestvica: 1. Grčija 5 4 0 1 7:1 12 2. Kosovo 5 2 0 3 6:7 6 3. Severna Irska 5 1 2 2 6:7 5 4. Ciper 5 1 2 2 3:7 5 * Skupina 3 (nedelja, 25.9.) Azerbajdžan - Kazahstan 3:0 (0:0) Slovaška - Belorusija 1:1 (0:1) - lestvica: 1. Kazahstan 6 4 1 1 8:6 13 2. Azerbajdžan 6 3 1 2 7:4 10 3. Slovaška 6 2 1 3 5:6 7 4. Belorusija 6 0 3 3 3:7 3 * Skupina 4 (ponedeljek, 26.9.): Gibraltar - Gruzija 1:2 (0:1) Severna Makedonija - Bolgarija 0:1 (0:0) - lestvica: 1. Gruzija 6 5 1 0 16:3 16 2. Bolgarija 6 2 3 1 10:8 9 3. Severna Makedonija 6 2 1 3 7:7 7 4. Gibraltar 6 0 1 5 3:18 1 LIGA D: * Skupina 1 (nedelja, 25.9.): Andora - Latvija 1:1 (0:0) Moldavija - Lihtenštajn 2:0 (0:0) - lestvica 1. Latvija 6 4 1 1 12:5 13 2. Moldavija 6 4 1 1 10:6 13 3. Andora 6 2 2 2 6:7 8 4. Lihtenštajn 6 0 0 6 1:11 0 * Skupina 2 (ponedeljek, 26.9.): San Marino - Estonija 0:4 (0:1) - lestvica: 1. Estonija 4 4 0 0 10:2 12 2. Malta 4 2 0 2 5:4 6 3. San Marino 4 0 0 4 0:9 0",
    "Slovenščina se na avstrijskem Koroškem vse manj uporablja!": "Piše: J.S., STA\n\nSlovenski jezik se na avstrijskem Koroškem vedno manj uporablja, kaže študija, ki jo je za urad avstrijskega kanclerja izvedel javnomnenjski inštitut OGM in katere izsledke so javno predstavili danes v Celovcu.\n\nKot razloge, zakaj raba slovenščine nazaduje, raziskava med drugim navaja izseljevanje ljudi iz dvojezičnih krajev, premajhno ponudbo za izobraževanje v slovenščini ter slabo prisotnost manjšinskih institucij na družbenih omrežjih. Priseljevanje ljudi iz Slovenije to sicer kompenzira, a le deloma.\n\nKraje z višjim deležem slovensko govorečega prebivalstva je namreč izseljevanje – še posebej mladih žensk – v večja mesta posebej prizadelo. Po drugi strani beležijo trend priseljevanja iz Slovenije – delež slovenskih državljanov na dvojezičnem območju se je od leta 2008 početveril -, za kar je zaslužno predvsem zaposlovanje s strani podjetja Mahle Filtersysteme z območja Pliberka.\n\nKot še kaže raziskava, se slovenščina uporablja predvsem govorno in v zasebnem življenju, npr. v družini ali cerkvi. Pogosteje jo uporabljajo starejši. Zadnje pri rabi slovenščine so občine in upravne enote. Raziskovalci opozarjajo, da je treba na tem področju nadoknaditi zamujeno in da se zakonske določbe v praksi pogosto ne izvajajo. Delež dvojezičnega pouka na osnovnih šolah je 40-odstoten, kar je premalo. Klasične manjšinske medije uporabljajo predvsem starejši, medtem ko manjšinske institucije spletne družbene kanale le malo uporabljajo.\n\nRaziskava temelji na podatkih iz zadnjega popisa prebivalstva leta 2001 in iz registra prebivalstva, poleg tega pa so izvedli tudi intervjuje z različnimi strokovnjaki in anketo, ki je zajela približno 1200 ljudi na dvojezičnem območju, poroča avstrijska tiskovna agencija APA.\n\nIzvedbo študije je danes že komentirala Skupnost koroških Slovencev in Slovenk (SKS), ena od krovnih organizacij Slovencev na avstrijskem Koroškem, in se obenem na podlagi ugotovitev zavzela za preusmeritev jezikovne in narodnostne politike v Avstriji.\n\n“Glede na to da je slovenščina v fazi pozitivnih sprememb, glede na jasno zavezo Republike Avstrije in dežele Koroške k jezikovni in kulturni raznolikosti ter na podlagi evropske listine o regionalnih in manjšinskih jezikih, ki jo je ratificirala Avstrija, in okvirne konvencije Sveta Evrope, je treba zdaj nemudoma udejanjiti nove potrebe jezikovne in narodnostne politike,” so zapisali v sporočilu za javnost in posebej izpostavili področje elementarne pedagogike, kjer so določeni ukrepi že bili doseženi, “zdaj pa bi morali takoj slediti nadaljnji zvezni zakonodajni ukrepi”.\n\nV SKS še poudarjajo, da bi bilo treba nemudoma omogočiti in zakonsko zagotoviti učenje slovenskega jezika oziroma vseh jezikov avstrijskih narodnostih skupin, ki so tudi jeziki sosednjih držav, tudi zunaj avtohtonih poselitvenih območij ali v mestnih središčih. To je posebej nujno spričo demografskega razvoja in krepitve Avstrije kot gospodarske lokacije.",
    "Odbor DZ-ja za solidarnostni sporazum s Hrvaško za oskrbo s plinom": "Ta omogoča, da državi v primeru motnje v oskrbi s plinom svojih zaščitenih odjemalcev zaprosita za solidarnostno pomoč. Podoben sporazum z Italijo je DZ že ratificiral.\n\nPredlog sporazuma, ki so ga člani odbora na današnji seji potrdili soglasno, ureja tehnične, pravne in finančne podlage za izvajanje solidarnostnega mehanizma med državami članicami EU-ja za pomoč pri dobavi plina zaščitenim odjemalcem v skladu z evropsko uredbo o ukrepih za zagotavljanje zanesljivosti oskrbe s plinom. Sporazum bi veljal za obe strani, torej bi lahko Slovenija zaprosila Hrvaško za pomoč in obratno.\n\nDržava mehanizem aktivira kot zadnjo možnost, potem ko je izvedla vse mogoče ukrepe za zagotovitev oskrbe svojih zaščitenih odjemalcev, vključno z ukinitvijo dobave plina vsem svojim nezaščitenim odjemalcem. Skladno s slovensko zakonodajo so zaščiteni odjemalci poleg gospodinjstev tudi zdravstvene dejavnosti z rehabilitacijo in nego, vzgojno-varstvene dejavnosti, izobraževalne dejavnosti z dijaškimi in študentskimi domovi ter univerzitetnimi knjižnicami, pa tudi socialnovarstvene dejavnosti.\n\nSkladno s sporazumom bo država, ki nudi solidarnostno pomoč, po svojih najboljših močeh izvedla ukrepe v svojem plinskem sistemu, da bi lahko ponudila potrebno količino plina državi prejemnici. Če se ta odloči za prejem ponudbe za oskrbo s plinom v okviru solidarnostne pomoči, se skladno z evropsko uredbo in sporazumom obveže zagotoviti plačilo prejetega plina.\n\nDZ je sredi julija ratificiral sporazum med Slovenijo in Italijo o solidarnostnih ukrepih za zagotovitev zanesljivosti oskrbe s plinom. Dejavnosti za sklenitev takšnega sporazuma z Avstrijo pa še potekajo. Kot je na današnji seji pojasnil Jurij Vertačnik z ministrstva za infrastrukturo, ima Avstrija drugačen koncept kot Italija. \"To pomeni drugačne postopke, procese in pristope,\" je dejal.\n\nAvstrija ima svojo borzo oz. platformo in kdor išče plin, ga gre kupit tja. Ključno za takšne sporazume pa je, da sta entiteti, ki se dogovarjata, operaterja prenosnih sistemov, točka izmenjave pa je mejna točka, je ponazoril. Zato bosta državi po njegovih besedah skušali najti skupne točke in nove rešitve, \"da bomo lahko tako mi kot oni izvajali svoj proces\".\n\nZ Madžarsko se po njegovih besedah za takšen sporazum ne dogovarjajo. Plinska povezava z Madžarsko je sicer načrtovana, ni pa še jasno, ali se bo gradila ali ne. \"Ker je še nimamo, ne sklepamo tovrstnih sporazumov oz. tega evropska uredba ne predvideva,\" je povedal.",
    "Srbi na krilih Aleksandra Mitrovića povozili Švede, zdaj je jasno, kaj Slovenija potrebuje v Stockholmu": "Po zmagi nad Norveško v Stožicah (2:1) in ob porazu Švedske v Beogradu (1:4) Slovenija za obstanek v drugi ligi narodov v zadnjem krogu ne sme izgubiti. V torek ob 20.45 se bo v Stockholmu merila s Švedsko, ki za razliko od izbrancev Matjaža Keka potrebuje vse tri točke.\n\nSlovenija je s prvo zmago v ligi narodov naredila velik korak k obstanku v ligi B, v kateri nastopa prvič. Na lestvici skupine 4 se je odlepila od zadnjega mesta in prehitela Švedsko, ki je v petem krogu izgubila proti Srbiji z 1:4. Slovenija ima pet točk, Švedska pa tri.\n\nŠvedi so sicer v Beogradu povedli v 15. minuti po zadetku Viktorja Claessona, a je nato stvari v svoje roke vzel Aleksandar Mitrović, ki je v naslednje pol ure dosegel tri zadetke. Prvega v 18. minuti, drugega tik ob koncu polčasa, tretjega pa v 50. minuti.\n\nNa vrhu skupine 4 sta z desetimi točkami izenačena Norveška in Srbija. Prvo tekmo v Beogradu je dobila Norveška z 1:0, dvoboj za prvo mesto in napredovanje v elitno ligo pa bo v torek v Oslu.\n\nHud spodrsljaj pred domačimi gledalci v Zaragozi si je v boju za mesto na zaključnem turnirju najboljše četverice lige narodov privoščila Španija. Izgubila je proti Švici 1:2, kar pomeni, da bo morala za osvojitev prvega mesta v zadnjem krogu v torek v gosteh premagati Portugalsko.\n\nSlednja je na Češkem zanesljivo prišla do treh točk. Dvakrat je mrežo zatresel Diogo Dalot, po enkrat pa Bruno Fernandes in Diogo Jota.\n\nLIGA A:\n\n\n\nSkupina 1\n\nHrvaška - Danska 2:1 (0:0)\n\nFrancija - Avstrija 2:0 (0:0)\n\nLestvica:\n\n1. Hrvaška 5 3 1 1 5:5 10\n\n2. Danska 5 3 0 2 7:5 9\n\n3. Francija 5 1 2 2 5:5 5\n\n4. Avstrija 5 1 1 3 5:7 4\n\n\n\nSkupina 2\n\nŠpanija - Švica 1:2 (0:1)\n\nČeška - Portugalska 0:4 (0:2)\n\nLestvica:\n\n1. Portugalska 5 3 1 1 11:2 10\n\n2. Španija 5 2 2 1 7:5 8\n\n3. Švica 5 2 0 3 4:8 6\n\n4. Češka 5 1 1 3 4:11 4\n\n\n\nSkupina 3\n\nNemčija - Madžarska 0:1 (0:1)\n\nItalija - Anglija 1:0 (0:0)\n\nLestvica:\n\n1. Madžarska 5 3 1 1 8:3 10\n\n2. Italija 5 2 2 1 6:7 8\n\n3. Nemčija 5 1 3 1 8:6 6\n\n4. Anglija 5 0 2 3 1:7 2\n\n\n\nSkupina 4\n\nBelgija - Wales 2:1 (2:0)\n\nPoljska - Nizozemska 0:2 (0:1)\n\nLestvica:\n\n1. Nizozemska 5 4 1 0 13:6 13\n\n2. Belgija 5 3 1 1 11:7 10\n\n3. Poljska 5 1 1 3 5:12 4\n\n4. Wales 5 0 1 4 6:10 1\n\n\n\nLIGA B:\n\nSkupina 1\n\nArmenija - Ukrajina 0:5 (0:1)\n\nŠkotska - Irska 2:1 (0:1)\n\nLestvica:\n\n1. Škotska 5 4 0 1 11:5 12\n\n2. Ukrajina 5 3 1 1 10:4 10\n\n3. Irska 5 1 1 3 5:5 4\n\n4. Armenija 5 1 0 4 2:14 3\n\n\n\nSkupina 2\n\nIzrael - Albanija 2:1 (0:0)\n\nLestvica:\n\n1. Izrael 4 2 2 0 8:6 8\n\n2. Islandija 3 0 3 0 5:5 3\n\n3. Albanija 3 0 1 2 4:5 1\n\n4. Rusija 0 0 0 0 0:0 0\n\n\n\nSkupina 3\n\nBosna in Hercegovina - Črna gora 1:0 (1:0)\n\nFinska - Romunija 1:1 (1:0)\n\nLestvica:\n\n1. BiH 5 3 2 0 7:4 11\n\n2. Črna gora 5 2 1 2 6:4 7\n\n3. Finska 5 1 2 2 6:6 5\n\n4. Romunija 5 1 1 3 2:7 4\n\n\n\nSkupina 4\n\nSlovenija - Norveška 2:1 (0:0)\n\nSrbija - Švedska 4:1 (2:1)\n\nLestvica:\n\n1. Srbija 5 3 1 1 11:5 10\n\n2. Norveška 5 3 1 1 7:5 10\n\n3. Slovenija 5 1 2 2 5:9 5\n\n4. Švedska 5 1 0 4 6:10 3\n\n\n\nLIGA C:\n\nSkupina 1\n\nLitva - Ferski otoki 1:1 (1:1)\n\nTurčija - Luksemburg 3:3 (2:2)\n\nLestvica:\n\n1. Turčija 5 4 1 0 17:3 13\n\n2. Luksemburg 5 2 2 1 8:7 8\n\n3. Ferski otoki 5 1 2 2 5:9 5\n\n4. Litva 5 0 1 4 2:13 1\n\n\n\nSkupina 2\n\nSeverna Irska - Kosovo 2:1 (0:0)\n\nCiper - Grčija 1:0 (1:0)\n\nLestvica:\n\n1. Grčija 5 4 0 1 7:1 12\n\n2. Kosovo 5 2 0 3 6:7 6\n\n3. Severna Irska 5 1 2 2 6:7 5\n\n4. Ciper 5 1 2 2 3:7 5\n\n\n\nSkupina 3\n\nKazahstan - Belorusija 2:1 (1:1)\n\nSlovaška - Azerbajdžan 1:2 (0:1)\n\nLestvica:\n\n1. Kazahstan 5 4 1 0 8:3 13\n\n2. Azerbajdžan 5 2 1 2 4:4 7\n\n3. Slovaška 5 2 0 3 4:5 6\n\n4. Belorusija 5 0 2 3 1:5 2\n\n\n\nSkupina 4\n\nGruzija - Severna Makedonija 2:0 (1:0)\n\nBolgarija - Gibraltar 5:1 (2:1)\n\nLestvica:\n\n1. Gruzija 5 4 1 0 14:2 13\n\n2. Severna Makedonija 5 2 1 2 7:6 7\n\n3. Bolgarija 5 1 3 1 9:8 6\n\n4. Gibraltar 5 0 1 4 2:16 1\n\n\n\nLIGA D:\n\nSkupina 1\n\nLatvija - Moldavija 1:2 (0:2)\n\nLihtenštajn - Andora 0:2 (0:1)\n\nLestvica:\n\n1. Latvija 5 4 0 1 12:3 12\n\n2. Moldavija 5 3 1 1 8:6 10\n\n3. Andora 5 2 1 2 5:6 7\n\n4. Lihtenštajn 5 0 0 5 1:9 0\n\n\n\nSkupina 2\n\nEstonija - Malta 2:1 (1:0)\n\nLestvica:\n\n1. Estonija 3 3 0 0 6:2 9\n\n2. Malta 4 2 0 2 5:4 6\n\n3. San Marino 3 0 0 3 0:5 0",
    "Pozimi poletov z Brnika ne bodo oklestili, okrevajo tudi turistične agencije": "Šest prevoznikov bo vozilo pogosteje. Foto: BoBo\n\nKer so cene goriva vse višje, so nekatere letalske družbe že napovedale, da bodo morale v zimski sezoni odpovedati polete v nekatere evropske prestolnice. Odpovedi z Brnika za zdaj niso načrtovane, po besedah družbe Fraport Slovenija namerava šest prevoznikov pogostost letenja v primerjavi s poletno sezono celo povečati.\n\nZaradi sezonske narave letenja v zimskem voznem redu ne bo letov British Airwaysa v London, francoske Transavie v Pariz in izraelskega prevoznika Israir v Tel Aviv.\n\nKljub majhnemu obsegu poletov z brniškega letališča v turističnem gospodarstvu ocenjujejo, da del potrošnikov ne bo prikrajšan, saj izpad letov nadomeščajo s svojo ponudbo, ki je že taka, kot je bila v sezoni pred epidemijo covida-19. \"Res pa je, da se moramo navaditi, da cene letalskih prevozov niso več enake kot takrat,\" je novinarki Radia Slovenija Simeoni Rogelj povedal Matej Knaus iz Združenja turističnih agencij in dodal, da so se cene glede na leto 2019 dvignile med 30 in 40 odstotkov, verjame pa, da bodo v tem okviru ti stroški letalskih prevozov tudi ostali.\n\nKljub podražitvam interes ostaja\n\nPoleg letalskih prevozov se bo sicer podražilo vse. Knaus je poudaril, da ponudniki ne morejo nositi vseh stroškov energentov in hrane, zato se bodo poleg prevoza podražili tudi hrana, nastanitve in obisk znamenitosti. Po njegovi napovedi, naj bi se rast cen nadaljevala tudi naslednje leto – glede na letošnje naj bi se povišale do 20 odstotkov.\n\nVišje cene pa turistov do zdaj še niso odvrnile od potovanj po Evropi in drugih kontinentih, še vedno so aktualne tudi rezervacije v zadnjem trenutku, ki pa so velikokrat dražje. Povpraševanje naj bi se nadaljevalo tudi v prihodnje. \"Za celo Evropo velja, da je povpraševanje še vedno večje, kot pa je ponudba,\" je pojasnil Knaus, ki pričakuje, da bodo v turističnem gospodarstvu letošnje leto sklenili bistveno bolje kot lani, ne glede na to, da se bo povpraševanje pozimi verjetno nekoliko umirilo.\n\nNajpogostejši cilj potovanj domačih turistov v tujino je bila Hrvaška\n\nSlovenske potovalne agencije so leta 2021 organizirale potovanja z najmanj eno prenočitvijo za 217.000 domačih turistov. 38 odstotkov jih je prenočevalo v Sloveniji, 135.000 pa jih je s potovalnimi agencijami potovalo v druge države. Najpogostejši cilj potovanj domačih turistov v tujino je bila tako lani kot predlani Hrvaška, sledili so Grčija, Egipt in Turčija. Domači turisti so lani v organizaciji potovalnih agencij iz Slovenije na izbranih destinacijah ustvarili 1,34 milijona prenočitev, poroča STA.\n\nLeta 2020 je bilo domačih turistov, ki so potovali s slovenskimi potovalnimi agencijami, nekaj več kot 147.000, njihovih prenočitev pa nekaj čez 926.000. Pred izbruhom epidemije covida-19 leta 2019 je bilo takih turistov 772.000, njihovih prenočitev pa 3,84 milijona. Število domačih in tujih turistov, ki so potovali s slovenskimi agencijami, se je tako lani končno začelo povečevati, vendar je bilo še vedno precej manjše kot pred epidemijo covida-19.\n\nEnodnevni izletniki lani pogosteje po domači državi, največ tujih turistov je bilo iz Nemčije\n\nEnodnevni izletniki so se lani pogosteje kot v tujino podali po domači državi. Enodnevnih izletov v organizaciji slovenskih potovalnih agencij se je lani udeležilo skupno 65.000 domačih izletnikov. 90 odstotkov se jih je potepalo po Sloveniji, okoli 7000 odšlo v tujino. Leta 2020 so na enodnevnih izletih našteli 39.000 domačih izletnikov, od tega 86 odstotkov na izletih po Sloveniji, leto prej je bilo izletnikov 220.000.\n\nCiljna država enodnevnih izletnikov na izletih po tujini je bila lani najpogosteje Italija, sledili sta Avstrija in Hrvaška.\n\nSlovenske potovalne agencije so leta 2021 organizirale potovanja tudi za 29.000 tujih turistov, ti so v Sloveniji prenočili povprečno po štirikrat. Največ tujih turistov so agencije pripeljale iz Nemčije, sledili so turisti iz Francije in Češke. V letu pred tem je v Sloveniji prek slovenskih agencij prenočilo 14.000 tujih turistov, od tega je bilo največ turistov iz Nemčije, sledili so turisti iz Italije in Avstrije. Številke leta 2019 pričajo o 196.000 takih turistih, ki so ustvarili skoraj 760.000 prenočitev.",
    "Slovenija po številu okužb s koronavirusom ostaja najslabša v Evropi": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV Sloveniji so v četrtek spet potrdili več kot dva tisoč novih okužb.\n\nV Sloveniji so v četrtek spet potrdili več kot dva tisoč novih okužb. Foto: Shutterstock\n\nSlovenija na evropskem zemljevidu pojavnosti novih primerov okužbe s koronavirusom v zadnjih štirinajstih dneh na sto tisoč prebivalcev ostaja najslabša država v Evropi. Pojavnost se naglo viša in trenutno znaša 1.109, kar je 382 več kot pri Grčiji, ki je s 727 novimi primeri okužbe na drugem mestu. Med najslabše države se uvrščajo še Latvija, Slovaška in sosednja Avstrija.\n\nZa Slovenijo, ki po okužbah v Evropi daleč prednjači, za petami ostaja Grčija. Srbijo, ki je bila še pred nekaj dnevi na tretjem mestu, pa so po najnovejših podatkih prehitele Latvija s 643, Slovaška s 625 in Avstrija s 610 novimi primeri v zadnjih 14 dneh na sto tisoč prebivalcev.\n\nSrbija je tako pridobila tri mesta in je s 597 primeri na šestem mestu, še kažejo podatki sledilnika covid-19.\n\nMed najboljšimi evropskimi državami ostajajo Norveška, Kosovo ter Bosna in Hercegovina. Na Norveškem so potrdili le 21 primerov, na Kosovem 24, v Bosni in Hercegovini pa 51 novih primerov v zadnjih 14 dneh na sto tisoč prebivalcev.\n\nMed državami, kjer beležijo manj kot sto novih primerov, so še Albanija, Severna Makedonija, Španija in tudi Švedska z 89 primeri. Na Švedskem ob izbruhu pandemije covid-19 zaprtja države, kot denimo v Sloveniji, ni bilo, so pa v poročilu preiskovalne komisije švedske vlade o ravnanju med pandemijo februarja letos sporočili, da bi morali ukrepe sprejeti hitreje. Včeraj so na Švedskem potrdili 4.973 novih okužb s koronavirusom.\n\nV Sloveniji v četrtek spet več kot dva tisoč novih okužb\n\nPo podatkih nacionalnega inštituta za javno zdravje (NIJZ) so v četrtek ob 799 PCR-testih in 6.126 hitrih antigenskih testih v Sloveniji potrdili 2.174 okužb z novim koronavirusom, kar je 551 več kot prejšnji četrtek, ko so potrdili 1.623 novih okužb.\n\nPo oceni Nacionalnega inštituta za javno zdravje (NIJZ) je v Sloveniji trenutno 24.338 aktivnih primerov okužbe.\n\nSedemdnevno povprečje potrjenih primerov trenutno znaša 1.985. Število potrjenih primerov v zadnjih 14 dneh na sto tisoč prebivalcev je trenutno 1.155.\n\nZ enim odmerkom se je cepilo še deset ljudi, skupaj do danes 1.266.526, z vsemi odmerki pa je cepljenih sedem oseb več, skupaj 1.222.954, še navaja NIJZ.",
    "Po treh smrtnih primerih preplah v sirarni": "V sirarni v mestu Gloggnitz v avstrijski deželi Spodnja Avstrija so iz prodaje umaknile več izdelkov.\n\nTrije smrtni primeri v Gloggnitzu bi lahko bili povezani z okužbo z listerijo, bakterijo, s katero se lahko okužimo s kontaminirano hrano, zlasti nezadostno toplotno obdelanimi mesnimi, ribjimi in mlečnimi izdelki. V sirarni v Gloggnitzu so po poročanju Kronen Zeitunga zato iz prodaje preventivno umaknili jogurte, sveže sire in kajmak. Rezultati preiskave bodo potrdili ali ovrgli sume.",
    "Slovenci drugi na tekmi mešanih parov": "Slovenski smučarski skakalci, Nika Prevc, Patrik Vitez, Urša Bogataj in Peter Prevc, so danes osvojili drugo mesto v konkurenci mešanih parov na tekmi poletne velike nagrade v smučarskih skokih v Rašnovu. Zmagala je Avstrija, tretje mesto so zasedli Norvežani.\n\nV Romuniji je na današnji tekmi mešanih parov nastopilo devet ekip.\n\nAvstrijci so slavili s skupnim izkupičkom 416,9 točke, Slovenci so bili drugi z izkupičkom 413,2 točke, Norvežani so za tretje mesto osvojili 407,0 točke.\n\nSlovenska četverica, ki je prvič združila moči na mešani tekmi, je poskrbela za nove stopničke na tekmi mešanih parov, s katero se je sklenil konec tedna tekem za poletno veliko nagrado.\n\nTekmo v znova vetrovnem Rašnovu je na srednji napravi za Slovenijo odprla Nika Prevc, ki je z 88 metri Slovenijo popeljala na prvo mesto. Še meter dlje je nato skočil Patrik Vitez, tudi po doskoku Urše Bogataj pri 95 metrih pa je Slovenija ostala na prvem mestu.\n\nV zadnji skupini je nastopil še Peter Prevc, ki je skočil 88 metrov, Slovenci so zasedali drugo mesto za Avstrijo, za katero so skakali Julia Mühlbacher, Jan Hörl, Eva Pinkelnig in Daniel Tschofenig. Tretje mesto je zasedala Norveška.\n\nPo nekaj minutah so organizatorji finalno serijo odpovedali in opisani rezultati so obveljali za končne, kar je Sloveniji prineslo še tretje stopničke v Rašnovu v tem koncu tedna.\n\nPoletna velika nagrada se bo nadaljevala v Hinzenbachu, kjer bodo skakali moški, ženske se jim bodo znova pridružile na finalu v Klingenthalu.\n\n\"Ta tekma je bila zame kar zanimiva, to je bila tudi moja prva tekma mešanih parov. Domov pa grem lahko zadovoljna, saj je bil prvi skok v redu,\" je dejala Nika Prevc.\n\n\"Občutek je neverjeten, mislim, da se niti še ne zavedam, kaj sem dosegel. A dan se ni začel dobro, naredil sem zelo slab skok v poskusni seriji, a na srečo sem se zelo lepo zbral za tekmo in tam opravil svoje,\" pa je dosežek podoživel Patrik Vitez.",
    "Kje je najceneje": "Kje je najceneje\n\nZaživel je primerjalnik cen, ki potrošnikom omogoča vpogled v cene osnovnih živil pri posameznih trgovcih. Razlika v ceni za košarico 15 izdelkov med najcenejšim in najdražjim znaša 10,85 evra.\n\nPo zadnjih podatkih bi košarica osnovnih živil pri šestih trgovcih stala med 47,38 in 58,23 evra. Trgovci sicer ministrstvo opozarjajo na nepravilnosti in napake, ki se pojavljajo v primerjalniku. Opozarjajo, da primerjajo med seboj neprimerljive izdelke, napačni so popisi cen, slikovne oznake, kar se odraža v obliki škode trgovskih družb, potrošniki pa dobivajo zavajujoče informacije. Trgovinska zbornica Slovenije je zato na ministrico Ireno Šinko naslovila poziv, naj začasno ustavi projekt in začne dialog z vsemi ključnimi deležniki.\n\nLjubljana – V začetku tedna je zaživela spletna stran, ki kupcem omogoča primerjavo cen osnovnih živil v različnih trgovinah. Primerjalnik je eden od ukrepov vlade, s katerim naslavlja rast cen. Spletna stran, ki je dostopna prek portala Naša super hrana (nasasuperhrana.si/primerjava-cen/) tako daje kupcem informacijo o aktualnih cenah živil pri posameznem trgovcu, te pa želi vlada na ta način odvrniti od izrazitejših podražitev. »Če ta mehka regulacija cen ne bo dovolj, kar bomo lahko videli čez nekaj časa, se bo vlada odločila za morebitne dodatne ukrepe po Zakonu o regulaciji cen, vendar v tem primeru cene ne bodo javno dostopne, ampak bodo pripravljene za potrebe vlade,« je ob predstavitvi portala povedala ministrica za kmetijstvo, gozdarstvo in prehrano Irena Šinko.\n\n\n\nCene pri šestih trgovcih\n\nV košarico osnovnih živil so uvrščeni osnovni živilski izdelki: pšenična bela moka, beli kruh in testenine, goveji in svinjski zrezki ter piščančji file, mleko, tekoči jogurt, sir, maslo, jajca, jabolka, krompir, sončnično olje in beli sladkor, z aneksom pa so naknadno dodali še spremljanje cen za dodatnih pet sezonskih živil oz. živil, ki bodo izbrana glede na potrebe potrošnikov. Cene spremljajo pri šestih trgovcih, in sicer pri Mercatorju, Sparu, Tušu in Engrotušu, Hoferju, Lidlu in Eurospinu.\n\n\n\nZ izborom želenih filtrov, ki predstavljajo posamezne elemente izbire, tako lahko potrošnik dobi primerjavo cen točno določenega izdelka na določen dan pri posameznem trgovcu. Rezultati se izpišejo v obliki horizontalnega stolpčnega grafa, ki za vsak izdelek pri vseh trgovcih prikazuje aktualno redno in morebitno akcijsko ceno.\n\n\n\nV prihodnjih dneh bo primerjalnik nadgrajen še s primerjalnikom po državah in časovnim primerjalnikom. Potrošnik bo tako dobil vpogled v to, kakšne so cene osnovnih živil glede na cene v sosednjih Avstriji, Italiji in na Hrvaškem ter kakšna je rast cen pri nas v primerjavi z rastjo v tujini. Po zaključku sedemmesečnega projekta pa bosta sledili analiza in primerjava rasti cen z gibanjem inflacije.\n\n\n\nKot kažejo rezultati prvega popisa cen, ki je bil opravljen prejšnji teden, 13. septembra, je košarica izbranih 15 osnovnih živil (ob upoštevanju najnižjih rednih cen brez popustov) pri posameznih trgovcih stala od 47,38 evra, kolikor bi zanjo odšteli v Eurospinu, do 58,23 evra, kolikor bi bilo treba plačati v Tušu. Razlika je torej znašala 10,85 evra. Drugi najcenejši je bil Lidl (48,25 evra) sledijo pa Spar (48,53), Hofer (48,88) in Mercator (49,67).\n\n\n\nKaj pa cene pri sosedih\n\nGlede na podatke s 15. septembra bi bila sicer v sosednjih državah takšna košarica najcenejša v hrvaškem Lidlu, kjer bi bilo treba zanjo odšteli 32,44 evra, v Lidlu Italija 41,69, v Lidlu Avstrija pa 42,91 evra.\n\n\n\nČe bi pri različnih trgovcih znotraj ene države izbrali le tista izmed 15 živil, ki so najcenejša, pa bi bila tako sestavljena košarica vseeno najcenejša v Sloveniji, zanjo bi bilo treba odšteti 28,62 evra, na Hrvaškem 31,51, v Italiji 34,63 in v Avstriji 37,99 evra.\n\n",
    "Vučkić se je z Rijeko znesel nad Celjani": "Večina klubov 1. SNL med reprezentančnim premorom pili formo s pomočjo prijateljskih dvobojev. Brez njih se v teh dneh pripravljata le vodilna Olimpija in Mura. Maribor je v Avstriji visoko izgubil s Sturmom, za vijolice pa je debitiral mladi Nigerijec Ishay Kayode Rafiu. Celjani so visoko izgubili v soboto na Reki, Radomljani so nadigrali Krško, Koper pa danes gostuje v Veroni.\n\nVodilna Olimpija, ki je v uvodnih desetih krogih 1. SNL zbrala kar 27 od možnih 30 točk, se pripravlja na nadaljevanje sezone v Ljubljani. Strokovno vodstvo je ocenilo, da med reprezentančnim premorom ne potrebuje prijateljskih tekem. Na treningih članske ekipe se dokazujejo tudi mladinci Dino Kojić, Marcel Petrov, Aldin Jakupović, Matej Dvoršak, Gal Pečjak in Jure Zupan, ki jih sicer v selekciji do 19 let vodi Toni Usnik.\n\nTako Albert Riera, eden izmed dveh trenerjev v 1. SNL, ki med reprezentančnim premorom v svojih vrstah pogreša članskega slovenskega reprezentanta (kapetan Timi Max Elšnik, drugi je strateg Maribora Damir Krznar, ki pogreša Gregorja Sikoška), pospešeno spoznava tudi potencial klubskega podmladka. Olimpija bo naslednjo tekmo odigrala 1. oktobra, ko bo v Stožicah gostoval Tabor. Pri zmajih si želijo, da bi bile na tej tekmi tribune napolnjene vsaj petino od tega, kot bodo na današnjem reprezentančnem razprodanem spektaklu med Slovenijo in Norveško.\n\nCelje na Hrvaškem, Koprčani odhajajo v Italijo\n\nCeljani so vstopili v zmagoviti niz. Vštevši pokal, so nanizali kar pet zmag, na lestvici pa gledajo v hrbet le Olimpiji, kateri so kot edini v ligi tudi prizadejali poraz. Že v sredo jih čaka nov izziv. V drugem krogu pokala Slovenije se bodo pomerili z Dravinjo. Pred tem so se v pokalnem tekmovanju znesli nad Laškom (9:0), Gregor Bajde pa je dosegel kar šest zadetkov.\n\nV prvem polčasu nismo videli zadetkov, v drugi polovici igre so gostitelji zadeli štirikrat.⌛️\n\n\n\nV drugem polčasu so igrali tudi Zabukovnik, Stojinović, Justinek, Štravs in Mačak.👑#gremocele #mojemestomojklub pic.twitter.com/O5jgpFDTcW — NK Celje (@NKCelje) September 24, 2022\n\nV soboto so na prijateljskem srečanju gostovali pri hrvaškem velikanu, katerega sta v zadnjem desetletju vodila tudi Matjaž Kek in Simon Rožman ter z njim osvajala lovorike. Trenutno se Rijeka nahaja v veliki krizi, povsem obratno pa je s Celjani, ki jim gre pod taktirko Romana Pilipčuka odlično. Vseeno pa so Rečani na prijateljskem dvoboju premagali Celjane kar s 4:0.\n\n⚽📸 Nogometaši Rijeke pobijedili su Celje (4:0), drugoplasiranu momčad slovenskog prvenstva, u pripremnoj utakmici odigranoj na Rujevici. Pogotke su postigli Vučkić (52', 57'), Karrica (62') i Obregon (77'-11m) 🔵⚪\n\n\n\n📝 https://t.co/1yojWGCBoU#ZajednosmoRijeka pic.twitter.com/x8ITGC7Gqa — NK Rijeka (@NKRijeka) September 24, 2022\n\nVse zadetke so dosegli v drugem polčasu, blestel je zlasti občasni slovenski reprezentant Haris Vučkić, ki je dvakrat zatresel mrežo trenutno drugouvrščene ekipe 1. SNL. Celje je nastopilo z zasedbo Rožman, Džumhur, Zec, Vuklišević, Šporn, Popović, Janjičić, Vrbanec, Matko, Bizjak in Matić, v nadaljevanju pa so dobili priložnost še Raduha, Stojinović, Zabukovnik, Kouter, Justinek, Štravs, Mačak, Sitar in Stojinović.\n\nZoran Zeljković bo v nedeljo vodil Koper na prijateljski tekmi z Verono. Dvoboj bo odigran v pripravljalnem središču italijanskega kluba. Foto: Vid Ponikvar\n\nTretjeuvrščeni Koper, poleg Olimpije še edini klub, ki v tej prvenstveni sezoni sploh še ni remiziral, bo imel v nedeljo zelo zahteven izpit. Odhaja v Italijo, kjer se bo pomeril z italijanskim prvoligašem Verono. Barve kanarčkov bo branil tudi najnovejši napadalec, 28-letni Nigerijec Bright Osagie Edomwonyi, ki se je pred tem nazadnje dokazoval pri dunajski Austrii.\n\nNigerijec za Maribor debitiral ob visokem porazu\n\nMariborčani, ki so pod vodstvom Damirja Krznarja nanizali pet tekem brez poraza v 1. SNL in se na lestvici povzpeli na četrto mesto, so se brez udeležencev reprezentančnih akcij (Gregor Sikošek, Aljaž Antolin, Žan Vipotnik in Samo Pridgar) v petek odpravili v Avstrijo. V Wildonu so se pomerili z graškim Sturmom, ki je pogrešal slovenski reprezentančni dvojec (Jon Gorenc Stanković in Tomi Horvat), kar pa avstrijskega podprvaka ni zmotilo, da se je razveselil visoke zmage nad Mariborom.\n\nVisok poraz na testu v Avstriji:@SKSturm - @nkmaribor 5:1\n\n\n\nEdini strelec za naše moštvo Rok Sirk (11m).#MiSkupajEnoSmo pic.twitter.com/d0Moqpjdyp — NK Maribor (@nkmaribor) September 23, 2022\n\nČrno-beli iz Gradca so zmagali s 5:1, prvi polčas pa dobili kar s 4:0. Mariborčani so zaigrali z oslabljeno zasedbo, saj je poleg reprezentantov manjkalo sedem poškodovanih igralcev (Ažbe Jug, Martin Milec, Max Watson, Aleks Pihler, Vid Koderman, Danijel Šturm in Marko Tolić), za dodatno slabo voljo je poskrbela še poškodba mladega upa Tineta Čuka.\n\nPrvič je mariborski dres oblekel mladi Nigerijec Ishay Kayode Rafiu, ki se je po dolgi prestopni sagi z zamudo preselil na Štajersko in začel spoznavati slovensko nogometno okolje. Napadalec, od katerega pri Mariboru pričakujejo veliko, je vstopil v igro v 30. minuti, ko so vijolice že zaostajale z 0:3. Častni zadetek za Krznarjevo četo je v 79. minuti z bele točke dosegel Rok Sirk.\n\nV Mariboru se veliko govori o tem, ali bi se lahko vijolicam resnično pridružil Josip Iličić. Njegov prihod bi v mestu ob Dravi poskrbel za nogometno evforijo, o tem priča tudi posrečena objava navijaške skupine Viole na socialnem omrežju, tako da bo v naslednjih tednih še kako zanimivo spremljati dogajanje v Ljudskem vrtu.\n\nKapetan Mure priznava, da stanje ni idealno\n\nTudi Žiga Kous je v tej sezoni od Mure pričakoval več. Foto: Sportida Mura se sooča s krizo. Navijači so nezadovoljni z zadnjimi predstavami kluba, ki pod vodstvom Damirja Čontale ne dosega pričakovanih rezultatov. Takšnih, kakršne bi javnost pričakovala od prvakov iz leta 2021 glede na razpoložljiv igralski kader črno-belih.\n\n\"Tokrat nam je reprezentančni premor prišel še kako prav. Vemo, da stanje ni idealno, vemo, da bi lahko dobili več. Zdaj je čas, da se odkrito pogovorimo in analiziramo, kaj vse je šlo narobe v tem času, in najhitreje kar se da odpravimo te stvari,\" sporoča kapetan Žiga Kous. Mura se bo v tem reprezentančnem premoru posvetila le treningom. Ne bo odigrala nobene prijateljske tekme.\n\nDomžalčani so v petek gostovali v predmestju Zagreba, kjer so izgubili proti Gorici (2:3). Rožmanovo četo je v vodstvo v sedmi minuti popeljal Ivan Durdov, nato pa so gostitelji v zadnjih 30 minutah kar trikrat premagali mladega vratarja Domžal Gašperja Tratnika. Dva od treh golov so dosegli z bele točke, za rumeno družino pa je bil uspešen še Arnel Jakupović.\n\nTekma proti HNK Gorica se je končala z rezultatom 3:2.\n\n\n\nStrelci: Julardžija 60’/11m, Vujnović 71’, 89’/11m; Durdov 7’, Jakupović 85’.\n\n\n\nVeč na: https://t.co/CLGuC4esWm pic.twitter.com/4vAwrp2uxT — NK Domžale (@NKDomzale) September 23, 2022\n\nDomžalčani so zaradi zdravstvenih razlogov in reprezentančnih obveznosti pogrešali ogromno igralcev. Janez Pišek, Tilen Klemenčič, Christian Schoissengeyr, Domen Zajšek, Slobodan Vuk in Zeni Husmani so manjkali zaradi zdravstvenih težav, Nikola Jovićević, Emir Saitoski, Nick Perc, Mark Strajnar, Jošt Pišek, Mitja Ilenič in Bartol Barišić pa zaradi reprezentančnih akcij mlajših selekcij.\n\nTesna zmaga Brava in zelo visoka Radomelj\n\nBravo, ki ga v nadaljevanju sezone čaka zahtevno gostovanje na Bonifiki v Kopru, je v petek na pripravljalni tekmi premagal drugoligaša iz Doba (3:2). Za mladi ljubljanski klub so v polno zadeli Luka Štor, Gal Kurež in Gašper Gaberšek Rotovnik.\n\nBravo je v prijateljskem obračunu premagal Dob. Foto: Grega Valančič/Sportida\n\nRadomljani so v nedeljo na svojem stadionu, kjer ne smejo igrati prvoligaških tekem, lahko pa pokalne dvoboje, vsaj v začetnem delu tekmovanja (tako so 14. septembra na svoji zelenici napolnili mrežo Dragomerja s 4:0), v deževnem vremenu v prijateljski tekmi napolnili mrežo drugoligaša iz Krškega. Manjkala sta Samsindin Ouro, ki je bil vpoklican v izbrano vrsto Toga in je v soboto odigral 72 minut proti Slonokoščeni obali (1:2), ter mlajši reprezentant Anel Zulić. Na razmočenem igrišču, ki je predstavljal gostom iz Posavja ogromno težav, sta zaigrala tudi mladinca Radomelj Nejc Žunec in Rok Štorman). S tremi zadetki je bil najboljši strelec srečanja Nedim Hadžić.\n\nDanes je članska ekipa NK Radomlje v prijateljskem obračunu ugnala Krško ⚽️\n\n\n\nPo tekmi je svoje misli strnil glavni trener @NerminBasic2: ”Na razmočenem terenu smo danes odigrali zelo dobro tekmo. Priložnost so dobili vsi igralci v ekipi, vključno z dvema iz mladinske ekipe… pic.twitter.com/4xTWf2JOEf — NK Radomlje (@NKRadomlje) September 25, 2022\n\nKraševci premagali Novogoričane\n\nDušan Kosić je s Taborom v prijateljskem dvoboju premagal Gorico, prihodnji konec tedna pa ga čaka gostovanje v Stožicah. Foto: Vid Ponikvar V Novi Gorici je občutiti nezadovoljstvo navijačev. Želja po menjavi vodstva kluba je vse večja. Vrtnice, ki so v bogati preteklosti kar štirikrat osvojile naslov slovenskega prvaka, plujejo v nemirnih vodah, boj za prvoligaški obstanek bo še krčevit. Trener Miran Srebrnič potrebuje čim več tekem, da bi uigral ekipo. Vrtnice so tako v petek odigrale tekmo s sosedi iz Sežane in v obračunu najslabše uvrščenih prvoligaških ekip izgubile z 1:2, strelec za Gorico je bil kapetan Etien Velikonja, v sredo pa odhajajo še onkraj meje v Italijo, kjer se bodo v Ceggi pomerili z italijanskim nižjeligašem Libertas.\n\nTabor je v petek v Krvavem potoku v lokalnem obračunu premagal Gorico z 2:1. V polno sta zadela 32-letni povratnik Milan Kocić, otrok sežanskega kluba, ki se je pred kratkim po 12 letih, večinoma jih je preživel v različnih evropskih državah (Italija, Bolgarija, Avstrija, Češka, Grčija in Romunija), vrnil na Kras, in 20-letni španski napadalec Coba Da Costa. Po koncu reprezentančnega premora jih čaka najbolj nehvaležna naloga, gostovanje pri vodilni Olimpiji v Ljubljani.",
    "Na Soboškem jezeru odprli opazovalnico za ptice": "Na Soboškem jezeru odprli opazovalnico za ptice Plavajoča ptičja opazovalnica meri cca. 8m2 in ima obliko pletene košare.\n\nOdprtje opazovalnice za ptice na Soboškem jezeru\n\nV petek 16. septembra, so pri Expanu na Soboškem jezeru, svojemu namenu predali opazovalnico za ptice, katera predstavlja enega izmed dosežkov projekta BioDiTOUR. Projekt sloni na iskanju sozvočja med ohranjanjem biotske pestrosti čezmejnega območja, pri čemer valorizacijo biodiverzitete za potrebe razvoja družbe in okolju prijaznega trajnostnega turizma, projektni partnerji dosegajo s snovanjem čezmejnih produktov aktivnega in izobraževalnega turizma. Obiskovalce želijo spodbuditi, da zaidejo z ustaljenih poti in obiščejo novourejene zelene lokacije čezmejne regije.\n\nProjekt BioDiTOUR je sofinanciran s strani Evropske unije in Evropskega sklada za regionalni razvoj, v sklopu Programa sodelovanja Interreg V-A Slovenija-Avstrija. RIS Dvorec Rakičan v projektu nastopa kot vodilni partner.\n\nSkupna vrednost celotnega projekta znaša 585.904,00 evrov, znesek sofinanciranja (ESRR) znapa 498.018,40 evrov. Kot partnerji sodelujejo še Energieagentur Weststeiermark, Občina Deutschlandsberg, Verein zur Förderung des Naturpark Raab in Občina Kidričevo.\n\nProjekt BioDiTOUR sloni na iskanju sozvočja med ohranjanjem biotske pestrosti in razvoja aktivnega, trajnostnega turizma. Eno največjih groženj biodiverziteti predstavljajo rastlinske tujerodne vrste oz. neofiti, ki si utirajo pot do habitatov in siromašijo biotsko raznovrstnost. S projektom zarisujejo načine njihovega zatiranja, pa tudi ohranjanja habitatov na čezmejni ravni. Valorizacijo biodiverzitete in razvoj okolju prijaznega trajnostnega turizma dosegajo s snovanjem čezmejnih produktov aktivnega in izobraževalnega turizma. Z vzpostavitvijo t.i. BioDiTOUR točk usmerjajo pogled obiskovalcev proti naravnim zakladnicam in ga poučijo o nevarnostih tujerodnih invazivk, hkrati pa omogočajo razvoj turističnih produktov. Valorizacijo biodiverzitete in razvoj okolju prijaznega trajnostnega turizma partnerji dosegajo s snovanjem čezmejnih produktov aktivnega in izobraževalnega turizma. Projektni pristop je inovativen prav v naravnanosti občinstvu, najsi bo to lokalna skupnost ali turistični obiskovalci, poudarek je na informiranju in ozaveščanju. Inovativne projektne dejavnosti, začenši z raziskovalno in obveščevalno vlogo na novo vzpostavljene informacijske točke o neofitih v Hiši energije v Deutschlandsbergu, vzpostavitvijo turistično-informativne infrastrukture na ribniku Nymphenweiher, namestitvijo ptičje opazovalnice na Soboškem jezeru, vzpostavitvijo zelene učilnice v naravi v parku dvorca Rakičan in vsebinsko revitalizacijo gramoznice Strnišče v občini Kidričevo ter revitalizacijo biotopov v naravnem parku Raab, kot tudi z oblikovanjem t. im. BioDiTOUR točk, usmerjajo pogled obiskovalca proti naravnim zakladnicam in ga poučijo o nevarnostih tujerodnih invazivk.\n\nOpazovalnica se lahko pomika po jezeru\n\nEna izmed tovrstnih točk je tudi opazovalnica za ptice ob Soboškem jezeru. Plavajoča ptičja opazovalnica meri cca. 8m2 in ima obliko pletene košare. Okoli jeklenega ogrodja je spleteno šibje iz naravnih materialov, na dnu so nameščeni plastični potoni na katerih opazovalnica \"plava\". Opazovalnica je premična - ob brežini jezera je pritrjena z brvjo oz. podestom in jermeni. Za namene otvoritve so jo namestili na trenutni lokaciji, jo bodo pa kasneje premestili na drugo lokacijo ob jezeru, kjer je rastlinski in živalski svet bolj pester. Za izgradnjo ogrodja ptičje opazovalnice je odgovorno podjetje Dastroj iz Rakičana, pri čemer je idejno zasnovo pripravili arhitektni Studio Kalamar. Ročno pleten obod iz šibja je delo pridnih in spretnih rok Kolomana in Franca Gomboca. Brata Gomboc sta s svojo rokodelsko spretnostjo, ptičji opazovalnici pridala prav poseben pečat.\n\nOtvoritve opazovalnice za ptice sta se kot govorca udeležila tudi Gregor Domanjko iz Društva za opazovanje in proučevanje ptic Slovenije ter minister Aleksander Jevšek, Službe Vlade RS za razvoj in evropsko kohezijsko politiko. Projekt BioDiTOUR je sofinanciran s strani Evropske unije in Evropskega sklada za regionalni razvoj, v sklopu Programa sodelovanja Interreg V-A Slovenija-Avstrija.",
    "Šeškov skok, ki so ga doslej presegli le štirje": "Napadalec iz Radeč je tako drugi najbolje ocenjeni posameznik v zdajšnji slovenski reprezentanci, le Jan Oblak je vreden več, in sicer 45 milijonov evrov. Na večni lestvici slovenskih nogometašev pa je Benjamin Šeško na petem mestu. Tudi v tej kategoriji ima primat čuvaj mreže madridskega Atletica, ki je bil poleti 2019 vreden celo okroglih 100 milijonov evrov. Na drugem mestu je Interjev kapetan Samir Handanović, čigar vrednost je junija 2013 znašala 24 milijonov. Tretje mesto si delita Josip Iličić in Kevin Kampl, oba sta bila največ ocenjena na 22 milijonov.\n\nObenem si Šeško z vezistoma Nicolasom Seiwaldom (21 let, Avstrija) in Luko Sučićem (20 let, Hrvaška) deli naziv nogometaša z najvišjo tržno vrednostjo v trenutnem delodajalcu Red Bullu iz Salzburga, pri katerem bo ostal le do konca te sezone. Kariero bo nadaljeval pri bratskem klubu rdečih bikov v Leipzigu, kjer je največ – na 80 milijonov – ocenjen Francoz Christopher Nkunku. Šeško bi si pri RB Leipzigu na lestvici najvrednejših posameznikov trenutno delil 11. mesto z levim bočnim branilec Davidom Raumom.",
    "Kmetje zaradi suše praznijo hleve": "899 ogledov\n\nKmetje zaradi suše praznijo hleve\n\nZnano je, da se kmetje soočajo z eno največjih kriz do sedaj. Da razmere v govedoreji pri nas niso obetajoče, nam je že dolgo znano. Trenutno so odkupne cene od 4,20 do 4,40 evra za kilogram mesa za kakovostne živali, kar je še vedno podobno kot pred meseci, ko se je začelo takoimenovano krizno obdobje »norih« rasti vhodnih stroškov. Kot so dejali, da odkupne cene podobne kot tedaj, rast stroškov pa se še ni ustavila. In še nekaj; dolgotrajna suša je povzročila pomanjkanje krme na kmetijah in številni se odločajo, ali kupiti kot zlato drago krmo od kmetov, ki ne redijo živine ali pa zmanjšati stalež živali v hlevu. Kar posledično povečuje ponudbo živali in nižje odkupne cene mesa govedi. To bo vsekakor žalostno leto za rejce govedi. V nekaterih regijah so imeli le en pravi odkos travinja, nato pa je suša zdesetkala tako pridelek travne kot tudi koruzne silaže. Vsekakor krme ne bodo imeli dovolj do prihodnje pomladi in tudi zato so nekateri že načrtno zmanjšali stalež, češ da z nakupom voluminozne krme in koruzne silaže »pridelajo« velik minus. Kako tudi ne, ko je letošnja prodajna cena koruze na njivi podivjala do zavidljivih 3000 EUR za hektar. In s tem, da jo mora kupec sam požeti in odpeljati. Cene po Evropi V Evropi se razmerje med ponudbo in povpraševanjem razlikuje od države do države. Nemčija in Avstrija količine ob vse večjem povpraševanju komaj še zadoščajo za pokritje potreb klavnic. V Nemčiji cene govedi zaradi pomanjkanja ponudbe še vedno nekoliko rastejo. Tako da klavnice plačujejo tudi do 5,10 EUR za kilogram mesa. V številnih državah se cena giblje od okrog 4,40 do 5,00 evra za kilogram mesa. Po odkupni ceni se nahajamo na predzadnjem mestu med vsemi državami Evropske unije. Za nami je le Slovaška. V Sloveniji je kot običajno precej nejasnosti pri odkupni ceni govejega mesa. Agencija RS za kmetijske trge objavlja, da rejci dobijo v povprečju okrog 4,15 evra za kilogram mesa. Odkupovalci za domači trg odkupujejo govedo po nekoliko nižji ceni kot pa za živali, ki gredo v izvoz. Ti iščejo predvsem dobro rejeno govedo mesnih pasem, na italijanski trg se proda tudi precej krav, ki imajo najmanj 350 kg mesa. Plačane so več kot štiri evre za kilogram mesa. Krave z okoli 300 kg mesa in nekoliko manj pa so plačane okrog 3,75 EUR za kilogram mesa. Najboljši biki so plačani tudi do 4,50 EUR za kilogram. Slabše ocenjene živali pa tudi precej manj. Avstrija spodbuja prirejo domačih živali Znano nam je, da Avstrija spodbuja domačo rejo v Avstriji. Še posebej z visoko premijo, ki je v kriznih časih celo do 50 centov za kilogram. Poleg tega pa poleg države domačega rejca podpira tudi klavnica in trgovina, ki bo najprej ponudila kupcem domače meso, šele potem pa bo uvažala v primeru manjka. Sicer pa je povpraševanje bo mlademu biku zelo veliko, ponudbe pa bistveno manj kot lani v tem času. Se že kažejo posledice nizke odkupne cene v lanskem letu, ko so številni rejci prenehali s prirejo. Za primerjavo: odkupna cena v Avstriji znaša 4,49 do 4,56 evra za U in R (2/3) tržni razred za kilogram mesa in se je v zadnjem tednu podražila za pet centov. Rejci lahko prejmejo še premijo za višjo kakovost v višini 25 centov za meso mladega pitanega goveda starosti pod 18 mesecev in 18 centov za meso bikov pod 20 meseci starosti. (Preglednica 1). Nemčija: primanjkuje bikov in telic V Nemčiji so odkupne cene mesa mladega pitanega goveda od 5,00 do 5,10 evra za kilogram mesa in 4,45 do 4,65 evra za kilogram mesa krav. Telice so plačane od 4,15 do 4,58 evra za kilogram mesa. Ponudba krav je velika, 10 odstotkov nad lanskim povprečjem in zato se že nekaj časa znižujejo. In sicer vsak teden za deset centov za kilogram mesa. Ta hiter padec cen krav (-40 centov v štirih tednih) v Nemčiji vzbuja vse več vprašanj kako naprej, saj je kaj podobnega mogoče opaziti le na Nizozemskem (-30 centov v štirih tednih), sicer pa so odkupne cene krav po EU relativno stabilne. Če pa primerjamo z lanskim letom ob tem času, so se odkupne cene v vseh kategorijah v povprečju dvignile za kar 1,2 evra, ne glede ali se prodaja mlado pitano govedo, krave ali telice. Zakaj tako. Ker ni nikakršnega dogovora med prodajalci in kupci govejih živali. Nemški kmetje so zaradi sušnih let, nizkih odkupnih cen govedi, primorani prazniti hleve, volje po ponovni naselitvi telet ni bilo. Saj se ni splačalo, saj je bilo meso mladega pitanega goveda, krav, telic, zaradi presežkov, plačano izredno slabo, daleč pod dolgoletnim povprečjem. Zaradi tega se je marsikateri rejec odločil, da preneha s pitanjem goveje živine. Posledično danes na trgu zelo primanjkuje goveda za zakol in klavničarji so si čez noč postali konkurentje za živino, ki se prodaja na trgu. Kljub visokim odkupnim cenam živine, pa številni kmetje zapirajo hleve.\n\n862 ogledov\n\nProtest na Nizozemskem: Policija zasegla 4 traktorje\n\nNi še konec s protesti na Nizozemskem. Predvsem zaradi dejstva, da jim vlada očita, da so odgovorni za problem vnosa dušika. Z vladnimi ukrepi naj bi v naravnih območjih emisije zmanjšali za več kot 70 %. Po vladnih ocenah bo to povzročilo konec okoli 30 % živinorejskih farm. Po besedah ​​Barta Kempa iz akcijske skupine Agractie so kmetje »na miren način želeli ozaveščati o svojem položaju«. Bile so posamezne manjše skupine iz različnih regij. \"O centralni organizaciji ne more biti govora,\" je pojasnil Kemp. Predvsem nizozemski živinorejci so močno kritični do vladne politike glede dušika. V naslednjih nekaj letih naj bi znatno zmanjšali izpuste amoniaka, dokler ne bo od leta 2026 tudi zanje veljala »omejitev 170 N«. To je količina, ki je dovoljena v Sloveniji. Politiki želijo podrobne ciljne vrednosti predstaviti oktobra. Nizozemski pravosodni minister Dilan Yesilgöz je jasno povedal, da bo policija preprečila kmetom, da bi s traktorji poskušali vstopiti v središče Haaga. \"Demonstracije so dovoljene, vendar ne z velikimi vozili,\" je dejal minister. Tudi zato so zasegli štiri traktorje, s katerimi so kmetje skušali priti v samo središče mest. Zakaj protesti Na Nizozemskem je parlament glasoval o vladnem predlogu za znižanje izpustov toplogrednih plinov, ki bo med drugim mnoge kmete verjetno prisilil, da zmanjšajo stalež živine ali pa opustijo kmetovanje. Ministri to imenujejo kot neizogibni prehod na čistejše kmetovanje. Postopek teče že vse od leta 2019, toda v junija letos je ministrica Christianne van der Wal, vznemirila kmete s predstavitvijo kontroverznega načrta v 10 korakih, ki je začrtal en ključni cilj: tri regije – dolina Gelderse, Severni Brabant in Limburg – morajo do leta 2030 zmanjšati emisije dušika za več kot 50 odstotkov.\n\n2579 ogledov\n\nŠvica: volk pognal čredo v prepad\n\nV švicarskem kantonu Wallis blizu Berna je 24 letnega kmeta Bjorna Kreuzerja čakalo neprijetno presenečenje. V grapi je več kot pol črede našel poginule. Od 27 krav je 15 zgrmelo več kot 150 metrov globoko v prepad. Zdaj naj bi poskušali razjasniti vzrok nesreče. Kaj se je zgodilo? Je bil za nesrečo kriv volk, ki je pognal živali v prepad. Temu pritrjuje lastnik živali kot tudi ostali kmetje. Volkovi namreč v regiji niso redki. Letos je v napadih volkov v sosednjih Alpah poginilo 17 ovac. Tudi v drugih kantonih švicarski kmetje vidijo svoje črede ogrožene zaradi volkov. V Vaudu je bil zato pred kratkim izdan odvzem štirih mladih volkov iz narave. Odgovorni lovski čuvaj omenja tudi druge možnosti padca živali: »Za panično reakcijo živali je lahko kriva tudi nevihta, pes ali kaj drugega. Navsezadnje pa tega ni mogoče razjasniti.« Odvoz kadavrov so opravili s helikopterjem.\n\n912 ogledov\n\nPirova zmaga nemškega kmeta proti okoljskim organizacijam\n\nOrganizacija za zaščito živali PETA je takrat podala kazensko ovadbo zoper kmeta. Reveža so obtoževali, da so zaradi pomanjkanja požarne varnosti v požaru v mukah poginila štiri teleta. In epilog: Državno tožilstvo v Traunsteinu očitno vidi obtožbo PETA kot neupravičeno. Zadeva ni bila nadalje obravnavana in je bila umaknjena, aktiviste za pravice živali je zavrnilo sodstvo. Sicer je to zmaga kmeta, ki ne bo obsojen, a zmaga je pirova, v požaru je utrpel ogromno škodo. Kaj se je takrat zgodilo Združenje bavarskih kmetov je javno pozvalo organizacijo PETA, naj namesto da pridobivajo promocijo s kazensko ovadbo, raje zbirajo prispevke za nesrečnega kmeta. Dodajajo, da je bil hlev zgrajen v skladu z dovoljenjem. Obtožba PETA je torej »že od začetka neutemeljena« in obsojena na propad. Bo pa zagotovo pustila psihične posledice na kmetu, saj si niti v sanjah ni predstavljal, da bodo njegovo nesrečo izkoriščali za svojo promocijo. Le kako zloben mora biti človek. V organizaciji PETA poudarjajo, da želijo le opozoriti na družbeni problem. Po njihovem mnenju protipožarne zaščite v manjših hlevih \"tako rekoč ni\". Politiki se morajo lotiti tega vprašanja – in tudi pomagati kmetijam pri težavah s financiranjem. »V hlevih mora veljati visok standard požarne varnosti,« je njihova zahteva. Vse ostalo v primeru požara je »umor iz malomarnosti.« Obtožbe PETA jezijo tudi župana Obinga Josefa Huberja. Na vprašanje o napovedi kazenske ovadbe pravi jezno: »Tako se ne ravna z ljudmi, ki so preživeli takšno nesrečo.« Ni pomembno, ali bo kazenska ovadba vložena ali ne: organizacija PETA je že uspela. Njihovo sporočilo za javnost in napovedani ovadba sta pritegnila veliko pozornosti borcev za pravice živali. Organizacija bavarskih kmetov to kritizira: »Predvidevamo, da organizacija PETA za zbiranje donacij uporablja predvsem vprašanje dobrega počutja živali. Verjetno se te donacije ne uporabljajo za neposredne namene dobrega počutja živali, temveč za nagrajevanje visokega življenjskega standarda ljudi, ki so v organizaciji PETA na vodilnih mestih.”\n\n7151 ogledov\n\nS traktorjem namerno povozil osem divjih prašičev\n\nV ponedeljek naj bi voznik traktorja na koruznem polju v bližini mesta Hagenow (okraj Ludwigslust-Parchim) blizu Hamburga v Nemčiji namerno povozil osem divjih prašičev. Tako pravijo priče. Po podatkih polje upravlja kmetijsko združenje Toddin blizu Steegna. Ta je za spravilo koruze zaposlil izvajalca. Divje prašiče naj bi s svojim traktorjem lovil 22-letni voznik iz Schleswig-Holsteina. Storjeno dejanje so že sporočili predsedniku upravnega odbora kmetijskega združenja Leonie Thoms. Po poročanju NDR je bil Thoms osupel, da se kaj takega lahko zgodi. Zoper mladeniča želi vložiti tudi ovadbo. Pristojni lovec za to območje je to že storil. Osem poginulih prašičev je tehtalo od 30 do 50 kg. Policisti preiskujejo morebitno kršitev zakona o zaščiti živali in sum krivolova. Vendar je preiskava šele na začetku. Zdaj naj bi zaslišali še druge priče in zaslišali obtoženega traktorista.\n\n2719 ogledov\n\nVse o novem Fendt 700 Vario\n\nŠestvaljni AGCO Power motor ima prostornino 7,5 litra. Prvič je 700 Vario na voljo s hitrostjo do 60 km/h. Traktor je okreten kot serija 500, kljub temu da je veliko večji. Od prihoda na trg leta 1998 je Fendt 700 Vario prejel številne nagrade in je od takrat najbolje prodajana Fendtova serija. Kupci po vsem svetu se zanašajo na te traktorje – ne glede na to, ali se uporabljajo za poljedelstvo, travinje, za komunalo ali v kombinaciji s sprednjim nakladalnikom. Motor Nova serija s petimi modeli (Fendt 720 Vario, 722 Vario, 724 Vario, 726 Vario in Fendt 728 Vario) v svoji sedmi generaciji obsega razpon moči od 203 do 283 KM (147 - 206 kW) (po ECE R120). Zasnova dodatne moči Fendt DynamicPerformance (DP) omogoča do 20 KM dodatne moči pri modelu Fendt 728 Vario prek krmilnega sistema, ki je odvisen od zahteve, takrat, ko je to potrebno. Naknadna obdelava izpušnih plinov poteka prek dizelskega oksidacijskega katalizatorja (DOC), filtra za trde delce (DPF) in s selektivno katalitično redukcijo (SCR) brez recirkulacije izpušnih plinov. Izpolnjuje zahtevane standarde emisij izpušnih plinov stopnje V. Menjalnik Fendt že več kot četrt stoletja let razvija in vgrajuje brezstopenjske menjalnike v svoje traktorje. V seriji 700 Vario je sedaj po novem vgrajena inovativna zasnova brezstopenjskega menjalnika VarioDrive, ki ima neposredno povezavo in istočasen prenos vrtilne frekvence na prednjo in zadnjo pogonsko os, ki sta tako neodvisno gnani. Menjalnik tako samodejno razporeja pogonsko moč med prednjo in zadnjo osjo ter neodvisno od voznika skrbi za vklop in izklop prednjega pogona pri vozni hitrosti, višji od 25 km/h. Konstrukcijsko je menjalnik sestavljen iz ene hidravlične črpalke, dveh hidromotorjev, ki ločeno skrbita za pogon prednje in zadnje osi, sklopke za vklop/izklop prednjega pogona in inteligentne sklopke za prenos vrtilnega momenta med prednjim in zadnjim pogonom. Sistem je zasnovan tako, da hidravlična črpalka istočasno dovaja hidravlično olje obema hidromotorjema prek dela v obliki črke T, ki je nameščen med njima na podlagi principa prostega toka. Tako se le-ta preusmeri tja, kjer je večja potreba oz. poraba. Hidromotor prednjega pogona se samodejno izklopi pri vozni hitrosti, višji od 25 km/h. Pri višjih hitrostih se izklopi tudi hidromotor zadnjega pogona, ki ga tako v celoti nadomesti mehanski zobniški prenos. Če poenostavimo, odličen oprijem pomeni to, da imamo vlečno moč vedno tam, kjer jo potrebujemo. Tako se vrtilni moment pri menjalniku VarioDrive inteligentno porazdeli med prednjo in zadnjo pogonsko osjo. Sistem prednje preme s posamičnim vpetjem in vzmetenjem prednjih koles, ki je sicer dobro poznan in preizkušen iz večjih serij, je bil prilagojen in dodatno ojačan za prenos večjih obremenitev. Zahvaljujoč velikemu hodu vzmetenja je vožnja navkljub sorazmerno visoki vozni hitrosti (do 60 km/h) udobna. Inovativni koncept Fendt iD pri nizkih hitrostih že poznamo pri večjih traktorjih. Vse komponente, kot so motor, menjalnik, hidravlika in hladilni sistem, so bile zasnovane po tako imenovanem principu \"visok navor - nizka vrtilna frekvenca motorja\". Na ta način doseže Fendt 700 Vario visok navor tudi pri nizkih vrtljajih motorja in prihrani gorivo. Nazivna vrtilna frekvenca motorja je samo 1.700 vrt/min. V glavnem delovnem območju je hitrost mirnih 1.400 do 1.700 vrt/min. Nova Fendt 726 in 728 Vario dosežeta najvišjo hitrost do 60 km/h pri samo 1.450 vrt./min. Pri 50 km/h je število vrtljajev motorja 1.200 vrt/min, pri 40 km/h le še 950 vrt/min. Največji navor 1.450 Nm pri vrhunskem modelu Fendt 728 Vario je dosežen pri samo 1.300 vrtljajih na minuto in zagotavlja visoko vlečno moč in moč pospeševanja z minimalno specifično porabo goriva. Z razmerjem med močjo in težo le 30,5 kg na KM in kompaktnimi zunanjimi merami je Fendt 728 Vario posebej okreten z majhnim pritiskom na tla. Skupna masa vozila do 15 t omogoča uporabo kot težki vlečni traktor. Ekskluzivni koncept prezračevanja in hlajenja s koncentričnim zračnim sistemom (CAS) je znan iz Fendta 1000 Vario in je bil dosledno zasnovan za nizke vrtilne frekvence motorja, kompaktno konstrukcijo in učinkovito porabo goriva. Poganja ga lasten hidravlični sistem in je tako ločen od hitrosti motorja. Sistem je fleksibilno krmiljen glede na potrebe ter deluje tiho in učinkovito. Kompakten hladilni paket omogoča edinstveno upravljanje in to združuje s posebno učinkovitostjo. Inovativna tehnologija potisnega visokozmogljivega ventilatorja stisne hladnejši zrak v hladilni paket. Zato je mogoče zmanjšati hitrost ventilatorja in porabiti do 40 odstotkov manj pogonske moči v primerjavi z običajnimi ventilatorji in hladilnimi sistemi. Novi Fendt 700 Vario je mogoče naročati od avgusta naprej. Dobava prvih traktorjev se bo začela v prvi polovici leta 2023. VarioGrip Serija 700 je serijsko opremljena s pnevmatikami s premerom 2,05 m (42\" platišča), ki povečajo naležno površino pnevmatik in izboljšajo vlečno silo traktorja (za različna poljedelska opravila je možno namestiti tudi 60\" platišča. V kombinaciji z inovativnim načinom uravnavanja delovnega tlaka v pnevmatikah VarioGrip voznik lahko samo s pritiskom na tipko v delovnem terminalu traktorja v trenutku prilagodi tlak glede na potrebe v območju od 0,6 do 2,5 bar. Posledično ima tako traktor najboljši oprijem, kar se kaže v izboljšani vlečni sili, varovanju tal pred zbijanjem in prihranku pogonske energije. Na podlagi raziskav in primerjalnih meritev lahko uporabnik traktorja Fendt z vgrajenim sistemom VarioGrip izboljša vlečno silo traktorja za do 10 %, poveča površinsko storilnost za do 8 % ob istočasnem zmanjšanju potrebe po pogonski energiji za do 8 % , kar v 10.000 delovnih urah lahko pomeni več kot 50.000 evrov prihranka. Prenovljen je tudi sistem dokumentiranja VarioDoc Pro, ki v kombinaciji z VariableRateControl (VRC) sistemom na podlagi kart pridelka omogoča tlom in rastlinam prilagojeno porabo semena, gnojil in zaščitnih sredstev. V serijsko opremi traktorja je vključen TMS automatic sistem, ki neodvisno od vozne hitrosti uravnava vrtilno frekvenco motorja in nastavitve menjalnika tako, da traktor vedno deluje v optimalnem območju, v katerem istočasno tudi varčuje z gorivom. Nov je tudi sistem za avtomatsko aktiviranje ročne zavore, ki se aktivira vedno, ko ugasnete motor oziroma zapustite voznikov sedež. Ravno tako se le-ta vklopi pri ustavljanju v hribu, tako da traktor stoji varno na mestu. Dodatno je bil dodan tudi tako imenovani asistent zaviranja, ki skrbi za to, da se pri pojemku, večjem od 1 m/s2, avtomatsko vklopijo zavorne luči, ki opozorijo zadaj vozeče voznike, še preden se začne aktivno zaviranje. Za izboljšano stabilnost traktorja na cesti pri vozni hitrosti nad 20 km/h skrbi dobro znani FSC sistem za aktivno uravnavanje stabilnosti traktorja pri vožnji v ovinek. Za obračanje na koncu njiv je na voljo VarioActiv sistem za hitro obračanje volana, ki omogoča vozniku, da z enim obratom volanskega obroča v celoti obrne prednja kolesa. FendtOne Delovno mesto voznika FendtONE omogoča centralizacijo vseh komand na desnem naslonjalu za roko, kjer se nahajajo komandna stikala, multifunkcijske ročice, vrtljivo pritisno stikalo. FendtONE delovno mesto voznika ima možnost prikazovanja na treh zaslonih (digitalna armaturna plošča, 12-palčni terminal na naslonu za roke, dodatni terminal, ki ga je mogoče umakniti v streho). Funkcije krmilne enote se lahko prikažejo hkrati na treh zaslonih. Gumbom pa lahko prosto dodelimo njihove funkcije. Funkcionalne skupine imajo tudi barvno zasnovo označevanja kar zagotavlja boljši pregled. FendtOne omogoča več prostora za prikaz, prilagodljivost stikal, enostavnost uporabe itd. Nova VisioPlus kabina omogoča odličen pregled nad delom, panoramsko sprednje okno je dodatna prednost za zagotovitev preglednosti, saj je brez prednjega prečnega stebra podaljšana v streho. Vidni kot se zato izboljša in s 77 stopinjami imate prost pogled navzgor–tudi pri povsem dvignjenem sprednjem nakladalniku. Preizkušena kabina Fendt VisioPlus je bila ponovno optimizirana glede varnosti in udobja. Prvič je mogoče filtracijo zraka v kabini opcijsko tovarniško spremeniti v zaščito kategorije 4 v skladu s standardom EU EN15695. Zaščitni sistem kategorije 4 ščiti voznika pred prahom, tekočimi sredstvi za zaščito rastlin in njihovimi hlapi. To pomeni, da Fendt 700 Vario izpolnjuje vse zahteve za zaščito rastlin. V osnovni postavitvi izpolnjuje vse standarde zaščitne kabine kategorije 2. Filtrirni sistem bo na voljo konec leta 2023. Uporabnik lahko izbira med več vrstami klimatiziranih sedežev z aktivnim vzmetenjem za voznika in različnimi izvedbami sovoznikovih sedežev. Samodejno vodenje Upravljanje traktorja Fendt 1050 je lahko v povezavi s sistemi za vodenje po parceli popolnoma avtomatizirano (GPS sistemi). Voznik dejansko skrbi samo za nadzor nad delovanjem vseh sistemov in prilagajanje finih nastavitev. S sistemi za vodenje po parceli, dokumentiranje, kartiranje, prenos podatkov ... se zmanjšuje količino administrativnega dela uporabnika, saj je velik del prenosa podatkov avtomatiziran. Istočasno pa pridobljene podatke lahko uporablja pri nadaljnjih delovnih operacijah, kot so gnojenje, škropljenje ... Prenovljena izvedba sistema za vodenje VarioGuide ponuja uporabniku možnost izbire sprejemnika signala - NovAtel(r) ali Trimble(r), ki z nadgradnjami omogočata sprejem raznovrstnih signalov (EGNOS/WAAS, RangePoint(tm), RTX(tm), CenterPoint RTX(tm), NTRIP ...) Sedaj je možno v kombinaciji z ISOBUS priključki in s sistemom uravnavanja delnih širin (Section Control) neposredno v delovnem terminalu traktorja Fendt 1000 aktivno upravljati z delnimi širinami pri setvi, gnojenju in škropljenju ter tako preprečiti nepotrebno prekrivanje in posledično zmanjšati stroške. V kombinaciji z asistenčnim paketom SectionControl Assistant se prilagaja in določa natančna točka vklopa in izklopa posameznih delnih širin. Tudi med delovanjem pod polno obremenitvijo v kabini vladajo prijetne temperature zahvaljujoč izboljšanemu delovanju klimatske naprave. Poleg tega lahko pijače in hrano zdaj hranite tako ohlajene (0-16 °C) kot pogrete (45-65 °C) v hladni in topli škatli.",
    "Italija brez elektrike iz Slovenije?": "Države Evropske unije se v tem času soočajo z veliko zmedo na področju električne energije, ki ni direktna posledica vojne v Ukrajini, temveč neurejenih, da ne rečemo podivjanih razmer na tržišču ter špekulacij, ki energetskim podjetjem prinašajo velike dobičke. Evropska unija je (pre)dolgo čakala z ukrepi, ki jih sedaj napoveduje predsednica Ursula von der Leyen. Vsaka država v teh kriznih časih skuša zaščititi svoja gospodarstva in svoje odjemalce, kar velja tudi za Italijo in Slovenijo.\n\nItalija trenutno proizvaja okoli 86 odstotkov električne energije, preostalih 14 odst. uvaža iz Švice, Francije, Avstrije in Slovenije, torej iz vseh štirih sosednjih držav. Dnevnik La Repubblica piše, da bo Pariz v kratkem prekinil izvoz elektrike v Italijo, kar naj bi naredile tudi Slovenija, Švica in Avstrija.\n\nSlovenija približno polovico proizvedene električne energije prodaja v tujino, približno polovico električne energije, ki jo slovenski odjemalci kupijo, pa dobavitelji kupijo na tujih trgih. Zapleteni mehanizem, ki priča o »ponorelem« evropskem trgu z električno energijo. Minister v Janševi vladi Zdravko Počivalšek je pred odhodom s položaja namignil na možnost prepovedi prodaje električne energije v tujino, ki pa jo takratna vlada ni sprejela. Ni izključeno, da se bo za takšen ukrep odločila aktualna vlada Roberta Goloba.",
    "Zmaga Slovenk v Bakuju za uvrstitev na EP 2023!": "Foto: CEV\n\nTekma je imela kar nekaj preobratov. Prvi niz so Slovenke dobile gladko, zanesljivo vodile tudi na začetku drugega, ki pa so ga na koncu izgubile. Potem ko so dobile tudi tretjega, je v četrtem kazalo, da bo potreben še peti niz, a ob koncu so varovanke Marca Bonitte povsem nadigrale tekmice in dosegle zmago, s tem pa ostale pri stoodstotnem izkupičku.\n\nFoto: CEV\n\nSlovenke so na servis Lorber Fijokove na začetku povedle z 9:0, niz pa zanesljivo pripeljale do konca, že prvo zaključno žogo je izkoristila Planinšec.\n\nKo so si na začetku drugega niza hitro opomogle po zaostanku 1:4 in povedle s 13:8, je bilo videti, da bodo zlahka zmagale. A gostiteljice so pokazale, da znajo igrati, prišle do preobrata, s tem pa tudi do izenačenja 1:1.\n\nToda gostje so bile v nadaljevanju zanesljivejše, dokaj gladko so prišle do novega vodstva. Preobratov še ni bilo konec, sredi niza so domače vodile že za devet točk, vendar so jih Slovenke predvsem s pomočjo servisov Lorber Fijokove ujele, v končnici pa pokazale manj nervoze in zmagale.\n\nNaslednjo tekmo bodo Slovenke odigrale v sredo, 7. septembra, ko bodo gostile Azerbajdžan, tekma bo tako pomembnejša za gostje, ki do današnje tekme na treh obračunih niso izgubile niti niza.\n\nIzjave po tekmi\n\nMarco Bonitta, selektor Slovenije: \"Dobro smo se pripravili na tekmo, tako fizično kot taktično, tekmice smo dobro analizirali. Igrajo agresivno, a moje igralke so se držale navodil in nam jih je uspelo zaustaviti. Igrali smo pametno, dobro izkoriščali protinapade, še posebno pa me veseli četrti niz, v katerem smo dokazali, da se ekipa nikoli ne preda. Res sem lahko zelo, zelo zadovoljen.\"\n\nAnja Mazej, odbojkarica Slovenije: \"Res sem vesela, da smo premagale najboljše tekmice v skupini in se uvrstile na evropsko prvenstvo. Ponosna sem na ekipo, ker smo se večinoma časa držale tistega, kar smo se dogovorile. Še vedno je bil en velik padec v igri, a sem vesela, da smo se znali pobrati in na koncu zmagati.\"\n\nMija Šiftar, odbojkarica Slovenije: \"Teden časa smo imele, da se pripravimo nanje, uspelo nam je dobro. Blok in obramba sta nam danes res dobro šla. Povsem smo jih zaustavile in zasluženo zmagale.\"\n\nSlovenske odbojkarice tretjič na evropskem prvenstvu\n\nKvalifikacije za evropsko prvenstvo, Baku\n\nSkupina D, 4. krog:\n\nAZERBAJDŽAN – SLOVENIJA\n\n1:3 (-11, 19, -18, -21)\n\nAzerbajdžan: Ruban 9, O. Alijeva 13, Abdulazimova 9, Harčenko 1, Kondratjeva, Bašnakova 1, Mercalova, Imanova 1, B. Alijeva, Besman 2, Karimova, Ališanova, Stepanenko 11, Kiriljuk 9.\n\nSlovenija: Mazej, Pogačar, Eržen 1, Zatkovič 18, Šiftar 18, Najdič, Velikonja Grbac 8, Pucelj, Boisa, Grubišič Čabo, Lorber Fijok 17, Planinšec 15, K. Milošič.\n\n800 gledalcev.\n\nGRUZIJA – AVSTRIJA\n\n0:3 (-17, -18, -18)\n\nVrstni red: Slovenija 11, Azerbajdžan 9, Avstrija 4, Gruzija 0.\n\n\n\nNa EP vodita prvi dve mesti v skupini.\n\nPreostali tekme Slovenije:\n\n7. 9.: SLOVENIJA – AZERBAJDŽAN\n\n10. 9.: SLOVENIJA – GRUZIJA",
    "Tehnične težave v predoru Karavanke: Promet do nadaljnjega omejen": "Promet skozi predor Karavanke je bil danes zaradi tehničnih težav začasno v celoti ustavljen. Trenutno ostaja v veljavi prepoved vožnje za avtobuse in tovorna vozila nad 3,5 tone.\n\nDa je bil predor Karavanke zaradi tehničnih težav zaprt v obe smeri, je poročal že prometno-informacijski center. Tiskovni predstavnik PU Kranj Bojan Kos je nato pojasnil, da bo predo predvidoma ostal zaprt dlje časa in da še ni znano, kdaj se bo znova odprl. \"Za tovorna vozila za smer Avstrija na Gorenjskem ni alternativ,\" je še navedel in dodal, se tovorni promet posledično preusmerja nazaj proti Ljubljani. Za osebni promet obstajata možnosti Korenskega sedla in Ljubelja, na preusmeritev pa opozarja prometna signalizacija. Kos je še pojasnil, da bodo vozila, ki so na avtocesti od Lipc proti Hrušici, morala avtocesto zapustiti na izvozu Hrušica. Policisti za lokalni promet svetujejo izvoza Lipce in Lesce.\n\nKos je pozneje sporočil, da bo promet skozi predor do nadaljnjega v obe smeri možen samo za vozila do 3,5 tone, še naprej pa je prepovedan za avtobuse in tovorna vozila nad 3,5 tone. Iz prometno-informacijskega centra medtem sporočajo, da lahko vozniki proti Kranjski Gori uporabijo izvoz Jesenice vzhod. Obvoz za avtobuse in tovorna vozila proti Avstriji je možen čez prehod Šentilj ali preko Italije. Zaprt je tudi uvoz Jesenice vzhod proti Avstriji.",
    "Lani počasno okrevanje potovanj s turističnimi agencijami": "Turizem 25.9.2022 8:13\n\nLjubljana, 25. septembra - Število domačih turistov in izletnikov, pa tudi število tujih turistov, ki so potovali s slovenskimi agencijami, se je lani začelo povečevati, vendar je bilo še vedno precej manjše kot pred epidemijo covida-19, je ta teden sporočil državni statistični urad. Enodnevni izletniki so se lani pogosteje kot v tujino podali po domači državi.\n\nSlovenske potovalne agencije so leta 2021 organizirale potovanja z najmanj eno prenočitvijo za 217.000 domačih turistov. 38 odstotkov ali 82.000 jih je prenočevalo v Sloveniji, 62 odstotkov ali 135.000 pa jih je s potovalnimi agencijami potovalo v druge države, je ta teden objavil statistični urad.\n\nNajpogostejši cilj potovanj domačih turistov v tujino je bila tako lani kot predlani Hrvaška, sledili so Grčija, Egipt in Turčija.\n\nDomači turisti so lani v organizaciji potovalnih agencij iz Slovenije na izbranih destinacijah ustvarili 1,34 milijona prenočitev.\n\nLeta 2020 je bilo domačih turistov, ki so potovali s slovenskimi potovalnimi agencijami, nekaj več kot 147.000, njihovih prenočitev pa nekaj čez 926.000. Pred izbruhom epidemije covida-19, leta 2019, je bilo takih turistov 772.000, njihovih prenočitev pa 3,84 milijona.\n\nEnodnevnih izletov v organizaciji slovenskih potovalnih agencij pa se je lani udeležilo skupno 65.000 domačih izletnikov. 58.000 oz. 90 odstotkov se jih je udeležilo enodnevnih izletov po Sloveniji, okoli 7000 pa izletov v tujino.\n\nLeta 2020 so na enodnevnih izletih našteli 39.000 domačih izletnikov, od tega 86 odstotkov na izletih po Sloveniji, okoli 14 odstotkov pa po tujini. Leta 2019, pred pandemijo, je bilo izletnikov 220.000.\n\nCiljna država enodnevnih izletnikov na izletih po tujini je bila lani najpogosteje Italija; sledili sta Avstrija in Hrvaška.\n\nSlovenske potovalne agencije so leta 2021 organizirale potovanja tudi za 29.000 tujih turistov, ti so v Sloveniji prenočili povprečno po štirikrat. Največ tujih turistov so agencije pripeljale iz Nemčije, sledili so turisti iz Francije in Češke.\n\nV letu pred tem je v Sloveniji prek slovenskih agencij prenočilo 14.000 tujih turistov, od tega je bilo največ turistov prav tako iz Nemčije, sledili so turisti iz Italije in Avstrije.\n\nŠtevilke leta 2019 pričajo o 196.000 takih turistih, ki so ustvarili skoraj 760.000 prenočitev.",
    "V četrtek bodo potniki lahko brezplačno potovali z vlakom": "V okviru Evropskega tedna mobilnosti bo železniški potniški promet v četrtek brezplačen, je danes napovedal infrastrukturni minister Bojan Kumer. \"Vse vabim k uporabi vlakov, pa ne samo v četrtek, ampak skozi celo leto,\" je dejal.\n\nKumer, kot je dejal v današnji izjavi za javnost, z velikim veseljem opaža pozitiven trend v Sloveniji, saj število kilometrov, ki jih opravimo na trajnostni način, po njegovih besedah narašča, na drugi strani pa se zmanjšuje število kilometrov z vozili na fosilna goriva. \"To je tudi namen in poslanstvo našega ministrstva,\" je dejal.\n\nK Evropskemu tednu mobilnosti je letos po njegovih besedah pristopilo že več kot 100 slovenskih občin. \"Smo na dobre pol poti. Tudi na ministrstvu se trudimo ozaveščati, obveščati in pozitivno nagovarjati družbo k uporabi trajnostnih oblik mobilnosti,\" je dodal.\n\nProstora za napredek je še veliko\n\nDa je prostora za napredek še precej, je ocenila državna sekretarka na infrastrukturnem ministrstvu Alenka Bratušek. Kot je opozorila, namreč prebivalci Slovenije 70 odstotkov vseh poti še vedno naredijo z avtomobilom, pri čemer je v dveh tretjinah teh voženj v avtomobilu en potnik, polovica teh poti pa je krajša od dveh kilometrov.\n\nTrajnostna mobilnost je po njenih besedah ena od prioritet ministrstva v tem mandatu, ob čemer se je zahvalila Slovenskim železnicam, \"da so hitro razumeli, kaj je razlog za naš predlog, da v okviru tedna mobilnosti zagotovimo en dan brezplačnih prevozov z vlaki\".\n\n\"Ljudi želimo prepričati in jim pokazati, da se z uporabo javnega prevoza da priti skozi dan, skozi vse tiste obveznosti, ki jih imamo,\" je poudarila.\n\nGeneralni direktor Slovenskih železnic (SŽ) Dušan Mes pa je izpostavil, da je trajnostna mobilnost povezana s kakovostjo. \"To je tista stvar, ki je osnova, da lahko potnike še v večjem številu privabimo na javni potniški promet, posledično tudi na železnice,\" je poudaril.\n\nMes se je ministrstvu zahvalil, da so SŽ doslej uspele kupiti 52 novih vlakovnih garnitur, ob tem pa spomnil, da se te dni se zaključuje razpis za novih 20, tako da bodo imele SŽ že do konca leta 2024 72 novih garnitur. \"To je eden od korakov, ki bistveno vpliva na to, da bo javni prevoz bolj udoben, prijeten,\" je ocenil.\n\nCene vozovnic se nižajo\n\nPrav tako je pozdravil ukrepe države, da bo javni potniški promet tudi ekonomičen. \"Cene vozovnic se nižajo, določene skupine imajo tudi brezplačen javni prevoz,\" je navedel. Hkrati je pozdravil tudi investicije, ki bodo znatno prispevale k boljši kakovosti potniškega prometa.\n\n\"Glede na to, da se večina investicij začne v kratkem, verjetno se že prihodnje leto začne graditi tudi novo glavno postajališče v Ljubljani, je to garancija, da bo javni potniški promet v Sloveniji naredil še večjo stopnico in bo dohitel tudi tiste države, s katerimi se hočemo primerjati, kot so Avstrija, Švica in Nemčija,\" je sklenil Mes.\n\nKumer je dodal, da namerava država od leta 2014 do konca naslednjega leta sofinancirati oz. financirati preko 100 projektov trajnostne mobilnosti v znesku preko 250 milijonov evrov, kar pomeni 12,5 evra na prebivalca letno.",
    "Zato je vedno pametno izbrati živila slovenskih podjetij in kmetij": "Na okrogli mizi, ki jo je v Grand Plaza hotelu v Ljubljani organizirala Perutnina Ptuj, so strokovnjaki iz različnih zornih kotov pojasnili, zakaj je vedno znova potrebno odpirati oči, razlagati razlike in odganjati brezbrižnost pri izbiri hrane.\n\nKljub temu, da se je okolje v zadnjih 20 letih močno spremenilo, ima večina potrošnikov še zmeraj občutek, da je vse kar se pojavi na trgovski polici kakovostno, kar žal ne drži. Strinjali so se, da je slovensko poreklo mesa in drugih živil eno izmed pomembnih garancij za kvaliteto in varnost ter izpostavili Perutnino Ptuj, kot primer dobre prakse, ki z razvojem v smeri sodobnih dognanj o dobrobiti živali in trajnostnega razvoja, vleče celotno industrijo naprej.\n\nŽe leta 2015 je Perutnina Ptuj, kot prva v regiji uvedla certificirano piščancem prijazno vzrejo in v skladu s politiko zagotavljanja najvišje kakovosti-varnosti in sledljivosti, kot prva v regiji certificirala vzrejo brez uporabe antibiotikov. Evropski trendi gredo v smeri večje dobrobiti živali v procesu vzreje, v Perutnini Ptuj jih ustvarjajo in jim sledijo. Zaradi tega so danes zmožni izvažati tudi na visoko razvite trge, kot je recimo Švica in Avstrija. »Če damo obljubo, da smo proizvajalec visokokakovostnih izdelkov, mora vse, kar počnemo in v kar vlagamo, to podpirati. Če želiš kupcem ponuditi visokokakovosten končni izdelek, moraš najprej vzrediti visokokakovostnega piščanca,« je med drugim izpostavil generalni direktor Perutnine Ptuj Enver Šišić.\n\nNa okrogli mizi je izr. prof. dr. Aleš Kuhar z Biotehnične fakultete v Ljubljani med drugim izpostavil, da je raba antibiotikov občutno večja v državah, iz katerih v slovenijo največ uvažamo.\n\nPodatki Evropske agencije za zdravila kažejo, da je poraba antibiotikov v živinoreji v Sloveniji še vedno ena najnižjih v EU. V letu 2020 (zadnji razpoložljivi podatki) je bilo na populacijsko korigirano enoto v Sloveniji porabljenih 33,3 mg antimikrobno aktivnih snovi, povprečje za EU28+CH+NO+IS, pa je 89,0 mg/PCU. Občutno manj antibiotikov od Slovenije pri reji živine porabita Finska in Švedska, zaskrbljujoče pa je, da občutno več antibiotikov uporabijo v državah, ki so ključne dobaviteljice mesa in mesnih izdelkov ter mleka in mlečnih izdelkov v Slovenijo.\n\nNa Poljskem porabijo skoraj sedemkrat več antimikrobno aktivnih snovi (188 mg/PCU), le nekoliko manjša je povprečna poraba v Italiji (182) in na Madžarskem (170).\n\nTudi v Nemčiji (84 mg/PCU) in na Hrvaškem (67 mg/PCU) je poraba antimikrobno aktivnih snovi zelo visoka. (Vir: European Medicines Agency, 2021)\n\nZakaj je izbira piščančjega mesa in drugih živil slovenskega porekla varna in smotrna izbira?\n\n»Podatek o uporabi antibiotikov pri reji živali je eden boljših pokazateljev tehnologije in ravnanja z živalmi. Slabše, kot so rejske prakse, večja je poraba. Države, iz katerih v Slovenijo največ uvažamo, imajo izrazito intenzivno rejo in dokazano spadajo v tiste razrede, kjer je raba antibiotikov občutno večja kot v Sloveniji«, pojasni izsledke raziskave izr. prof. dr. Aleš Kuhar in dodaja, da uživanje takih živil prispeva k zelo resni grožnji povečane odpornosti proti antibiotikom. Pojavljanje in stalno naraščanje števila mikrobov, ki so odporni na protimikrobne aktivne snovi, je postalo pomemben javnozdravstveni problem na svetovni ravni, ki ogroža učinkovito zdravljenje nalezljivih bolezni, tako pri ljudeh, kot pri živalih.\n\nOdnos potrošnikov do uporabe antibiotikov v proizvodnji hrane\n\nDr. Kuhar je med drugim tudi poudaril, da imajo potrošniki vedno večji vpliv na način pridelave hrane in njihova zahtevnost ter pozornost narašča izredno hitro. Zato je tudi glede rabe antibiotikov potrebno narediti korak naprej in zagotoviti zanesljive informacije glede tehnologij proizvodnje, da bi bila potrošniku omogočena informirana izbira. Predvsem je potrebno izpostaviti, da so nekatera živila na slovenskem trgu lahko bila proizvedena s surovinami, kjer uporaba antibiotikov ni bila odgovorna. Glede na razlike v porabi je moč sklepati, da v nekaterih državah EU prihaja do neprimerne uporabe antibiotikov in živinorejska praksa ni ustrezna. Zato je vedno pametno izbrati živila slovenskih podjetij in kmetij.\n\nDr. Anton Svetlin Svetlin z Ministrstva za kmetijstvo, gozdarstvo in prehrano, Uprava RS za varno hrano, veterinarstvo in varstvo rastlin, član Nacionalne komisije za smotrno rabo protimikrobnih zdravil v Sloveniji, je o trendih prodaje protimikrobnih zdravil (PMZ) za živali za proizvodnjo hrane v Sloveniji ter ciljih EU o 50-odsotnem zmanjšanju prodaje PMZ do leta 2030, povedal:\n\nV Sloveniji smo bili s 33,3 mg/PCU v letu 2020 v skupini desetih držav z manjšo prodajo teh zdravil za živali za proizvodnjo hrane v Evropski uniji/EGP. Poročilo ESVAC, ki ga je leta 2021 za 31 držav EU/EGP objavila Evropska agencija za zdravila (EMA), kaže, da je bila najmanjša prodaja antibiotikov na Norveškem (2,3 mg/PCU), Islandiji (3,8 mg/PCU), Švedski (11,1 mg/PCU) in Finski (16,2 mg/PCU), največja pa na Cipru (393,9 mg/PCU), Poljski (187,9 mg/PCU), Italiji (181,8 mg/PCU), Portugalski (175,8 mg/PCU) in na Madžarskem (169,9 mg/PCU).\n\nEU Strategija „od vil do vilic“ je pomembna vsebina za realizacijo Evropskega zelenega dogovora. Strategija vključuje preko 20 konkretnih ciljev za preobrazbo v trajnostne prehranske sisteme. Med ostalimi konkretno določenimi cilji, je tudi zmanjšanje prodaje protimikrobnih zdravil za rejene živali in živali iz akvakulture v EU, za 50 % do leta 2030.\n\nNova Uredba 2019/6 (EU) o veterinarskih zdravilih omejuje uporabo antibiotikov pri živalih tako, da se jih uporablja in predpisuje za zdravljenje v nujnih primerih in ne rutinsko za preventivo, ali boljšo rast in donos ali kot nadomestilo za slabo higieno, neustrezno rejo živali ali slabo upravljanje kmetijskih gospodarstev.\n\nNa področju živinoreje so ključne prilagoditve, da se z različnimi možnostmi zmanjša potrebe po uporabi antibiotikov za zdravljenje živali. Za izpolnjevanje nove zakonodaje je treba uvajati sisteme in tehnologije reje živali, ki varujejo zdravje in dobro počutje živali, namesto rutinske uporabe protimikrobnih zdravil.\n\nIzr. prof. dr. Nace Zidar, mag. farm., s Fakultete za farmacijo, je na temo razvoja bakterijske odpornosti zaradi prekomerne uporabe antibiotikov izpostavil:\n\nHitro širjenje bakterijske odpornosti proti uveljavljenim antibiotikom predstavlja eno izmed največjih groženj za javno zdravje. Zaradi okužb s proti antibiotikom odpornimi bakterijami umre na leto okoli 700.000 ljudi. Svetovna zdravstvena organizacija (WHO, World Health Organisation) je označila bakterijsko odpornost za eno izmed treh največjih groženj za javno zdravje v 21. stoletju. Na hiter razvoj bakterijske odpornosti v veliki meri vplivajo neustrezno in prekomerno predpisovanje antibiotikov, njihovo nepravilno jemanje s strani pacientov in uporaba v preventivne namene v veterini. Z množično uporabo antibiotikov izvajamo selekcijski pritisk, ki pospešuje nastanek oz. rast odpornih bakterijskih sevov. Vzroki za pomanjkanje učinkovitih antibiotikov na trgu so povezani tudi z manjšim številom novo odobrenih učinkovin.\n\nBakterije lahko odpornost proti antibiotikom razvijejo na dva načina, z mutacijo genov, ki so povezani z delovanjem antibiotika, ali s privzemom tuje DNA, ki vsebuje zapis za gene, odgovorne za razvoj odpornosti. Obstaja več mehanizmov za razvoj odpornosti, med katere spadajo otežen dostop antibiotika do tarče, sprememba strukture tarče ali neposredna sprememba strukture antibiotika. Poznavanje teh mehanizmov je ključnega pomena za načrtovanje novih protibakterijskih učinkovin, pri uporabi katerih bi bil razvoj odpornosti manj verjeten.\n\nPojav in širjenje odpornosti proti antibiotikom sta neizbežna in sta povezana z množično rabo te skupine učinkovin, tako v humani medicini, kot v veterini. Za uspešen boj proti bakterijskim okužbam bo v prihodnje ključna kombinacija več različnih pristopov, od razvoja novih učinkovin, bolj premišljene uporabe antibiotikov v zdravstvu in živinoreji, do večjega zavedanja pomena varstva okolja.\n\nPRIMER DOBRE PRAKSE: PERUTNINA PTUJ\n\nPerutnina Ptuj je največje živilsko predelovalno podjetje v Sloveniji in največji proizvajalec piščančjega mesa in izdelkov v regiji jugovzhodne Evrope. Zaupanje v prepoznavne blagovne znamke PP temelji na več kot 115-letni tradiciji kontinuiranega vlaganja v zagotavljanje najvišje kakovosti, varnosti in sledljivosti.\n\nDa je PP v vsej svoji dolgoletni tradiciji vedno bila razvojno usmerjena, potrjujejo tudi naslednji razvojni mejniki oz. dosežki, ki potrjujejo, da PP v skladu s svojim poslanstvom ustvarja trende in nove standarde v panogi:\n\nPerutnina Ptuj je kot pionir v svoji branži vzpostavila popolno sledljivost do potrošnika že pred desetletji.\n\nPerutnina Ptuj je kot prva in edina v branži že leta 2015 uvedla certificirano »piščancem prijazno vzrejo« Standard, ki daleč presega zakonske predpise, vključuje nadkrite odprte terase in več prostora za gibanje v naravni svetlobi, manjša je tudi gostota živali v hlevu, kjer so prav tako kot zunaj nameščeni pripomočki, ki spodbujajo naravno gibanje živali. Vse to pa seveda še kako vpliva na kakovost mesa oz. trdnost mišice ter sočnost mesa. Način vzreje pa je nenazadnje korak naprej v smeri sodobnih dognanj o t. i. animal welfare. In tudi to je pomembno sporočilo za potrošnike.\n\nPerutnina Ptuj je prva v regiji prejela tudi certifikat vzrejeno brez uporabe antibiotikov, in sicer lani v svoji proizvodnji na Hrvaškem, letos v Bosni in Hercegovini in Sloveniji. Certifikat »Brez antibiotikov« podeljuje certifikacijska hiša DNV Adriatica po temeljitem pregledu celotne vertikalno integrirane proizvodnje in zagotavlja, da piščanci v nobeni fazi svojega življenjskega cikla niso prejeli nobenega antibiotika (kot tudi ne hormonov ali surovin živalskega izvora).\n\nNajvišji standard vzreje brez antibiotikov je certifikat DNV, ki je bil ustvarjen z namenom ohranjanja zdravja in varnosti potrošnikov in temelji na stalni zdravstveni kontroli. Ta sistem zagotavlja vzrejo mesa brez uporabe antibiotikov v celotnem vzrejnem ciklusu, kar je vnovična potrditev, da je vzreja Perutnine Ptuj visokokakovostna.\n\nEvropski trendi gredo v smeri večje dobrobiti živali v procesu vzreje, v Perutnini Ptuj jih ustvarjajo in jim sledijo. Zaradi tega so danes zmožni izvažati tudi na visoko razvite trge, kot je recimo Švica in Avstrija. »Če damo obljubo, da smo proizvajalec visokokakovostnih izdelkov, mora vse, kar počnemo in v kar vlagamo, to podpirati. Če želiš kupcem ponuditi visokokakovosten končni izdelek, moraš najprej vzrediti visokokakovostnega piščanca,« je med drugim izpostavil generalni direktor Perutnine Ptuj Enver Šišić.\n\nNajvišje garancije kakovosti in varnosti mesa in izdelkov iz Perutnine Ptuj\n\nSistem Kakovost – varnost – sledljivost (KVS) je celovit sistem nadzora, v katerega so v Perutnina Ptuj implementirali različne politike kakovosti in odnosa do okolja. Sistem KVS je del našega vsakdana v vseh naših delovnih procesih. Celovit sistem Kakovost-Varnost-Sledljivost, ki ga je Perutnina Ptuj v svoje delovanje, kot pionir v svoji branži vpeljala že pred desetletji, obsega več kot 450 notranjih kontrol kakovosti v vseh procesih. Dnevno izvaja kontrolo šest uradnih veterinarjev z Veterinarske uprave Slovenije. Poleg tega najvišjo kakovost mesa in izdelkov zagotavlja tudi več kot 12 uglednih nacionalnih in mednarodnih standardov kakovosti in varnosti, ki jih potrjujemo na napovedanih in nenapovedanih presojah. Vse to so zagotovila najvišje kakovosti mesa in izdelkov priljubljenih blagovnih znamk Perutnine Ptuj, ki jih redno ob zvestih uporabnikih potrjujejo tudi najvišja priznanja na mednarodnih strokovnih ocenjevanjih.",
    "Sproščene Slovenke potrdile prvo mesto v skupini": "Neporažene Slovenke so zanesljivo dobile tudi peto tekmo kvalifikacij za nastop na evropskem prvenstvu, ki so si ga z zmago v Azerbajdžanu že zagotovile.\n\nNeporažene Slovenke so zanesljivo dobile tudi peto tekmo kvalifikacij za nastop na evropskem prvenstvu, ki so si ga z zmago v Azerbajdžanu že zagotovile. Foto: Marko Vanovšek\n\nSlovenska ženska odbojkarska reprezentanca, ki se je že uvrstila na evropsko prvenstvo leta 2023, je tudi v peti, predzadnji tekmi kvalifikacij zmagala. S 3:1 (16, 18, -19, 15) je še drugič zapovrstjo ugnala Azerbajdžan, skupno je bila to njena peta zmaga, ki ji je tudi zagotovila prvo mesto v skupini D, v kateri sta še Avstrija in Gruzija.\n\nVarovanke Marca Bonitte so pokazale še eno dobro predstavo, mnogo bolj izkušenim tekmicam so sicer prepustile niz, niso pa jim niso dopustile nobene možnosti, da bi se jim oddolžile za poraz v Bakuju minulo soboto.\n\nSlovenke sicer niso bile tako dominantne v bloku kot na prvi medsebojni tekmi, na kateri je samo Saša Planinšec na mreži dosegla deset točk (tokrat šest), so bile pa dovolj zanesljive pri drugih elementih, predvsem so dobre servirale. Dosegle so osem asov, od tega Nika Milošič, ki je v igro prišla le za servise ob koncu nizov, tri.\n\nFoto: Marko Vanovšek\n\nPrave dramatičnosti ni ponudil niti en niz. V prvem in drugem nizu gostje niso bile niti enkrat v vodstvu, v tretjem so nato izkoristile krajši padec v zbranosti slovenske vrste, v četrtem pa je bilo spet tako kot v prvih dveh.\n\nV slovenski vrsti je bila z 18 točkami najučinkovitejša Eva Zatković, 13 jih je prispevala Planinščeva, 11 Lorena Lorber Fijok, deset pa Mija Šiftar.\n\nFoto: Marko Vanovšek\n\nSlovenke bodo zadnjo tekmo odigrale v soboto ob 15.30, ko bodo gostile Gruzijo.",
    "Golob podira Cerarjevo ograjo. Ali dela prav?": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nPoletje je prineslo podiranje ograj na slovensko-hrvaški meji. Funkcija ograje je (bila), da se pomagajo preprečevati ilegalne migracije. Ne da bi se spuščali v analizo, koliko je ograja dejansko...\n\nVeč iz teme : šengen > SLOVENIJA > Nemčija > Hrvaška > Avstrija > Miro Cerar > Obveščaj me o novih člankih : šengen dodaj\n\nSLOVENIJA dodaj\n\nNemčija dodaj\n\nHrvaška dodaj\n\nAvstrija dodaj\n\n\n\nPoletje je prineslo podiranje ograj na slovensko-hrvaški meji. Funkcija ograje je (bila), da se pomagajo preprečevati ilegalne migracije. Ne da bi se spuščali v analizo, koliko je ograja dejansko preprečevala ilegalne migracije, poskušajmo s stališča realne politike analizirati, ali je podiranje pametno.\n\nOgraje so nečloveške, marsikateri begunec je tudi zaradi njih bil ob življenje, živalim prizadenejo gorje, tudi stiki lokalnega življa so oteženi, so zelo neestetske in nas simbolno vračajo v čase, v katerih nočemo živeti. Vsak, ki ograjo na meji zgradi, načeloma ve, da bo zaradi ograje kaj moral žrtvovati. Vsak graditelj ograje tehta, ali mu ta prinese več koristi kot škode.\n\nZakaj se je vlada Mira Cerarja odločila za ograje? Ko so begunci preplavili Evropo, se je Nemčija, ki je eden glavnih ciljev migrantov, odločila, da ne bo več sledila svoji politiki »to bomo zmogli«. Zato, da bi domačinom, od katerih so se mnogi počutili ogrožene, dali občutek, da jih kljub vsemu nekdo varuje, so se odločili, da bodo na do leta 2015 skoraj opuščenih kopenskih prehodih z Avstrijo spet uvedli (vsaj delni) nadzor. To so storile tudi nekatere druge države, med njimi tudi Avstrija – na meji z Madžarsko in Slovenijo. Tudi avstrijski politiki želijo volivcem pokazati, da skrbijo za varnost … In tako je v dobršnem delu cestni šengenski mejni režim umrl, neživ ostaja še danes. S tem so nas, Slovence, ki smo toliko časa sanjali o tem, da bi bili normalni Evropejci, Avstrijci užalili.\n\nSlovenija ni cilj migrantov, njena ograja je prvotno torej namenjena temu, da pred vdorom velike množice migrantov varuje predvsem Avstrijce. Cerarjevi so naivno mislili, da bo postavitev ograj na slovensko-hrvaški meji pripomogla k temu, da bodo Avstrijci končali svoj mejni nadzor. To se ni uresničilo.\n\nZakaj so Nemci vzpostavili mejni nadzor z Avstrijo? Zato, ker ga lahko. Na videz učinkovita ovira na jug, od koder prihajajo migranti. Poleg tega je Avstrija za Nemce začetek Balkana in, žal, še vedno gre za marsikje navzoče komplekse večvrednosti, v skladu s katerimi se nadzori in ograje praviloma vzpostavljajo v smeri sever–jug in zahod–vzhod. Hvala bogu, da Avstrijci niso vzpostavili resnega nadzora z Italijo. To državo namreč štejejo za močnejšo sosedo, četudi je južna, in promet med tema državama je tako velik, da bi nadzor bil predrag in bi zelo oteževal normalno življenje. Avstrijci pa so s Slovenijo uvedli nadzor zaradi dobrikanja svojim volivcem, od katerih se še vedno mnogi v odnosu s Slovenijo počutijo večvredni. Vzpostavili so ga zato, ker so ga lahko, in to brez velikih težav. Seveda Slovence žalijo tudi v lastno škodo, saj otežujejo prihode Slovencev na delo, in to počnejo kljub temu, da je celo avstrijsko sodišče ocenilo, da je nadzor nezakonit. A vedno znova si izmislijo nove razloge za nadziranje. Četudi, žal, še vedno mnogi Avstrijci čutijo, da sta Balkan in vzhod manjvredna, si prav po »balkansko« izmišljajo nove alibije za nadzor.\n\nHrvaška prihaja v šengenski prostor. Čisto prav je, Slovenci podiramo svoje ograje na hrvaški meji – tudi zato, ker so se Avstrijci (pa tudi Nemci) pokazali kot neverodostojni Evropejci. Če se že moram, ko potujem v Avstrijo, soočiti s ponavadi sicer krajšim, a žaljivim čakanjem in kazanjem dokumentov, bom to vsaj malo kompenziral z vožnjo brez legitimiranja in pogledom na naravo, in ne na ograjo, ko bom potoval na Hrvaško.",
    "(VIDEO) AirPower 2022: Prizorišče nad največjim letalskim mitingom v Evropi preletel največji bombnik": "Svet\n\nNad oblaki (Über den Wolken) je bil moto letalskega mitinga AirPower 2022, ki se je minuli petek in soboto odvijal na vojaškem letališču Fliegerhorst Hinterstoisser v bližini avstrijskega Zeltwega. Prizorišče največjega letalskega mitinga v Evropi je od Maribora v normalnih razmerah oddaljeno dobro uro in pol vožnje, Toda v soboto, ko se je tja valila še vsa Avstrija, so že po radiu Ö3 voznike opozarjali, naj si za pot iz smeri Gradca vzamejo vsaj dve uri časa več. Kljub zamudnemu popotovanju so obiskovalci, ljubitelji letenja, z okoliških parkirišč proti vhodom letališča hodili nasmejani in dobre volje. Kako ne bi, ko pa je bilo vreme več kot ugodno, temperatura ravno pravšnja, tla pa suha, da se nanje položena volnena odeja ni razmočila. Tudi program je bil...",
    "O trdem delu gorskih kmetov in betoniranju Alp": "Primer betonske mrzlice na smučišču Mokrinje/Nassfeld. Foto: NOVICE\n\nV četrtek, 11. avgusta, je bila v Kapelški pasaži v Železni Kapli projekcija zadnjega celovečernega dokumentarnega filma Alpenland (2022) režiserja Roberta Schabusa. Kot že v svojem dosedanjem opusu režiser tudi v zadnjem filmu nagovarja vprašanja sobivanja človeka s sočlovekom in naravo, pa tudi učinke obstoječe družbenoekonomske ureditve, to je kapitalizma, na človeka in naravo.\n\nV ospredju Schabusovega filma Alpenland so gorske kmetije v Avstriji, Švici, Italiji, Nemčiji in Franciji. Poleg strukturnih sprememb, ki jih je prineslo 20. stoletje, gorske kmete v Alpah ogrožajo demografske spremembe, upad podeželskega prebivalstva, izseljevanje v mesta, manjkajoča infrastruktura (šole, trgovine, javni promet), agrarna politika Evropske unije, ki favorizira velike kmetije in intenzivno kmetijstvo, pa tudi turizem in vrnitev velikih zveri, predvsem volka in medveda. Gorske kmetije tudi drugače od tistih v dolini nimajo na voljo prostora za kakršno koli širitev, saj je pogosto na eni strani domačije skala, na drugi pa prepad.\n\nRežiser Robert Schabus v pogovoru o novem filmu in betonski mrzlici v Alpah. Foto: NOVICE/Johannes Puch\n\n\"Turizem si z bagrom podvrže krajino\"\n\nV Avstriji je Schabus, rojen leta 1971, del filma Alpenland posnel na družinski gorski kmetiji v dolini Mele (Mölltal) na Koroškem. Ta kmetija je na približno 1500 metrih, planina, na kateri pasejo drobnico, pa na 2200 metrih nadmorske višine. Na vprašanje, kaj najbolj ogroža eksistenco gorskih kmetov v dolini Mele, Schabus odgovarja: \"Predvsem to, da njihovo delo ni nič več vredno, da si gorski kmetje hrbet krivijo z delom, ki nima cene. Poleg tega pa tudi volk in turizem. Turizem je problem zaradi pozidave kmetijskih in pašnih zemljišč, na katerih rastejo predimenzionirana počitniška naselja ali postanejo del smučišč. Turizem si z bagrom podvrže krajino. Zaradi volka pa mnogo kmetov tudi na Koroškem razmišlja o prenehanju planinske paše.\" Po besedah režiserja danes gorski kmetje s planinsko pašo v \"najboljšem primeru pridelajo pozitivno ničlo, pri tem pa nihče ne zasluži\".\n\nNi tako, da gre kmetom z Zilje, ki so svoja zemljišča dali v najem smučišču Mokrinje, bolje kot njihovim kolegom, ki živijo izključno od poljedelstva in živinoreje?\n\nRežiser Schabus odgovarja, da je to sicer res, da pa v krajih, v katerih se srečujejo smučarija, turizem in kmetijstvo, \"samo še peščica lastnikov zemljišč aktivno kmetuje\". Na zborovanjih lastnikov zemljišč v Alpah je po besedah Schabusa \"največkrat tako, da trem kmetom nasproti sedi trideset lastnikov zemljišč, ki sploh nimajo več živine\". Režiser dodaja, da je tudi pri teh lastnikih zemljišč prišlo v zadnjem času do premika v pravo smer, saj da jih večina ni več pripravljena prodajati svojih zemljišč raznim vlagateljem, \"zato ni več večine\". Ljudje so po besedah Schabusa sprevideli, da razen enkratnega zneska ob prodaji taka investicija v \"chalete\" oziroma počitniška stanovanja redko prinese dodano vrednost kraju in širši okolici. Kot primer občine, ki se je zaradi predimenzioniranih investicij v preteklosti znašla na robu finančnega zloma, režiser navaja občino Garmisch-Partenkirchen na Bavarskem.\n\nKmetje pod čedalje večjim pritiskom\n\nRežiser Robert Schabus je v pogovoru večkrat omenil strukturne spremembe v kmetijstvu, zaradi katerih so kmetje ne samo v Alpah pod čedalje večjim pritiskom. O subvencijski politiki EU-ja pravi, da je samo del tega razvoja, ki se je začel s politično odločitvijo za nizke cene hrane. Po besedah Roberta Schabusa hrana že desetletja nima realne cene oziroma je ta prenizka. Cena več ne odraža vrednosti živila, in sicer zaradi finančnih doplačil oziroma subvencij. Te subvencije so vezane na kmetijsko površino, zaradi česar največ sredstev prejmejo kmetje, ki bi jih v drugih časih imenovali veleposestniki. \"Mnogo bolj smiselno bi bilo evropske agrarne subvencije vezati na delovna mesta, kot pa jih vezati na površino,\" pravi Schabus, ki ne vidi znamenj za to, da bi se avstrijska ali evropska kmetijska politika spremenila, in sicer spremenila v tem smislu, da od nje ne bi več največ pridobili veliki kmetijski konzorciji, temveč mali kmetje. Večino prebivalstva na svetu namreč še vedno hranijo mali kmetje oziroma samooskrbovalne kmetije, ki v Afriki in Aziji pogosto ne zavzemajo več kot pol hektarja.",
    "Slovenija z dobro skupno oceno pri zmanjševanju vpliva plastičnih proizvodov na okolje": "Gibanje Break Free From Plastic je izdalo novo poročilo o stanju implementacije Direktive o zmanjšanju vpliva nekaterih plastičnih proizvodov na okolje po državah EU. Po mnenju slovenskih predstavnikov gibanja, Ekologov brez meja, poročilo kaže napredek v večini držav, a tudi precej napak in pomanjkljivih ukrepov v njihovih načrtih za omejitev plastičnega onesnaževanja.\n\nPrvo tako poročilo je bilo izdano lani, ko je potekel čas za prenos najstrožjih ukrepov iz direktive — prepovedi dajanja na trg in označevanja nekaterih plastičnih izdelkov za enkratno uporabo. Takrat je zaostajalo še veliko držav, med njimi tudi Slovenija, Slovaška in Španija, ki so januarja 2022 prejele uradni opomin zaradi pomanjkljivega prenosa direktive. Razlog za to ni le pomanjkanja ambicije, ampak tudi, ker Evropska komisija takrat še ni pripravila nekaterih usmeritev za pravilni prenos direktive v naš pravni red.\n\nDa večine ovir ni več, je razvidno tudi iz poročila, kjer je iz treh držav z dobro oceno število naraslo na devet. Do tega je prišlo predvsem na račun bolj ambicioznih ciljev za zmanjševanje potrošnje. Razlogi za slabe ocene pa so predvsem manjkajoči ključni ukrepi (Nizozemska, Nemčija, Avstrija, Estonija, Romunija, Madžarska in Belgija) in pomanjkanje ambicije (Hrvaška, Slovaška, Bolgarija, Romunija in Češka), medtem ko nekatere še vedno precej zamujajo (Finska, Poljska) ali pa so celo v nasprotju z direktivo (Italija).\n\nZemljevid prikazuje vrzel v ambicijah med najuspešnejšimi, ki vodijo prehod (označeno z zeleno), in državami, ki zaostajajo pri izvajanju ukrepov EU za omejitev plastike za enkratno uporabo (v oranžni in rdeči barvi). Za celoten pregled analize si oglejte tabelo stanja izvajanja na strani 8 poročila, kjer je poudarjeno stanje za vsako državo članico po ukrepih.\n\nSlovenija se je zaradi predvidenih ukrepov uvrstila med države z dobro skupno oceno, čeprav prenosa direktive še nismo dokončali. Po dolgi zakonodajni poti in več javnih obravnavah je dokončanje prenosa upočasnila tudi ustavna pritožba na novi Zakon o varstvu okolja, vseeno pa lahko pričakujemo sprejem do konca leta. Kar bo skrajni čas, saj nam leto 2023 že prinaša prve obveze glede proizvajalčeve razširjene odgovornosti: ozaveščanje in plačilo stroškov za čiščenje smetenja z njihovimi izdelki.\n\nPovsod po Evropi je bila prepoznana potreba po okrepitvi naporov za učinkovito implementacijo, saj so na trgu še vedno prisotni nekateri prepovedani plastični izdelki za enkratno uporabo. Večina držav tudi ni razčlenila obvez glede ozaveščanja in ga prepušča proizvajalcem. Nevladne organizacije iz vse Evrope zato pozivajo države in Evropsko komisijo, da odigrajo svojo ključno vlogo pri zaustavitvi onesnaževanja s plastičnimi izdelki za enkratno uporabo.\n\nJaka Kranjc, ki je v imenu Ekologov brez meja sooblikoval poročilo, pravi: »Pri nas bo za uspešno implementacijo ključen še kavcijski sistem za embalažo pijač, brez katerega ne bomo mogli doseči ciljev direktive (ne glede onesnaževanja, ne glede vsebnosti reciklirane plastike). Vladni rok, da podrobnosti uredi do naslednje pomladi, se hitro bliža, zamuda pa bi pomenila dodatne zaplete in onesnaževanje.«\n\nVir: Ekologi brez meja",
    "S programskimi rešitvami servisirajo najuglednejše stranke": "Pavel Troha, danes edini lastnik Comcoma, je najprej delal v podjetju ETA Cerkno, po magistrskem študiju na smeri informatika pa se je zaposlil v Kolektorju, kjer je skrbel za informacijsko podporo in upravljanje sistema za obračun plač. Pri delu je spoznal različne informacijske sisteme in njihove pomanjkljivosti ter se podrobno seznanil z zakonodajo na področju plačne politike. Imel je kar nekaj idej, kako bi programsko opremo lahko izboljšali. S sodelavcem sta leta 1989 razvila lastno aplikacijo za obračun plač, ki je bila bolj primerna za slovensko okolje in bolj intuitivna od tedanjih rešitev. Uporabljati jo je začelo podjetje Kolektor, avtorja pa sta jo ponudila tudi drugim podjetjem.\n\nSodelovanje z multinacionalko SAP\n\nKer je bilo priložnosti na trgu veliko, ponudnikov pa razmeroma malo, sta se s sodelavcem odločila, da zapustita svojega tedanjega delodajalca in poiščeta nove izzive. Leta 1992 sta ustanovila IT-podjetje Comcom, ki je vse od začetkov specializirano za razvoj in vzdrževanje aplikacij za kadrovsko-finančne in računovodske potrebe. Sodelovanje med podjetjema Comcom in Kolektor ni zamrlo in tako je Comcom sodeloval tudi pri vpeljavi informacijskega sistema SAP v Kolektor. S tem je podjetje pridobilo veliko znanj in kompetenc s področja SAP-a za področje Slovenije in tako začelo zgodbo o uspehu na področju sodelovanja s SAP-om.\n\nV naslednjih letih je Comcom razvil komplementarne programske rešitve za okolje SAP, ki so slovenskim podjetjem omogočile lažje, uporabnikom pa prijaznejše delo s SAP-om. Podjetje je hitro pridobivalo nove naročnike, ki so jim zaupali tudi vzdrževanje sistema SAP v celoti. Dobro delo je prepoznala multinacionalka SAP, ki je podjetje Comcom sprejela kot partnerja, s katerim skupaj nastopa na slovenskem in drugih trgih. Programske dopolnitve in rešitve podjetja Comcom so vključene v prodajni katalog podjetja SAP, ta katalog pa je dostopen uporabnikom SAP-a po celem svetu.\n\nMed strankami ugledna imena\n\nPo dobrih dvajsetih letih poslovanja sta ustanovitelja začela razmišljati o prihodnjem razvoju podjetja. Tu so se njune poti ločile. Pavel Troha je soustanovitelja izplačal in samostojno nadaljeval podjetniško zgodbo, v podjetje pa je povabil sina Miho, doktorja informatike. Slednji se je osredotočil na razvoj lastne poslovne ideje – matematičnega modela za podporo pri trgovanju, optimizaciji in obvladovanju tveganj v energetiki. Leta 2020 je ustanovil ločeno podjetje Comcom Trading, preko katerega poteka nakup in prodaja električne energije, vsi strokovnjaki in razvijalci pa so zaposleni v matičnem podjetju Comcom. Od skupno 15 zaposlenih jih je v ekipi deset, ki delajo na vzdrževanju aplikacij za podporo sistema SAP v Idriji, pet sodelavcev pa v Ljubljani razvija model za trgovanje z električno energijo. Slednji se bodo prezaposlili v Comcom Trading, pravi direktor in nadaljuje, da iščejo dodaten kader, to so računalničarji, matematiki, fiziki.\n\nPodjetje Comcom ima več kot 50 strank, med katere sodijo ugledna slovenska in mednarodna podjetja, kot so Krka, Mercator, Revoz, Banka Slovenije, Iskra Mehanizmi, AT&S, Ina in drugi. Okoli 40 odstotkov prihodkov ustvari z novimi naročili in kupci, 60 pa z vzdrževalnimi pogodbami s podjetji, ki so že implementirala njegovo rešitev. »Okoli 90 odstotkov prihodkov ustvarimo s prodajo na slovenskem trgu, sledita Avstrija in Hrvaška,« pravi Pavel Troha. »Delali smo tudi na Kitajskem in v Združenih arabskih emiratih, zdaj pa so potrebe na slovenskem trgu zaradi velikih sprememb na področju informatike tolikšne, da smo za letos in prihodnje leto že zasedeni. V podjetjih potekajo obsežni procesi digitalizacije, hkrati pa smo priča prehodu informatike na oblačne storitve.« Comcom je vključen v te procese, ki v nekem smislu predstavljajo tudi internacionalizacijo informatike v podjetjih in s tem se IT-podjetjem ponujajo nove poslovne priložnosti. x",
    "Slovenija s sedanjo vlado tone: draginja in revščina v številkah": "Piše: Vida Kocjan\n\nDraginja v Sloveniji narašča, imamo eno najvišjih inflacij v evroobmočju, črpanje evropskih sredstev je po aprilu skoraj povsem zastalo, vlada Roberta Goloba pa je pri soočanju z visokimi cenami hrane sprejela ukrep t. i. mehke regulacije, to je spremljanje cen 15 osnovnih živil.\n\nZa ta povsem nepotreben ukrep namerava do marca prihodnje leto zapraviti okoli 50 tisoč evrov davkoplačevalskega denarja.\n\nVisoka rast cen in inflacija\n\nPo podatkih Statističnega urada RS (Surs) je bila julija letna rast cen kar 11-odstotna. Ta bi bila še višja, če cen ne bi znižale poletne sezonske razprodaje oblačil in obutve. Podatek o 11-odstotni inflaciji pove, da so se v enem letu za toliko podražile življenjske potrebščine. Cene blaga so bile v povprečju višje za 14 odstotkov, cene storitev pa za 5,3 odstotka. Blago dnevne porabe se je podražilo za 17,9 odstotka, trajno blago za 10,5 in poltrajno blago za 2,8 odstotka. Največ, 2,1 odstotne točke, so k letni inflaciji prispevale podražitve naftnih derivatov. V okviru tega so se tekoča goriva v letu dni podražila za 49,7 odstotka, bencin za 41,1 in dizelsko gorivo za 41 odstotkov. Hrana se je podražila za 13,5 odstotka, električna energija pa za 30,4 odstotka.\n\nIzdelki in storitve iz skupine stanovanjska in gospodinjska oprema ter tekoče vzdrževanje stanovanj so se podražili za 12 odstotkov. Avtomobili so se podražili za 12,5 odstotka, gostinske storitve za 9,2, izdelki in storitve za rekreacijo in kulturo pa so dražji za 4,8 odstotka. Zelo sta se podražila tudi zemeljski in mestni plin, za kar 58,9 odstotka. Neverjetne so tudi podražitve trdih goriv, ta so dražja za 49,2 odstotka. Hkrati je toplotna energija dražja za 43,4 odstotka. Pocenitve v letu dni so bile redke. V obdobju enega leta se je pocenila le mobilna telefonija, in sicer za 5,4 odstotka.\n\nVisoke podražitve hrane\n\nSkrb zbujajoče so podražitve hrane in brezalkoholnih pijač. Cene teh so se začele izrazito povečevati po aprilu 2022. Prvi večji skok, podražitev za blizu 9 odstotkov, je bil že v aprilu 2022. Maja so se hrana in brezalkoholne pijače, gledano primerjalno, v letu dni podražile za več kot 10 odstotkov. Izrazita skoka sta bila nato junija in julija. Junija je bila podražitev že blizu 13-odstotni, julija pa 13,5-odstotni. Glede na povprečje leta 2015 so bili hrana in brezalkoholne pijače julija 2022 dražji za 25,54 odstotka. Primerjalno gledano pa so se najbolj podražili stroški za stanovanja, vodo, električno energijo, plin in drugo gorivo. V primerjavi z letom 2015 je bila podražitev kar 42,81-odstotna. Sledila je podražitev hrane in brezalkoholnih pijač. Zanimivo je, da so bila oblačila in obutev julija letos za dobre 3 odstotke cenejša kot v povprečju leta 2015.\n\nDražijo se goriva, elektrika in kurjava\n\nIz podatkov je razvidno, da se poleg hrane najbolj dražijo pogonska goriva, elektrika in kurjava. Zadnji podatki pa kažejo, da se bodo podražitve nadaljevale tudi pozneje. Po zadnjih podatkih je Slovenija med državami, kjer plačujemo najdražjo električno energijo. Dražjo celo kot v Nemčiji, kjer imajo bistveno višje plače. Dražijo se tudi pogonska goriva (bencin in dizelsko gorivo) in kurilno olje. Cena litra 95-oktanskega bencina in dizla se od 21. junija znova določa vsak drugi torek. V zadnjih tednih se je formula za določanje reguliranih cen pogosto spreminjala. Kljub nižjim cenam surove nafte na svetovnih trgih so ceno goriv višale višje dajatve (davki), ki jih je sprejemala Golobova vlada in tako preprečevala večje pocenitve goriv.\n\nVisoke marže prodajalcem goriv\n\nS 17. avgustom se je po sklepu Golobove vlade zvišala marža trgovcev. Marca se je za liter prodanega dizelskega goriva z 0,0591 evra zvišala na 0,0983 evra ali za kar 66 odstotkov. Pri bencinu se je marža trgovcev zvišala z 0,0607 evra na 0,0994 evra za liter ali za 64 odstotkov. O tem se v javnosti malo ve, saj o tem poročajo le redki mediji. Zadnje objavljeni podatki o ceni električne energije v evropskih državah kažejo, da v Sloveniji plačujemo bistveno višje cene za električno energijo kot v drugih državah. Cena za primerjalno enoto na dan 28. avgust 2022 je v Sloveniji 546 evrov, v Avstriji 463 evrov in v Nemčiji 401 evro. Visoke cene so tudi v državah na Balkanu, praviloma tam, kjer je svojo mrežo razpredel GEN-I pod vodstvom Roberta Goloba. Aleš Hojs, podpredsednik SDS, je ob objavi teh podatkov na Twitterju zapisal: “Poleg prvenstva na lestvici inflacije in padca črpanja sredstev EU se hitro približujemo še zmagi na lestvici najdražje električne energije.”\n\nPodražitve goriv in kurilnega olja: Do 55 odstotkov\n\nDizelsko gorivo: iz 1,541 evra na 1,775 evra ali za 15,2 odstotka. Cena bencina je 1,49 evra, če Golobova vlada ne bi zvišala dajatev in trgovskih marž, bi bila lahko bistveno nižja. Podobno velja tudi za dizelsko gorivo. Na dan 31. avgust 2021 je bila cena bencina 1,236 evra, cena za liter dizelskega goriva pa 1,276 evra. Podražitev pri bencinu je 20,6-odstotna, pri dizlu pa 39,1-odstotna. Kurilno olje: 9. novembra 2021 je liter kurilnega olja stal 0,992 evra, zdajšnja cena je 1,54 evra. Podražitev je 55,2-odstotna.\n\nPrimerjava med Avstrijo in Slovenijo – med Golobovo in Janševo vlado; sedanja vlada daje le drobtinice\n\nAvstrija: Vlada bo vsem državljanom in državljankam, ki imajo stalno prebivališče v Avstriji, septembra izplačala po 500 evrov draginjskega dodatka, vsak otrok bo dodatno prejel 250 evrov. Štiričlanska družina bo tako prejela 1500 evrov dodatka. Avstrija ima okoli 8,9 milijona prebivalcev. V Sloveniji bo vlada Roberta Goloba energetski dodatek izplačala okoli 70 tisoč izbranim, za to bodo namenili 41 milijonov evrov. Dodatek v višini od 200 do 314 evrov bodo izplačali samskim osebam, eno- in dvostarševskim družinam in parom brez otrok. Pozabili so na upokojence in družine z večjim številom otrok.\n\nVlada Janeza Janše je enkratni dodatek zaradi visokih cen energentov izplačala v aprilu 2022, prejelo ga je okoli 710 tisoč upravičencev, celotni paket je bil vreden približno 200 milijonov evrov. Hkrati je določila nižje trošarine na energente in vse za tri mesece kupce oprostila plačila omrežnine.\n\nFebruarja letos je državni zbor na predlog Janševe vlade sprejel zakon o ukrepih za omilitev posledic visokih cen energentov. Položnica za povprečno gospodinjstvo je bila nižja za kar okoli 35 odstotkov, okoli 710 tisoč upravičencev je prejelo enkratni solidarnostni dodatek v višini 150 evrov, gospodarstvu in kmetijstvu je bilo namenjenih dodatnih 70 milijonov evrov.\n\nPo sklepu vlade Janeza Janše je aprila 2022 dodatek prejelo:· 465.000 upokojencev, ki so imeli decembra največ 1.000 evrov pokojnine, · okoli 67.000 upravičencev do denarne socialne pomoči ali varnostnega dodatka, · upravičenci do nadomestila za invalidnost, · okoli 139.000 prejemnikov otroškega dodatka od prvega do šestega dohodninskega razreda, · okoli 26.000 prejemnikov dodatka za veliko družino in · rejniki, ki so imeli decembra sklenjeno vsaj eno rejniško pogodbo. Okoli 6000 tistih, ki imajo štiri ali več otrok, je prejelo še dodatnih 50 evrov. Pomoč so prejeli tudi kmetje (približno 56.000 kmetijskih gospodarstev) in približno 11.000 čebelarjev. Vsega tega zdaj ni več. V prejšnji sestavi so bili poslanci iz vrst KUL (SD, LMŠ, Levica in SAB) v opoziciji, za del se jih je že vedelo, da prestopajo v stranko Roberta Goloba. Prav vsi so februarja glasovali proti tej pomoči.\n\nMarko Štrovs, nekdanji državni sekretar, je na Twitterju opozoril, da bi morala biti pri novembrskih ali decembrskih pokojninah izvedena izredna uskladitev pokojnin. Dodal je, da je vprašanje, ali ta sploh bo, saj je Golobova vlada črtala zakonsko obveznost te uskladitve, tako da je zdaj ta odvisna od dobre volje vlade in Zavoda za pokojninsko in invalidsko zavarovanje. Ob tem je še zapisal: “Ob strašni draginji in inflaciji bomo upokojenci z novembrsko uskladitvijo pokojnin z rastjo plač dobili samo drobiž. Saj letošnje poprečne plače komaj dosegajo lansko poprečje, ki so ga napihnili covidni dodatki. Golobova vlada je proti upokojencem ter za nevladne organizacije (NVO) in birokrate.“",
    "Potrdili 3.483 novih okužb, v Pomurju 131 okužb": "V ponedeljek je bilo potrjenih 3.483 novih okužb. V Pomurju so potrdili 131 novih okužb v 23 občinah.\n\n\n\nVčeraj so opravili 1.066 PCR testov in 9.419 hitrih antigenskih testov, potrdili so 3.483 okužb. V državi je trenutno 21.553 aktivno okuženih z novim koronavirusom.\n\nSedemdnevno povprečje potrjenih primerov trenutno znaša 1.754, kar je 145 več, kot dan prej. Število potrjenih primerov v zadnjih 14 dneh na 100.000 prebivalcev pa je trenutno 1.022, kar je 65 več kot dan prej.\n\nPo podatkih NIJZ je z enim odmerkom cepiva proti covidu-19 cepljenih 1.266.464 ljudi, z vsemi odmerki pa 1.222.907.\n\nVir: NIJZ\n\nHospitaliziranih je 167 oseb, od tega 12 na intenzivni negi. Na navadnih oddelkih je hospitaliziranih 78 oseb zaradi covida in 89 s covidom. Na intenzivnem oddelku je zaradi covida 7 oseb, oseb s covidom pa je 5. Zaradi covida je umrla 1 oseba. Skupno število umrlih znaša 6.795.\n\n📍Podatki 12. 9. ⤵️\n\n\n\nPCR: 1066\n\nHAGT: 9419\n\nPotrjene okužbe: 3483\n\n\n\nSkupno v 🏥: 167\n\nZaradi covida: 78\n\nS covidom: 89\n\n\n\nOsebe na intenzivni negi: 12\n\nZaradi covida: 7\n\nS covidom: 5\n\n\n\nOdpuščeni: 15\n\nUmrli: 1 — Ministrstvo za zdravje (@MinZdravje) September 13, 2022\n\nV ponedeljek, 12. septembra, v Pomurju potrdili 131 novih okužb\n\nVčeraj so okužbe potrdili v 23 pomurskih občinah. 20 v Ljutomeru, 19 v Murski Soboti, 14 v Lendavi, 10 v Črenšovcih, 8 v Radencih, 7 v Beltincih, Veržeju in Puconcih, 6 v Moravskih Toplicah, 5 v Rogašovcih, 3 v Apačah, Gradu Kuzmi, Šalovcih, Turnišču in Gornji Radgoni, 2 v Dobrovniku, Odrancih in Križevcih, 1 v Cankovi, Gornjih Petrovcih, Svetem Juriju ob Ščavnici in Tišini.",
    "STA: Slovenija julija z največjim mesečnim padcem in največjo letno rastjo gradbeništva v EU": "Luxembourg, 19. septembra - Obseg gradbenih del v evrskem območju se je julija na mesečni ravni povečal za 0,3 odstotka, v EU pa za 0,2 odstotka. Na letni ravni sta območji beležili rast, območje z evrom 1,5-odstotno, EU pa 1,3-odstotno. Slovenija je po podatkih evropskih statistikov na mesečni ravni beležila največji padec, na letni pa največjo rast.",
    "Slovenija na lestvici Evropskega inovacijskega indeksa pridobila dve mesti": "Podjetja 22.9.2022 13:05\n\nLjubljana, 22. septembra - Slovenija je na lestvici Evropskega inovacijskega indeksa (ESI) napredovala za dve mesti in zasedla 13. mesto. Kot ugotavljajo na gospodarskem ministrstvu, smo dosegli 93,5 odstotka povprečja EU, s čimer se še vedno uvrščamo v skupino držav zmernih inovatork, a se približujemo skupini močnih inovatork.\n\nNa vrhu lestvice ostaja Švedska, med vodilnimi državami EU na področju inovacij so še Finska, Danska, Nizozemska in Belgija. Irska, Luksemburg, Avstrija, Nemčija, Ciper in Francija so nad evropskim povprečjem, kar jih uvršča v skupino držav močnih inovatork, je zapisano na spletni strani Evropske komisije.\n\nV skupino držav zmernih inovatork poleg Slovenije sodijo še Estonija, Češka, Italija, Španija, Malta, Litva in Grčija. Med nastajajočimi inovatorji pa so madžarska, Hrvaška, Slovaška, Poljska, Latvija, Bolgarija in Romunija.\n\nKot ugotavljajo na Evropski komisiji, so skoraj vse države zabeležile napredek na področju inovacij v obdobju od 2015 do 2022. A kot izpostavljajo, razlike v inovacijah med državami EU še naprej ostajajo. \"Skupine uspešnosti so običajno geografsko koncentrirane: vodilni inovatorji in večina močnih inovatorjev so v severni in zahodni Evropi, večina zmernih in nastajajočih inovatorjev pa v južni in vzhodni Evropi,\" so zapisali na komisiji.\n\nV primerjavi z državami tekmicami je EU na globalni ravni letos po inovativnosti prehitela Japonsko, medtem kot je vodilna svetovna inovatorka še vedno Južna Koreja. Od leta 2015 je najbolj napredovala Kitajska, ki sicer še naprej zaostaja za EU.\n\nSlovenija je v primerjavi z letom 2022 močno napredovala glede števila malih in srednje velikih podjetij s poslovno-procesnimi ter produktnimi inovacijami in glede dosega širokopasovnega interneta. Država je izredno močna tudi v znanosti, predvsem na področju mednarodnih znanstvenih so-objav, so v sporočilu za javnost zapisali na ministrstvu za gospodarski razvoj in tehnologijo.\n\nSlovenija je nad evropskim povprečjem na področju uporabe informacijskih tehnologij, še posebej pri številu podjetij, ki svoje zaposlene usposabljajo na področju informacijsko komunikacijskih tehnologij. Nadpovprečni smo tudi pri kazalnikih vladne podpore raziskavam in razvoju v gospodarstvu ter zaposlovanja kadrov z znanjem intenzivnih dejavnosti.\n\n\"Evropski inovacijski indeks je koristno orodje za pripravljavce ukrepov za spodbujanje inovativnosti,\" je ocenil gospodarski minister Matjaž Han. S pomočjo kazalnikov države namreč dobijo vpogled, na katerih področjih je potrebno okrepiti aktivnosti.\n\n\"Zavedamo se, da se z vlaganjem v razvoj in inovacije na eni strani krepi naše gospodarstvo, na drugi strani pa se pomembno prispeva tudi k zelenemu prehodu, zato bomo na ministrstvu za gospodarski razvoj in tehnologijo tudi v bodoče podpirali aktivnosti v smeri razvoja in inovacij,\" je ob tem zagotovil Han.\n\nOb tem so spomnili, da je Slovenija napredovala tudi na EU lestvici indeksa digitalizacije gospodarstva in družbe (DESI), s katerim Evropska komisija od leta 2014 spremlja digitalni napredek držav članic EU. Slovenija je v letu 2022 napredovala za dve mesti in je sedaj uvrščena na 11. mesto, torej nad povprečjem EU. Uspešni smo predvsem pri integraciji digitalne tehnologije v mala in srednje velika podjetja ter na področju storitev v oblaku in umetni inteligenci, so še zapisali na ministrstvu.",
    "Kadrovske težave delodajalcev: Delavci poiščejo boljše plače in ugodnejši delovni čas": "Moj uspeh\n\n29.08.2022\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nNaša panoga je vedno morala ponuditi boljše pogoje, da smo dobili delavce za delo v proizvodnji, poudarjajo pri mariborski Surovini.\n\nManjše generacije mladih, ki vstopajo na trg dela, ne nadomestijo večjih generacij delovne sile, ki se upokojujejo. Težave pri pridobivanju kadrov zlasti na področjih zdravstvene oskrbe, informacijskih tehnologij, gradbeništva, prometa, predelovalnih dejavnosti in gostinstva. Kakšni so trendi zaposlovanja ob slabi demografski sliki, je Avstrija na zgornji meji dotoka delavcev iz Slovenije, kako je s tujimi delavci pri nas, kakšna so pričakovanja mladih in kako industrija skuša pridobiti in ohraniti delavce.",
    "Ob najhitrejši in najkrajši zdaj lahko izberemo tudi najbolj zeleno pot": "V Sloveniji in še nekaj evropskih državah je Google na svojih Zemljevidih vključil izračunavanje okoljsko najprijaznejše (eco-friendly) poti. Uporabnikom bodo novost omogočili postopoma v naslednjih dneh.\n\nGooglovi Zemljevidi omogočajo načrtovanje poti z javnim prevozom, peš, kolesom in, kakopak, z lastnim prevozom – a če smo do zdaj v Sloveniji in večini držav lahko izbirali med najkrajšo in najhitrejšo potjo, bomo zdaj v skoraj 40 državah, tudi Sloveniji, lahko izbirali tudi okoljsko najprijaznejšo.\n\nSamo nekaj minut več za podporo planetu (in svoji denarnici)\n\nOkoljsko najprijaznejša pot je tista, na kateri je najmanjša poraba goriva, kar ne pomeni le prihranka denarja za gorivo, temveč tudi zmanjšanje ogljičnih izpustov. Zgolj nekaj minut počasnejša pot je namreč lahko okoljsko (in finančno) bistveno ugodnejša, uporabnik pa ima še vedno na voljo sebi najbolj zaželeno pot oziroma način njenega izračuna opredeliti v nastavitvah Googlovih Zemljevidov (Maps).\n\nIzračun okoljsko najprijaznejše poti je Google najprej uvedel v ZDA, Kanadi in Nemčiji, zdaj pa so se jim poleg Slovenije med drugimi pridružili še Hrvaška, Avstrija, Irska, Finska, Grčija, Turčija, Italija, Poljska, Švica, Španija, Avstrija, Nizozemska, Danska, Nemčija, Romunija, Madžarska, Norveška, Združeno kraljestvo Velike Britanije in Severne Irske, Češka, Slovaška, Švedska, Belgija in Francija.\n\nTrajnostni prispevek\n\nPri Googlu ocenjujejo, da je funkcionalnost okoljsko najprijaznejše poti že do zdaj pripomogla k zmanjševanju več kot pol milijona ton ogljikovih emisij, kar je primerljivo umiku sto tisoč avtomobilov na fosilna goriva s cest.\n\nTako smo izračunali bolj zeleno pot do Obale. Ker se okolju najprijaznejša pot lahko razlikuje glede na vrsto motorja (npr. dizelski motorji so pri višjih hitrostih običajno učinkovitejši od bencinskih ali plinskih, hibridna in električna vozila pa se bolje obnesejo v prometu z ustavljanjem in vožnjo), bo Google predvidoma v prihodnjih tednih voznikom v Evropi, ZDA in Kanadi omogočil izbiro vrste motorja v nastavitvah Googlovih Zemljevidov: bencinski, plinski, dizelski, hibridni ali električni.\n\nUporabnikom električnih vozil Googlovi Zemljevidi razkrijejo tudi kraje in značilnosti polnilnih postaj, pri nekaterih tudi vsakokratno razpoložljivost. Krepijo pa se tudi nabor koristnih podatkov in algoritmi za kolesarje in pešce, kar je dodaten prispevek trajnosti, so sporočili iz Googla.",
    "Okoljevarstveniki zaradi jedrske energije in plina sprožili pravne postopke": "",
    "Objavljen program 19. mednarodne Pro Pr konference": "Sarajevo, 23. september 2022 - Od 3. do 5. novembra bo Sarajevo letos osrednja točka povezovanja in izmenjave znanj\n\nkomunikacijske industrije s poudarkom na področju odnosov z javnostmi. Svoje znanje in izkušnje bo udeležencem letošnje konference skozi 11 predavanj in 6 panelov predajalo kar 46 strokovnjakov z različnih področij iz 8 držav (Združeno kraljestvo, Turčija, Avstrija, Slovenija, Hrvaška, Srbija, Črna gora ter Bosna in Hercegovina).\n\nSvoj prihod so potrdili tudi g. Francis Ingham, generalni direktor PRCA (Public Relations Communication Agency), največjega svetovnega združenja za odnose z javnostmi, ki združuje več kot 48.000 članov z vseh celin, g. Omer Senguler, eden vodilnih strokovnjakov za brendiranje, g. Michael Sgiarovello, direktor komuniciranja Jugovzhodne Evrope za Henkel CEE in David Wilde, eden od 10 vodilnih svetovalcev za komunikacijske strategije javne uprave. O komunikaciji v javni upravi bosta govorila g. Dejan Miletić, direktor Nacionalne akademije za javno upravo Srbije in ga. Ermina Duraj, avtorica knjige: Odnosi z mediji v lokalni in regionalni samoupravi na Hrvaškem, nekdanja vodja službe za odnose z javnostmi in protokol Primorsko-goranske županije, danes vodja kabineta župana.\n\n„Letos smo se programsko osredotočili na domače in regionalne strokovnjake, na predavanja, primere iz prakse, nova znanja in dodatno motivacijo vsem, ki razumejo pomen in vlogo komuniciranja, a ne le v javni upravi, ampak tudi na drugih področjih. Brez transparentne komunikacije in dostopnosti ne moremo govoriti o transparentnosti. Verjamemo, da se bodo na konferenci poleg strokovne javnosti na področju komunikacijskega menedžmenta prepoznali tudi vsi voditelji, ki upravljajo sisteme in razumejo, da se podoba ne kupuje, temveč se ustvarja z raznolikimi komunikacijskimi tehnikami in orodji za različne ciljne skupine. Danes se od voditeljev zahteva razumevanje osnov vsakega področja, da lažje sledijo njegovemu razvoju in ga bolje razumejo. Ne smemo pa pozabiti, da so odnosi z javnostmi funkcija upravljanja. Zahvaljujoč digitalni transformaciji, ki je postavila nove standarde v smislu komunikacije, se moramo za konkurenčnost nenehno izobraževati in učiti – tako tisti, ki smo tesno povezani s stroko, kot tisti, ki smo del procesa odločanja«, je ob predstavitvi letošnjega programa dejal Danijel Koletić, ustanovitelj Pro PR konference in predsednik organizacijskega odbora.\n\nNa letošnji konferenci bo skupaj šest panelov: Televizija v digitalni dobi, Digitalni izzivi v komuniciranju, Interno komuniciranje v času sprememb, Transformacija in komuniciranje. Še posebej zanimiva bosta dva panela, ki se prvič pojavljata na tovrstni konferenci: Kaj naročniki pričakujejo od agencije in Kaj agencije pričakujejo od naročnikov. Na vseh panelih sodelujejo vodilni domači strokovnjaki s praktičnimi izkušnjami, ki bodo s svojim znanjem odprli nekatera nova poglavja z namenom boljšega razumevanja pomena in učinkovitosti sprememb ter izmenjav znanja. Tako kot v preteklih letih tudi letos pričakujejo več kot 200 udeležencev, konferenco pa bo spremljalo več kot 30 predstavnikov medijskih hiš.\n\nVeč informacij o programu najdete na uradni spletni strani konference",
    "Petra Pavlič srebrna na mednarodnem tekmovanju Alpe Adria!": "",
    "Uuuu! Verjetno najboljši smučar vseh časov na svetu na dopustu v Sloveniji! In poglejte kaj je naredil! (foto)": "Kot kaže je Slovenija res priljubljena dopustniška destinacija, kajti vse več znanih osebnosti objavlja fotografije...\n\nMarcel Hirscher, najboljši avstrijski smučar vseh časov, je bi, v Sloveniji že večkrat. Po nekaj zmaga na pokalu Vitranc v Kranjski Gori se je zaljubil v deželo na sončni strani Alp. In kljub temu, da ima njegova domovina Avstrija ogromno visokogorskih poti primernih za kolesarjenje, si je tokrat izbral Slovenijo. In izbral si je najvišje ležečo cesto pri nas, ki pelje pod ostenje Mangarta na nadmorski višini 2072 metrov nad morjem. In ta vzpon, ki se začne v kraju Log pod Mangrtom, je Hircher seveda premagal na kolesu. Kot kaže je še odlično telesno pripravljen, saj je imel čas, da pozira v slogu odličnega kolesarja Petra Sagana.",
    "Volilno gradivo že odposlano volivcem s stalnim prebivališčem v tujini": "Volilno gradivo že odposlano volivcem s stalnim prebivališčem v tujini\n\nPo zagotovilih Pošte Slovenije je bilo volilno gradivo volivkam in volivcem s stalnim prebivališčem v tujini že odposlano. Po podatkih Ministrstva za notranje zadeve je takšnih volivcev brez stalnega prebivališča v Sloveniji, ki prebivajo v 137 državah po svetu, skupaj 106.050.\n\nPo podatkih Ministrstva za notranje zadeve je volivcev brez stalnega prebivališča v Sloveniji, ki prebivajo v 137 državah po svetu, skupaj 106.050. Foto: STA\n\nLJUBLJANA > Z namenom, da bi volivkam in volivcem v tujini - tako tistim s stalnim prebivališčem v tujini (t. i. izseljenci), kot tudi tistim, ki imajo stalno prebivališče v Sloveniji, a bodo v času volitev v tujini in bodo oddali vlogo za glasovanje iz tujine (t. i. zdomci) - omogočili možnost glasovanja v čim širšem številu, je Državna volilna komisija sprejela odločitev o pošiljanju volilnega gradiva z uradno prazno glasovnico v tujino. Na ta način smo želeli zagotoviti, da bi čim več volivcev v tujini pravočasno prejelo volilno gradivo za glasovanje po pošti iz tujine. Uradna prazna glasovnica se volivcem v tujini pošlje tako za prvi kot za morebitni drugi krog glasovanja na volitvah predsednika republike.\n\nVolilno gradivo je bilo volivkam in volivcem s stalnim prebivališčem v tujini že odposlano, kar pomeni, da bo večina teh volivcev volilno gradivo (in s tem uradne prazne glasovnice) prejela, še preden bodo uradno vložene in potrjene kandidature na volitvah predsednika republike. Seznam potrjenih kandidatur bo namreč znan predvidoma 4. oktobra 2022 in objavljen na spletni strani Državne volilne komisije.\n\nVolivec lahko z izpolnjevanjem glasovnice počaka do objave potrjenih kandidatur. Vendar naj ob tem pojasnimo, da se pri ugotavljanju izida glasovanja kot pravočasne upoštevajo tiste glasovnice, ki bodo prispele po pošti iz tujine do vključno 2. novembra 2022 do 12. ure. Iz poštnega žiga na ovojnici pa mora biti razvidno, da je bila glasovnica oddana na pošto pred 19. uro na dan glasovanja.\n\nT. i. izseljenci lahko brez vsakršne najave glasujejo tudi na volišču na diplomatsko-konzularnem predstavništvu (ne glede na to, da prejmejo volilno gradivo po pošti). Seveda pa v tem primeru ne morejo glasovati tudi po pošti. Volivec lahko glasuje na najbližjem diplomatsko-konzularnem predstavništvu, kjer je vzpostavljeno volišče (če v državi, kjer stalno prebiva, ni volišča na DKP, potem lahko glasuje na najbližjem DKP v drugi državi). Glasovanje na diplomatsko-konzularnih predstavništvih oz. veleposlaništvih Slovenije v tujini poteka na dan glasovanja od 9. do 17. ure po lokalnem času. Volivec za glasovanje na volišču na diplomatsko-konzularnem predstavništvu oz. veleposlaništvu Slovenije v tujini potrebuje osebni dokument, na podlagi katerega lahko volilni odbor ugotovi njegovo istovetnost.\n\nRok za oddajo vloge je 22. september\n\nVolivke in volivci, ki imajo stalno prebivališče v Sloveniji, a bodo v času volitev v tujini in bodo oddali vlogo za glasovanje iz tujine (t. i. zdomci), lahko vlogo za glasovanje po pošti iz tujine ali na diplomatsko-konzularnem predstavništvu Slovenije v tujini oddajo do vključno četrtka, 22. septembra, in sicer na spletnem portalu eUprava.\n\nNa volitvah predsednika republike 2022 bo vzpostavljenih 30 volišč na sedežih diplomatskih predstavništev in konzulatov Republike Slovenije v 26 tujih državah, in sicer: v Celovcu in na Dunaju (Avstrija), Clevelandu in Washingtonu (ZDA), Münchnu in Berlinu (Nemčija), Trstu (Italija), Torontu in Ottawi (Kanada), Atenah (Grčija), Beogradu (Srbija), Bernu (Švica), Bratislavi (Slovaška), Bruslju (Belgija), Budimpešti (Madžarska), Buenos Airesu (Argentina), Canberri (Avstralija), Haagu (Nizozemska), Kopenhagnu (Danska), Londonu (Velika Britanija), Madridu (Španija), Moskvi (Rusija), Parizu (Francija), Podgorici (Črna gora), Pragi (Češka), Sarajevu (BiH), Skopju (Makedonija), Varšavi (Poljska), Zagrebu (Hrvaška) in Vatikanu.\n\nPo podatkih Ministrstva za notranje zadeve je bilo na dan razpisa volitev predsednika republike (22. avgusta) skupaj 1.696.893 volilnih upravičencev, od tega 1.590.843 volilnih upravičencev s stalnim prebivališčem v Sloveniji in 106.050 volilnih upravičencev s stalnim prebivališčem v tujini.",
    "Štirje prijatelji iz Prlekije se odpravljajo na 1.500 km dolg rally od Salzburga do St. Tropeza": "Štirje prijatelji iz Prlekije se odpravljajo na 1.500 km dolg rally od Salzburga do St. Tropeza Janko Kosi, Boštjan Majč, Matevž Kaučič in Boris Šoštarič, se 1. septembra odpravljajo na European mountain summit Rally 2022, na 1.500 km dolgo pot z vmesnimi nalogami v petih dneh.\n\nVozilo Wine angels\n\nŠtirje prijatelji, Janko Kosi, Boštjan Majč, Matevž Kaučič in Boris Šoštarič, se 1. septembra odpravljajo na svoj prvi (sicer pa osmi) European mountain summit Rally 2022, na 1.500 km dolgo pot z vmesnimi nalogami v petih dneh. Štart bo v Salzburgu 2. septembra preko Alp (Avstrija, Nemčija, Švica, Italija, Monako, Francija), s koncem v St. Tropezu 6. septembra. Sami bodo iz naših krajev štartali že dan prej, v četrtek, 1. septembra, iz Križevcev pri Ljutomeru, v sklopu občinskega praznika. Ekipo so poimenovali Wine angels.\n\nKot nam je povedal Matevž, je pobudnik in gonilna sila celotne zadeve Janko Kosi, ali kot ga večina ljudi pozna dr. Jenč. Že nekaj časa je na družinskih srečanjih vedno znova predstavljal svojo idejo in ju počasi (Matevža in Boštjana) pripravljal in navduševal nad skupno pustolovščino. \"Mlajši ne bomo, kdaj, če ne zdaj... in evo...\" pove Matevž. Janko nabavi avto, ga opremi in povabi: \"Dečka gremo? In sva rekla: s tabo Jenč, pa vedno. In so se začele priprave. Debata sem, debata tja in tako smo naknadno še pridobili dodatnega člana, Borisa,\" nam razloži Matevž.\n\nZnana samo začetna in končna lokacija\n\nZa začetek so se letos prijavili na krajšo različico rallya European 5000, to je European mountain summit. Udeleženci do štarta rallya ne vedo drugo, kot samo začetno in končno lokacijo. Vse ostalo bodo izvedeli v knjigi imenovani \"road book\", ki jo dobijo ob štartu rallya.\n\nZa ta rally se je letos prijavilo 134 ekip, z različnimi avtomobili, a le-ti morajo biti starejši od 20 let. Sami se bodo na pot odpravili z Land Roverjem, letnik 2002. Za rally European 5000, ki nato še nadaljuje pot iz St. Tropeza naprej skozi Azurno obalo, v Španijo, do Pirenejev, atlantske obale s ciljem v Bruslju, pa se je prijavilo 67 ekip, tako da je za celoten rally prijavljena 201 ekipa. Ta daljši rally traja vse skupaj 12 dni.\n\n\"Rally ni samo vožnja, v sami knjigi road book so zraven tudi navedene naloge, katere za dodatne točke pri rallyu moraš opraviti. Ker gremo prvič, še točno ne vemo, kako in kaj in vsi ki so že bili, so skrivnostni. Se bomo morali pustiti presenetiti,\" še nam je ob tem povedal Matevž.\n\nEkipa torej štarta proti Salzburgu v četrtek 1. septembra po 16. uri iz Križevcev pri Ljutomeru in upajo na čim boljšo in najlepšo pustolovščino ter da se vsi varno vrnejo domov v Prlekijo.\n\n\"Radi bi se zahvalili predvsem družinam za razumevanje in vsem podpornikom, kateri so nas zadnjem času podprli, zahvalili smo se jim z nalepkami na avtomobilu in predstavljali bomo njihove produkte in usluge skozi celotno pustolovščino. Predvsem gre tukaj zahvala lokalnim kmetijam, vinogradnikom, obrtnikom, prav tako Prlekija-on.net, Radiu Maxi in Televiziji As. Nekako smo se želeli osredotočiti na lokalne ponudnike, saj je naš glavni cilj, skozi rally, udeležencem predstaviti in približati našo Prlekijo in njene dobrote in lepote,\" nam je za konec povedal Matevž.\n\nTudi mi jim želimo srečno in varno pot, bomo pa njihovo zanimivo dogodivščino tudi spremljali, saj se nam bodo javljali s poti.",
    "Prleški »Wine angels« so se pogumno podali na pot čez Alpe": "Prleški »Wine angels« so se pogumno podali na pot čez Alpe Gre za prve Slovence, ki so se odločili za sodelovanje na tem tekmovanju.\n\nRally ekipa Wine angels\n\nPred dnevi smo pisali o tem, da se štirje prijatelji iz Prlekije odpravljajo na European mountain summit Rally 2022.\n\nJanko Kosi, Boštjan Majč, Matevž Kaučič in Boris Šoštarič, ki so svojo ekipo poimenovali Wine angels, so se od družine in prijateljev poslovili v četrtek, 1. septembra, v Križevcih pri Ljutomeru, kjer jim je srečno pot med drugim zaželel tudi župan Občine Križevci, mag. Branko Belec. Gre za prve Slovence, ki so se odločili za sodelovanje na tem tekmovanju.\n\nKot opisujejo organizatorji, gre za pet dnevni avanturistični rally, na katerem tekmovalce čakajo zasneženi gorski prelazi, množični hitri spusti in ovinki. Štart iz Salzburga je danes, 2. septembra ob 10. uri, pot dolga 1500 km pa jih bo vodila preko Alp (Avstrija, Nemčija, Švica, Italija, Monako, Francija), s koncem v južni Franciji 6. septembra. Letos sodeluje 134 ekip. Med pogoji za sodelovanje je navedeno, da mora biti rally vozilo staro najmanj 20 let, na poti pa ne smejo uporabljati GPS in satelitske navigacije. Čakajo jih tudi številni izzivi in naloge, s katerimi se tekmovalci seznanijo na začetku poti, sami pa morajo poskrbeti za lokacije, kjer bodo prenočili. Izkazati so morali tudi dobrodelnost v višini 250 evrov, za kar se jim je najlepše zahvalil predstavnik društva PGD Ključarovci."
}