{
    "Meghan je želela biti \"britanska Beyonce\", a je sovražila pravila": "Mislila je, da bo po poroki s princem Harryjem postala britanski ekvivalent Beyonce.\n\nStatus princese bi ji odprl vsa vrata, njena zvezda pa bi se le še vzpenjala. Tako je vsaj mislila.\n\nA visokoleteče nade so ostale le to, potem ko sta sussekška obrnila hrbet britanski kraljevi družini.\n\nKot je v svoji novi knjigi zapisala Valentine Low, poznavalka razmer na britanskem dvoru, naj bi Meghan Markle pričakovala, da bo po poroki s princem Harryjem postala \"britanska Beyonce\". \"Na koncu pa je spoznala, da je zaradi velikega števila nezaslišanih pravil bolj omejena kot pa navadni smrtniki,\" je zapisala.\n\nLowova trdi tudi, da je Harry upal, da ju bo v selitev v Združene države Amerike prisilila kar kraljica sama. Idejo je na koncu opustil, potem ko je Elizabeta II. zavrnila kar pet scenarijev, po katerih bi se lahko sussekška preselila čez Lužo in obdržala nekaj uradnih dolžnosti.",
    "Björk o odhodu iz Amerike: \"Tamkajšnje nasilje je bilo zame preveč\"": "V 90. letih prejšnjega stoletja je islandska glasbenica Björk živela v New Yorku, kjer je spoznala umetnika Matthewa Barneyja. Leta 2002 se jima je rodila hčerka Isadora, par se je sicer razšel leta 2013. Od takrat se je odločila, da bo s hčerko šest mesecev živela v Brooklynu, preostali del leta pa v dveh domovanjih na Islandiji.\n\nV intervjuju za Pitchfork je pevka, ki ima sicer še iz prejšnjega zakona s kitaristom zasedbe Sugarcubes še leta 1986 rojenega sina Sindrija, pojasnila, da se je zaradi zaskrbljenosti glede nasilja s strelnim orožjem v Ameriki odločila, da Združene države Amerike (ZDA) dokončno zapusti. \"Stopnja nasilja v ZDA je nepredstavljiva,\" je dejala 56-letnica, ki naj bi se predvsem bala za varnost svoje hčerke, ki je obiskovala šolo, 40 minut oddaljeno od osnovne šole Sandy Hook, kjer je leta 2012 prišlo do streljanja.\n\nTako naj bi se na začetku pandemije covida-19 za stalno vrnila v svojo domovino. \"Če je na severu nekdo ubit, nas vse prizadene. To je miselnost otoka. Za preprosto otočanko je bilo nasilje v Ameriki preprosto preveč zame,\" je še priznala Björk, ki je sicer poudarila, da najboljše pesmi napiše v samoti v koči na Islandiji, kmalu pa bo izdala svoj 10. studijski album Fossora.\n\nIslandka sicer ni edina, ki se je iz tega razloga odločila, da se izseli iz ZDA. Ker se mu nasilje s strelnim orožjem v Ameriki zdi \"absurdno in nesmiselno\", je podoben načrt delil tudi Ozzy Osbourne, ki naj bi se v Anglijo vrnil na začetku naslednjega leta.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Kubanskih pet": "Napovednik: Kubanskih pet, koprodukcijski film\n\nRežiser Olivier Assayas predstavlja politični triler, ki je bogat s podrobnostmi, primarno pa se ukvarja s ceno človeških življenj. Clarisse Loughrey, filmska kritičarka, Independent\n\nHavana, Kuba, jesen 1990. Nekdanji vojak René Gonzalez živi mirno življenje s svojo ženo Olgo in hčerko Irmo. Nekega večera odleti na Florido, ne da bi obvestil svojce. Njegova družina, zapuščena, prepuščena sama sebi, je užaloščena. Policija ga obtožuje, da je izdal »kubansko stvar«.\n\nToda v resnici je René odšel v ZDA kot vohun kubanske protiobveščevalne službe.\n\nKubanski pilot Rene Gonzalez (Edgar Ramírez) ugrabi letalo in pobegne v Miami, za seboj pa pusti svojo ljubljeno ženo Olgo (Penélope Cruz) in hčerko. Foto: Orange Studio\n\nNjegovemu zgledu sledijo še štirje agenti, ki so potovali s Kube pod režimom Fidela Castra na Florido in postali del skupine, imenovane Wasp Network (La Red Avispa). Vodi jo Gerardo Hernández (Gael Garcia Bernal), ki prevzame identiteto Portoričana Manuela Viramonteza.\n\nNjihova naloga je infiltracija v nasilne kubanske emigrantske organizacije, s sedežem v Miamiju. Nekatere od teh skupin so organizirale teroristične napade na Kubo, zlasti na turistične objekte, s ciljem uničenja kubanskega gospodarstva. Tihotapile so drogo in s tem financirale svoje dejavnosti, kot tudi orožje, s katerim so načrtovale atentat na Castra.\n\nRené in drugi vohuni bodo skušali storiti vse, da bi preprečili nove napade, a jih kmalu opazi ameriška obveščevalna služba.\n\nRené Gonzalez (Edgar Ramírez) je eden od petih Kubancev, agentov, ki so se v zgodnjih 90. letih v Ameriki infiltrirali v nasilne kubanske emigrantske organizacije, ki se bojujejo proti režimu Fidela Castra. Foto: Orange Studio\n\nKubanska peterica je bila aretirana leta 1998. Preganjani so bili zaradi različnih obtožb, vključno z vohunjenjem, Gerardo Hernández je bil obtožen tudi zarote za umor.\n\nGerardo Hernández je bil obsojen na dve dosmrtni zaporni kazni, René González je dobil 15 let, Antonio Guerrero in Ramón Labañino sta dobila dosmrtno zaporno kazen, Fernando González pa 19 let zapora.\n\nKUBANSKIH PET / WASP NETWORK / 2019 Režija: Olivier Assayas\n\nScenarij: Olivier Assayas in Fernando Morais\n\nIgrajo: Edgar Ramirez, Ana de Armas, Gael García Bernal, Penelope Cruz, Wagner Moura\n\nZanimivosti - Film so premierno prikazali 1. septembra 2019 v tekmovalnem programu beneškega filmskega festivala in je bil nominiran za nagrado za najboljši film (zlati lev). Pozneje pa so ga predvajali še na drugih uglednih mednarodnih filmskih festivalih: v Torontu, Deauvillu, San Sebastiánu, New Yorku, Londonu in Mumbaju.\n\n\n\n- Kubanskih pet (Wasp Network) je vohunski triler iz leta 2019, ki ga je napisal in režiral Olivier Assayas in temelji na knjigi Zadnji vojaki hladne vojne – zgodba o kubanski peterici (The Last Soldiers of the Cold War: The Story of the Cuban Five) brazilskega pisatelja in novinarja Fernanda Moraisa.\n\n\n\n- Pod Obamovim vodstvom, leta 2014, je bilo dogovorjeno, da bodo trije člani kubanske peterice – Gerardo Hernández, Antonio Guerrero in Ramón Labañino – izpuščeni v zameno za to, da kubanska vlada izpusti ameriškega državljana Alana Grossa, ki ga je Kuba obtožila vohunjenja in zaprla. Druga dva iz kubanske peterice sta bila že izpuščena – René González leta 2011 in Fernando González leta 2014. Zamenjava je bila zelo pomembna za diplomatske odnose med Ameriko in Kubo, tudi zato, ker na Kubi peterico dojemajo kot heroje, ki niso vohunili o Ameriki, temveč le o militantnih kubanskih izgnancih, ki so bili teroristična grožnja Kubi.",
    "Obstaja možnost spopada med Rusijo in ZDA": "Washington (MOREL/FoNet) - Če bi Združene države Amerike začele Kijevu dobavljati balistične rakete ATACMS z dosegom do 300 kilometrov, bi to pomenilo neposredno vmešavanje v vojaški spopad z Rusijo, je za Sputnik izjavil ruski veleposlanik v Washingtonu l Anatolij Antonov.\n\nKot je dejal, bi se v primeru, da bi Kijev dobil takšno orožje od ZDA, velika ruska mesta, pa tudi objekti ruske industrijske in prometne infrastrukture znašli v območju možnega uničenja. Tak scenarij bi pomenil neposredno vpletenost Združenih držav Amerike v vojaški spopad z Rusijo, je dejal ruski veleposlanik. Antonov je dodal, da Rusija verjame, da zahodni pokrovitelji Kijeva ne bodo pristali na mirno rešitev ukrajinskega konflikta in bodo Ukrajino še naprej spodbujali k novim samomorilnim avanturam.\n\nPred tem so mediji poročali, da je Kijev Washington zaprosil za rakete dolgega dosega, vključno s taktičnimi balističnimi raketami zemlja-zemlja (ATACMS), pa tudi za tanke, brezpilotna letala, topniške sisteme, protiladijske rakete Harpoon in 2000 raket Himars. (konec)",
    "Izjemen uspeh za grafično kartico Intel Arc A380": "",
    "Javnosti razkrite prve fotografije groba kraljice Elizabete #foto": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nKraljeva družina je objavila prve fotografije groba, v katerem počiva pred kratkim pokopana kraljica Elizabeta II. Pokopali so jo v začetku tega tedna v kapeli svetega Jurija ob gradu Windsor v Londonu.\n\nPod fotografijo, ki so jo objavili na uradnem profilu kraljeve družine na Instagramu, je zapisano: \"Danes je bila objavljena prva fotografija spominske plošče, ki je po pogrebu njenega veličanstva kraljice Elizabete II. nameščena v spominski kapeli kralja Jurija VI. Spominska kapela kralja Jurija VI. se nahaja znotraj obzidja kapele svetega Jurija v Windsorju.\"\n\nPočiva skupaj s možem, očetom in mamo\n\nKraljica Elizabeta II. v grobu leži skupaj z možem princem Filipom, ki je umrl lani, dva meseca pred stotim rojstnim dnevom, očetom kraljem Jurijem VI. in kraljico matero Elizabeto.\n\nČlani kraljeve družine so znotraj kapele pokopani v različnih kriptah. Tam je tudi grob njene sestre princese Margarete.\n\nPokopanih deset nekdanjih vladarjev\n\nV kapeli je sicer pokopanih deset nekdanjih vladarjev, med njimi tudi Jurij IV. in Jurij III., ki je bil kralj, ko so se Združene države Amerike osamosvojile od Britanskega imperija, poroča hrvaški portal 24 sata.",
    "Princ Harry in Meghan Markle \"besna\", ker Archie in Lilibet nimata naziva kraljeve visokosti": "Princ Harry se je morda oddaljil od kraljeve družine, vendar je še vedno eden od angleških prestolonaslednikov. Po smrti Elizabete II. in prihodu Charlesa III. je mož Meghan Markle zdaj peti v vrstnem redu nasledstva za princem Williamom in njegovimi tremi otroki, Georgom, Charlotte in Louisom. Tudi njegova otroka sta se povzpela: Archie je šesti, Lilibet pa sedma. Napovedana je bila še ena sprememba: otroka princa Harryja in Meghan Markle naj bi se uradno imenovala princ in princesa. Vendar ne bostao prejela naziva kraljevih visokosti. To je starša zelo razjezilo.\n\nVprašanje zaščite\n\nPo poročanju Daily Maila naj bi bila vojvoda in vojvodinja Susseška \"besna, ker Archie in Lilibet ne bosta dobila naziva kraljevih visokosti, ko ju bo Charles III. uradno imenoval za princa in princeso\". In to nima nobene zveze z vprašanji ega. Otroka princa Harryja in Meghan Markle bi s tem, ko bi postala kraljeve visokosti, lahko uživala zaščito kraljeve družine. To se ne bo zgodilo.\n\nMeghan Markle in princ Harry sta se od odhoda v Združene države Amerike veliko ukvarjala z varnostnimi vprašanji. Med intervjujem z Oprah Winfrey ju nista oklevala izpostaviti. Princ Harry je tudi zagrozil, da bo tožil britansko vlado, in pojasnil, da se ne more vrniti v domovino, ne da bi se izpostavil nevarnosti.\n\nKljub temu je pravzaprav še vedno nejasno, ali se bosta Harry in Meghan odločila za uradno uporabo imena princ in princesa, saj sta v preteklosti že izjavila, da nameravata svoje potomce obvarovati pred bremeni in prilastki kraljevske izkušnje ter jim omogočiti \"kar se da normalno otroštvo\".\n\nKraljevi strokovnjak Phil Dampier je za The Mail Online pojasnil, da bi bil \"klasičen kompromis\", če bi ju imenovali princ in princesa, ne pa njuna kraljeva visokost.\n\n\"Enako se je zgodilo Diani in Fergie, ko sta se ločili od Charlesa in Andrewa,\" je nadaljeval.\n\nPrav tako je namignil, da je kralj Charles morda ponudil ta kompromis, saj \"princ ali princesa v ZDA dobro zvenita\", vendar pa naziva HRH ne bi bila tako pomembna, glede na to, da sta se Meghan in Harry sama odločila, da ju ne bosta uporabila.\n\nFotografije: Profimedia",
    "Šeškanje ni rešitev": "Številni starši so žal še vedno prepričani, da je šeškanje povsem sprejemljiva oblika kaznovanja, ki je lahko celo koristna za otrokov razvoj. Raziskave, povezane s to problematiko, kažejo povsem drugačno sliko. To je potrdila tudi metaanaliza, ki je bila letos objavljena v reviji Lancet. Raziskovalci so analizirali 69 študij, ki so nastale v Združenih državah Amerike, Kanadi, Švici, Kolumbiji, Veliki Britaniji, Turčiji, Grčiji ter na Japonskem in Kitajskem. Ne le da šeškanje ne prinaša koristi, ampak je lahko zelo škodljivo za otrokov razvoj in splošno dobrobit. Starši, ki menijo, da lahko s tovrstnimi »vzgojnimi metodami« poskrbijo, da se bo otrok obnašal lepše, se torej motijo.\n\nVeč agresije, motečega obnašanja med poukom, maščevalnosti in izbruhov jeze\n\n- Oglas -\n\nRaziskovalci so se osredotočili samo na šeškanje oziroma na »blažje oblike telesnega kaznovanja«. Tako so bile izključene resnejše oblike fizične zlorabe otrok, podobno pa je veljalo tudi za verbalno starševsko nasilje. Večina študij, ki so bile del metaanalize, je privedla do ugotovitve, da ima lahko šeškanje številne negativne učinke. Ena od zelo pogostih posledic šeškanja je bilo vedno bolj problematično obnašanje otrok, katerih starši so uporabljali tovrstne oblike kaznovanja. Otroci so postajali tako vedno bolj agresivni, obenem pa so začeli s svojim obnašanjem vse pogosteje motiti izvajanje pouka. Pogosti so bili tudi izbruhi jeze in uporniško vedenje. Prav tako pa je bilo šeškanje povezano z večjo maščevalnostjo otrok. Tovrstni odzivi niso bili odvisni od otrokovega spola.\n\nSiceršnja toplina staršev ne izniči negativnih vplivov telesnega kaznovanja\n\nV okviru ene od analiziranih raziskav je bila zaznana celo korelacija med šeškanjem in zmanjšanimi kognitivnimi sposobnostmi otrok. Kar nekaj raziskav pa je razkrilo tudi obstoj korelacije med pogostostjo šeškanja in verjetnostjo za različne težave pri otrocih. Metaanaliza je pokazala, da se velikokrat ne konča »samo« pri šeškanju. Blažje oblike telesne kazni so namreč velikokrat vodile do hujšega fizičnega nasilja. Raziskovalci, ki so pripravili metaanalizo, so obenem ugotovili, da prevladujoči vzgojni stil ne more izničiti negativnih posledic šeškanja. Tudi če so starši večino časa zelo topli in ljubeči, lahko občasno šeškanje poveča verjetnost za vedenjske težave pri otroku.\n\nV mnogih državah šeškanje še vedno sprejemljiva oblika kaznovanja otrok\n\nPri nas je sicer telesno kaznovanje otrok, kamor spadajo tudi blažje oblike oziroma šeškanje, zakonsko prepovedano. Vse oblike telesnega kaznovanja otok so trenutno prepovedane v 62 državah po svetu, kar pomeni, da obstaja kar precej držav, kjer imajo starši še vedno pravico do šeškanja otrok. To velja tudi za Združene države Amerike, v zakonih skoraj 20 ameriških zveznih držav pa je obenem še vedno navedeno, da lahko telesno kazen uporabljajo celo učitelji v šoli. Tako je zgolj 13 odstotkov vseh otrok na svetu zakonsko zaščitenih pred vsem oblikami telesnega nasilja. Konvencija o otrokovih pravicah sicer vključuje tudi zaščito pred »telesno kaznijo in drugimi krutimi ali ponižujočimi oblikami kaznovanja«.\n\nAlternativne vzgojne metode, ki niso škodljive za otroka\n\nŠeškanje torej ni rešitev; prepričanje, da s tovrstnim kaznovanjem otroku na dolgi rok delate uslugo, tako spada ne smetišče zgodovine. Seveda pa to še ne pomeni, da bi morala vzgoja izključevati kakršno koli kaznovanje. Strokovnjaki priporočajo kazni, kot sta začasna izguba določenih privilegijev (na primer začasna prepoved gledanja televizije) ali začasni odvzem igrač. Pri tem je pomembno, da je oblika kazni prilagojena otrokovi starosti. Če otrok ni zmožen povezave med določenim dejanjem oziroma obnašanjem in posledico, kazen nima pravega smisla. Obenem pa je dobro upoštevati, da so učinki praviloma precej boljši, če se starši namesto na kazni za nezaželeno vedenje osredotočijo na spodbujanje zaželenega obnašanja pri otroku.",
    "'Rožljanje' z jedrskim orožjem: 12.700 razlogov za zaskrbljenost": "Jedrsko orožje je znova na apokaliptičnem meniju, potem ko je ruski predsednik Vladimir Putin zagrozil, da bo Rusija uporabila najbolj uničujoče orožje, če bi se zahod odločil še dodatno povečati svoj vložek v konflikt v Ukrajini. Zahod je tudi obtožil, da si prizadeva za uničenje Rusije. Grožnja je bila izrečena vzporedno z razglasitvijo delne mobilizacije v Rusiji. Znova se tako pojavljajo ugibanja in razprave o tem, koliko jedrskega orožja ima Rusija, koliko zahodne države in kakšne bi bile posledice njegove uporabe.\n\nicon-expand Izstrelitev medcelinske balistične rakete Jars. FOTO: AP\n\nRuski predsednik Vladimir Putin je zahod opozoril, da ima Rusija veliko uničevalnih orožij in ga obtožil \"jedrskega izsiljevanja\" Rusije. Pri tem ni bil specifičen, lahko pa bi imel v mislih bombardiranje največje jedrske elektrarne v Evropi, ki se nahaja v Zaporožju in je pod nadzorom ruskih sil. Potencialna nesreča in izpust radioaktivnih snovi v okolje bi po vsej verjetnosti najbolj prizadel tako Ukrajino kot Rusijo. \"Če bo ogrožena teritorialna integriteta naše države, bomo brez vsakega dvoma uporabili vsa sredstva, da zavarujemo Rusijo in njene državljane – to ni blef,\" je ob 'mobilizacijskem' nagovoru dejal Putin. Ta je sicer že na začetku invazije na Ukrajino silam za odvračanje odredil stanje bojne pripravljenosti. Gre za enote, katerih namen je odvrniti napad na Rusijo, vključno s primerom napada, ki bi vključeval jedrsko orožje. Enote so opremljene z raketami, strateškimi bombniki, podmornicami in ladjami. Vključujejo tudi protiraketni ščit, sisteme nadzora v vesolju, protizračno in protisatelitsko obrambo. Ob tem je treba dodati, da je uporaba teh sil avtorizirana le v primeru neposrednega jedrskega napada na Rusijo ali eno od njenih zaveznic. Za kar pa na zahodu zatrjujejo, da se ne bo zgodilo ter da Rusije ne ogrožajo. Nasprotno pa nekateri ukrajinski politiki že dalj časa ponavljajo, da je treba Rusijo kot državo uničiti, da ta ne bi več ogrožala svojih sosed. Na Putinova opozorila so se odzvali številni zahodni voditelji. Britanski obrambni minister Ben Wallace je dejal, da \"nobene grožnje in propaganda ne morejo prikriti dejstva, da Ukrajina vojno zmaguje\". Ameriški predsednik Joe Biden pa je v nedavnem pogovoru za ameriško televizijo CBS Putinu sporočil, naj \"nikar, nikar, nikar\" ne uporabi jedrskega orožja.\n\nUporaba jedrskega orožja bi zagotovo imela uničujoče posledice, tudi v geopolitičnem smislu, saj je bilo orožje doslej uporabljeno zgolj dvakrat – ob ameriškem uničenju Hirošime in Nagasakija avgusta 1945. V času hladne vojne so države predvsem krepile zaloge jedrskega orožja, nato pa so sledili sporazumi START med ZDA in takratno Sovjetsko zvezo ter kasneje Rusijo, ki so dosegli omejitev zalog. Še vedno pa imata dve največji jedrski sili dovolj bojnih glav za uničenje apokaliptičnih razsežnosti. Prav zaradi tega države jedrsko orožje uporabljajo kot sredstvo odvračanja. Na svetu več kot 12.000 bojnih glav Podatki o jedrski oborožitvi se sicer po podatkih agencij in organizacij razlikujejo. Vsem pa je skupen podatek, da ima največ jedrskega orožja na zalogi prav Rusija, sledijo pa ji Združene države Amerike. Po podatkih Zveze ameriških znanstvenikov (Federation of American Scientists – FAS), pri ustanovitvi katere so leta 1946 sodelovali avtorji projekta Manhattan, ima Rusija na razpolago 5977 jedrskih bojnih glav, ZDA pa 5428. Sledi jima Kitajska s 350. Četrta največja jedrska sila je Francija (290 bojnih glav), peta Velika Britanija (225), šesti Pakistan (165), sedma Indija (160), osmi Izrael (90), najmanjša jedrska sila pa je Severna Koreja z 20 jedrskimi bojnimi glavami. Skupno je po podatkih FAS na svetu okrog 12.700 bojnih glav. V klub jedrskih velesil bi se lahko v prihodnjih letih vključila tudi Iran in Belorusija. Revija Bulletin of the Atomic Scientists, na katero se pri analizi ruske jedrske oborožitve sklicuje Sky News, navaja, da ima Rusija 1588 jedrskih bojnih glav, ki jih lahko v vsakem trenutku uporabi, bodisi z izstrelitvijo balističnih raket bodisi z 'dostavo' strateških bombnikov. Ob tem ima Rusija po njihovih navedbah dodatnih 977 strateških bojnih glav ter 1921 nestrateških, ki se nahajajo v rezervi. Vendar pa strokovnjaki pravijo, da natančno število bojnih glav in orožja ni znano zaradi varovanja občutljivih informacij, poroča britanski medij.\n\nicon-expand Balistična raketa RS-24 Jars. FOTO: AP\n\nKakšno uničenje lahko povzročijo? Strokovnjakinja s Katedre za obramboslovje dr. Jelena Juvan je ob začetku ruske invazije v Ukrajini za 24UR opozorila, da je uporaba jedrskega orožja v mednarodni skupnosti točka brez vrnitve. \"Če se jedrsko orožje uporabi, se ne bi zbrisala samo Ukrajina, ampak bi se tudi še kaj drugega.\" Medcelinske balistične rakete lahko dosežejo in uničijo največja mesta na polobli. Jedrske rakete potujejo z večkratno hitrostjo zvoka. Tako bi denimo ruski projektil z uničujočo bojno glavo dosegel Veliko Britanijo v manj kot 20 minutah. Obrambni strokovnjak general Richard Barrons je takrat za Sky News dejal, da imajo bojne glave eksplozivno moč od 300 do 800 kiloton. \"Že 300 bi bilo dovolj za uničenje Washingtona, Londona ali Pariza. Razumeti moramo, da je grožnja z Ukrajinsko vojno postala globalna.\" Barrons je tudi dodal, da – ko govorimo o uporabi jedrskega orožja – ne smemo pozabiti na izstrelke z manjšo močjo. \"Na primer 203-milimetrski in 110-kilogramski izstrelek iz samohodnega 2S7 topa ima doseg 37 kilometrov. Lahko nosi tudi jedrsko bojno glavo z močjo ene kilotone. Zato, ko predsednik Putin govori o jedrskih možnostih, ima lahko tudi kaj takega v mislih.\"\n\nJedrsko bojno glavo lahko nosijo tudi manevrirne rakete Iskander, ki jih Rusija s konvencionalnimi bojnimi glavami redno uporablja v ukrajinskem konfliktu. Iskander, ki sicer velja za natančno orožje, primerljivo z ameriškim tomahavkom, lahko nosi 480-kilogramsko bojno glavo, zadene pa lahko cilje, oddaljene do 500 kilometrov. Eksplozivna moč jedrske bojne glave na Iskanderju pa po besedah Barronsa lahko znaša med 5 in 50 kiloton. Za primerjavo, 'Mali fant', ki je zravnal Hirošimo, je imel moč 15 kiloton. \"S takšnim dosegom in takšno močjo bi bile posledice uničujoče.\" Rusija sicer že več let posodablja svoj jedrski repertoar, še vedno pa je večina zalog orožja iz sovjetskih časov. Kljub temu pa ima Rusija na voljo tudi modernejše sisteme. Bulletin of the Atomic Scientists tudi navaja, da je 23. februarja Rusija v bližino Ukrajinske meje namestila več sistemov, ki imajo dvojne zmožnosti – lansirajo lahko tako jedrske kot konvencionalne rakete. Tudi druge države razvijajo svoj (taktični) jedrski potencial. Kitajska že množično proizvaja DF-26, balistično raketo srednjega dosega, ki lahko nosi večnamensko bojno glavo. Raketne zmogljivosti posledično krepita tudi Tajvan in Japonska.\n\nDruge države kupujejo ali razvijajo lastne nove rakete, pri tem pa jih vodijo varnostni pomisleki in želja po zmanjšanju odvisnosti od drugih dobaviteljev.\n\nicon-expand Načelnik ruskega generalštaba Valerij Gerasimov in obrambni minister Sergej Šojgu. FOTO: AP",
    "Albanija pretrgala diplomatske vezi z Iranom": "15. julija je Albanijo doletel kibernetski napad. Za njim naj bi stal Iran.\n\nAlbanija je zaradi domnevnega kibernetskega napada pretrgala diplomatske vezi z Iranom.\n\nKot je sporočil albanski premier Edi Rama, je preiskava odkrila neizpodbitne dokaze, da je Iran najel štiri skupine, ki so 15. julija izvedle kibernetski napad na Albanijo. Hekerji so skušali paralizirati javne storitve, izbrisati in ukrasti vladne podatke ter širiti kaos, je dodal.\n\nPriznal je, da je albanski odziv »ekstremen, a smo bili v to prisiljeni«.\n\nZdružene države Amerike so v odzivu kibernetski napad na zaveznico zveze Nato strogo obsodile in se zaklele, da bo Iran za svoja dejanja odgovarjal.\n\nIranska vlada se še ni odzvala. So pa odnosi med Tirano in Teheranom napeti vse odkar je Albanija ponudila azil tisočim iranskim disidentom.\n\nKibernetski napad ni bil uspešen.",
    "Poglejte, v kaj v ruskih šolah silijo otroke. Je to želel Putin? #video": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nPo spletu je zaokrožil posnetek iz ene od ruskih šol, ki prikazuje ne ravno navdušene učenke med recitiranjem domoljubnega verza. Z besedami sicer ne izkazujejo naklonjenosti in pripadnosti Rusiji, temveč Sovjetski zvezi. Znano je sicer, da je s Sovjetsko zvezo tako rekoč obseden ruski predsednik Vladimir Putin.\n\n\"Slava sovjetski vojski, zmagovalni vojski. Slava sovjetskim ljudem, zmagoslavnim ljudem,\" deklamirajo z ruskimi zastavami in vojaškimi čepicami opremljena dekleta v eni od ruskih osnovnih šol.\n\nVideoposnetek je na družbenem omrežju Twitter delila ruska opozicijska političarka Ljubov Sobol. Nekateri uporabniki Twitterja so ji zabrusili, da z recitiranjem Obljube zvestobe enako počnejo otroci v ZDA, a so jih drugi opomnili, da Združene države Amerike trenutno obstajajo, Sovjetske zveze pa ni že tri desetletja.\n\nDogajanje v šoli - za katero gre, ni znano - je sicer povsem skladno z javno znano naklonjenostjo ruskega predsednika Vladimirja Putina nekdanji zvezi sovjetskih socialističnih republik.\n\nFoto: Guliver Image Putin je leta 2005 razpad Sovjetske zveze označil za največjo geopolitično katastrofo 20. stoletja. Konec leta 2021, ko so zahodni obveščevalci že opozarjali, da se Rusija pripravlja na napad na Ukrajino, je Putin spet objokoval konec Sovjetske zveze in to označil za propad zgodovinske Rusije.\n\n\n\nV svojem nagovoru ruskega naroda tri dni pred napadom na Ukrajino je Sovjetsko zvezo oziroma pridevnik sovjetski uporabil 18-krat, besedo imperij pa šestkrat. Vse nekdanje republike Sovjetske zveze, danes samostojne države, je junija označil za rusko last. Pretekli konec tedna se ni udeležil pogreba zadnjega sovjetskega voditelja Gorbačova, ki ga mnogi nostalgični Rusi krivijo za razpad Sovjetske zveze.",
    "Harry in Meghan sta se vrnila": "Sussekška sta prišla na Otok. Pričakovanje je veliko.\n\nČeprav redno polnita strani britanskih časopisov, sta se po kraljičinem platinastem jubileju šele danes pojavila v Združenem kraljestvu – Meghan Markle bo danes imela govor v Manchestru, in sicer na vrhu One Young World.\n\nTo bo njen prvi javni nagovor, odkar sta se s princem Harryjem poslovila od britanske kraljeve družine in se preselila v Združene države Amerike.\n\nS kom se bosta srečala, če sploh?\n\nNi znano, ali se bosta vojvoda in vojvodinja sussekška med obiskom Združenega kraljestva srečala s katerim od svojih sorodnikov – vključno z britansko kraljico Elizabeto II., ki se trenutno nahaja v gradu Balmoral na Škotskem.\n\nZakonca naj bi po neuradnih podatkih imela odprto vabilo princa Charlesa.\n\nPrav tako ni znano, ali se bosta srečala s princem Williamom in njegovo ženo Kate Middleton. Oba zakonska para sicer živita na posestvu windsorskega gradu.\n\nKontroverzna\n\nSussekška v Veliko Britanijo prihajata po veliki meri bizarne publicitete. Medtem ko je ona med drugim dejala, da vznemirila »dinamiko hierarhije« britanske kraljeve družine, in nakazala, da nekatere razprtije ostajajo, se on po sodiščih poteguje za večjo mero varovanja, ko sta v Združenem kraljestvu, čeprav nista več člana britanske kraljeve družine v službi krone.",
    "Nova baterija za električne avtomobile, ki je polna v treh minutah in traja do 20 let": "",
    "Meghan Markle in princ Harry bosta morda kmalu obnovila poročne zaobljube": "Po poročanju revije Heat Meghan Markle in princ Harry razmišljata, da bi kmalu obnovila poročno zaobljubo. Tako je vsaj nedavno medijem povedal anonimni vir.\n\nObljube na ameriških tleh\n\nMeghan Markle in princ Harry sta maja praznovala četrto obletnico poroke in si bosta znova rekla \"da\" - tokrat na ameriških tleh. Vir blizu para je povedal, da vojvoda in vojvodinja Susseška razmišljata o obnovitvi zaobljub na obredu v ZDA. Obred, ki bi bil popolno nasprotje njune kraljeve poroke na gradu Windsor.\n\nTa želja po obnovitvi zaobljub ni bila nedavna, saj sta o tem razmišljala že od prihoda v Združene države Amerike. Toda pandemija jima je prekrižala načrte. Letos zaradi kraljičinega platinastega jubileja zakonca nista mogla organizirati slovesnosti, da kraljici ne bi ukradla pozornosti.\n\nZdaj pa ni ničesar, kar bi ju ustavilo pri tem čudovitem trenutku ljubezni. Meghan Markle in princ Harry menda že iščeta prizorišče in razmišljata o seznamu gostov. Kot drugi medeni mesec si želita privoščiti tudi družinske počitnice.\n\nPreberite tudi: Rumen bikini Meghan Markle je modni navdih za preostanek poletja 2022\n\nMeghan in Harry sta še bolj zaljubljena kot kdajkoli prej in ponosna na svojo zvezo, zato želita ob tej priložnosti svetu sporočiti, da se ljubita.\n\nFotografije: Profimedia\n\nPreberite še: Vojvodinja Susseška pokazala eleganten delovni videz s črtasto bluzo in krojenimi hlačami",
    "Tako se je spominu na babico poklonil princ Harry": "Princ Harry je bil v resnici prvi, ki je zapustil kraljevo družino in se odpravil nazaj v London, pričakovano je, da bodo počasi sledili tudi preostali člani. Sta se pa z ženo njegovi pokojni babici že poklonila na uradni spletni strani dobrodelne organizacije Archewell, kjer sta prvo vstopno stran obarvala v črno in z belim napisom zapisala: \"V ljubeč spomin njeni visokosti kraljici Elizabeti drugi.\" Kliknite TUKAJ.\n\nPričakovano je, da bo princ Harry naslednje dni ostal v Združenem kraljestvu, Meghan Markle pa naj bi se vrnila v Združene države Amerike. Najverjetneje tudi zato, da na pogreb prababice pripelje oba otroka.",
    "Kaj se o slovenskih tankih pogovarjajo v ZDA?": "",
    "FOTO: Dejan Süč predstavil življenje Márka Grünbauma": "V petek, 9. septembra 2022, so v avli Pokrajinske in študijske knjižnice Murska Sobota, v okviru Evropskih dnevov judovske kulture pripravili predavanje in odprtje razstave \"Ljudje, ki so spreminjali Prekmurje: Življenjska zgodba murskosoboškega tiskarja Márka Grünbauma\". Življenjsko zgodbo tiskarja Márka Grünbauma je na predavanju predstavil zgodovinar in rodoslovec Dejan Süč.\n\n\n\n\n\nMárk Grünbaum je prav gotovo ena najpomembnejših oseb iz kulturnega življenja Prekmurja v preteklosti. Gre namreč za ustanovitelja prve tiskarne v Murski Soboti, ki je bil med drugim tudi soustanovitelj tednika Muraszombat és Vidéke.\n\nLetos se v Pokrajinski in študijski knjižnici Murska Sobota ponovno pridružujejo obeležitvi Evropskih dnevov judovske kulture. Tokrat z dvema dogodkoma. V sredo, 14. septembra 2022, bodo odprli potujočo razstavo \"Knjižna dediščina predvojne prekmurske neološke judovske skupnosti: Molitveniki in obredne knjige ter njihovi lastniki.\" Ter z današnjim dogodkom, kjer je Dejan Süč, predstavil življenje in delo ustanovitelja prve tiskarne v Murski Soboti Márka Grünbauma, pove mag. Klaudija Šek Škafar, direktorica knjižnice.\n\nZgodovinar in rodoslovec Dejan Süč pove, da si je za današnje predavanje izbral osebo iz kategorije, ki jo sam poimenuje \"Duhovi\". To so ljudje, o katerih vemo le to, da so nekoč obstajali, v resnici pa ne vemo o njihovem življenju nič drugega. Doda, da je bil Márk Grünbaum prvi tiskar na območju Prekmurja.\n\nMárk Grünbauma je bil rojen 6. oktober 1852 v Nagykanizsa, Madžarska. Po nekaterih zapisih naj bi se preselil v Mursko Soboto leta 1879, saj naj bi tukaj dobil službo na okrajnem sodišču kot pisar. Pri tem, pa rodoslovec Dejan Süč, poudari, da naj bi po njegovih raziskovanjih prišel v Mursko Soboto prej, in to zaradi ljubezni. Kajti našel je zapise, da naj bi se poročil v Murski Soboti, še preden je dobil službo. O tem govori zapis, da naj bi se 5. marca 1878, ko je bil star 26 let poročil z Márie Hirscht iz znane murskosoboške judovske družine. Službo na sodišču pa začel v letu 1879. Z ženo naj bi imela tri otroke, ki so bili rojeni 1879, 1881, 1882. Grünbaum je bil omenjen v tiskarskih letopisih, z območja kraljevine Ogrske, kjer so bili navedeni vsi tiskarji, ki so tiskali na območju kraljevine ogrske do oglasov v famoznem tedniku Muraszombat és Vidéke. Pomembno pa je tudi to, da se je Grünbaum s tiskarstvom ukvarjal le honorarno. Kar nam seveda pove, da se v tistem času ni bilo možno od tega preživeti.\n\nMárk Grünbaum je bil, kot ustanovitelj prve tiskarne v Murski Soboti zelo pomemben za razvoj kulturnega življenja. V družbenem življenju Murske Sobote je bil spoštovan in priljubljen. Tednik Muraszombat és vidéke je bil najpomembnejši časopis v Prekmurju v 2. polovici 19. stoletja. In je izredno dober vir informacij, kako je potekalo družabno življenje v Murski Soboti in Prekmurju. Do leta 1889 je tednik izhajal v prekmurščini in madžarščini, nato pa samo v madžarščini. Za njegovo karierno pot pa naj bi po nenju Dejana Süča bil najbolj zaslužen njegov brat.\n\nLeta 1894 si je spremenil priimek v Gondos. Tako lahko najdemo zapise o njem pod imenom Márk Gondos. Tri leta kasneje se je zaradi zgrešene prijateljeve ponudbe preselil v Nagykanizso, kjer pa je materialno obubožal. Od tam je šel v Budimpešto in se kot delavec zaposlil pri književni in tiskarski družbi Pallas, kjer je delal do svoje smrti. Umrl pa je 8. junij 1914, Budimpešta, Madžarska.\n\nSüč ob tem doda, da naj bi po njegovih izsledkih raziskave družina Gondos preživela drugo svetovno vojno. Kajti našel je zapise, da se je njegov sin Ignác Gondos z ženo, hčerko, zetom ter dvema vnukoma preselil v Združene države Amerike. Ob tem pa poudari, da naj bi obstajali še živi potomci družine Gondos prej Grünbaum in upa, da bo imel srečo in z njimi vzpostavil v bližnji prihodnosti kontakt.\n\nRazstava \"Ljudje, ki so spreminjali Prekmurje: Življenjska zgodba murskosoboškega tiskarja Márka Grünbauma,\" bo na ogled do 30. septembra 2022, v avli Pokrajinske in študijske knjižnice Murska Sobota.\n\nVeč fotografij v spodnji galeriji …",
    "Ameriški vizum za državljane Švedske, Švice, Slovakov in Slovenije": "Ameriški vizum za švedske državljane\n\nŠvedski državljani lahko zaprosijo za izjemo od vizuma ESTA (Electronic System for Travel Authorization) za potovanje v Združene države. ESTA omogoča švedskim državljanom, da obiščejo Združene države Amerike zaradi turizma, poslovanja, tranzita, zdravljenja in kratkega študija brez vizuma do 90 dni na obisk. Gre za izjemo od vizuma za večkratni vstop, kar pomeni, da lahko potniki iz Švedske vstopijo v državo in jo zapustijo, kolikorkrat želijo, če je to znotraj dodeljenega časovnega okvira.\n\nKateri drugi dokumenti so potrebni?\n\nŠvedski potni list, ki mora biti veljaven med datumom prihoda in odhodom v ZDA\n\nDebetna ali kreditna kartica za plačilo stroškov obdelave\n\nVeljaven e-poštni naslov za prejem odobrene ESTA\n\nDokumenti, ki pojasnjujejo namen potovanja.\n\nNaložiti boste morali skenirano stran s podatki o potnem listu.\n\nAmeriški vizum za državljane Švice\n\nZdružene države so že od nekdaj povezane z zabavo in šarmom in so zagotovo ena najbolj obiskanih držav na svetu. Razprostira se na velikem območju in ponuja neskončno zabavo s svojimi razkošnimi mesti, mirno naravno lepoto in sodobno kulturo. Švicarski državljani lahko zaprosijo za izjemo od vizuma ESTA (Electronic System for Travel Authorization) za potovanje v Združene države. TheESTA dovoljuje državljanom Švice, da obiščejo Združene države zaradi turizma, poslovanja, tranzita, medicine in kratkoročnega študija brez vizuma do 90 dni na obisk.\n\nKateri drugi osnovni dokumenti so potrebni?\n\nIzbrišite nedavno posnete digitalne fotografije, kolikor je le mogoče.\n\nPravno veljavna osebna izkaznica.\n\nZakonito veljaven potni list, ki ne poteče vsaj 6 mesecev po vstopu v Združene države in vsebuje vsaj eno prazno stran.\n\nNaložiti boste morali skenirano stran s podatki o potnem listu.\n\nZdravstveno spričevalo.\n\nDokazilo o bivanju v Združenih državah.\n\nDokumenti, ki pojasnjujejo namen potovanja.\n\nVeljaven e-poštni naslov, da vas lahko obveščamo o napredku vaše prijave in vam pošiljamo vaše dokumente, ko so obdelani.\n\nKreditna kartica/debetna kartica/PayPal za plačilo vašega obrazca.\n\nAmeriški vizum za slovaške državljane\n\nOd novembra 2008 lahko Slovaki potujejo v ZDA v okviru programa Visa Waiver. Za potovanje po programu Visa Waiver potrebujete biometrični potni list, elektronsko pooblastilo za potovanje (ESTA) in vaše potovanje ne sme trajati dlje kot 90 dni. Pred potovanjem v ZDA se mora potnik prepričati, da je potni list veljaven vsaj tri mesece po predvidenem datumu odhoda.\n\nVizumske zahteve ZDA za slovaške državljane\n\nVeljavni potni dokument ali potni list, da lahko zaprosite za vizum ESTA za Združene države\n\nVeljavna kreditna ali debetna kartica ali račun PayPal za plačilo vizuma ESTA za ZDA.\n\nVeljaven e-poštni naslov za prejem vizuma ESTA za ZDA v njihov nabiralnik.\n\nKako dolgo lahko slovaški državljan ostane z ameriškim vizumom na spletu?\n\nDatum odhoda slovaškega državljana mora biti v 90 dneh od prihoda. Imetniki slovaških potnih listov morajo pridobiti US ESTA tudi za kratek čas od 1 do 90 dni.\n\nAmeriški vizum za slovenske državljane\n\nSlovenski državljani morajo za turistični, poslovni ali tranzitni vstop v ZDA zaprositi za ameriški vizum do 90 dni. Ameriški vizum ESTA je bil uveden za izboljšanje varnosti meje. Ameriški vizumski program ESTA je bil uveden za preverjanje potnikov iz tujine kot odziv na globalno povečanje terorističnih dejavnosti. Ameriški vizum za Slovenijo ni neobvezen, temveč obvezen pogoj za vse slovenske državljane, ki potujejo v državo na krajše obiske. Pred potovanjem v ZDA se mora potnik prepričati, da je potni list veljaven še vsaj tri mesece po predvidenem datumu odhoda.\n\nAmeriški vizumski pogoji za slovenske državljane\n\nVeljavni potni dokument ali potni list, da lahko zaprosite za vizum ESTA za Združene države\n\nVeljavna kreditna ali debetna kartica ali račun PayPal Za plačilo vizuma ESTA za ZDA.\n\nZa plačilo vizuma ESTA za ZDA. Veljaven e-poštni naslov za prejem vizuma ESTA za ZDA v njihov nabiralnik.\n\nKoliko časa lahko slovenski državljan ostane z ameriško vizo prek spleta?\n\nDatum odhoda slovenskih državljanov mora biti v roku 90 dni od prihoda. Imetniki slovenskega potnega lista morajo pridobiti ameriško elektronsko pooblastilo za potovanje (US ESTA) tudi za kratko obdobje od 1 do 90 dni. Če nameravajo slovenski državljani ostati dlje, morajo zaprositi za vizum, ki ustreza njihovim okoliščinam. Spletni ameriški vizum velja dve zaporedni leti. Državljani Slovenije lahko v dveh (2) letih veljavnosti vizuma za ZDA prek spleta vstopijo večkrat.\n\nMedijska povezava\n\nIme podjetja: Uradnik ZDA\n\nKontaktna oseba: Kerry Thomas Watson\n\nE-naslov: Pošlji E-pošto\n\ntelefon: +81 3-5562-5050\n\nnarod: Japonska\n\nSpletna stran: www.us-visa-online.org/ja/visa/",
    "Ukrajina predlaga novo zvezo z Evropskimi državami in ZDA. Rusija: »To je uvod v tretjo svetovno vojno«": "",
    "Synchron vstavil prvi možganski računalniški vmesnik tudi bolniku v ZDA": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nZa ogled vsebine je dovolj brezplačna registracija . Če podatke za prijavo že imate, namesto tega uporabite obrazec Prijava .\n\nŠestega julija je zdravnik v zdravstvenem centru Mount Sinai West v New Yorku vstavil 3,8 centimetra dolg in iz žic ter elektrod sestavljen vsadek v žilo v možganih bolnika z ALS oziroma...\n\nŠestega julija je zdravnik v zdravstvenem centru Mount Sinai West v New Yorku vstavil 3,8 centimetra dolg in iz žic ter elektrod sestavljen vsadek v žilo v možganih bolnika z ALS oziroma amiotrofično lateralno sklerozo. Upajo, da bo bolnik, ki se ne more več premikati in govoriti, lahko brskal po spletu, komuniciral prek e-pošte in pošiljal sporočila zgolj z močjo svojih misli – ker jih bo naprava prevedla v ukaze, poslane v računalnik.\n\nSynchron, zagonsko podjetje, ki je razvilo to tehnologijo, je svoje naprave vstavil že v štiri bolnike v Avstraliji. Ti po vstavitvi niso imeli stranskih učinkov in so bili sposobni izvesti naloge, kot je pošiljanje Whatsappovih sporočil in kupovanje na spletu. Na začetku omenjeni postopek je bil prvi, ki ga je podjetje opravilo v ZDA, s čimer je prehitelo tekmece, kot je Neuralink Elona Muska. »Ta operacija je bila nekaj posebnega zaradi svojega pomena in ogromnih pričakovanj,« prav Shahram Majidi, interventni nevroradiolog, ki jo je opravil.\n\nPrvi poseg traja nekaj minut\n\nLeta 2016 ustanovljeni Synchron je pozornost panoge možganskih računalniških vmesnikov pritegnil zato, ker je njegovo napravo, poimenovano stentrode, mogoče vstaviti v možgane brez vrtanja v lobanjo ali poškodbe tkiva. Kirurg naredi rez na bolnikovem vratu in stentrode vstavi prek katetra skozi jugularno veno v žilo v motoričnem korteksu. Ko kateter odstrani, se stentrode – valjasta, votla žična mreža – odpre in začne spajati z zunanjimi robovi žile. Postopek je po Majidijevih besedah zelo podoben vstavljanju koronarne žilne opornice in traja le nekaj minut.\n\nZa tem je potreben še drug poseg, s katerim stentrode prek žice povežejo z računalniško napravo, vstavljeno v bolnikov prsni koš. Kirurg mora za to naredili odprtino za žico in žep za napravo pod bolnikovo kožo, podobno, kot to počnejo pri nameščanju srčnega spodbujevalnika. Stentrode zaznava signale nevronov v možganih, računalniška naprava pa te signale ojača in jih pošlje v zunanji računalnik ali pametni telefon prek bluetootha.\n\nManj invaziven poseg\n\nČeprav se nekaterim ljudem to utegne zdeti strašljivo, gre za veliko manj invaziven poseg kot pri trenutni vrhunski tehnologiji, poimenovani utaška mreža (Utah array), pri kateri morajo prerezati lasišče in zavrtati v lobanjo, da bi v možgane namestili neprožne igle. Te potem povežejo z napravo velikosti limete na vrhu glave.\n\nUtaška mreža mikroelektrod je bolnikom s hudimi boleznimi omogočila, da so lahko počeli osupljive reči – med drugim so lahko ukazali robotski roki, da jim je prinesla kozarec vode. Sicer pa te naprave na splošno uporabljajo le pod nadzorom v bolnišnici. Možgani običajno okoli naprave ustvarijo brazgotino, zaradi česar čez čas oslabijo signali, ki jih zbira elektronika.\n\nNeuralink razvija veliko manjši, zmogljivejši vsadek, ki ga je z robotom v možgane mogoče vstaviti s poenostavljenim kirurškim posegom. A je pri tem še vedno treba odstraniti kos bolnikove lobanje, podjetje pa poleg tega še ni dobilo dovoljenja za preizkušanje na ljudeh.\n\nDeset milijonov dolarjev vreden preizkus\n\nZdružene države Amerike imajo bolj zadržano politiko do takšnih posegov kot Avstralija in Synchron je zeleno luč uprave za hrano in zdravila dobil šele po več letih dela. Ameriški bolnik je prvi od šestih, vključenih v deset milijonov dolarjev vreden preizkus, ki ga financirajo nacionalni inštituti za zdravje pod vodstvom Douglasa Webra, profesorja strojništva na univerzi Carnegie Mellon, in Davida Putrina, direktorja inovacij na področju rehabilitacije v Mount Sinaiju.\n\nTehnologija je še na začetnih stopnjah razvoja, namen preizkusa pa je, da se bolj kot na stvari, ki jih lahko človek naredi s pomočjo naprave, osredotoči na odzive človeškega telesa na vsadek ter na razločnost možganskih signalov.\n\nV motorični korteks vstavljen stentrode uporablja 16 elektrod za spremljanje dejavnosti možganov in zapisovanje dejavnosti nevronov med tem, ko človek misli. Jakost signala se čez čas poveča, ko se naprava globlje spoji z žilo in še bolj približa nevronom. Podatke iz možganov razčlenjuje programska oprema, pri čemer jih primerja s ciljem, ki ga človek želi uresničiti.\n\nLjudje, ki delujejo na področju možganskih računalniških vmesnikov, so že dolgo znani po tem, da razglašajo navdušenje nad tehnologijami, za katere se na koncu izkaže, da imajo pomanjkljivosti, ki preprečijo njihovo širšo uporabo. Ameriški bolnik je zato prosil, da ostane neimenovan, in je zavrnil pogovor o operaciji, da bi s tem ne promoviral Synchronove naprave, še preden je izkusil njene dobre in slabe strani.\n\nNovost: bolniki naprave uporabljajo doma\n\nStendrode zaradi svoje omejene računalniške moči ne more prevajati celotnih stavkov. Zato bolnik z vsadkom izbira na zaslonu črke, drugo za drugo, tehnologija pa te »pritrdilne in nikalne« misli spremeni v ukaze.\n\nZdravniki in raziskovalci kljub temu mislijo, da bi Synchronova tehnologija lahko prinesla večji izboljšave v vsakdanjem življenju ljudi s hudimi boleznimi. »Ena od neizrečenih skrivnosti možganskih računalniških tehnologij, ki so jih preizkušali v zadnjih dveh desetletjih, je, da niso nikoli, niti enkrat samkrat, dejansko prešle v neodvisno domačo uporabo,« pravi Putino. Synchronovi avstralski bolniki v nasprotju z ljudmi z vstavljeno utaško mrežo uporabljajo naprave doma.\n\nTom Oxley, soustanovitelj Synchrona in njegov glavni direktor, upa, da bodo v prihodnjem letu vsadili 16 stentrodov, saj želi njegovo podjetje napredovati od raziskovalnih študij na ravni nacionalnih inštitutov za zdravje k preizkusom, ki jih pregleda uprava za hrano in zdravila. Čeprav bodo velik delež prvih vsadkov dobili bolniki z ALS, mislijo, da bo ta tehnologija koristila tudi ljudem z možgansko kapjo in denimo poškodbami hrbtenjače ali multiplo sklerozo.\n\nOxley, zdravnik z doktoratom na področju nevroznanosti, je odraščal v Avstraliji, kjer je svojo tehnologijo razvil, še preden je podjetje preselil v Brooklyn. Za prvo opravljeno operacijo v ZDA upa, da bo pokazala, kako zelo je podobna kirurgiji, povezani z žilnimi opornicami in srčnimi spodbujevalniki, in da jo bo zato lahko redno opravljalo na tisoče zdravnikov. »Občutek imam, da smo prebili ta zid in da ljudje razumejo, za kaj gre,« pravi.\n\nVsadki v več delih možganov\n\nSynchron je pri vlagateljih, kot sta Khosla Ventures in nekdanji predsednik Neuralinka Max Hodak, zbral več kot 70 milijonov dolarjev. Med vlagatelji je tudi Thomas Reardon, zelo znani strokovnjak za možganske računalniške vmesnike, ki je sorodno tehnologijo razvil v zagonskem podjetju, katerega lastnik je zdaj družba Meta Platforms.\n\nToda neinvaziven pristop podjetja ima tudi nekatere pomanjkljivosti. Ker je stentrode nameščen v žilo, njegove elektrode niso tako blizu nevronom kot vsadki, ki jih razvija Neuralink, signal pa je zato manj razločen.\n\nSynchron želi v prihodnjih mesecih in letih zmanjšati velikost svojih naprav in hkrati povečati njihovo računalniško moč. Če bo pri tem uspešen, bo vsakemu bolniku lahko vstavil več stentrodov v različne dele možganov, da bodo lahko opravili več nalog. Oxley pričakuje, da bo njegova tehnologija pomagala ustvariti poplavo novih podatkov in spoznanj o delovanju možganov, pri čemer bi lahko omogočila prelomne dosežke pri več boleznih, tudi duševnih. »Občutek imam, da smo na začetku preporoda pri dekodiranju možganov,« pravi.",
    "Kraljica je mrtva, naj živi kralj! Res? Kaj sploh imajo Britanci od monarhije?": "Foto: Profimedia.si\n\nPo 70-letni vladavini se je letos od nas poslovila britanska kraljica Elizabeta II. V luči tega dogodka in naših prihajajočih predsedniških volitev smo se vprašali, kakšen pomen in vpliv sploh še ima (za mnoge arhaična) monarhija v teh modernih časih, v katerih živimo.\n\nVerjetno bi bilo dobro najprej poudariti, da sem kot monarhist glede tega vprašanja nedvomno pristranski. Zagrizeni republikanci se verjetno ne bodo strinjali z veliko mojimi stališči. Vendar pa sem prepričan, da je ustavna monarhija ena boljših državnih ureditev, ki jih poznamo. To bom skušal tukaj tudi razložiti.\n\nRazvoj državne ureditve\n\nNajprej malce zgodovine. Čeprav imamo za zibelko demokracije antično Grčijo, se je sodobna demokratična ureditev v marsičem razvila v Veliki Britaniji. Ko so se od Britanije osamosvojile Združene države Amerike, so svojo novo ureditev v marsičem kopirale od svoje matične države. V tistih časih je britanski kralj še imel politično moč, in ko so Američani oblikovali funkcijo predsednika, so temu dali podobna pooblastila, kot jih je imel tedanji kralj.\n\nIn medtem ko je ameriški sistem načeloma ostal dokaj nespremenjen, je razvoj britanske monarhije odšel po svoji, drugačni poti. Postopoma se je razvil v sistem ustavne monarhije, kot ga poznamo danes. Pri tem je monarh izgubil svojo dejansko moč ter postal predvsem simbol. Kot se rado reče, kralj(ica) vlada, a ne upravlja. Dejansko moč imata vlada in parlament, ki pa državo vodita v imenu monarha.\n\nKot se rado reče, kralj(ica) vlada, a ne upravlja.\n\nAmeriški republikanski sistem se je razširil v evropske države, po osamosvojitvi pa smo ga prevzeli tudi sami. Tako imamo danes predsednika države, predsednika vlade in parlament. Vloga samega predsednika države se med posameznimi državami razlikuje, poznamo močne predsednike, kot so npr. v ZDA in Rusiji, ter šibke, simbolične predsednike kot npr. V Nemčiji. Slednjega imamo tudi v Sloveniji.\n\nPri nas je funkcija predsednika države dokaj simbolična, protokolarna. Resda je vrhovni poveljnik oboroženih sil, a dejanske moči ima malo. Primarno predstavlja državo na mednarodnem parketu. V tem je njegova vloga precej podobna vlogi monarha v ustavni monarhiji, a z mnogo manj blišča in tradicije. Je pa seveda izvoljen s strani ljudstva, ne pa postavljen s strani Boga (oziroma pravil nasledstva). Z vidika demokratičnosti je torej mnogo bolj primeren in legitimen. V republiki (naj bi) moč imelo ljudstvo.\n\nEkonomski vidik\n\nV sami vlogi in obveznostih naš predsednik torej ni dosti drugačen od ustavnega monarha. Glavna razlika je simbolična. Kako pa je z vplivom na državno blagajno? Priljubljen argument proti monarhiji so stroški. Ves blišč, ceremonije, palače in potovanja seveda stanejo davkoplačevalski denar.\n\nVendar pa slika ni tako enostavna. Po poročanju Brand Finance (vodilno svetovalno podjetje za vrednotenje blagovnih znamk) monarhija davkoplačevalce letno stane 292 milijona funtov. Letno pa naj bi britanski ekonomiji generirala kar 1.766 milijarde funtov.\n\nTi dohodki v manjši meri izhajajo iz prihodkov kronskih posesti (Crown Estate). Veliko večji vpliv pa ima na prihodke države monarhija posredno. Sem spadajo npr. višje vrednosti blagovnih znamk, podprtih s kraljevskim nalogom (Royal Warrant) ter seveda turizem. Monarhija s svojim pompom letno privablja trume turistov.\n\nBritanska monarhija naj bi tako davkoplačevalcem dejansko prispevala denar.\n\nBritanska monarhija naj bi tako davkoplačevalcem dejansko prispevala denar. Vendar pa moj argument za monarhijo ni finančne narave. Prav tako ne smemo pozabiti, da tudi predsednik davkoplačevalce stane, v državah, kjer so monarhijo ukinili, pa tudi pogosto uporablja nekdanje kraljevske rezidence, za katere je seveda treba skrbeti.\n\nLočenost od politike\n\nGlavni argument za ustavno monarhijo je po mojem prepričanju ločenost monarhije od vsakodnevne politike in njenih zdrah. V času, ko se politizira vedno več vidikov življenja in ko politične delitve prodirajo v vse pore življenja, predstavlja monarhija nekakšen miren otok sredi nevihte. Najvišja avtoriteta v državi bdi nad dnevnim dogajanjem, ne pripada določenemu političnemu taboru, ne spušča se v umazane pretepe in igre. Državi zagotavlja določeno politično stabilnost, v primeru daljše vladavine pa tudi kontinuiteto z zgodovino.\n\nTu je vsekakor primerno izpostaviti, da je Velika Britanija v zadnjih stoletjih ena najbolj politično stabilnih evropskih držav. Niso doživeli revolucij in avtoritarnih režimov kot mnoge druge evropske države. Monarhija je tu nedvomno igrala pomembno vlogo.\n\nTu je vsekakor primerno izpostaviti, da je Britanija v zadnjih stoletjih ena najbolj politično stabilnih evropskih držav. Niso doživeli revolucij in avtoritarnih režimov kot mnoge druge evropske države.\n\nZakaj se mi zdi vse to pomembno? Ker imam občutek, da naš svet postaja vse bolj negotov. Živimo v času, ko moralna avtoriteta izgublja svoj pomen. Ljudje izgubljajo zaupanje v institucije, ki so vedno bolj politizirane. V Sloveniji pa se nam bližajo predsedniške volitve, v okviru katerih pogosto slišimo, da naj bo predsednik moralna avtoriteta, ki bo skrbela, da naša politika in družba ne bi zgrmeli še nižje, v ugledu, diskurzu … Hkrati pa so kandidati politično izbrani in podprti ter kot taki izjemno nepriljubljeni pri določenem delu prebivalstva. Težko verjamem, da bo zmagovalca, kdorkoli to že bo, večina prebivalstva sprejela kot moralno avtoriteto. Bolj verjetno bo služil kot dodatno sredstvo razdeljevanja, kot to lahko vidimo v ZDA.\n\nNe trdim, da v Sloveniji potrebujemo monarhijo. Nimamo takšne tradicije. Lahko pa se po ustavnih monarhijah zgledujemo, kakšna naj bi funkcija predsednika države bila. Nepolitična, združevalna, morda malce odmaknjena. A vseeno vrhovna avtoriteta, ki jo lahko spoštujemo in ji kdaj pa kdaj tudi prisluhnemo. In ki je kot državni simbol skupna vsem državljanom, ne glede na politična prepričanja.",
    "Argentinska doga, vse o “nevarni” pasmi": "Argentinska doga je ena izmed največjih pasem na svetu, saj so bili njeni prvi predstavniki vzgojeni za lov na divje svinje in obrambo pred velikimi mačkami. Argentinska doga oziroma Dogo Argentino ali Argentinski mastif izhaja iz Argentine, kar pove že njeno samo ime. V zadnjih letih je pasma prešla na slab glas zaradi slabih in neresnih lastnikov, ki primerkov niso znali primerno vzgojiti in socializirati. Ko lastniku to uspe, je doga s področja južne Amerike prečudovit pes. Vse informacije o Argentinski dogi pa v nadaljevanju prispevka.\n\nArgentinska doga od svojih začetkov do danes\n\nArgentinska doga ni tako stara pasma, kot so nekatere, ki imajo več stoletij dolgo zgodovino obstoja. »Šele« leta 1928 se je argentinski zdravnik in profesor Antonio Nores Martinez odločil ustvariti velikega psa čuvaja, ki bo lahko zvest ljubljenček in varnostnik. Za temelj svoje psarne je vzel avtohtonega in borbenega psa Cordobo (viejo perro de pelea cordobés). Pasma je danes že izumrla, a takrat je bilo primerkov dovolj, da so lahko ustvarjali nove pasme. To pasmo je premešal z mastifom, buldogom, bulterierjem, bokserjem, dogo, irskim hrtom in pointerjem. Več kot štiri desetletja kasneje je doktor Raul Zeballos v Združene države Amerike prepeljal prvih šest primerkov Argentinske doge.\n\nPes je bil vzrejen z namenom, da postane velik lovski pes in čuvaj, a obenem tudi dober prijatelj in družabnik. Najprej so ga uporabljali pri lovu na divje svinje in pume ter druge velike mačke. Kot pri vsaki taki pasmi, je tudi Argentinska doga prišla na slab glas zaradi slabih lastnikov. V nekaterih državah je še danes obravnavana kot nevarna. Pa je to res? V zadnjih letih je pasma uporabljena tudi za reševanja, vodič za slepe, vojsko, policijo in kot drugi službeni psi.\n\nSte vedeli, da je Argentinsko dogo prepovedano imeti na Danskem, Norveškem, Islandiji, Avstraliji, Novi Zelandiji, Turčjiji, Singapurju, Kajmanskih otokih in Združenem Kraljestvu.\n\nArgentinska doga skozi številke\n\nTeža: 40 – 45 kg\n\nVišina: 60 – 68 cm\n\nŽivljenje: 10 – 12 let\n\nLeglo: do 8 mladičkov\n\nBarva: bela\n\nVelikost: 5. FCI skupina\n\nArgentinska doga je zvest pes\n\nZvestoba je glavni atribut Argentinske doge, ki je svoje domu, lastnikom in poznanim ljudem zvesta do konca. Do tujcev so primerki precej nezaupljivi, zaradi njene visoke postave pa se jo lahko marsikdo zboji. So inteligentni in pogumni psi z zelo močnimi in naravnimi instinkti varovanja doma. Se hitro naveže in zelo rad je okoli ljudi, še posebej pa obožuje, če je lahko vključen v družinske aktivnosti. Zaradi vseh teh lastnosti je najbolj pomembno to, da je lastnik Argentinske doge močna in vestna oseba, ki bo psu namenila dovolj časa, kakovostnega treninga in primerne socializacije v zgodnjih letih.\n\nOb šibkem in neodločnem lastniku bo pes hitro prevzel vlogo vodje, obenem pa se pretirano zaščitniško vedel so svojih ljudi. S prej omenjeno pravilno vzgojo pa je Argentinska doga igriva, vdana, ljubeča in nadvse srčkana pasma. Zelo prijazen pa je do otrok, predvsem nekoliko starejših, ki se znajo obnašati blizu psov.\n\nArgentinski dogi ne približujmo drugih psov\n\nZgolj in le s socializacijo od dobesednega rojstva se bo argentinska doga ujela z drugimi psi in živalmi. Ne smemo pozabiti, da je bila pasma več desetletij uporabljena tudi za pasje boje. Tako se z drugimi psi ne ujame dobro, do istega spola pa je lahko tudi zelo agresiven. Neznane živali bo najverjetneje rad preganjal, saj ima močan lovski nagon.\n\nVzgoja, vzgoja in vzgoja, ko govorimo o Argentinski dogi\n\nArgentinska doga zraste v veliko in močno žival, kar je že samo po sebi velik zalogaj, tudi če je še tako dobro vzgojena. In vzgojen mora biti, drugače lahko nastanejo velike težave. Za nakup argentinske doge naj se odločijo le lastniki, ki izražajo moč, disciplino in so rojeni vodje. Kot smo že omenili, bo pes začutil šibkost lastnika in skušal prevzeti vlogo vodje. Argentinska doga mora jasno vedeti, kdo je lastnik, kaj lahko in česa ne sme početi. Tako velikega in močnega psa nikakor ne želimo imeti nevzgojenega, nediscipliniranega in nesocializiranega. Zelo dobro je tudi prebiranje mnenj lastnikov, ki so pasmo že imeli in se z njimi povezati za lažje nadaljevanje vzgoje in treningov.\n\nArgentinska doga obožuje aktivnosti in notranjost\n\nVeliko aktivnosti in gibanja za pasmo, ki je bila vzrejena kot lovski pes, je najbolj pomemben dejavnik v njenem vsakdanu. Enkrat dnevno se mora lastnik z njo odpraviti na dolg sprehod, skozi dan pa mu moramo nameniti tudi druge aktivnost in igre, ki bi ga zabavale in učile.\n\nPredstavnika pasme imamo lahko v stanovanju in hiši, a pod enim pogojem. Imeti mora dovolj možnosti za zunanje aktivnosti, kjer v korist še kako pride ograjeno dvorišče ali ograjeni vrt, ki mu omogoči dovolj manevrskega prostora. Čeprav bo zunaj Argentinska doga zelo uživala, ne gre za pasmo, ki je primerna za zunanje življenje.\n\nSkrb za Argentinsko dogo in njeno zdravje\n\nArgentinska doga ima kratko in gladko dlako, ki močno olajša celotno nego za psa. Nega za to pasmo je sila enostavna, saj ga je občasno potrebno le skrtačiti in mu pristriči kremplje. S tako kratko dlako pride tudi minimalen vonj in minimalno odpadanje dlak. Tudi zaradi tega je zelo primeren za življenje v notranjih prostorih.\n\nZaradi križanja večjega števila pasem v preteklem stoletju, Argentinska doga nima veliko zdravstvenih težav. Kljub temu pa je ravno zaradi križanja potrebno biti pozoren na možnost oglušelosti, saj je nastala s križanjem pasem, ki so k temu nekoliko bolj nagnjene. V kolikor bosta imela oba predstavnika oziroma starša normalen sluh, potem bo najverjetneje enako tudi pri mladičkih. Ob nakupu in izbiri mladičkov je tako zelo pomembno, da se o tem prepričamo že prej. Nekatere študije navajajo, da naj bi bila približno 10-odstotna možnost za oglušelost pri posameznikih te pasme.\n\nAvtor: Žiga Kastelic, FOTO: pixabay.com",
    "VELIKI intervju: Bella Poarch razkrila svojo težko življenjsko zgodbo": "* EP je kratica za Extended Play, ki je format izdaje del v glasbeni industriji, ki je daljši od singla in krajši od albuma polne dolžine.\n\nBella Poarch med najinim intervjujem ravno preboleva covid-19, ampak se s tem ne obremenjuje preveč. Skrbi jo namreč ta intervju. Bella ima socialno anksioznost - tako kot nešteto ljudi na tem planetu. Še dobro, da je postala slavna sredi globalne pandemije, kar pomeni, da ji za zdaj še ni bilo treba biti v družbenih situacijah ena na ena. Ali pa celo v situacijah ena na ena prek Zooma, v kateri sva ravnokar. Na svojem TikToku ima 88 milijonov sledilcev (je tretja najbolj popularna oseba na platformi) in kar dve milijardi všečkov, zdaj pa se lahko pohvali tudi z pogodbo, ki jo je podpisala z založbo Warner Records.\n\nPo veliko stvareh se njena zgodba razlikuje od običajne nove pop zvezde v razcvetu, ki jo skrbi le na novo pridobljena slava. Za začetek – Bella je bila rojena in vzgojena na Filipinih. Najprej jo je vzgajala babica, pozneje pa njena krušna starša. Sčasoma se je njena družina preselila v Združene države Amerike, kjer je Bella predčasno maturirala, nato pa se je pridružila ameriški mornarici. Ko je zaključila vojaški tabor, je dobila svoj prvi tattu – srce s ključavnico in ključem, ki je od takrat prerasel v zanjo značilno tetovažo, ki prekriva velik del njenega telesa.\n\nDanes je Bella sila, ki ne deluje le v okviru platforme, na kateri si je ustvarila ime: njen prvi glasbeni prvenec ima kar 400 milijonov ogledov in je tako postal YouTube prvenec vseh časov. Letos pa megazvezda, ki je bila zdaj omejena le na internet, prihaja v fizični svet. Njen novi EP bo izdan pomladi, sledili pa mu bodo prvi nastopi v živo. Čeprav je Bella sramežljiva, pa že prej omenjeni video, ki vsebuje veliko strašljivih elementov, nastope njenih TikTok prijateljev in glave lutk, ki se peljejo na tekočem traku, nakazuje, da se moramo pripraviti na divjo vožnjo.\n\nKaj te je spodbudilo, da si začela objavljati na TikToku?\n\nPrišla sem iz vojske, bila je karantena in vsem je bilo dolgčas. Moji prijatelji so mi nenehno pošiljali TikTok videe in tako sem se zaljubila v aplikacijo. Zasvajajoča je. Prvi TikTok, ki sem ga objavila, je prikazoval mene, kako pojem pesem Ariane Grande. Dobil je sto ogledov v enem dnevu.\n\nTo sploh ni slabo!\n\nJa, ampak mislila sem si: \"Ni postal viralen!\" Zdi se mi smešno, da sem mislila, da bo moj prvi video doživel takšen uspeh. Zato sem ga izbrisala. Nisem si mislila, da bi me ljudje želeli poslušati, kako pojem. Nato pa sem dojela, da je veliko ljudi začelo igrati video igrice, saj so bili ujeti doma. Začela sem objavljati videe, kako igram video igrice. Bila sem bolj pristna in podobna sama sebi, zato so me ljudje imeli rajši.\n\nPravzaprav pa si postala slavna s tistim Face Zoomom.\n\nVeš, nazadnje, ko sem jokala zaradi TikToka, je bilo zaradi negativnih komentarjev pod tisto objavo. Ljudje so govorili zlobne in naključne stvari (\"Ona je videti zelo neumno\"), in to mi je zlomilo srce, saj sem le želela izraziti samo sebe in se ob tem zabavati. Ko me ljudje vprašajo, ali mi je neprijetno, ko gledam svoj prvi viralni TikTok, jim odvrnem, da sem ponosna nanj, saj sem z njim začela svojo pot.\n\nVčasih se zdi, da ljudje ne razumejo, zakaj je nekaj priljubljeno, zato pride do jezne zmedenosti – \"Ne razumem tega, zato mora biti slabo!\"\n\nSpraševala sem se: \"Zakaj mi ljudje pošiljajo grožnje s smrtjo?\" Ves dan mi je vzelo, da sem naredila tisti video. Na telefonu imam več kot sto osnutkov. Izpopolnila sem ga! Na začetku sem se osredotočila le na negativne komentarje in to me je veliko naučilo.\n\nMočna oseba si!\n\nJa. Seveda bom jokala glede nečesa, ampak imam še vedno vse pod nadzorom. Ljudje velikokrat rečejo, da nisem videti kot nekdo, ki bi lahko nekoga pretepel. Pravzaprav lahko. Ko sem bila v vojski, smo nekega večera s prijatelji odšli v bar znotraj vojaške baze. Tistega večera nisem pila. Mirno sem sedela pri pultu, ko je do mene prišel marinec in se začel norčevati iz moje velikosti. Nato me je dvignil kot otroka in me ni želel spustiti. Zato sem ga boksnila čez usta.\n\nVau ...\n\nPadel je, ker sem ga udarila zares močno, in udarjala sem ga še naprej. Zaradi tega sem skoraj zašla v težave, saj je moški izgubil sprednje zobe. Brazgotino imam od takrat. Smešno je, ker v vojski skoraj nisem govorila. Poslušala sem ukaze in opravljala svojo službo. Zdaj pa hočem govoriti in deliti vse. Kar nekaj je še stvari, ki jih nisem povedala veliko ljudem. Potrebujem samo pogum, da spregovorim.\n\nImaš kar nekaj alter egov – Baddie Bella, Kawaii Bella in Belinda Marie, kajne?\n\nVsekakor jih imam. Zdaj sedim tukaj v svoji trenirki in sem samo Bella. Ampak ko nastopi čas, da nastopam, ko snemam glasbene videe ali sem v studiu, postanem povsem drugačna oseba. Ko nosim 'huda' oblačila, sem Baddie Bella. Obožujem japonske anime, navdihujejo me. Rada imam Hatsune Miku, včasih sem jo gledala ves čas. Ona je Vocaloid. Ne vem, ali veš, kaj to pomeni … Ona pravzaprav ni resnična, ampak je prav tako pop zvezda.\n\nTorej alter egi pomagajo. Kakšen je bil občutek, ko si se preselila v Los Angeles, potem ko si odraščala v tako drugačnem okolju?\n\nŠe vedno nerada govorim o sebi, ampak si želim, da ljudje vedo, kako sem začela in kakšna je moja zgodba, ker želim, da vedo, da nisem samo prišla iz TikToka in začela ustvarjati glasbe. Prvič živim v gromozanskem stanovanju in ga imam čisto zase. Skoraj nikoli ne grem ven. Všeč mi je vreme, ki ga imamo ravnokar tu. Res je mračno. Obožujem deževne dni, ampak ne zato, ker je mrzlo. Spominjajo me na otroštvo.\n\nKako to?\n\nOdrasla sem na kmetiji in ko je deževalo, smo krave in koze oblekli v dežne plašče. Naši sosedi so mislili, da smo nori. Tudi zdaj si želim imeti kmetijo, hočem skrbeti za alpake. Raje jih imam kot lame, saj so lame tako … ne vem! Alpake lahko živijo same zase. Samostojne so in v njih se prepoznam. Na Filipinih sem skrbela za ovce, koze, krave in piščance, imeli pa smo tudi več kot 20 psov in mačk. Ko sem bila stara 14 let, smo se preselili v Kalifornijo. Maturirala sem, ko sem bila stara 16, ampak me je bilo strah odhoda na fakulteto. Ni mi bilo dovoljeno, da bi lahko počela, kar sem želela. Moji starši so nadzirali vse. Tega nisem želela prenašati vse življenje, zato sem se pridružila vojski. Brat je bil v mornarici, kar me je zelo motiviralo. Od nekdaj sva si bila blizu. Ko sem bila stara sedem let, je slišal, kako pojem, in me pohvalil. Tako sem izvedela, da lepo pojem. Na Filipinih nismo imeli kosilnice, zato sva skupaj kosila travo na roke. To naju je zbližalo. On je še vedno v vojski, stacioniran v San Diegu.\n\nJe bila mornarica to, kar si pričakovala?\n\nVeliko ljudi reče, da je vojska kot zapor, ker je tako stroga. Jaz sem se tam res počutila svobodno. Šla sem v trgovino, imela sem proste vikende, pela sem v pevskem zboru. Pela sem! Ko sem bila stacionirana na Japonskem, smo imeli v bazi veliko karaoke barov. Tam sem s prijatelji pela vsak konec tedna.\n\nKaj pa ste peli?\n\nBeyoncejino pesem Listen.\n\nO moj bog! Impresivno!\n\nČe bi želela osupniti ljudi, bi zapela to pesem. Želim ustvarjati pesmi, zaradi katerih se bodo ženske počutile močne in samozavestne. Pesmi, ki bodo rekle: \"Že res, da sem lepa, simpatična in prijazna, ampak če se boš norčeval iz mene, te bom pretepla.\"\n\nČe že govoriva o percepciji – ko so te ljudje prvič videli na spletu, so mislili, da si precej mlajša, kot si v resnici.\n\nVsi so bili tako zmedeni prav zato, ker se je na začetku v mojih videih videl le moj obraz. Nato sem na svojem Instagramu začela objavljati slike v bikiniju, kjer se vidijo moji tatuji. Ljudje niso mogli verjeti, da je to ena in ista oseba. To mi je všeč. Ljudje se potem začnejo spraševati, kdo pravzaprav sem.\n\nImajo vsi tvoji tatuji pomen?\n\nIz otroštva imam brazgotine, ki sem jih želela zakriti. O odstranjevanju brazgotin nisem vedela ničesar, zato sem jih prekrila s tatuji. Želela sem biti upornica, saj jih moji starši sovražijo.\n\nKateri ti največ pomeni?\n\nKrila na mojem hrbtu, ki imajo na sredi ladjo. To sem jaz v vojski. Bila sem namreč letalka in sem skrbela za helikopterje na letalonosilkah. Zadnja sem se dotaknila helikopterja, preden je vzletel. Če je imel poškodovan motor, je bila moja odgovornost, da ga popravim. Ladja simbolizira mene na služenju vojske. Sem na sredi oceana, okoli mene je tema, ko pa pogledam gor v nebo, je prelepo. Vidijo se vse zvezde.\n\nVau! Kaj je še kaj, česar o tebi ne vemo?\n\nRada imam kisle kumarice. Če bi ti lahko pokazala, koliko kumaric imam v svoji kuhinji, mi ne bi verjela!\n\nMi lahko pokažeš?\n\n[Bella obrne kamero in pokaže svoj kuhinjski pult, na katerem je ogromno kislih kumaric vseh vrst.] Še več jih imam v hladilniku.\n\nIn to je samo zate?\n\nSamo zame. Ljudje me sprašujejo, zakaj imam toliko kislih kumaric, jaz pa jim odvrnem, da ne vem. Zakaj jih pa ne bi smela imeti toliko? Ne pojem več kot enega kozarca kumaric na dan, saj poskušam ostati zdrava.\n\nKatere hobije še imaš?\n\nObožujem umetnost. Ne slikam, ampak ustvarjam oljne pastele. Rada imam karaoke in igram video igrice. Še vedno imam prijatelja, ki dela na Japonskem, in igranje igric je edini način, da se lahko druživa. Imam tudi nekaj zelo dobrih prijateljev. Imam Grimes.\n\nTista Grimes?!\n\nOna je ena od mojih najbližjih prijateljev. Spoznala sem jo prek Bennyja Blanca. Bila sta v njegovem studiu in sem se jima pridružila. Morda bova skupaj napisali pesem. Vedno mi predlaga, katere knjige naj preberem. Rekla mi je, naj preberem knjigo z naslovom Life 3.0. Nisem si predstavljala, da bom kdaj prebrala knjigo o umetni inteligenci, ampak sem jo.\n\nČe ti Grimes reče, da preberi knjigo – potem pač prebereš knjigo!\n\nOna je najbolj kul oseba, kar jih poznam. Včasih iznenada reče: \"Pojdiva se sabljat!\" ali pa se odloči, da bova skupaj odšli na tečaj sokolarstva. Že naslednji trenutek lahko spet počneva nekaj novega in nepredvidljivega.\n\nKdo poleg nje te tudi navdihuje?\n\nDoja Cat, čeprav je še nisem spoznala. In Melanie Martinez. Prav tako filipinska pevka Lea Salonga. Njen glas v pesmi Reflection, s katero sem odrasla, me je tako navdahnil, da sem začela peti. Želim ji povedati, da sem jaz njena pesem. Filipinci smo namreč taki, da če izvemo, da je neki umetnik s Filipinov, ga bomo podpirali, saj predstavlja našo državo. Ko sem izvedela, da Olivia Rodrigo prihaja s Filipinov, sem bila zelo ponosna.\n\nKdaj si bila nazadnje na Filipinih?\n\nPred skoraj 10 leti. Res se želim vrniti domov. Ne nujno v hišo, kjer sem odraščala, ampak Filipini so resnično moj dom. Ko sem odraščala, nisem imela priložnosti, da bi potovala po državi in se učila o njej. Plaža je bila nedaleč stran od naše hiše, ampak mi ni bilo dovoljeno, da bi tja tudi odšla. Mislim, da bom zelo čustvena, ko se bom odpravila tja.\n\nTo že manifestiraš. Verjameš v manifestacijo, kajne?\n\nZanjo sem prvič slišala na TikToku. V prvem videu na moji strani For You je neka oseba rekla, da mora vsak začeti manifestirati že danes in da bi mogla na list papirja napisati tri stvari, ki jih želim doseči. Zato sem na list papirja napisala te tri stvari. In na tem mestu sem začela. Ena izmed teh treh stvar je bila, da želim postati viralna na TikToku.\n\nAli še vedno manifestiraš?\n\nJa, vsak dan. Danes se zavedam, da sem že kot majhna punčka manifestirala. Ko sem opravljala kmečka opravila in čistila kravje iztrebke, sem si predstavljala, da sedim v eni izmed ameriških učilnic. Deluje. Samo verjeti moraš, da se bo zgodilo.\n\nPo Predlogi Lindsey Weber\n\nPrevedla In Priredila Julija Jesenovec,\n\nFotografije: Profimedia",
    "11. september: več kot dve desetletji po napadih obtoženci še vedno brez sojenja": "",
    "Kristina Kočan: Izguba mame me je naučila, da je treba biti hvaležen za tukaj in zdaj": "Kristina Kočan je pesnica in prevajalka, ki je doktorirala iz sodobne ameriške poezije. Doslej je izdala že štiri pesniške zbirke in sicer Šara (2008), Kolesa in murve (2014), Šivje (2018) in Selišča (2021). Slednja je bila v sklopu podeljevanja Veronikine nagrade nedavno izbrana za najboljšo pesniško zbirko leta. V intervjuju nam je Kočanova zaupala, kakšni so bili njeni občutki ob prejemu nagrade, od kod črpa navdih za pisanje pesmi, za kaj v svojem življenju je najbolj hvaležna in katerim dejavnostim se najraje posveča v prostem času.\n\nKonec avgusta ste prejeli Veronikino nagrado za najboljšo pesniško zbirko, ki jo podeluje Mestna občina Celje. Ta se nanaša na vašo pesniško zbirko Selišča, ki je izšla v lanskem letu. Kakšni so bili vaši občutki ob prejemu omenjene nagrade? Ste jo pričakovali?\n\nNekaj takega človek nikoli ne pričakuje. Vsekakor sem bila prijetno presenečena, ko sem izvedela, da sem dobitnica nagrade, saj so bili poleg mene nominirani še štirje izvrstni pesniki in pesnice z odličnimi pesniškimi zbirkami. Ob prejemu nagrade so me seveda preplavili občutki veselja in neizmerne hvaležnosti, da je strokovna komisija prepoznala moje delo Selišča kot najboljšo pesniško zbirko leta. Nagrada mi brez dvoma pomeni veliko čast in tudi veliko priznanje mojemu delu, saj gre za enega najpomembnejših izborov poezije pri nas.\n\nPo čem bi rekli, da se pesniška zbirka Selišča najbolj razlikuje od vaših prejšnjih treh; Šivje (2018), Kolesa in murve (2014) ter Šara (2008)?\n\nZdi se mi, da v osnovi sledim neki smeri, ki sem jo začrtala že v prvi pesniški zbirki, je pa ta zadnja pesniška zbirka zagotovo bolj jasna in precizna. Pri pisanju pesmi sem si dovolila izraziti veliko več umetniške svobode. Naredila sem tisto, kar sem želela. V omenjeni zbirki je prisoten tudi nekoliko bolj umirjen, celo meditativen ton, ki bralcu omogoči umik v svet, kateremu ne vlada neka linearna časovnost in neki stimuli modernega časa, temveč ponuja prostor za samorefleksijo, spoznavanje najglobljih človekovih delov in se obenem nanaša na kolektivno izkušnjo. Ta pesniška zbirka je v primerjavi s prejšnjimi tudi veliko bolj zvočna. V tem glasnem svetu se mi zdi bolj kot kdajkoli prej pomembno tudi to, kako pesem zazveni, ko jo beremo na glas. Od nekdaj sem bila občutljiva na zvok, hrup, šum, kar sem zdaj začela izkoriščati pri pisanju poezije.\n\nOdkar pomnim, sem bila obdana s knjigami in besedno umetnostjo. Moj ded je bil mojster v pripovedovanju zgodb, pa tudi sicer so mi doma veliko brali. Pisanja sem se lotevala, še preden sem osvojila črke. Spomnim se, da sem si prisvojila mamine beležnice in vanje pisala z neko izmišljeno pisavo.\n\nKdaj ste se začeli navduševati nad poezijo? Koliko ste bili stari, ko ste napisali svojo prvo pesem, in kakšna je bila njena tematika?\n\nOdkar pomnim, sem bila obdana s knjigami in besedno umetnostjo. Moj ded je bil mojster v pripovedovanju zgodb, pa tudi sicer so mi doma veliko brali. Pisanja sem se lotevala, še preden sem osvojila črke. Spomnim se, da sem si prisvojila mamine beležnice in vanje pisala z neko izmišljeno pisavo. Svoje prve pesmi sem začela pisati na začetku osnovne šole. Prva, ki se je spomnim in je bila objavljena v šolskem glasilu, je bila pesem z naslovom Ure. Čas oz. minljivost me je vedno preganjala; že v otroških letih.\n\nDoktorirali ste iz sodobne ameriške poezije na Filozofski fakulteti v Mariboru. Kakšna znanja vam je dal omenjeni študij? Kaj iz obdobja študija vam je najbolj ostalo v spominu?\n\nŽe na dodiplomskem študiju sem se do ušes zaljubila v ameriško poezijo, zato mi je bilo v veliko veselje, da sem se lahko na doktorskem študiju, ki sem ga večinoma opravljala na graški univerzi, povsem posvetila njenemu raziskovanju in preučevanju. Ameriška poezija se mi zdi kot ocean brez konca.\n\nIz časov študija sta mi najbolj v spominu ostali dve ekskurziji v Združene države Amerike, ki sta mi omogočili, da sem se udeležila predavanj nekaterih odličnih ameriških profesorjev in branj pesnikov in pesnic; tako tistih, ki sem jih občudovala, kot tistih, do takrat še nepoznanih, ki so mi odpirali nove svetove. Dobila sem tudi priložnost obiskovati predavanja iz kreativnega pisanja in veliko potovati. To so bile neprecenljive izkušnje, ki so mi ostale v lepem spominu.\n\nVerjetno sem najbolj hvaležna za to, da sem danes tukaj, kjer sem, da sem prišla do sem, da nisem obupala na poti. Hvaležna sem za sina in za mojo družino. To so velike stvari in zavedam se, da niso samoumevne.\n\nOd kod običajno črpate navdih za pisanje poezije?\n\n\n\n\n\nPesniki neradi govorimo o navdihu. Ljudje si pogosto predstavljajo, da ležimo pod drevesom in čakamo, da nas obišče (smeh). Pisanje poezije je resno delo. Najbrž je eno najtežjih vprašanj, kako nastane pesem. Sprožilci so lahko tako zunanji kot notranji. Potem se ti lahko prepletajo med sabo oz. obstajajo v neki soodvisnosti. Pesem lahko nastane že zaradi ene besede ali misli. Najbrž gre za sintezo številnih dejavnikov. Mislim, da je spomin tisti, ki pomaga pri ustvarjanju pesmi, pesnik pa doda nek svoj tonovski način. Proces pisanja pesmi je nedvomno skrivnosten in zato tudi tako zelo osupljiv.\n\nZa kaj ste v svojem življenju najbolj hvaležni?\n\nVerjetno za to, da sem danes tukaj, kjer sem, da sem prišla do sem, da nisem obupala na poti. Hvaležna sem za sina in za mojo družino. To so velike stvari in zavedam se, da niso samoumevne.\n\nKaterim dejavnostim se najraje posvečate v svojem prostem času?\n\nTrenutno posvečam največ prostega časa moji družini, še posebej mojemu triletnemu otroku, ki je nadvse živahen. Radi se skupaj odpravimo v gozd, saj se v njem s partnerjem sprostiva, hkrati pa je to najboljše igrišče za malčka. Nedavno smo kupili tudi hišo, tako da bo od zdaj naprej del prostega časa zasedalo tudi vrtnarjenje.\n\nV mojem življenju je bilo kar nekaj življenjskih izzivov in pretresov. Eden prvih je bil izguba mame v zgodnjem otroštvu. Morda so me prav te izkušnje naučile, da je treba biti v življenju hvaležen za tukaj in zdaj.\n\nZa kateri življenjski izziv bi lahko rekli, da vam je dal največ v smislu osebnostne rasti? Do katerih novih spoznanj ste zaradi njega prišli?\n\n\n\n\n\nV mojem življenju je bilo kar nekaj življenjskih izzivov in pretresov. Eden prvih je bil izguba mame v zgodnjem otroštvu. Morda so me prav te izkušnje naučile, da je treba biti v življenju hvaležen za tukaj in zdaj. Sama imam sicer še vedno težave s tem, da se v tem hitrem tempu življenja ustavim, užijem trenutek in praznujem, vendar delam na tem, da bi se izboljšala na tem področju.\n\nKatera je vaša najljubša knjiga in zakaj prav ta?\n\nTežko odgovorim na to vprašanje, ker je toliko knjig, ki so mi ljube. Pesniki, ki so mi najbolj všeč, so Stanley Kunitz, Wendell Berry, Robert Hass, Milan Vincetič, Galway Kinnell in Catherine Barnett. Še veliko drugih je. Njihova dela nenehno berem. Trenutno berem pesniško zbirko Psica in poletje pesnika Uroša Zupana, ki je prav tako eden mojih najljubših pesnikov.",
    "Umrl je slaščičar petih ameriških predsednikov Roland Mesnier": "Za določene prireditve je moral pripraviti na tisoče sladic. Foto: AP\n\nS prvo damo Lauro Bush. Foto: AP\n\nUstvarjalec slaščic Roland Mesnier, ki se je leta 1944 rodil v Franciji, je svojo kuharsko pot začel pri 14 letih, ko se je v mesto Besançon odpravil na vajeništvo. Pozneje je delal v Parizu, nemških mestih Hamburg in Hannover ter v londonskem hotelu Savoy. Leta 1967 se je v vlogi slaščičarja preizkusil tudi v hotelu na Bermudih, tam je tudi spoznal svojo bodočo ženo, ameriško učiteljico Martho. Okoli desetletje pozneje, ko je sicer delal v letovišču v Virginiji, je slišal, da Bela hiša išče novega slaščičarja.\n\nŽelel je narisati nasmeh na obraze članov predsedniške družine. Foto: AP\n\nTako je leta 1979 z obljubo, da se bo osredinil na \"lažje\" sladice, navdušil takratno prvo damo Rosalynn Carter. Z njegovimi slaščicami se je sladkalo pet predsednikov – upokojil se je leta 2004, ko je Združene države Amerike vodil George W. Bush. Tri leta pozneje je tudi napisal knjigo o svojih izkušnjah v ameriški predsedniški palači z naslovom All the President's Pastries.\n\nPri 78 letih je eden izmed kuharjev, ki je za Belo hišo delal najdlje, umrl zaradi raka, za seboj pa je pustil sina Georgea, poroča AP.\n\nDemokrati naj bi običajno pojedli več kot republikanci\n\nZnan je bil po kompleksnih ingverjevih božičnih hišicah. Foto: AP\n\n\"Ne razmišljaš o prostem času, tvoj čas pripada Beli hiši. Kadar koli te potrebujejo, moraš biti tam,\" je povzel delo v Washingtonu in poudaril, da je \"Bela hiša vedno na prvem mestu\". V enem izmed intervjujev za Canadian Press je sicer dejal, da je bilo njegovo poslanstvo zagotavljanje utehe za družino, ki je bila stalno pod drobnogledom. \"Če sem jih lahko razbremenil tega pritiska za pet minut, sem opravil svoje delo,\" je dejal in poudaril, da je bila njegova naloga v Beli hiši narisati nasmeh na obraze predsedniške družine.\n\nDelo glavnega slaščičarja Bele hiše so okusile tudi politične stranke, gostje na sprejemih in večerjah. Za tovrstne dogodke je moral zagotoviti tudi na tisoče slaščic. Njihovo število je sicer načrtoval glede na to, kdo je prišel. \"V 25 letih, ki sem jih preživel tu, sem opazil, da demokrati običajno jejo več kot republikanci,\" je povedal Mesnier in dodal, da naj bi bile bolj sladkosnede ženske.\n\nZa praznične zabave naj bi moral narediti več sladic kot običajno, saj so nekatere \"izginile v torbice ali žepe\" in končale kot okrasek na božičnih drevescih v domovih udeležencev prireditev.",
    "Otvoritev nove sezone Kromatike 2022/2023": "Skupaj z izvrstnimi domačimi in tujimi glasbeniki boste spoznavali še neznane skladbe in poslušali dela, ki so že zasidrana v vašem spominu. Simfonični orkester RTV Slovenija odlikuje izjemno glasbeno mojstrstvo, zato smo prepričani, da bodo prihajajoči koncerti zadovoljili še tako zahtevne glasbene okuse. Koncerti Kromatike bodo vedno ob 19.30 uri v Gallusovi dvorani Cankarjevega doma v Ljubljani.\n\nV sklopu letošnje Kromatike se bo od septembra do junija 2023 zvrstilo kar devet koncertov.\n\nKromatika 2022/2023 Foto: SOJ RTV SLO\n\nZa prvi koncert, ki bo 22. septembra 2022, otvoril novo sezono, smo k sodelovanju povabili ugledna slovenska solista saksofonista Oskarja Laznika, mednarodno uveljavljenega koncertanta in tolkalca Simona Klavžarja, cenjenega komornega glasbenika. Predstavila se bosta v koncertu Eppur si muove IV slovenskega skladatelja Mateja Bonina. Spored se začenja z radostno in temperamentno Uverturo baskovskega skladatelja Juana Crisóstoma de Arriage, pogosto imenovanega »španski Mozart«. Nadarjeni glasbenik je, kljub prerani smrti, zapustil zanimiv, a pogosto spregledan opus. Drugo polovico koncerta posvečamo enemu najbolj prepoznavnih in najvplivnejših del celotne orkestrske literature, Fantastični simfoniji Hectorja Berlioza.\n\nOktobrska Kromatika nas bo z deli Felixa Mendelssohna, ki je ustaljenim glasbenim oblikam vlival lastno, pogosto z lepotami narave navdihnjeno vsebino, popeljala v slikovito zvočnost Italijanske simfonije, ki je začela nastajati leta 1832 med Mendelssohnovim bivanjem v Italiji.\n\nAntonin Dvořák je bil med prvimi češkimi skladatelji, ki je dosegel svetovno slavo. Z vpletanjem ljudskega izročila v simfonično in komorno glasbo je ustvaril prepoznaven češki narodni slog ter s tem nadaljeval tradicijo, ki jo je začel že njegov predhodnik Bedřich Smetana. Med številnimi Dvořákovimi orkestrskimi deli posebno mesto ob devetih simfonijah zavzemajo tudi trije koncerti − poleg klavirskega in violinskega tudi Koncert za violončelo in orkester v h-molu iz leta 1895. Njegov solistični part bo tokrat izvedel izvrstni britanski violončelist Thomas Carroll, ki predava na Kraljevem glasbenem kolidžu v Londonu in Šoli Yehudija Menuhina.\n\nV novembrski Kromatiki bo Simfonični orkester RTV Slovenija nastopil pod vodstvom finskega dirigenta Villeja Matvejeffa, ki je med drugim deloval kot dirigent operne hiše v Malmöju in Kraljeve švedske opere v Stockholmu. Zdaj je častni gostujoči dirigent Hrvaškega narodnega gledališča Ivana pl. Zajca na Reki.\n\nKoncert bomo začeli s prvo slovensko izvedbo lani nastalega dela Sence tišine slovenske skladateljice Nine Šenk, ki se je mednarodno uveljavila z izvedbami svojih del na uglednih glasbenih festivalih. Nadaljevali bomo z enim najizrazitejših in tudi danes najbolj priljubljenih skladateljev romantike Edwardom Griegom, ki je norveško klasično glasbo povzdignil na evropsko raven. V njegovem Koncertu za klavir in orkester v a-molu se bo kot solistka predstavila hrvaška pianistka Martina Filjak. Spored bo sklenila Tretja simfonija Jeana Sibeliusa, največjega finskega klasičnega skladatelja.\n\nDecembrska Kromatika nas bo v praznično razpoloženje zapeljala z deli Georga Gershwina in Aarona Coplanda. Američan George Gershwin se je v zgodovino glasbe zapisal kot eden prvih, ki so klasično glasbo združili z jazzom. Poslušali bomo Rapsodijo v modrem za klavir in orkester, ki je krstno izvedbo doživela leta 1924 na koncertu z naslovom Eksperiment sodobne glasbe ter od takrat velja za eno najbolj ikoničnih del ameriške klasične glasbe.\n\nAaron Copland je poleg mogočnih orkestrskih partitur ustvaril tudi peščico del za glas in klavir. Prisluhnili bomo njegovi Tretji simfoniji, ki je nastala leta 1946 ter se ponaša z lirično naravo in razkošno orkestracijo.\n\nKot dirigent in hkrati solist na klavirju se bo predstavil Lio Kuokman, umetniški vodja Glasbenega festivala v Macau ter rezidenčni dirigent Hongkonške filharmonije.\n\nFebruarja prihodnjega leta bomo naše ljubitelje glasbe razveselili z deli Franza Schuberta, Albana Berga in Hansa Rotta. Eden najvplivnejših skladateljev zgodnje romantike Franz Schubert je dal vrhunsko podobo številnim žanrom, od solistične pesmi in klavirske miniature do simfonije. Na koncertu bodo glasbeniki predstavili Schubertov prispevek h glasbenemu gledališču.\n\nZbirko samospevov z orkestrsko spremljavo vodilnega predstavnika Druge dunajske šole Albana Berga bo kot solistka mezzosopranistka Barbara Jernejčič Fürst predstavila Sedem zgodnjih pesmi.\n\nKoncert bo orkester zaključil s Simfonijo v E-duru, mladostnim delom in edino dokončano simfonijo avstrijskega skladatelja Hansa Rotta, s katero je pustil močan vtis na svojega slavnega sodobnika Gustava Mahlerja. Skladbe bodo zazvenele pod taktirko Mihhaila Gertsa, estonskega dirigenta, ki je mednarodno prepoznavnost dosegel z nastopi z Narodnim orkestrom Akademije svete Cecilie, BBC-jevimi simfoniki, Filharmoničnim orkestrom Radia Francija, od leta 2015 pa je tudi stalni dirigent gledališča v Hagnu.\n\nMarčevska Kromatika nas bo pod taktirko dirigenta Rossena Milanova popeljala na karnevalsko popotovanje skozi plesno orkestrsko suito Wolganga Amadeusa Mozarta, ki je leta 1780 od bavarskega volilnega princa Karla Theodorja prejel naročilo za opero Idomenej.\n\nJure Gradišnik, solo trobentač našega orkestra in nekdanji član Orkestra SNG Opera in balet Ljubljana, bo nastopil v Koncertu Damijana Močnika, ki se je v zadnjih letih uveljavil kot eden najpomembnejših slovenskih zborovskih in vokalno-instrumentalnih skladateljev.\n\nKoncert bomo zaključili s četrto simfonijo Franza Schuberta, ki velja za enega najvplivnejših skladateljev začetka 19. stoletja, saj je pustil trajno sled in vrhunski zgled številnim žanrom, od solistične pesmi in klavirske miniature do simfonije. Tragično simfonijo je napisal 19-leten, a je krstno izvedbo doživela šele več kot dve desetletji po skladateljevi smrti.\n\nSimfonični orkester RTV Slovenija bo v aprilski Kromatiki predstavil dela Clauda Debussyja in Franza Liszta, našemu orkestru pod vodstvom šefa dirigenta Rossena Milanova pa se bo tokrat pridružil ženski del Zbora Slovenske filharmonije, edinega poklicnega koncertnega zbora v Sloveniji. Pevke bo pripravila stalna gostujoča zborovodkinja Slovenske filharmonije Jerica Bukovec.\n\nClaude Debussy je v evropsko glasbeno tradicijo velikodušno privzel eksotične glasbene prvine in jih uspešno vtkal v francosko romantiko ter tako ustvaril glasbeni impresionizem. Njegovi trije nokturni slikajo oblake, praznovanje in morske deklice − pri tej zadnji sliki je barvitemu zvoku orkestra pridružil ženske glasove, ki še okrepijo asociacijo na nevarne mitološke zapeljivke z morskih valov.\n\nSredi 19. stoletja pa je simfonični glasbi Beethovnove tradicije, ki s koreninami sega še globoko v 18. stoletje, Franz Liszt vdihnil svežino novih konceptov in nove zvočnosti. Zasnoval in razvil je simfonično pesnitev kot nov format orkestrske skladbe, ki v enem samem, a obsežnem stavku barvito in fleksibilno zasedbo simfoničnega orkestra uporablja za slikanje programskih zvočnih krajin in pripovedi. Simfonija na Dantejevo Božansko simfonijo je nekje na pol poti med simfonijo in simfonično pesnitvijo − sestavljata jo dva obsežna stavka, skoraj bi lahko rekli dve simfonični pesnitvi, Pekel in Vice. Precej temačno delo sklene optimistični Magnificat, v katerem zven orkestra dopolnijo »nebeški« glasovi.\n\nMajska Kromatika nas bo zapeljala s prefinjenostjo, eleganco in intimno pripovednostjo opusa Maurica Ravela. S Pavano za umrlo princeso, klavirskim delom je hotel priklicati razpoloženje počasnega dvornega plesa, »kakršnega bi bila plesala mlada princesa na španskem dvoru«. Pavana predstavlja enega izmed vrhuncev njegovega opusa, na del katerega je imel močan vpliv tudi jazz. Slišali bomo njegov »jazzovski koncert« Klavirski koncert v G-duru. Solistični part bo izvedla mlada ameriška pianistka Clara Huangci, zmagovalka na tekmovanju Geza Anda leta 2018.\n\nEden izmed najvplivnejših skladateljev 20. stoletja, Igor Stravinski, je svojo glasbeno govorico skozi življenje večkrat spremenil, spregovoril nov glasbeni jezik ter s tem pustil bistvene prispevke na področju slikovite poznoromantične glasbe ruske tradicije svojih mentorjev in vzornikov ter v času pred prvo svetovno vojno ustvarjal predvsem baletno glasbo. Iz tega obdobja se je na koncertnih odrih do danes obdržalo več del tega ruskega umetnika, med njimi tudi balet Petruška. V njegovi krstni izvedbi v Parizu leta 1911 je v naslovni vlogi nastopil znameniti baletnik Vaclav Nižinski.\n\nZadnji koncert sezone Kromatike v mesecu juniju bo vodil mladi poljski dirigent Dawid Runtz, šef dirigent Zagrebške filharmonije in Poljske kraljeve opere, ki je zaslovel s svojo dovršeno, elegantno tehniko, občutljivostjo do glasbene materije in pristnimi, komunikativnimi interpretacijami ter postal iskan koncertni in operni dirigent po Evropi.\n\nRichard Strauss je poleg Gustava Mahlerja najodločneje vplival na podobo nemške romantične glasbe. Simfonična pesnitev Don Juan je nastala leta 1888 ter po mnenju muzikologa Carla Dahlhausa predstavlja »glasbeni simbol findesièclovskega modernizma«.\n\nMoja domovina je cikel šestih simfoničnih pesnitev in eno najbolj znanih del Bedřicha Smetane, velikega romantičnega skladatelja, ki je postavil temelje češke glasbene identitete. V stavkih, ki slikajo posamezne češke regije, najdemo veliko prvin tamkajšnje ljudske glasbe. Tokrat bomo slišali znameniti stavek 'Vltava'.\n\nSmetanovo delo pri ustvarjanju »češke« klasične glasbe je nadaljeval Antonin Dvořák. Svetovno slavo je dosegel še posebej po preselitvi v Združene države Amerike, kjer je med letoma 1892 in 1895 deloval kot direktor Ameriškega narodnega konservatorija za glasbo v New Yorku. V tem obdobju je ustvaril tudi svojo Deveto simfonijo, s katero bo Simfonični orkester RTV Slovenija zaključil svojo 67. sezono.\n\nNakup vstopnic Vabljeni k nakupu abonmajev, ki poteka od 5. do 9. septembra (11.00 do 13.00 in od 15.00 do 17.00) v Informacijskem središču Cankarjevega doma ali prek telefonske številke 030 607 998.S klikom do vpisa tudi prek spletne strani https://www.cd-cc.si/kromatika ali TUKAJ\n\nVeč o posameznih koncertih Kromatike v sezoni 2022/2023 in gostujočih glasbenikih si lahko preberete tukaj:\n\nKROMATIKA 1 – četrtek, 22. 9. 2022, ob 19.30 uri\n\nKROMATIKA 2 – ponedeljek, 10. 10. 2022, ob 19.30 uri\n\nKROMATIKA 3 – četrtek, 17. 11. 2022, ob 19.30 uri\n\nKROMATIKA 4 – četrtek, 1. 12. 2022, ob 19.30 uri\n\nKROMATIKA 5 – četrtek, 16. 2. 2023, ob 19.30 uri\n\nKROMATIKA 6 – četrtek, 9. 3. 2023, ob 19.30 uri\n\nKROMATIKA 7 – četrtek, 6. 4. 2023, ob 19.30 uri\n\nKROMATIKA 8 – četrtek, 18. 5. 2023, ob 19.30 uri\n\nKROMATIKA 9 – četrtek, 8. 6. 2023, ob 19.30 uri",
    "Kredibilnost centralnih bank je na resni preizkušnji. »Tudi če vstopimo v recesijo, nimamo druge izbire, kot da nadaljujemo s svojo politiko.«": "",
    "Eno najmočnejših ekip na Eurobasketu 2022 bi sestavili “posvojeni” Američani": "Pred vrati je Evropsko prvenstvo v košarki, ki se začne s četrtkom, 1. in konča v nedeljo, 18. septembra. Gre za tekmovanje najboljših košarkarjev nacionalnih držav v Evropi, z eno izjemo; vsaka lahko eno mesto dopolni s koremkoli na svetu, kateremu v ta namen dodeli državljanstvo.\n\nNe glede na to, ali se strinjate z naturalizacijo tujcev za potrebe košarkarske reprezentance ali ne, dejstvo ostaja enako. Večina izbranih vrst, ki se bo od začetka septembra v Nemčiji merila na evropskem prvenstvu, ima v kadru po enega naturaliziranega igralca, kakor dopuščajo pravila Fibe.\n\nTemu od velikih kljubujeta le še Litva in Srbija, nedavni preobrat na Hrvaškem pa namiguje, da gre morda le še za zadnje trmasto upiranje pred dokončno preselitvijo v realnost.\n\nČe je včasih veljalo, da mora nek igralec kar nekaj časa igrati v neki državi in pustiti tam konkreten pečat, da ga reprezentanca naturalizira, pa je današnja praksa naturalizacije v košarki povsem drugačna. Že več let namreč pravila FIBA dovoljujejo, da naturaliziran igralec z državo, za katero nato zaigra, nima nobene povezave. Igralec, ki je potni list države pridobil po dopolnjenem 16. letu starosti, se namreč šteje za naturaliziranega s strani Mednarodne košarkarske zveze. FIBA omejuje pravilo le v eni točki in to je, da je na seznamu za tekmo največ en takšen košarkar.\n\nPravilo izkoriščajo skoraj vsi, tudi Slovenija\n\nFrancija je francoski potni list tako letos izdala Kameruncu Joelu Embiidu. Košarkar igra že nekaj let za NBA ekipo iz Philadelphie in se je v zadnji sezonah boril za naziv najkoristnejšega igralca lige NBA. Na Eurobasketu še ne bo zaigral za Francijo, a drugače naj bi bilo že na SP 2023.\n\nNaturalizacije se že leta poslužuje tudi Španija. Dolga leta sta zanjo izmenično igrala Črnogorec Nikola Mirotić ali pa Serge Ibaka iz Konga. Zdaj so se odločili za naturalizacijo Lorenza Browna, član Maccabija iz Tel Aviva, ki nikoli ni igral za kakšen španski klub. Taki naturalizaciji so se uprli tudi nekateri španski košarkarji, a dejstvo je, da bo Brown na EP skorajda zagotovo zaigral.\n\nBosna in Hercegovina bo igrala z Američanom Johnom Robersonom. Madžarska ima Američana Mikaela Hopkinsa, Črna gora Justina Cobbsa iz ZDA, Turčija Shanea Larkina iz ZDA. Američan Thad McFadden bo igral za Gruzijo, Dee Bost za Bolgarijo, Tyler Dorsey za Grčijo, Paolo Banchero za Italijo, A.J. Slaughter za Poljsko, Max Heidegger za Izrael, Jaleen Smith za Hrvaško, Maročan Mohamed Kherrazi pa naj bi igral za Nizozemsko.\n\nSlovenija ni nobena izjema – tujec naj bo\n\nTudi Košarkarska zveza Slovenije je izkoristila možnost, da vrzel v ekipi zakrpa s tujcem. To bo spet Mike Tobey, ki pred slovenskim potnim listom s Slovenijo ni imel nikakršne povezave.\n\nPo mnenju Raše Nesterovića, nekdanjega reprezentanta in sedanjega direktorja reprezentanc, pri nas iščemo v naturaliziranem tujcu predvsem dodano vrednost: “Po naših razmišljanjih mora biti naturalizirani tujec dodana vrednost in ne vodja. Nosilci morajo biti drugi košarkarji. Tujec je pika na i. Tisto, kar nam manjka. Predstavlja pomoč, da smo konkurenčni. Prihod naturaliziranega košarkarja ne pomeni odvzemanje mesta, ampak pomeni dodatek enajstim košarkarjem, saj jim ravno takšna oseba manjka, da bi lahko naredili odločen korak na velikem tekmovanju.”\n\nTo je pri nas mogoče od leta 2017, ko so poslanci na pobudo Petra Vilfana in prav na željo košarkarske reprezentance spremenili zakon o državljanstvu. Športnik lahko od takrat dobi slovensko državljanstvo brez tega, da sploh kadarkoli živi v Sloveniji. Do takrat je veljalo, da je moral v Sloveniji prebivati vsaj eno leto.\n\nA zanimivo je, da je košarkarska reprezentanca edina, ki ji spremenjen zakon iz leta 2017 sploh pride prav zaradi ohlapnih pravil svetovne košarke. Kot pogoj za pridobitev pravice nastopa tujca Rokometna zveza Slovenije namreč zahteva eno leto bivanja v državi, hokejska 16 mesecev, smučarska in odbojkarska 2 leti, nogometna pa kar 5 let.\n\nAbsurd: Na evropskem prvenstvu morda celo 13 Američanov\n\nNa Sportklubu so ugotovili, da je od 24 reprezentanc, ki bodo zaigrale na EP 2022, kar enajst v zadnjem obdobju uporabljalo naturaliziranega igralca, od tega je enajst Američanov in en Maročan.\n\nŠtevilka Američanov bi tako lahko narasla vse do 13, lahko tudi višje, v kolikor bi se naturalizacije poslužili še v kakšni od preostalih reprezentanc. Povsem mogoče je torej, da bodo imele Združene države Amerike na evropskem prvenstvu več košarkarjev kot Slovenija.\n\nTujcem (predvsem Američanom) koristi, da dobijo evropski potni list, saj s tem v državah EU nastopajo kot domači igralci, kar jim olajša bivanje v EU, klubu pa omogoči, da na ta račun dobijo drugega tujca, saj se jim sprosti eno mesto v kvoti tujih igralcev.\n\nSrbija in Litva striktno proti naturalizaciji\n\nLe redke so košarkarske zveze, ki se tako odločno upirajo nekoliko klubskemu obnašanju in v reprezentance tujcev ne novačijo. Ena takšnih je Srbija, kjer so podobne angažmaje v drugih izbranih vrstah tudi že večkrat ostreje obsodili.\n\nDo nedavnega je bila med njimi tudi Hrvaška, a se je z odhodom direktorja Dina Rađe spremenilo tudi njihovo upiranje naturalizaciji. Naturalizacije pa vsaj v preteklosti tudi niso podpirali v Litvi. Za prvenstvo so si “prisvojili” MVP-ja nemške lige 2021, ameriškega playmakerja Jaleena Smitha.\n\nVse omenjene države so stavile vedno predvsem na lastne košarkarske šole, ki so v košarkarskem svetu zelo cenjene in v naturalizaciji prepoznavajo pljuvanje v lastno skledo in na lasten nacionalni in košarkarski ponos. Medtem ko Srbi in Litvanci še vztrajajo, je serija neuspehov pometla s tistimi na hrvaški zvezi, ki v tem niso videli smisla.",
    "Nove cene kurilnega olja – koliko stane pri nas in koliko stane v tujini?": "",
    "Pandemija je odnesla napredek zadnjih 20 let": "",
    "Je treba vse obsojence zapreti, nekaterim pa dosoditi dosmrtno kazen?": "»Prav je, da storilci kaznivih dejanj nosijo odgovornost za to, kar so storili. A če želimo, da se vključijo v družbo in nehajo kršiti norme ter vrednote, tega nikoli ne bomo dosegli le z zapiranjem za rešetke.« Tako pravi Danijela Mrhar Prelić, ki zadnja štiri leta vodi Upravo RS za probacijo.\n\nŽe kot mlado dekle, ki je živelo na Hudinji, je bila prostovoljka v različnih društvih.\n\nDoktorica kriminologije, ki je otroštvo in mladost preživela v Celju, poudarja pomen vključenosti obsojencev v socialno okolje. Nekdanja direktorica ženskega zapora na Igu po skupno dveh desetletjih dela v zaporskem sistemu nima nobene slabe izkušnje z obsojenci. Dodaja, da pri vzpostavljanju odnosov z njimi najbolj štejeta zaupanje in primerna komunikacija.\n\nŽe kot deklica je velikokrat dejala, da bo odvetnica in da bo delala s storilci kaznivih dejanj. Njena želja, da bi delala v kriminoloških vodah, je verjetno povezana s tem, da je tudi nekaj njenih stricev delovalo na tem področju. Med dodiplomskim študijem socialne pedagogike je kot prostovoljka sodelovala z Upravo RS za izvrševanje kazenskih sankcij. V Zavodu za prestajanje kazni Dob je štiri leta sodelovala z obsojencem. Pomagala mu je z razbremenilnimi in s svetovalnimi pogovori, nudila mu je učno pomoč, saj je želel dokončati izbrani šolski program. »Pomagala sem mu pripraviti različna zaprosila, podpirala sem ga, ga spodbujala. Med opravljanjem prostovoljnega dela se je moje navdušenje za kriminologijo le še okrepilo,« pravi sogovornica, ki se je takoj po diplomi zaposlila v Prevzgojnem domu Radeče.\n\nSe je pri vašem delu z mladimi izkazalo splošno prepričanje, da je družina bistvena za vzgojo otrok? So za to, da mladi zaidejo na stranpoti, največkrat krive prav neurejene razmere v njej?\n\nNajvečkrat je tako, a ne vedno. Zgodi se tudi, da na stranpoti zaidejo otroci oziroma mladi iz izrazito urejenih družin. Socialne vezi v družini so sicer eden ključnih varovalnih dejavnikov. Če niso močne, spoštljive, če v družini ni ljubezni, razumevanja in podpore, to lahko pripelje do odklonilnega vedenja posameznika. Tudi raziskave pritrjujejo temu, da večina oseb, ki izvršijo kazniva dejanja, prihaja iz okolij s šibkimi družinskimi vezmi. Pogosto so doma prisotni različne oblike nasilja, alkohol ...\n\nSo se vas zgodbe mladih močno dotaknile, sploh morda takrat, ko ste s sodelavci videli, da pri kom s prevzgojo niste najbolj uspešni?\n\nZgodbe mladih so se me seveda dotaknile. A kot strokovnjakinja v penološko-kriminoloških vodah sem se morala pri delu hitro naučiti razmejiti to, kar lahko naredim, in to, česar ne morem. Naučiti sem se morala razumeti, do kod seže moj vpliv. Naučila sem se tudi, da sem stvari, ki sem jih doživela v službi, izklopila, ko sem prišla domov. Če se tega ne bi naučila, bi bil ta poklic vsekakor prenaporen in bi se preveč zažrl v moje zasebno življenje. Ko je bilo kaj zelo stresnega in zahtevnega, sem razmišljanje o mladoletniku »odnesla« s seboj domov, a sem se sčasoma naučila, da sem o delu dokončno razmislila že med vožnjo iz službe. Ko predavam študentom, poudarim, da strokovnjaki niso tisti, ki bi lahko vplivali na spremembo posameznikovega vedenja. Vsak posameznik mora sam pri sebi sprejeti odločitev, da bo spremenil svoje vedenje, strokovnjak pa mu lahko pri tem pomaga.\n\nNato so vam ponudili mesto direktorice ženskega zapora na Igu. Zakaj vam je to delo predstavljalo izziv?\n\nPri delu z mladoletnimi storilci kaznivih dejanj v Radečah sem dobila ogromno izkušenj. Radeška »šola« je bila zame ena najlepših, delo z mladoletniki je res nekaj čisto posebnega. V vodenju ženskega zapora sem videla strokovni izziv. Ženske so posebna skupina, so ranljivi del naše družbe, v zaporih je le majhen delež ženske populacije. Verjetno se za to zahtevno delovno mesto ne bi odločila, če ne bi imela neizmerne podpore svojega moža. Pogodbo sem najprej podpisala za določen čas, saj sem želela videti, ali se bom znašla v vlogi direktorice. Že po prvih dneh sodelovanja s sodelavci in z obsojenkami sem se našla. Imela sem odprte roke glede strokovnega razvoja zavoda, prav tako sem imela vso podporo za vpeljavo sprememb pri delu z obsojenkami.\n\nAndraž Purg – GrupA »Celje imam zelo rada, pogosto se vračam domov k družini in prijateljem ter se imam po duši in srcu še vedno za Celjanko.«\n\nNa Igu zaporno kazen prestajajo tudi obsojenke, ki so storile huda kazniva dejanja. Kaj je bil temelj tega, da ste lahko sodelovali z njimi?\n\nLjudje smo zelo različni. Sama sem v osnovi zaupljive narave, dokler moje zaupanje ni zlorabljeno. Pri delu z ljudmi, ki prestajajo zaporno kazen, je po mojem mnenju ključno vzpostaviti dvosmeren odnos zaupanja. Kot direktorica sem odločala o zelo pomembnih stvareh, tudi o tem, ali so lahko obsojenke ali pripornice odšle v park ali ob koncih tedna domov. Moje zaupanje je bilo zelo velikega pomena, saj ženski zapor, ki je na vrhu hribčka, ni ograjen. Ko gre obsojenka na sprehod, ima številne možnosti za pobeg.\n\nA kako zaupati ljudem, ki so že v osnovi označeni kot problematični?\n\nZa vzpostavitev zaupanja sta zelo pomembna način komunikacije in osebni pristop. Večkrat na teden sem se sprehodila po vsej »hiši«, da bi pogledala, kaj dekleta počnejo. Zanimalo me je, kako so, z njimi sem poklepetala. Nisem želela, da me dojemajo le kot avtoriteto in nekoga, ki odloča o njihovem življenju v zaporu. One so spoznavale mene in jaz njih, spremljala sem vse, kar se jim je dogajalo. Ko sem vstopila v njihove prostore, sem jih prva pozdravila. Že ta izraz človeškega spoštovanja jim je dal sporočilo. Preden sem vstopila v sobo, sem potrkala na vrata, da sem jim dala vsaj občutek zasebnosti, ki je v zaporu skoraj ni. Gre za malenkosti, ki imajo izjemen vpliv. K vzpostavitvi zaupanja so seveda prispevali tudi številne delavnice, pogovori, sestanki vodstva zapora z obsojenkami, kjer smo lahko drug drugemu povedali, kar smo želeli.\n\nPravosodno ministrstvo vam je pred časom zaupalo vzpostavitev sistema probacije. Za kaj gre?\n\nGre za to, da se kazen zapora izvrši v skupnosti, in ne za rešetkami. Sodišče obsojencu največkrat določi neke naloge in obveznosti, kot je delo v splošno korist. Lani je bilo obsojencem naloženih 470 tisoč ur dela. Sodišče lahko obsojencem določi tudi prestajanje hišnega zapora. Osebam, ki so pogojno obsojene, na primer naloži, da morajo dokončati šolanje ali se zaposliti. Tistim, ki imajo težave z zasvojenostjo, lahko naloži obvezno zdravljenje.\n\nVerjetno sodišče takšne alternativne kazni izreče le za storilce kaznivih dejanj, ki družbi ne predstavljajo hujše nevarnosti.\n\nTako je, ne govorimo o morilcih, posiljevalcih in podobno. Glede na našo zakonodajo lahko hišni zapor prestaja obsojenec, ki mu je bila dosojena kazen zapora do devetih mesecev. Delo v splošno korist lahko opravljajo osebe, ki so jim izrekli kazen zapora do dveh let. Ne gre torej za težka kazniva dejanja, prav tako ne za kazniva dejanja, povezana s spolno nedotakljivostjo. Večinoma gre za obsojence, ki so storili premoženjski delikt. Sledijo kazniva dejanja različnih oblik nasilništva znotraj družine.\n\nPri svojem delu sicer opažate, da smo Slovenci izrazito kaznovalno naravnani, kajne?\n\nSplošno slovensko prepričanje je, da je treba vse obsojence zapreti, nekateri bi vsakemu drugemu dosodili dosmrtno kazen. A tudi če bi bilo tako, bi v družbi še vedno obstajali posamezniki, ki bi storili huda kazniva dejanja. Primer, da to drži, so Združene države Amerike. Kljub izjemno visokim zapornim kaznim kar od 50 do 75 odstotkov obsojencev kaznivo dejanje ponovi. Na Norveškem, kjer namenjajo poudarek vključevanju zapornikov v družbo in vključevanju zunanjega okolja v zaporski sistem, je stopnja povratništva približno 20-odstotna.\n\nKo sem vodila zapor na Igu, bi bilo zame najlažje zakleniti vsako sobo zapornic ter jim onemogočiti stike in gibanje po hodnikih. Veliko težje je pustiti vse odprto. A če želimo, da se obsojenka nauči spoštovanja pravil in vrednot družbe, ne gre drugače. Način dela z zaporniki je podoben kot pri vzgoji otroka. Otroka za življenje ne pripravimo tako, da ga zapiramo med štiri stene, ampak tako, da ga vključujemo in mu omogočimo različne izkušnje.\n\nKaj še vpliva na to, da človek stori kaznivo dejanje?\n\nVedno se je treba vprašati o vzrokih v ozadju. Ti so pogosto povezani s slabimi življenjskimi razmerami, stiskami, z nezmožnostmi, zlorabami drog in alkohola. Vprašati se moramo tudi, zakaj je posameznik sploh zabredel tako globoko, da ima težave z zasvojenostjo ali nasilništvom. Morda je bil sam žrtev nasilja in je ta vzorec prenesel v svoje odraslo življenje.\n\nČe želimo, da bi bilo povratništva manj, je treba zaprte osebe vključevati v okolje, družba mora opraviti svojo nalogo. Velikokrat poudarim, da bi moral biti zapor zadnja možnost. Če je človek zaprt, izgubi službo in stanovanje, prekinejo se njegove socialne vezi, družinske vezi se pogosto razrahljajo. Obsojenec zaradi kazenske kartoteke težko najde novo zaposlitev. Pogosto mu ne preostane drugega, kot da ponovi kaznivo dejanje. Zato mora družba tem ljudem omogočiti, da si uredijo osnovne stvari, da se zaposlijo, dobijo bivališče in lahko preživijo. Seveda je nato od posameznika odvisno, ali bo to, kar mu okolje ponuja, sprejel ali ne. A če mu okolje ničesar ne ponuja, je to velika težava.\n\nMorda prepogosto pozabljamo, da se lahko vsak med nami hitro znajde med storilci kaznivih dejanj.\n\nVelikokrat gre za skupek nesrečnih okoliščin, in ne za namen, da bi nekomu škodovali. Morda človek na poti v službo v megli zbije kolesarja in nato zaradi strahu ter drugih neobvladljivih čustev pobegne. Če kolesar umre, se voznik verjetno ne more izogniti zaporu, saj mu ni nudil nujne pomoči in je zapustil kraj prometne nesreče. Ta posameznik, ko prestane kazen, za prihodnjega delodajalca ne predstavlja grožnje. Izvajalci sankcij, pri katerih obsojenci opravljajo delo v splošno korist, velikokrat za stalno zaposlijo nekdanje zapornike. Ugotovijo namreč, da so dobri delavci, da so zanesljivi in niso noben bavbav.\n\nKo kršitelji in obsojenci opravljajo delo v splošno korist, družbi nekaj prispevajo. Medtem ko ima država z obsojenci, ki so v zaporu, stroške.\n\nDelo v splošno korist je lahko samo tisto delo, ki ima znake neprofitnega ali humanitarnega dela. Mogoče je tudi, da obsojencu naloge ponudi zavod, ki sicer ima dobičkonosno dejavnost, a so naložene naloge neprofitne narave. Komunalna podjetja na primer ustvarjajo dobiček, javno dobro pa je, da imamo državljani čiste in urejene ulice ter izpraznjene koše na javnih mestih. Obsojenec za opravljeno delo, od katerega ima korist lokalna skupnost, ni plačan, saj je to, da ga opravi, njegova kazen. En dan zapora odsluži z dvema urama dela. Če obsojenec kazen prestaja v zaporu, to državo stane približno 80 evrov na dan. Strošek probacije pa je približno dva evra na dan.\n\nTudi strokovno znanje obsojencev je nekaj, kar lahko družba unovči.\n\nPrav na podlagi znanj in izkušenj obsojencev iščemo organizacijo, kjer bi lahko opravljali delo v splošno korist. Neki obsojenec je bil po izobrazbi informatik, zato smo uredili, da je za enega od zavodov za šport zasnoval spletno stran. Imeli smo tudi primer posameznika, ki je bil izobražen na gradbenem področju in je opravljal gradbeni nadzor. Ustanova, s katero je sodeloval, je prihranila precej stroškov, saj ji ni bilo treba najeti nadzornika na trgu. Imeli smo tudi skupino, ki je bila zelo dobro usposobljena za to, da je prepleskala prostore bolnišnice. Sicer pa je delo, ki ga opravljajo obsojenci, zelo različno, od pomoči starejšim, pomoči osebam s posebnimi potrebami do pomoči pri izvedbi športnih in kulturnih dogodkov.\n\nAndraž Purg – GrupA »Kazen zapora ima rok trajanja – nekega dne se izteče, ne glede na to, ali se to na primer zgodi v 18. ali 19. letu, ki ga obsojenec preživi v zaporu. Bistveno je, da ima oseba, ki pride iz zapora, ob sebi nekoga, ki jo strokovno spremlja, ji svetuje in nudi pomoč.«\n\nKako je s pripravljenostjo ustanov, da izrazijo potrebo po tovrstnem sodelovanju?\n\nUprava za probacijo ima podpisanih več kot 900 sporazumov z različnimi ustanovami in organizacijami, ki jih strokovno imenujemo izvajalci sankcij. Sliši se veliko, vendar je na nekaterih območjih države tovrstnih možnosti še vedno premalo. Izkušnje organizacij, ki v svoje vrste sprejemajo obsojence, so zelo različne, a večinoma so dobre. Nekateri izvajalci, ki imajo vendarle slabe izkušnje, sodelovanja ne prekinejo, saj želijo pustiti odprte možnosti drugim obsojencem, da se izkažejo. Nekateri izvajalci pa želijo zaradi slabih izkušenj sodelovanje z nami prekiniti.\n\nAli obsojenci in kršitelji odslužijo svoje kazni ali iščejo poti, kako bi se delu izognili?\n\nVedno se najdejo tudi takšni, ki se želijo svojim obveznostim na različne načine izogniti, a jih je malo. Večina jih svoje obveznosti opravi, seveda pa potrebujejo spodbudo ali tudi opozorila, kaj bo sledilo, če dela ne bodo opravili.\n\nJe med obsojenci še veliko takšnih, ki bi bili primerni za delo v splošno korist? Bi to lahko prineslo tudi razbremenitev zaporov?\n\nPribližno 50 odstotkov ljudi, ki pri nas prestajajo zapor, prestaja kazen zapora do dveh let, kar pomeni, da bi lahko opravljali delo v splošno korist. Med cilji vzpostavitve uprave za probacijo je bilo med drugim to, da bi sodišča pogosteje izrekala alternativne oblike prestajanja kazni. Prostora je še veliko, a je to povezano tudi s številom sodelavcev uprave. Če bi želeli res dobro nadzorovati, ali osebe izvajajo, kar jim je naložil pravosodni organ, bi moral en svetovalec imeti od 20 do 30 zadev. Če ima svetovalec od 30 do 40 zadev, še lahko nekako normalno dela. Pri nas ima en svetovalec v povprečju 50 zadev. Čeprav smo se od začetka delovanja kadrovsko okrepili, vsekakor še potrebujemo nove moči. Na leto namreč obravnavamo do približno 3700 primerov.\n\nKako se na to, ko se obsojenci vrnejo iz zaporov, odzove družba? Jih dovolj spodbuja za normalno življenje?\n\nKo je posameznik v zaporu, ga usmerjajo sodelavci konkretnega zavoda. Nimamo pa sistema, da bi mu lahko pomagale različne organizacije, če posameznik sam ne izrazi želje po sodelovanju. Od vsake osebe, ki prestane kazen, je torej odvisno, ali bo reševala svoje težave in ali bo poiskala pomoč na centru za socialno delo ter na zavodu za zaposlovanje. Da bi preprečili visoko stopnjo povratništva, bi morali vsi sistemi v družbi delovati z istim ciljem in z obsojencem sodelovati vse od začetka prestajanja zaporne kazni. Mislim, da se premalo obsojencem, ki zapustijo zapor, uspe zaposliti. Ker je zaposlitev eden najpomembnejših varovalnih dejavnikov, da človek ne ponovi kaznivega dejanja, je prav omogočanje dela zapornikom tako pomembno. Veliko stvari bi lahko izboljšali. Ena od njih je, da kaznovanost ne bi bila izločitveni kriterij, zaradi katerega delodajalci nekdanjega obsojenca ne sprejmejo v službo.",
    "Kraljica Elizabeta II., monarhinja presežkov in škandalov": "V 97. letu starosti je umrla kraljica Elizabeta II, najdlje vladajoča britanska monarhinja, ki je letos praznovala svoj platinasti jubilej, saj je vladala kar 70 let. Kakšno je bilo njeno življenje, kateri škandali so zaznamovali čas njenega vladanja in kakšne so bile njene navade in privilegiji ter kaj se bo zgodilo v monarhiji po njeni smrti?\n\nŽe nekaj dni pred smrtjo kraljice Elizabete II. so bile oči britanske in svetovne javnosti uprte v Balmoral na Škotskem, kjer je preživljala počitnice – da je stanje resno, je nakazovalo tudi dejstvo, da se v London ni vrnila niti zaradi sprejema nove premierke Lizz Truss, ampak jo je ta obiskala na Škotskem, kar se ni zgodilo še nikoli prej, pa je kraljica v svojem času vladanja imenovala kar 14 premierjev. Razlog naj bi bile njene težave s hojo, sicer pa so z dvora takrat sporočili zaskrbljujoče novice, da je kraljica 'pod zdravniško oskrbo'.\n\nProfimedia kraljica Elizabeta II.\n\nPribližno uro po tej novici, v četrtek popoldan okoli dveh pa je njena družina prejela obvestilo, da naj pridejo v dvorec Balmoral na Škotsko. K kraljici je prišla vsa družina, njeni sinovi, hči, vnuki in sorodniki ter druge javne osebnosti. Med prvimi je prispel prestolonaslednik princ Charles, kmalu za njim še njeni preostali otroci - princesa Ana, princ Andrew in princ Edward, pa tudi kraljičin vnuk in Charlesov najstarejši sin, princ William. Z zamudo je prišel tudi princ Harry, ki se je mudil v Evropi, medtem ko njegova žena Meghan Markle ni prišla.\n\nIz Buckinghamske palače so tako v četrtek zvečer sporočili, da je kraljica Elizabeta II. ’mirno umrla’ .\n\nprofimedia kraljica Elizabeta II.\n\nNatančen načrt dogodkov po kraljičini smrti\n\nPo smrti britanske kraljice Elizabete II. se je takoj začel odvijati skrbno načrtovan razpored dogodkov, ki bodo v naslednjih dneh privedli do prehoda na vladavino novega kralja Karla III. (Charles III.) in se zaključili s kraljičinim pogrebom. Velik del javnega življenja v Veliki Britaniji bo v naslednjih dneh delno zaustavljen - odpovedane so številne športne tekme in koncerti ter druga dogajanja, spremenjen bo televizijski spored, zastave bodo spuščene na pol droga, doneli bodo cerkveni zvonovi in salve iz orožja, potekali pa bodo tudi številni spominski dogodki.\n\nSvet24 Življenje kraljice Elizabete II\n\nPoseben načrt dogodkov po kraljičini smrti od leta 2017 nosi ime Operacija londonski most (Operation London Bridge), zasnovali so ga že v 60. letih prejšnjega stoletja, posodabljajo pa ga vsako leto. Tako so o smrti Elizabete II. so v četrtek zvečer najprej obvestili britansko premierko Liz Truss in še nekaj najvišjih uradnikov, nato pa je kraljeva družina novico tudi javno objavila. Na dan po kraljičini smrti bo svoj narod prvič nagovoril novi kralj Karel III., ki se bo danes skupaj s kraljico Camillo vrnil v London, nato pa se bo prvič srečal z novo predsednico vlade Liz Truss. V naslednjih dneh pa bodo potekale priprave na kraljičin pogreb in prehod na vladavino kralja Karla III. V palači sv. Jakoba naj bi se danes, v soboto sestal poseben svet, ki bo Charlesa tudi uradno razglasil za novega kralja, poroča britanski BBC.\n\nKraljičina krsta naj bi se medtem v skladu z načrti kmalu vrnila v Buckinghamsko palačo, pri čemer zaradi njene smrti v dvorcu Balmoral na Škotskem velja poseben protokol za transport krste v London, imenovan Operacija samorog.\n\nprofimedia kraljica Elizabeta II.\n\nŽivljenje kraljice, ki ji ta vloga sploh ni bila namenjena\n\nSicer pa se ob rojstvu Elizabeth Alexandre Mary Windsor, kot je ime kraljici Elizabeti II., ni vedelo, da bo nekoč postala kraljica, njen oče Albert namreč ni bil prvi prestolonaslednik. Po smrti njenega dedka, kralja Jurija V. leta 1936 je britanski prestol zasedel njen stric, kralj Edward VII., ki pa se je zaradi prepovedane ljubezni z ameriško ločenko Wallis Simpson moral prestolu odpovedati in ga prepustiti svojemu bratu. Tako je njen oče leta 1937 postal kralj Jurij VI., njena mama pa kraljica Elizabeta.\n\nProfimedia kraljica Elizabeta II.\n\nMlada Elizabeta se je izobraževala doma, kmalu pa je izbruhnila 2. svetovna vojna in že pri 14. letih je tako imela Elizabeta enega od svojih prvih radijskih govorov v podporo britanskim otrokom. Kasneje se je tudi priključila civilni zaščiti oziroma rezervnim enotam britanske vojske in se izurila za voznico in mehaničarko.\n\nLeta 1947 se je poročila s princem Filipom, vojvodo Edinburškim, nekdanjim princem Grčije in Danske, s katerim sta imela štiri otroke: Charles, valižanski princ; Anne, kraljevska princesa; Princ Andrew, vojvoda Yorški; in princ Edward, grof Weseški.\n\nprofimedia kraljica Elizabeta II.\n\nSpoznala sta se, ko je imela Elizabeta 13 let. Nato je 6. februarja 1952 umrl njen oče, kralj Jurij VI., ona pa si je za vladanje izbrala ime Elizabeta II – okronana je bila 2. junija 1953 v starosti 27 let, njeno kronanje pa je bilo prvo, ki ga je bilo mogoče gledati po televiziji, in sicer v živo. Vladala je kar 70 let in v tem času se je spremenila ne le monarhija, temveč tudi Britanija in ves svet. Namreč, leta 1953 je imelo Združeno kraljestvo imperij s 70 kolonijami, mnoge med njimi so se v tem času osamosvojile, preostale so se združile v Commonwealth oz. Skupnost narodov. Imenovala je 14 britanskih premierjev, se srečala z večino svetovnih voditeljev in potovala po svetu; oktobra 2008 je bila na obisku v Sloveniji, leta 1972 je obiskala tudi tedanjo Jugoslavijo.\n\nKer je imela protokolarno vlogo, svojih političnih mnenj nikoli ni izražala, je pa prejemala poročila britanskih premierjev. Poleg potovanj so jo razveseljevali konji in psi, valižanski korgiji. Prvo psičko je dobila že v otroštvu, nato jo je do leta 2018 spremljalo več kot 30 njenih potomcev.\n\nProfimedia kraljica Elizabeta II.\n\nŠe posebej so se časi zanjo spremenili, ko je bila pod drobnogledom javnosti zaradi ločitve sina princa Charlesa in princese Diane, nato pa je leta 1997 princesa Diana tragično preminila v prometni nesreči. Tudi drugi njeni otroci so stalno polnili tabloide: nazadnje njen sin Andrew, ki je z domnevno vpletenostjo v kazniva dejanja Jeffreyja Epsteina izgubil naziv in vojaške naslove, še prej pa njen vnuk princ Harry in njegova žena Meghan Markle, ki sta se javno odmaknila od dvora in se preselila v Meghanino domovino, Združene države Amerike.\n\nKraljičino zdravje je začelo pešati lani, letos je prebolela covid-19 in bila vedno bolj šibka, v četrtek pa je preminila na Škotskem na dvorcu Balmoral.\n\nMonarhinja presežkov\n\nKraljica Elizabeta je bila res monarhinja presežkov – na prestolu je sedela 70 let in ima najdaljši staž vladanja. Poleg tega je bila tudi najstarejši britanski monarh v zgodovini, saj je doživela kar 96 let; takoj za njo je njena prababica kraljica Viktorija, ki je dočakala 83 let. Leta 2017 je praznovala 70 let poroke s princem Filipom in je tako najdlje poročena monarhinja v zgodovini, po ocenah Forbesa pa je tudi najbogatejša: njeno bogastvo je ocenjeno na več kot 500 milijonov evrov.\n\nNjene zabavne in čudne kaprice, navade in privilegiji\n\nKraljica Elizabeta II. je praznovala dva rojstna dneva: 21. april, dan, ko se je rodila in ki ga je vedno praznovala zasebno v krogu družine. Njen drugi rojstni dan pa je bil javni, ko je potekala parada na ulicah Londona, in sicer vedno drugo soboto v juniju. Obstaja tudi dober razlog, zakaj je kraljica vedno nosila živa in pisana oblačila, od rožnate, zelene do rumene in modre. Razlog je preprost – da so jo ljudje takoj opazili, zlasti med uradnimi ceremonijami. Po svetu je lahko potovala brez potnega lista, saj so britanski potni listi izdani v njenem imenu, zato ga sama ni potrebovala. Njen obraz pa je tudi na britanskem denarju, zato se ji res ni bilo treba identificirati. Kraljica prav tako ni imela vozniškega izpita, saj ga zaradi obveznega spremstva in kraljevega prevoza nikoli ni potrebovala. Avto sicer zna voziti in je bila tudi na stara leta dobra voznica in je vožnjo oboževala. Prav tako ji na avtu ni treba imeti registrske tablice.\n\nprofimedia kraljica Elizabeta II.\n\nZnano je tudi, da je vedno in povsod potovala z zalogo svoje krvi. Ko je zapustila tla Velike Britanije, jo je spremljalo 34 ljudi, med drugim tudi njen osebni zdravnik. Njeno kri so tovorili seboj zaradi morebitnih zapletov, tako da je bilo vedno vse pripravljeno za kakršnokoli zdravljenje. Kraljevi protokol veleva, da ko je kraljica nehala jesti, so morali vsi odložiti pribor in prenehati jesti. Tega pravila so se morali držati tudi vsi ostali člani kraljičine družine. Sovražila je česen, zato ga nikoli in nikjer ni bilo v njenih jedeh. Kraljica je oboževala gin tonik, kar ni skrivnost, rada pa je ob kosilu nazdravila s kozarcem belega vina, ob večerih pa s kozarcem penine ali martinija. V vseh letih življenja je bila, kot že rečeno, ponosna lastnica več kot 30 psom pasme corgi. Leta 2015 jih je prenehala vzrejati, saj jo je skrbelo, kdo bo skrbel zanje po njeni smrti. Vsi člani kraljeve družine so morali kraljico prositi za dovoljenje za poroko, zlasti je to veljalo za prvih sedem v vrsti za prestol. Kraljica, ki je tekoče govorila tudi francosko, je veljala za daleč najboljšo jezikoslovko v družini.\n\nNajvečji škandali med njenim vladanjem\n\nKraljeva družina je bila, sploh v času vladanja kraljice Elizabete II., stalno pod drobnogledom javnosti, saj so v tem času vzniknili tudi angleški tabloidi, ki so člane kraljeve družine skrbno spremljali na vsakem koraku in tudi izbrskali škandale, o katerih se je pisalo in govorilo tudi po svetu.\n\nMed škandali je bila prvi zagotovo afera princa Charlesa s Camilo Parker-Bowls in to v času, ko je bil še poročen s princeso Diano. Na dan so prišli prisluhi njunih zasebnih pogovorov, ki so jih skriti mikrofoni ujeli decembra 1989. Slišati je Charlesa, kako Camilli pove, da jo ljubi, kakor tudi nekaj drugih nekoliko seksualnih fraz.\n\nNaslednji škandal, ki je pretresel Britanijo, je bil povezan z edino hčerko kraljice Elizabete Anne. Ta se je poročila z Markom Philipsom, vendar njun zakon ni bil nič kaj rožnat. Po 12 letih zakona je prišlo na dan, da je imel Philips ljubico z Nove Zelandije, s katero ima tudi otroka. Mark in Anne ločila leta 1992.\n\nSara Ferguson (Yorška vojvodinja) je bila leta 1992 ujeta na fotografiji s teksaškim poslovnežem Johnom Bryanom. S fotografije je bilo razvidno kako poslovnež sesa Sarine prste na nogah. Seveda je to za kraljevo družino pomenilo veliko sramoto. Nato so leta 2010 Saro ujeli še, ko je bila novinarju pod krinko za pol milijona funtov, pripravljena omogočiti dostop do članov kraljeve družine.\n\nGary Goldsmith, stric vojvodinje Kate, je na naslovnice časopisov prišel leta 2009, ko je novinarjem ponujal droge in prostitutke. Prav tako se je hvalil, da William in Kate preživljata počitnice v njegovi vili na Ibizi, ki jo je ljubkovalno imenoval „vila bang bang“.",
    "(Nedeljski dnevnik) Svet na pragu novega načina bojevanja": "Vojna v Ukrajini še kar traja in ni ji videti konca. Čeprav se včasih zdi, da se bojne črte ne premikajo prav veliko, pa se dogodki na bojišču vendarle odvijajo hitro, večkrat pod tančico skrivnosti. Strategi, ki pozorneje spremljajo dogajanje, medtem ugotavljajo, da bodo glede na zdajšnje izkušnje morali marsikje prilagoditi načrte in ponovno napisati sodobne vojaške učbenike. Ukrajina je namreč postala bojišče različnih tehnologij in pristopov – na eni strani dovršeni sistemi zahodnih držav, na drugi orožje, ki ga je v zadnjih letih razvijala Rusija. Nekateri poznavalci ob tem opozarjajo predvsem na tveganja, ki jih predstavlja umetna inteligenca, ki je vse bolj prisotna na bojišču.\n\nEna od ključnih novosti vojne v Ukrajini je uporaba brezpilotnih letal. Ukrajina ima na voljo turške brezpilotnike bayraktar, prav tako nekaj podobnih ameriških modelov, medtem ko naj bi se po navedbah medijev ruska vojska zanimala za podobna iranska letala, ki bi jih radi uporabili ob že obstoječih ruskih dronih. Že ob začetku napada na Ukrajino je ruska vojska pokazala posnetke takšnih letal, ki naj bi jih vodila predvsem umetna inteligenca. Sklepamo lahko, da vse več takšnega orožja prihaja tudi v Ukrajino.\n\nKo govorijo o »pametnem« orožju, ne gre zgolj za letala. Nedavno je v obsežnem pogovoru na temo umetne inteligence in oboroževanja za nemško revijo Der Spiegel spregovoril avstralski poznavalec področja Toby Welsh, ki je opozoril predvsem na ruske mine vrste POM-3. Te delujejo tako, da se v primeru, da zaznajo prihod človeka, poženejo v zrak, eksplodirajo, tako da z delčki ubijejo kar največ ljudi. Razlika med pehotnimi minami, ki so jih uporabljali nekoč, in sodobnimi različicami naj bi bila predvsem ta, da POM-3 zazna, ali je človek, ki je v bližini, ruski vojak ali kdo drug. Če je ruski, se mina ne sproži. Koliko takšne tehnologije je že v uporabi na bojišču, sicer ni znano, prav lahko pa se zgodi, da bo kaj kmalu, če je doslej še niso uporabljali.\n\nPrepoznavanje obrazov\n\nUmetno inteligenco lahko vojska uporabi še na drugačen način. Ukrajinske oborožene sile so spomladi začele uporabljati tehnologijo za prepoznavanje obrazov, predvsem z namenom odkrivanja potencialnih napadalcev, saboterjev, ruskih agentov, pa tudi za prepoznavanje mrtvih in še kaj. Koliko je bila tehnologija doslej koristna ali zanesljiva, ni znano, vendar so njeno uporabo naznanili s precejšnjim pompom.\n\nAmeriški novinar Will Knight, ki piše o umetni inteligenci, je v nedavnem pogovoru za ameriški radio dejal, da smo na začetku nove dobe. »Smo na poti v svet, kjer bodo nove tehnologije spremenile način vojskovanja. Zdaj smo dobili zgolj malo vpogleda v to, kaj lahko pričakujemo, toda večji premiki še prihajajo. Na voljo je kar nekaj novih tehnologij, ki se hitro razvijajo in bodo postale bolj dostopne ter posledično vplivale na tehnologijo na bojiščih.«\n\nTudi v drugih pogledih so opazovalci priča uporabi novega orožja. Nekaj sodobne oborožitve so Rusi že uporabili. Rusko letalstvo je med drugim objavilo, da so uporabili hipersonične rakete, tehnologijo, ki jo drugi šele razvijajo. Takšne rakete lahko potujejo petkrat hitreje od hitrosti zvoka in lahko zadenejo cilj 2000 kilometrov daleč. Kinžalov, kot so jih poimenovali Rusi, se je zaradi izjemne hitrosti težko obraniti.\n\nKakšno oborožitev ima na voljo ta trenutek ukrajinska vojska, je težko ugotoviti, ker novo orožje neprestano doteka v državo. Ukrajinska vojska je večkrat izrazila potrebo predvsem po težjem orožju, s katerim bi lahko obranili nekatera ključna območja. V nekaj uspešnih akcijah je, kot se zdi, uporabila tudi brezpilotna letala, nazadnje v napadu na sedež ruske črnomorske flote na Krimu.\n\nZdružene države Amerike, Velika Britanija in Nemčija so doslej v državo poslale več raketnih sistemov krajšega dosega (do 80 kilometrov), med katerimi je najbolj znan sistem Himars. Ta je menda bolj natančen kot podobne ruske rakete.\n\nStar način vojskovanja\n\nKljub temu je doslej večina uporabljenega še vedno »neumnega« orožja, v smislu, da so to predvsem izstrelki in topovske granate, ki nimajo posebnih tehnoloških nadgradenj. V tem smislu so vojaški strategi komentirali, da je rusko-ukrajinska vojna pravzaprav pokazala, da star način vojskovanja ni nepomemben, in čeprav so se sodobne vojske pripravljale predvsem na visokotehnološki spopad, vključno s kibernetskim vojskovanjem, ta vojna kaže, da morajo še vedno upoštevati tradicionalno vojskovanje.\n\nČe pogledamo še drugo orožje, se pokaže, da so imele v prvih tednih vojne eno glavnih vlog na ruski strani balistične rakete iskande, ki lahko zadenejo cilj 500 kilometrov daleč in so lahko prilagojene za napade na bunkerje, lahko pa vsebujejo tudi tehnološko nadgradnjo, s čimer se lahko lažje izogibajo obrambnim tehnologijam.\n\nV nekaterih primerih naj bi ruska vojska uporabila tudi tako imenovane vakuumske bombe, ki veljajo za eno najbolj uničujočih orožij ter vsebujejo razstrelivo in zmes kemikalij, s čimer ob udarcu sprožijo supersonične udarne valove, ki uničijo vse v okolici. Tako so jih poimenovali, ker ob eksploziji iz okolice »posesajo« zrak, kar povzroči ogromno eksplozijo. Ali so bili takšni izstrelki res uporabljeni, je sicer težko preveriti, saj so edini dokazi predvsem ukrajinski posnetki uničenih zgradb. Pogosta so tudi poročila o uporabi raket kalibr, ki so novejše generacije in jih uporabljajo od leta 1994. Te vsebujejo tehnologijo za natančno določanje ciljev.\n\nOd Poljske in Češke je Ukrajina dobila več kot 230 tankov T-72M1, kar je za ukrajinsko vojsko ključno, saj takšne tanke poznajo, na voljo imajo rezervne dele. Vendar niso posebej tehnološko napredni.\n\nKaj vse to pomeni za dogajanje na terenu, kako to vpliva na razmerje sil in kakšen torej utegne biti konec te vojne? Izvedenci si niso enotni, čeprav v zahodnem tisku prevladuje ocena, da se ruska vojska doslej ni posebej izkazala kot napadalna vojska in da je bil začetek vojne z ruskega vidika slabo načrtovan.\n\nPo petih mesecih bojevanja je bilo sicer opaziti zmanjšanje intenzivnosti bojevanja, vendar tudi glede tega ni enotne ocene, ali to kaže na strateško izčrpanost ali na taktični premor. V zadnjem času se je sicer pokazalo, da ruska vojska uspešno napreduje predvsem zavoljo oborožitvene premoči na terenu, manj zaradi morebitne taktične spretnosti.\n\nKdaj bo vsega konec?\n\nGlede konca spopadov so si poznavalci enotni, da bo to mogoče šele, ko bosta obe strani ocenjevali, da premirje prinaša več kot vojna. Trenutno razmerje temu ni naklonjeno, saj ima Rusija pod nadzorom precejšen del ukrajinskega ozemlja, na kar Ukrajina ne more pristati. Bolj verjetno je, komentirajo, da si bo Ukrajina poskušala s protiofenzivo povrniti ozemlje, s čimer bi lahko Rusijo prisilili k podpisu premirja.\n\nNihče torej z gotovostjo ne ve, koliko časa bo spopad še trajal, nekateri menijo, da se bo vojna na tak ali drugačen način nadaljevala več let.\n\n*** »Smo na poti v svet, kjer bodo nove tehnologije spremenile način vojskovanja. Zdaj smo dobili zgolj malo vpogleda v to, kaj lahko pričakujemo, toda večji premiki še prihajajo. Na voljo je kar nekaj novih tehnologij, ki se hitro razvijajo in bodo postale bolj dostopne ter posledično vplivale na tehnologijo na bojiščih.«",
    "Milijoni ostali brez doma, v poplavah več kot tisoč mrtvih": "Pakistan je prizadela ena največjih okoljskih in humanitarnih kriz v zadnjih letih. Zaradi hudih poplav, ki jih je povzročilo monsunsko deževje, so oblasti že zaprosile za pomoč svetovne voditelje. Čeprav so se že odzvali Združene države Amerike, Združeni arabski emirati in Velika Britanija, potrebujejo še veliko več finančne pomoči, je dejal predstavnik pakistanskega notranjega ministrstva. Od junija, ko so se začeli močni nalivi, je umrlo že več kot tisoč ljudi, okrog 33 milijonov pa jih je ostalo brez strehe nad glavo. Vlada je pred dnevi razglasila izredne razmere in mobilizirala vojsko, da bi se spopadla s »katastrofo epskih razsežnosti«, kot je poplave označil pakistanski minister za okoljske spremembe Sherry Rehman.\n\nVeč tisoč prebivalcev severozahodnega dela države, kjer je reka Kiber Paktunkva prestopila bregove, je moralo čez noč zbežati na varnejša območja. Čeprav so si tako rešili življenje, pa se je mnogim paralo srce, ker so morali zapustiti domove. »Hiša, ki smo jo zgradili z leti trdega dela, je izginjala pred našimi očmi. Sedeli smo ob robu ceste in nismo mogli drugega kot opazovati, kako naša sanjska hiša tone,« je grozo opisal 23-letni Džunaid Khan.\n\nPo navedbah pakistanskih oblasti je letošnje monsunsko deževje primerljivo s tistim iz rekordnega leta 2010, ko so poplave zahtevale 2000 življenj, skoraj petina države pa je bila pod vodo. Letos je poleg ogromno domov uničenih tudi dva milijona hektarjev kmetijskih površin, 3100 kilometrov cest in 149 mostov, pod deročo vodo pa se je zrušil tudi hotel s 150 sobami.",
    "Ženske so oboževale to »pošast«": "20. oktobra 1882 se je rodil eden najbolj nadarjenih umetnikov na svetu.\n\nBela Lugosi je bil v svojih najboljših letih nesporni kralj grozljivk. Danes, skoraj 100 let po tem, ko si je prvič nadel vampirsko ogrinjalo, je Lugosijeva vloga grofa Drakule še vedno označena za najboljšo upodobitev legendarnega zlobneža. Toda kdo je bil človek, ki se je skrival za pošastjo?\n\nTravmatično otroštvo\n\nPodrobnosti o mladosti Bele Lugosija so na žalost njegovih biografov zavite v skrivnost. V intervjuju leta 1929 je dejal: »Ker se mi je zdelo lažje, sem vedno mislil, da je bolje, če o prvih letih svojega življenja lažem.« Zato ni znano vse o njegovem otroštvu. Vemo pa, da se je rodil kot Béla Ferenc Dezső Blaskó v Lugoju (danes del Romunije). Vemo tudi, da je izgubil očeta pri 12 letih in da je zaradi tega moral delati, da je skrbel za družino. Že od malega ga je privlačil oder in je debitiral leta 1901 ali 1902 v madžarskem gledališču. Do leta 1903 si je Lugosi začel iskati stalno delo v potujočih gledaliških skupinah, s katerimi je sodeloval v operah, operetah in gledaliških igrah. Leta 1913 je Lugosiju uspel velik preobrat, ko ga je najprestižnejše gledališko prizorišče v njegovi domovini – Madžarsko narodno gledališče s sedežem v Budimpešti – angažiralo v kar 34 predstavah. Večina likov, ki jih je tam odigral, so bile manjše Shakespearove vloge, kot sta Rosencrantz v Hamletu in sir Walter Herbert v Rihardu III.\n\nProfimedia Pokopali so ga v plašču grofa Drakule.\n\nBela Lugosi se je boril v prvi svetovni vojni\n\nTako imenovana vojna, ki bo končala vse vojne, je ustavila Lugosijeve dramske ambicije. Čeprav je bil kot član Narodnega gledališča oproščen služenja vojaškega roka, se je leta 1914 prostovoljno prijavil v avstro-ogrsko vojsko. Naslednje leto in pol se je kot poročnik 43. madžarske kraljeve pehote boril proti ruskim silam in bil med služenjem v Karpatih kar trikrat ranjen. Ko se je pozdravil, je leta 1916 zapustil oborožene sile in nadaljeval svoje delo v Narodnem gledališču.\n\nProfimedia Bela Lugosi je bil izjemno priljubljen pri nežnejšem spolu.\n\nKo je debitiral na Broadwayu, ni znal angleško\n\nDecembra 1920 se je vkrcal na tovorno ladjo in emigriral v Združene države Amerike. Dve leti pozneje je občinstvo prvič spoznalo tega karizmatičnega odrskega veterana. Lugosi je leta 1922 v broadwayski gledališki igri Rdeči mak odigral vlogo Fernanda – uglajenega latinskega ljubimca. V tistem času praktično ni znal angleško, a ga to ni ustavilo. Vse svoje tekste je prebiral z učiteljem, in čeprav ni razumel njihovega pomena, si je zapomnil in fonetično reproduciral vsak zlog, ki ga je izrekel na odru. In res je neverjetno, da nekdo, ki jezika ne razume, vendarle recitira stavke v povsem razumljivi obliki.\n\nProfimedia Bil je tudi velik ljubitelj živali, tukaj s svojima dobermanoma.\n\nUniversal ga ni želel v vlogi grofa Drakule\n\nLeta 1927 je Bela Lugosi dobil svojo življenjsko vlogo, ki je predstavljala njegov največji uspeh in hkrati njegovo največje prekletstvo. Leta 1924 je bila v Londonu na sporedu predstava po romanu Drakula Brama Stokerja. Ameriški producent Horace Liveright je takoj uvidel njen potencial in se odločil ustvariti ameriško različico predstave. Poleti 1927 je Lugosi dobil vlogo krvoločnega grofa Drakule. Ta vloga je zanj predstavljala pravi izziv. Po Lugosijevih lastnih besedah: »To je bilo povsem nekaj drugega od običajnih romantičnih likov, ki sem jih igral, vendar je bilo nekaj posebnega.« Vsekakor je bil Lugosi rojen za to vlogo. Ameriški Drakula, okrepljen z njegovo pristnostjo, je ostal na Broadwayu celo leto, nato pa je dve leti potoval po državi.\n\nProfimedia »Če ne bi bilo Borisa Karloffa, bi lahko bil kralj na trgu grozljivk.«\n\nUniversal se je odločil, da bo predstavo, navdušen nad njenimi blagajniškimi uspehi, leta 1930 priredil v veliki film. Ljubitelji grozljivk bodo morda presenečeni, ko bodo izvedeli, da Lugosi ni bil njihova prva izbira, ko so v studiu začeli izbirati vlogo vampirskega zlobneža. Lugosi je bil takrat še relativno neznan, zato se je režiser Tod Browning obotavljal, da bi mu ponudil to vlogo. Razmišljali so o številnih uveljavljenih igralcih in se odločili za Lona Cheneya, ki pa je umrl in nadomestil ga je Lugosi. Lugosi je zagotovo pričakoval, da bo z uspehom filma življenje v filmski industriji zanj lažje, a mu vsaj v nekem smislu zvezde niso bile naklonjene. Lik Drakule je bil tako močen, da se je zapisal v celotno njegovo osebnost in od takrat naprej razen lika Grofa v njem nihče ni videl česa drugega. Lugosi je bil v filmu Drakula tako popoln, da tako rekoč ni mogel biti nič drugega.\n\nŽenske so ga oboževale\n\nČe mislite, da so seksi vampirji to postali šele s filmom Somrak, se motite. Bela je bil tako rekoč originalni seksi vampir. Lugosi je ocenil, da so v času, ko je igral grofa na Broadwayu, več kot 97 odstotkov pisem oboževalcev, ki jih je prejel, napisale pravzaprav oboževalke. Leta 1932 je v knjigi za tiskarno Universal zapisal: »Ko sem bil na odru v Drakuli, so moje občinstvo sestavljale predvsem ženske.« Poleg tega je Lugosi trdil, da so večino moških, ki so prišli na njegovo predstavo, tja pripeljale ženske spremljevalke.\n\nProfimedia V svojem zadnjem filmu\n\nZavrnil je vlogo Frankensteinove pošasti\n\nDrakula, ki je bil prikazan leta 1931, je za Universal hitro postal ena največjih uspešnic leta (nekateri filmski zgodovinarji celo trdijo, da je film rešil studio pred bankrotom). Poleg tega je Lugosi zaradi tega astronomskega uspeha prvič v svoji karieri postal splošno znano ime. Na njegovo žalost pa je kmalu zamudil priložnost, da bi zaigral v še eni uspešnici. Universal je bil zadovoljen z uspehom Drakule, zato je pripravil novo filmsko priredbo Frankensteina Mary Shelley. Lugosi se je zdel izvrstna izbira za vlogo pošasti, vendar je igralec zavrnil ponudbo, ker je imel le malo besed in ker bi ga morali naličiti z debelimi plastmi ličil. Lugosi je menil, da je lik bolj primeren za kakšnega »polomljenega statista« kot za resnega igralca. Ko je superzvezdnik Frankensteina zavrgel, je vlogo dobil takrat malo znani igralec Boris Karloff. Lugosi je kasneje priznal, da je naredil napako, da je zavrnil vlogo, a lahko vidimo, kaj so bile njegove želje. Želel je predstavljati uglajenost in v nekem smislu celo rahločutnost in najverjetneje se mu je zdela vloga Frankensteinove pošasti preveč surova.\n\nWiki Lon Chaney je bil znan kot mož tisočerih obrazov.\n\nFilmski gledalci so Lugosija nazadnje vendarle videli v vlogi trupla z vijačnim vratom v kultni klasiki Frankenstein sreča volčjega moža iz leta 1943. Po nekaterih virih je močno sovražil grlenje, ki ga je moral po scenariju v rednih intervalih spuščati. »Ta krik je najhujša stvar pri tej vlogi. Vsakič, ko ga izustiš, se počutiš kot velik kreten!« se je domnevno pritoževal Lugosi.\n\nBela Lugosi in Boris Karloff\n\nPogosto se poroča, da sta bila ikoni grozljivk zagrizena tekmeca, v resnici pa sta Karloff in Lugosi gojila medsebojno spoštovanje – in morda celo naklonjenost drug do drugega. Dinamični dvojec je skupaj igral v petih filmih, od katerih je bil prvi Črna mačka iz leta 1934; Karloff je trdil, da je bil Lugosi na snemanju »sumničav in se je bal, da bi mu Karloff kradel ideje«. »Kasneje, ko je spoznal, da se s takimi neumnostmi ne ukvarjam, sva postala prijatelja,« je v enem od intervjujev dejal Karloff. Med enim od njunih poznejših sodelovanj je Lugosi za javnost povedal, da »sva se smejala moji žalostni napaki in njegovi sreči, kar zadeva Frankensteina«.\n\nProfimedia Bela Lugosi in Boris Karloff – tekmeca, a velika prijatelja\n\nA treba je omeniti, da je bil Lugosi vendarle malce nejevoljen, ker je Karloff v vseh filmih, v katerih sta igrala oba igralca, dobil glavno vlogo. Prav tako je nekoč zasebno pripomnil: »Če ne bi bilo Borisa Karloffa, bi lahko bil kralj na trgu grozljivk.« A vendarle velika igralca drug do drugega nista gojila sovraštva, prej nasprotno.\n\nBela Lugosi je bil velik ljubitelj nogometa\n\nLeta 1935 je bil imenovan za častnega predsednika nogometne lige v Los Angelesu. Kot navdušen navijač je bil redno viden na stadionu Loyola, kjer je občasno brcnil prvo žogo na tekmah, ki so potekale na stadionu. Poleg tega je Lugosi nekaterim madžarskim ekipam doniral sredstva in pomagal financirati nogometni klub Los Angeles Magyar. Ko je ekipa leta 1935 zmagala na državnem prvenstvu, je eden od časopisov zapisal, da se igralci »z državnim pokalom vračajo v grad grofa Drakule«.\n\nBela Lugosi je bil zagrizen zbiratelj znamk\n\nLugosijeva četrta žena, Lillian Arch, je trdila, da je Lugosi imel zbirko več kot 150.000 znamk. Ko je leta 1944 odpotoval v Boston, je novinarjem povedal, da namerava obiskati vseh 18 mestnih filatelističnih trgovcev. »Zbiranje znamk,« je izjavil Lugosi, »je hobi, ki vas lahko stane tudi 10 odstotkov vaše naložbe. Vedno lahko prodate svoje znamke z največ 10 odstotki izgube. Včasih lahko celo zaslužite.« Slika Lugosijevega kultnega Drakule se je pojavila na spominski znamki, ki jo je pošta izdala leta 1997.\n\nWiki Lon Chaney je tik pred snemanjem Drakule umrl. Tako je vlogo dobil Lugosi.\n\nKiropraktik ga je nadomestil v filmu Eda Wooda\n\nČe so vsi videli v Lugosiju samo Drakulo, pa je vendarle bila ena izjema. Ob koncu življenja je Lugosi sodeloval pri treh izjemno nizkoproračunskih znanstvenofantastičnih filmih z Edom Woodom, človekom, ki so ga posthumno označili za najslabšega režiserja vseh časov. Bela je verjel, da bosta z Woodom naredila nekaj izjemnega in da se bo vrnil na pota stare slave. Žal je res, da so Woodovi filmi dosegli kulten status, a ne zaradi dobre igre ali dobrih scenarijev, temveč zaradi tega, ker so bili tako slabi, da jih je treba gledati s komičnega stališča.\n\nProfimedia Bela Lugosi\n\nV transvestitskem filmu Glen ali Glenda? iz leta 1953 Lugosi igra skrivnostnega pripovedovalca, ki daje naključne in nezaželene nasvete, kot je »Pazi se velikega zelenega zmaja, ki sedi na tvojem pragu«. Sledil je film Nevesta pošasti iz leta 1955, v katerem je Lugosi igral norega znanstvenika, ki se na koncu spopade s (sumljivo mlahavo) orjaško hobotnico, ki so jo snemalci ukradli iz konkurenčnega studia. Pozabili pa so ukrasti motor, ki bi poganjal hobotnico, da bi bila videti živa, in tako je Lugosi kar sam premikal lovke in tako poskrbel za enega najbolj bizarno-komičnih momentov v zgodovini filmske umetnosti.\n\nKmalu je Wood pripravil približno pol ducata zamisli za nove filme, v katerih je igral Lugosi. Nekje spomladi leta 1956 je režiser posnel nekaj hitrih posnetkov igralca, ki se je v vrečastem plašču sprehajal po predmestju, in s tem najverjetneje posnel najbolj ganljiv in gledanja vreden prizor v svoji karieri. To je bilo zadnjič, ko se je zvezdnik pojavil na filmu. Lugosi je umrl 16. avgusta 1956 zaradi srčnega napada; star je bil 73 let.\n\nWikipedija Bela Lugosi\n\nTri leta po Lugosijevi smrti je bil ta posnetek zlepljen v kultno klasiko, ki jo je Wood označil za svoj »ponos in veselje«. Film Plan 9 iz vesolja pripoveduje sprevrženo zgodbo o nezemeljskih okoljevarstvenikih, ki novo umrle ljudi spremenijo v morilske zombije. Ker Lugosi očitno ni mogel več igrati svojega lika, je Wood za nekaj dodatnih prizorov najel dvojnika. Na žalost je bil moški, ki je dobil to nalogo – kalifornijski kiropraktik Tom Mason – nekaj centimetrov višji od Lugosija. Da bi zakril razliko v višini, je Wood naročil Masonu, naj se nenehno grbi. Poleg tega je Mason svoj obraz vedno skrival za plaščem.\n\nBelo Lugosija so pokopali v njegovem plašču Drakule\n\nProfimedia Bela Lugosi\n\nČeprav je Lugosi zameril dolgoletno tipizacijo, ki je sledila njegovi prelomni vlogi v Drakuli, je zahteval, da ga položijo k večnemu počitku v oblačilu, ki je bilo značilno za grofa. Lugosija so pokopali pod preprostim nagrobnikom na kalifornijskem pokopališču Svetega križa. Še danes je Lugosi za vse ljubitelje grozljivk najboljši Drakula, in čeprav mu je sledilo kar nekaj dobrih igralcev v tej vlogi, pa bi si malokdo upal trditi, da ga je kdo nadigral."
}