{
    "Šeško za veliko zmago Slovenije Haalandu odgovoril z golom in podajo": "Benjamin Šeško je Sloveniji zagotovil tri točke s svojim tretjim golom v reprezentančni majici. Foto: www.alesfevzer.com\n\nNa 11. medsebojni tekmi je Slovenija, ki je odigrala svojo najboljšo tekmo v Ligi narodov, drugič ugnala Norveško. Na začetku drugega dela je Erling Haaland kaznoval napako Žana Karničnika in popeljal goste v vodstvo, toda Sloveniji je na krilih Šeška uspel preobrat. 19-letni veliki up slovenskega nogometa je najprej podal za zadetek Andraža Šporarja, v 81. minuti pa z mojstrskim volejem odločil obračun.\n\nSlovenija je vpisala pomembne tri točke v boju za obstanek v Ligi B. Odločitev bo padla v torek, ko bodo varovanci Matjaža Keka gostovali na Švedskem, kjer jim zadostuje že remi. Namreč Slovenija je prehitela Švedsko, ki je s 4:1 klonila v Beogradu. \"Lepa in zaslužena zmaga v dobrem ambientu. Čestitke fantom, če jim kdo, jim jaz privoščim, ko jih veseli, zadovoljni ljudje pozdravljajo, da so odigrali pošteno tekmo. Dosegli so res lepo in zasluženo zmago. Mislim, da smo tiste trenutke, ko trpimo, spravili skoraj na minimum in všeč mi je bil tudi značaj, kako so se pobrali po zaostanku. To so naredili že drugič, da so se vrnili po zaostanku, prvič tudi proti Srbiji. So se pa fantje kljub nekaterim slabšim trenutkom ob koncu hrabro borili in sem zadovoljen. Predvsem zaradi njih sem vesel, da so v tem dresu doživeli to pozitivno slovensko čustvo,\" je po tekmi povedal slovenski selektor.\n\nKek: Karakter po prejetem zadetku mi je bil zelo všeč\n\nAndraž Šporar je izenačil na 1:1. 28-letni Ljubljančan v torek zaradi kartonov ne bo smel igrati. Foto: www.alesfevzer.com\n\nSlovenija je spodbudno začela dvoboj in že v drugi minuti ogrozila vrata Orjana Nylanda, ki pa je bil ob strelu Benjamina Verbiča, ki po preigravanju Andreasa Hancheja-Olsena ni najbolje zadel žoge, na mestu. Takoj zatem je po kombinaciji iz kota poskusil še Šporar, ki pa se je znašel v prepovedanem položaju.\n\nPo živahnem začetku domačih so Norvežani v 19. minuti zatresli mrežo. Po podaji Martina Odegaarda je z glavo zadel Leo Ostigard, toda ob tem napravil prekršek nad Jasminom Kurtićem, tako da je izid ostal nespremenjen. 24. minuta je tekla, ko je po še eni podaji Odegaarda iz kota – na bližnji vratnici je z glavo podaljšal Kristian Thorstvedt – Ostigard z glavo streljal iz neposredne bližine, a se je s posredovanjem izkazal Jan Oblak.\n\nOsem minut pozneje se je na drugi strani odprl prostor za strel Karničniku, ki je z roba kazenskega prostora meril mimo vrat. Štiri minute pozneje je z diagonalnim strelom z leve Haaland zadel zunanji del mreže, v 44. minuti pa je ob Kurtiću do strela z glavo še enkrat prišel Ostigard. Udaril je s približno šestih metrov, znova pa je dobro posredoval Oblak.\n\nErling Haaland je na 22. tekmi v dresu reprezentance dosegel 21. zadetek. Foto: www.alesfevzer.com\n\nDobro minuto po začetku drugega polčasa je veliko napako napravil Karničnik. V svojem kazenskem prostoru je slabo podal, tako da je žoga zadela Mohameda Elyounoussija in se odbila do Haalanda, ki jo je pospravil za Oblakov hrbet. Nekaj časa je Slovenija potrebovala, da je vzpostavila ravnotežje, nato pa celo prevzela pobudo.\n\nV 64. minuti je Petar Stojanović odlično preigraval. Najprej je švignil mimo Birgerja Melinga, nato ukanil še Ostigarda, toda do strela ni prišel. Nyland je pravočasno posredoval, slovenski reprezentant pa je med prodorom padel. Kljub protestu Slovencev – Šporar je prejel rumeni karton, zaradi katerega tako kot Kurtić ne sme igrati v torek proti Švedski – je sodniška piščalka (upravičeno) ostala nema.\n\nPet minut pozneje je Jaka Bijol z dolgo žogo zaposlil Šeška, ki je po levi strani stekel za hrbet norveški obrambi. Napadalec Salzburga je podal pred vrata, kjer je žogo v mrežo pospravil Šporar, ki je dosegel šesti reprezentančni zadetek. V 75. minuti je Šeško še enkrat prodiral po levi strani, poskusil z diagonalnim strelom, toda Nyland je bil na mestu. Nekaj minut pozneje se je na drugi strani po strelu Mortena Thorsbyja izkazal Oblak, Mats Moeller Daehli je prišel do odbite žoge, a njegov strel ni bil natančen.\n\nV 81. minuti je Miha Blažič poslal dolgo žogo proti gostujočemu kazenskemu prostoru. V skoku s Šporarjem je žogo odbil Hanche-Olsen, toda le do Šeška, ki jo je ustavil s prsmi, nato jo umiril še s kolenom in jo z natančnim volejem s približno 25 metrov spravil v malo mrežico nemočnega Nylanda. Osem minut pozneje je ob sklepnem pritisku Norveške nevarno z glavo po kotu streljal Ostigard, žoga pa je za las zletela mimo slovenskih vrat.\n\nŠporar in Šeško junaka zmage nad Norveško v Stožicah\n\nLIGA B, skupina 4, 5. krog\n\nSLOVENIJA – NORVEŠKA 2:1 (0:0)\n\n14.824; Šporar 69., Šeško 81.; Haaland 47.\n\nSlovenija: Oblak; Karničnik (90./Brekalo), Blažič, Bijol, Sikošek; Stojanović, Gnezda Čerin (91./Gorenc Stanković), Kurtić, Verbič (72./Lovrić); Šporar (88./Črnigoj), Šeško.\n\nNorveška: Nyland; Ryerson, Hanche-Olsen, Ostigard, Melling; Odegaard (71./Aursnes), Berge, Thorstvedt (62./Thorsby), Sorloth (62./ Strand Larsen), Haaland, Elyounoussi (70./Moeller Daehli).\n\nSodnik: Lawrence Visser (Belgija)\n\nSRBIJA - ŠVEDSKA 4:1 (2:1)\n\nMitrović 18., 45.+1, 50., Lukić 70.; Claesson 15.\n\n6. krog, torek ob 20.45:\n\nŠVEDSKA – SLOVENIJA\n\nNORVEŠKA – SRBIJA",
    "Slovenski nogometaši po preobratu premagali Norveško": "",
    "Elektromobilnost na Norveškem": "Pevec skupine A-ha je dosegel svoje\n\nZgodba o začetkih elektromobilnosti na Norveškem sega v osemdeseta leta, ko se je nekaj okoljevarstvenikov, med katerimi je bil tudi pevec slovite glasbene skupina A-ha, s predelano Fiatovo pando vozilo po cestah v okolici Osla in so bili prepričani, da bi morali biti lastniki električnih vozil oproščeni plačila cestnine, in je namenoma niso plačevali. Zato so jim avto zasegli in ga dali na dražbo, a tega doma predelanega avta z električnim dosegom 45 kilometrov nihče ni želel kupiti. Za vsega 200 kron so ga odkupili nazaj. Toda to dejanje civilne iniciative je bilo odmevno, zato so aktivisti začeli pritiskati na vlado, naj začne spodbujati električno vožnjo. Kampanja je trajala devet let.",
    "V Stožice prihaja Haaland, kako do brezplačne vstopnice": "Podarjamo vstopnice za sobotno nogometno tekmo Slovenija – Norveška, ko v Stožice prihaja najdražji nogometaš na svetu. Erling Braut Haaland (22) je v tej sezoni najučinkovitejši nogometaš v Uefini ligi prvakov, s petimi goli je tudi najboljši strelec skupine lige narodov B4, v kateri se merijo Norveška, Švedska, Srbija in Slovenija. Dve brezplačni vstopnici si lahko enostavno zagotovite tu.",
    "Konec velikih sanj Madžarov, strelska poslastica na Otoku": "Kapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje.\n\nKapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje. Foto: Guliverimage\n\nZačel se je zadnji krog lige narodov. V skupini A3 je prvo mesto in vstopnico za zaključni turnir po zmagi z 2:0 nad Madžarsko osvojila Italija, na drugem obračunu skupine pa sta se Anglija in Nemčija razšli z remijem (3:3). Kot prvi sta se na zaključni turnir, kjer se bodo junija 2023 potegovali za lovoriko, že v nedeljo uvrstili Hrvaška in Nizozemska. \"Ognjeni\" so na Dunaju pred kar 20 tisoč hrvaškimi navijači premagali Avstrijo in zadržali prednost pred Dansko, ki je bila še drugič letos boljša od Francije. Sosedski derbi med Nizozemsko in Belgijo je pripadel gostiteljem. Slovenija se bo za obstanek v skupini B potegovala v torek. Kekova četa potrebuje za ohranitev tretjega mesta na Švedskem vsaj točko.\n\nTretja izvedba lige narodov gre počasi h koncu. Slovenija letos prvič nastopa v drugi kakovostno najmočnejši skupini, po petih krogih pa je v družbi Srbije, Norveške in Švedske osvojila pet točk, kar zadošča za tretje mesto. Če ga bo hotela ubraniti, bo morala v torek v Solni, kjer gostuje pri Švedih, ostati neporažena. Izbranci Matjaža Keka odhajajo v Skandinavijo dobro razpoloženi. V soboto so v polnih Stožicah premagali Norveško (2:1), mladi as Benjamin Šeško pa je v obračunu napadalcev zasenčil svetovnega zvezdnika Erlinga Brauta Haalanda. Posavec je prispeval zadetek in podajo, prvi gol za Slovenijo pa je prispeval Andraž Šporar. Ljubljančana zaradi kazni rumenih kartonov v torek ne bo na igrišču, zaradi podobnega razloga ne bo smel nastopiti tudi Jasmin Kurtić.\n\nV torek bosta za prvo mesto v skupini B4 obračunali Norveška in Srbija. Vikingi so zaradi zmage v Beogradu (1:0) v prednosti, tako da jim za prvo mesto, s tem pa tudi napredovanje v elitno skupino A, zadošča že točka. V Oslu se obeta obračun najboljših strelcev lige narodov, Erlinga Haalanda (6 zadetkov) in Aleksandra Mitrovića (5).\n\nLiga narodov, 6. krog: Liga B:\n\nSkupina 4:\n\nTorek, 27. september:\n\n20.45 Norveška – Srbija\n\n20.45 Švedska – Slovenija Lestvica:\n\n1. Srbija 5 tekem – 10 točk\n\n2. Norveška 5 – 10\n\n3. Slovenija 5 – 5\n\n4. Švedska 5 – 3\n\nItalijani končali sanje Madžarov\n\nDanes je bilo zelo zanimivo v Budimpešti. V skupini A3 si je v zadnjem krogu vstopnico za zaključni turnir v neposrednem obračunu z zmago nad Madžarsko z 2:0 zagotovila Italija. Madžarska je bila po petih krogih presenetljivo najboljša ekipa v skupini A3, na koncu pa se je morala zadovoljiti z drugim mestom, za kaj več bi sicer Madžarom zadoščal že remi.\n\nOd elitne skupine lige narodov se poslavlja Anglija. Ta bo v zadnjem krogu na Wembleyju gostila Nemčijo, ki je v prejšnjem krogu doživela prvi poraz pod vodstvom Hansija Flicka. Elf je doma nepričakovano v Leipzigu izgubil proti Madžarski, ki se spogleduje z enim največjih podvigov od časov slovite ''madžarske konjenice'' s Ferencom Puskasom na čelu.\n\nV torek se bo odločalo o najboljšem tudi v skupini A2. Vodilni Portugalski bo skušala prekrižati načrte Španija. Obeta se vroč sosedski spopad v Bragi, Španci pa za skok na prvo mesto potrebujejo nujno zmago.\n\nKot prva na zaključni turnir Hrvaška in Nizozemska\n\nLe sedem minut po vstopu v igro je zadetek za Hrvaško dosegel Marko Livaja in si prislužil čestitke kapetana Luke Modrića. Foto: Reuters V nedeljo se je o zmagovalcih odločalo v dveh skupinah iz najmočnejše divizije A. Vodilna Hrvaška je v skupini A1 na Dunaju premagala Avstrijo (3:1), se ji maščevala za visok poraz v Osijeku (0:3), po zaslugi že četrte zaporedne zmage v ligi narodov pa je zadržala prvo mesto in se uvrstila na zaključni turnir.\n\nHrvaško je že v 6. minuti popeljal v vodstvo zimzeleni kapetan Luka Modrić, a veselje svetovnih podprvakov, ki jih je na stadionu Ernst Happel bodrilo 20 tisoč glasnih hrvaških navijačev, ni trajalo dolgo. Christoph Baumgartner je le tri minute pozneje izenačil, nato so gostitelji še nekajkrat nevarno ogrozili vrata gostov, a se je izkazal hrvaški vratar Dominik Livaković. V drugi polovici drugega polčasa so Hrvati po zadetkih rezervista Marka Livaje, soigralca Jana Mlakarja pri splitskem Hajduku, ter Dejana Lovrena prišli do prepričljive zmage.\n\nDancem ni pomagala še ena zmaga nad svetovnimi prvaki\n\nAndreas Olsen je tik pred koncem prvega polčasa podvojil prednost Danske, ki je premagala svetovne prvake z 2:0. Foto: Reuters Zaključni turnir lige narodov bo potekal junija 2023, na njem pa se bodo štiri zmagovalke A skupin potegovale za lovoriko, ki jo je nazadnje osvojila Francija. Slednja se je letos komaj rešila izpada iz druščine najboljših. Danska jo je še drugič letos ugnala. V Köbenhavnu je zmagala z 2:0, oba zadetka pa sta bila dosežena še v prvem polčasu. Če bi Avstrija v nedeljo ugnala Hrvaško, bi tako galski petelini šli po stopinjah Anglije in izpadli iz skupine A.\n\nPoleg Hrvaške si je nastop na zaključnem turnirju zagotovila še Nizozemska. Še drugič letos je premagala sosedo Belgijo. Zmagoviti zadetek je dosegel branilec Liverpoola Virgil Van Dijk, Poljska pa je na drugi tekmi v gosteh odpravila Wales.\n\nLiga narodov, 6. krog: Liga A:\n\nSkupina 1:\n\nNedelja, 25. september:\n\nAvstrija : Hrvaška 1:3 (1:1)\n\nBaumgartner 9.; Modrić 6., Livaja 69., Lovren 72.\n\n\n\nDanska : Francija 2:0 (2:0)\n\nDolberg 34., Olsen 39. Lestvica:\n\n1. Hrvaška* 6 tekem – 13 točk\n\n2. Danska 6 – 12\n\n3. Francija 6 – 5\n\n4. Avstrija** 6 – 4 Skupina 2:\n\nTorek, 27. september:\n\n20.45 Portugalska – Španija\n\n20.45 Švica – Češka Lestvica:\n\n1. Portugalska 5 – 10\n\n2. Španija 5 – 8\n\n3. Švica 5 – 6\n\n4. Češka 5 – 4 Skupina 3:\n\nPonedeljek, 26. september:\n\nAnglija : Nemčija 3:3 (0:0)\n\nShaw 72., Mount 75., Kane 83./11-m; Gündogan 52./11-m., Havertz 67., 87. Madžarska : Italija 0:2 (0:1)\n\nRaspadori 27., Dimarco 52. Lestvica:\n\n1. Italija* 6 – 11\n\n2. Madžarska 6 – 10\n\n3. Nemčija 6 – 7\n\n4. Anglija** 6 – 3 Skupina 4:\n\nNedelja, 25. september:\n\nNizozemska : Belgija 1:0 (0:0)\n\nVan Dijk 73.\n\n\n\nWales : Poljska 0:1 (0:0)\n\nSwiderski 58. Lestvica:\n\n1. Nizozemska* 6 – 16\n\n2. Belgija 6 – 10\n\n3. Poljska 6 – 7\n\n4. Wales 6 – 1 Liga B:\n\nSkupina 1:\n\nTorek, 27. september:\n\n20.45 Irska – Armenija\n\n20.45 Ukrajina – Škotska Lestvica:\n\n1. Škotska 5 – 12\n\n2. Ukrajina 5 – 10\n\n3. Irska 5 – 4\n\n4. Armenija 5 – 3 Skupina 2:\n\nTorek, 27. september:\n\n20.45 Albanija – Islandija Lestvica:\n\n1. Izrael* 4 – 8\n\n2. Islandija 3 – 3\n\n3. Albanija 3 – 1\n\n4. Rusija / Skupina 3:\n\nPonedeljek, 26. september:\n\nČrna gora : Finska 0:2 (0:0)\n\nAntman 47., Kallman 53. R.K.: Tomašević 17./Črna gora Romunija : Bosna in Hercegovina 4:1 (1:0)\n\nMan 38., Puscas 73., 86., Ratiu 79.; Džeko 77. Lestvica:\n\n1. BiH* 6 – 11\n\n2. Finska 6 – 8\n\n3. Črna gora 6 – 7\n\n4. Romunija** 6 – 7 Liga C:\n\nSkupina 1:\n\nNedelja, 25. september:\n\nFerski otoki : Turčija 2:1 (0:0)\n\nDavidsen 51., Edmundsson 59.; Gürler 89.\n\n\n\nLuksemburg : Litva 1:0 (0:0)\n\nRodrigues 89. Lestvica:\n\n1. Turčija* 6 – 13\n\n2. Luksemburg 6 – 11\n\n3. Ferski otoki 6 – 8\n\n4. Litva** 6 – 1 Skupina 2\n\nTorek, 27. september:\n\n20.45 Grčija – Severna Irska\n\n20.45 Kosovo – Ciper Lestvica:\n\n1. Grčija* 5 – 12\n\n2. Kosovo 5 – 6\n\n3. Severna Irska 5 – 5\n\n4. Ciper 5 – 5 Skupina 3:\n\nNedelja, 25. september:\n\nAzerbajdžan : Kazahstan 3:0 (0:0)\n\nMarochkin 66./ag., Ozobić 74., Nuriev 90.; R.K.: Alip 35./Kazahstan\n\n\n\nSlovaška : Belorusija 1:1 (0:1)\n\nZrelak 65.; Bakhar 45. Lestvica:\n\n1. Kazahstan* 6 – 13\n\n2. Azerbajdžan 6 – 10\n\n3. Slovaška 6 – 7\n\n4. Belorusija** 6 – 3 Skupina 4:\n\nPonedeljek, 26. september:\n\nGibraltar : Gruzija 1:2 (0:1)\n\nAnnesley 75.; Kvaratskhelia 19./11-m, Tsitaishvili 48. Severna Makedonija : Bolgarija 0:1 (0:0)\n\nDespodov 50. R.K.: Todoroski 14./Severna Makedonija Lestvica:\n\n1. Gruzija 6* – 16\n\n2. Bolgarija 6 – 9\n\n3. Severna Makedonija 6 – 7\n\n4. Gibraltar** 6 – 1 Liga D:\n\nSkupina 1:\n\nNedelja, 25. september:\n\nAndora : Latvija 1:1 (0:0)\n\nRosas 88.; Gutkovskis 50. Moldavija : Liechtenstein 2:0 (0:0)\n\nStina 90.+2, 90.+4 Lestvica:\n\n1. Latvija* 6 – 13\n\n2. Moldavija 6 – 13\n\n3. Andora 6 – 8\n\n4. Liechtenstein 6 – 0 Skupina 2:\n\nPonedeljek, 26. september:\n\nSan Marino : Estonija 0:4 (0:1)\n\nAnier 38., 77., Teniste 56., Sappinen 66. Lestvica:\n\n1. Estonija* 4 – 12\n\n2. Malta 4 – 6\n\n3. San Marino 4 – 0 * napredovanje v višjo skupino lige narodov\n\n** izpad v nižjo skupino lige narodov\n\nPreberite še:",
    "Slovenija proti Norveški: prenos v živo, televizijski kanal, začetni čas in kako gledati": "Zaključne faze najnovejše evropske mednarodne kampanje se bližajo koncu – tukaj je vse, kar morate vedeti, in kako si lahko ogledate …\n\n2022-23 UEFA liga narodov Ta teden vstopa v zadnjo fazo Slovenija dobrodošli Norveška Skupina B4 jih sreča na PRIZORIŠČU, da se z njimi sooči.\n\nV tem, kar bo zadnje mednarodno okno pred svetovnim prvenstvom v Katarju 2022, je veliko na kocki za številne strani, ki iščejo močno formo – za druge je preprosto treba zagotoviti, da končajo na visoki toni.\n\ntarča Vsebuje podrobnosti o tem, kako gledati igro na televiziji v Veliki Britaniji, ZDA in Indiji ter kako jo pretakati v živo na spletu.\n\nTa stran vsebuje pridružene povezave. Ko se naročite prek navedenih povezav, lahko zaslužimo provizijo.\n\nDatum in ura začetka tekme Slovenija proti Norveški\n\nKako gledati Slovenijo proti Norveški na televiziji in v živo na spletu\n\nnotri Amerika (ZDA)Oglejte si igro v živo in na zahtevo fuboTV (začnite z brezplačnim preizkusom). Novi uporabniki se lahko prijavijo za sedemdnevno brezplačno preizkusno različico storitve pretakanja športa v živo, ki je dostopna prek iOS, Android, Chromecast, Amazon Fire TV, Roku in Apple TV ter spletnega brskalnika.\n\nGledalci v ZDA lahko tekmo spremljajo tudi v živo na televiziji Fox Sports 2.\n\nnotri Združeno kraljestvoTekma bo na sporedu na ta dan Premier Sports 2Igro lahko tudi pretakate Premier Player HD. notri IndijaOboževalci ga lahko ujamejo Sony LIV.\n\nSlovenija ekipa in ekipne novice\n\nČe ta konec tedna na Norveškem ne bodo uspeli doseči velikega rezultata, bo B4, ekipa brez zmage v Sloveniji, zagotovo padla.\n\nZmaga ni izključena – že so imeli težave z velikimi stranmi – vendar bo to njihova obramba, ključni nevarni mož, zaradi katerega bodo verjetno skrbeli neposredno.\n\nNorveška ekipa in novice o ekipi\n\nNeustavljivo Erling HollandBrez zamere evropskim prvakom Italijanom, letos je najboljši igralec, ki ne bo šel v Katar 2022.\n\nToda norveški napadalec – rojen v Angliji in nepriljubljen – bi lahko ta konec tedna izstrelil svojo ekipo do napredovanja v Ligi narodov z novim remijem za svojo državo.",
    "Norveška lekcija v Stožicah": "»Kristiansand je pokazal, da je kakovostnejši od nas. Vseeno sem zadovoljen, da smo ga vsaj v nekaterih delih tekme uspeli ustaviti in mu konkurirati. Veliko stvari v igri še moramo popraviti in nadgraditi, trenutno pa še nismo na takšni ravni, da bi se lahko enakovredno kosali z evropsko špico,« je po tekmi priznal Krimov trener Dragan Adžić, ki mu je ekipa stanovskega kolega Oleja Gustava Gjekstada pokvarila debi na domači klopi v Stožicah v Evropi in po neuspehu proti CSM Bukarešti v Romuniji (28:30) poskrbela za drugi zaporedni neuspeh tigric. Krimovo upanje, da bi na enajsti medsebojni tekmi po šestih letih in pol spet premagal Kristiansand in skupno dosegel šele drugo zmago, je trajalo le do vodstva s 7:5 v 13. minuti, potem ko je Rusinja Darja Dmitrijeva do takrat že dosegla štiri gole od svojih skupno osmih, s čimer je bila tudi prva strelka gostiteljic in je ponovila svoj strelski izkupiček iz Romunije.\n\nNorvežanke, dvakratne zaporedne klubske prvakinje Evrope, so v neverjetno prazni dvorani (le dobrih 500 gledalcev) v pičlih sedmih minutah naredile delni izid 6:0 za vodstvo z 11:7, po katerem se krimovke niso več pobrale. Za nameček se je lažje poškodovala še kapetanka Barbara Lazović, ki je večji del drugega polčasa preventivno presedela na klopi. Po velikem odmoru so se slovenske prvakinje na začetku drugega dela dvakrat približale le na minus dva (12:14, 13:15), to pa je bilo tudi vse, kar so Adžićeve varovanke prikazale na igrišču. V začetnih trinajstih minutah drugega polčasa so »spacale« skupaj le tri gole in pri prvem zaostanku za rekordnih devet golov (18:27) je bila odločitev o zmagovalcu jasna tudi tudi največjim Krimovim optimistom (utopistom).\n\nZmagovalke so bile kar 62-odstotno uspešne pri strelih na gol, poraženke le 49-odstotno, Poljakinja Aleksandra Rosiak pa je za Krim dosegla tri gole ob enem zgrešenem strelu. »Igralke smo komaj čakale na prvo letošnjo evropsko tekmo pred domačimi gledalci. Tudi sama sem vesela, srečna in ponosna, da lahko prvič v karieri igram v ligi prvakinj. Po dveh porazih nas čakata trdo delo in trd boj v nadaljevanju evropske sezone,« se zaveda 25-letna poljska reprezentantka in leva zunanja igralka Aleksandra Rosiak, ki je prišla v Ljubljano pred letošnjo sezono iz francoskega Besancona.\n\nZ razpletom tekme v Stožicah, na kateri so Krimove tujke dosegle kar 17 golov od skupno 21 (od domačih igralk je dva gola prispevala Nataša Ljupoja, po enega pa Barbara Lazović in Valentina Klemenčič), seveda ni bila zadovoljna niti nova kapetanka Lazovićeva. »Ligo prvakinj smo začeli proti dvema zelo težkima nasprotnikoma in z dvema porazoma. Proti Kristiansandu je bil naš napad večja težava kot obramba. Prejele smo sicer 27 golov, kar proti prvaku Evrope ni tako strašno, dosegle pa smo jih le 21, kar pomeni, da bi morale biti precej učinkovitejše. Napad je bil preveč statičen in nikakor nismo prihajale do zrelih priložnosti za strele na gol,« je ocenila Barbara Lazović, ki za sobotno gostovanje na Češkem napoveduje: »Cilj je jasen – v poštev ne pride ničesar drugega razen naše zmage.«\n\nSkupina A, 2. krog: Krim Mercator – Kristiansand 21:27 (11:13), Bietigheim – Ferencvaroš 40:20 (18:9), Odense – Banik Most 41:22 (22:11), Brest – CSM Bukarešta 26:33 (13:17), vrstni red: Bietigheim, Kristiansand in CSM Bukarešta po 4, Odense in Ferencvaroš po 2, Krim, Brest in Banik po 0.",
    "Lastniki vozil znamke Tesla na Norveškem gladovno stavkali": "Skupina nezadovoljnih norveških lastnikov vozil znamke Tesla je zapisala, da verjamejo, da bo Elon Musk rešil zaplet, če bo seznanjen z njihovimi težavami. S 24-urno gladovno stavko so želeli pritegniti njegovo pozornost. EPA\n\nNorveška je svetovna rekorderka po elektrifikaciji voznega parka, a tudi v tej skandinavski državi imajo težave z električnimi vozili. Kot poroča spletni portal Electrec, skupina lastnikov vozil znamke Tesla iz Norveške trdi, da imajo s temi vozili številne težave. Da bi bil njihov glas slišan, so se odločili za radikalno potezo, 24-urno gladovno stavko.\n\nZ gladovno stavko so želeli opozoriti na težave, ki jih imajo vsak dan v svojih avtomobilih. Po njihovih trditvah imajo avtomobili znamke Tesla številne napake, od slabe kakovosti izdelave, kot so majavi sedeži, mehurčki v sedežih, škripanje materialov, do primerov, ko avtomobila ni mogoče zagnati, ali pa prepočasne internetne povezave ali nepravilnega delovanja avtopilota. Seznam težav je še bistveno daljši.\n\nŽelijo biti slišani\n\nNjihov končni cilj je, da jih šef Tesle Elon Musk sliši. Prepričani so, da se bo na njihove prošnje odzval in jim pomagal. Njihove dosedanje izkušnje kažejo, da celoten servisni postopek traja predolgo, pogosto pa napake niso popolnoma odpravljene.\n\nZanimivo je, da je Elon Musk nedavno obiskal Norveško, ko se je udeležil konference o energiji. Z obiskom je med drugim želel \"izkazati svojo hvaležnost za to, da so Norvežani tako množično sprejeli električna vozila.\"",
    "Šok v Stožicah: 19-letni Radečan za zmago Slovenije": "",
    "Iz zdravstvenih razlogov prepovedali vzrejo dveh priljubljenih pasem": "Sodišče: \"Psi te pasme trpijo zaradi svojih lepotnih standardov, kar posledično krši zakon o zaščiti živali\"\n\nNorveška je prva država v Evropi, ki je prepovedala vzrejo angleških buldogov in king Charles španjelov zaradi zdravja. Zakon je bil sprejet februarja 2022, ko je sodišče v Oslu odločilo, da psi te pasme trpijo zaradi svojih lepotnih standardov, kar posledično krši zakon o zaščiti živali. Čeprav king Charles španjele prepoznamo po njihovi ljubki majhni glavi, jim le ta povzroča močne glavobole, saj je njihova lobanja premajhna. Angleški buldogi pa se običajno srečujejo z respiratornimi težavami, ki so posledica njihovega potlačenega gobčka. Prav tako imajo pogosto dermatološke, reproduktivne in ortopedske težave, navajajo.\n\nProfimedia\n\nNorveška, država, ki je prva naredila pomemben korak za dobrobit živali, postaja zgled tudi ostalim evropskim državam. V Veliki Britaniji se je Britansko veterinarsko združenje pričelo zavzemati za počasno prepoved brahicefaličnih pasem. Brahicefalične pasme so pasme psov, ki imajo značilen potlačen smrček (mops, francoski buldog, king Charles španjel ipd.).\n\nČeprav ne zahtevajo takojšnje prepovedi vzreje, se zavzemajo za to, da oglasi in reklame ne vključujejo brahicefaličnih pasm, saj to posledično spodbuja njihovo priljubljenost. Prav tako zahtevajo, da imajo vzreditelji višje in boljše standarde za vzrejo, ter da imajo veterinarji več glasu in podpore pri takšnih temah.\n\nSvoj korak za boljše zdravje brahicefaličnih pasem je naredila tudi Nizozemska. Od leta 2020 ta država ne izdaja več rodovnikov francoskim buldogom in mopsom, če te ne ustrezajo zdravstvenim merilom nizozemskega zakona. Psi s kratkimi smrčki sedaj dobijo certifikate o poreklu, namesto rodovnika.\n\nKakšno je stanje v Sloveniji?\n\nPri nas v Sloveniji trenutno opažamo trend brahicefaličnih pasem, ki so vedno bolj priljubljene zaradi svojega ljubkega obraza in majhnega trupa. O trendu teh pasem ter o njihovem zdravju in prepovedi smo se pogovarjali z doc. dr. Vladimiro Erjavec, dr. vet. med. spec. psov in mačk iz Klinike za male živali Ljubljana.\n\nProfimedias\n\nZdravstvene težave brahicefaličnih pasem\n\n\"Trenutno naši podatki kažejo, da sta v porastu predvsem pasmi francoski buldog in bostonski terier,\" je povedala dr. Vladimira Erjavec. \"Mops je trenutno v upadanju. Število angleških buldogov ostaja bolj ali manj enako. V zadnjih letih opažamo, da je na naši kliniki število psov brahicefaličnih pasem ogromno. Če bi nam kapacitete to dopuščale, bi jih pri nas operirali še mnogo več.\"\n\nČeprav imajo pasme mnogo zdravstvenih težav, očitno trend njihove priljubljenosti ostaja še vedno enak. V primerjavi z ostalimi pasmami imajo brahicefalične pasme mnogo več težav, ki vplivajo na kvaliteto in dolžino njihovega življenja. \"Te pasme imajo kar precej težav. Imajo težave z dihanjem, s kožo, z reprodukcijo, kar pomeni, da naravne paritve pogosto niso možne, prav tako kotijo s pomočjo carskega reza,\" je razložila dr. Vladimira.\n\nPoleg tega imajo težave tudi z mišično skeletnim sistemom, torej imajo ortopedske težave. Pogosto imajo tudi želodčne težave, težave z očmi in zobovjem. Vse te težave zmanjšujejo kvaliteto življenja tako kot vsaka druga bolezen, ki se na primer pojavlja pri nebrahicefaličnih pasmah. Največ težav imajo predstavniki naslednjih pasem: king Charles španjeli, angleški in francoski buldog, mops in bostonski terier. - Dr. Vladimira Erjavec\n\nKako brahicefaliku izboljšati življenje?\n\nDa bi svojim ljubljenčkom olajšali življenje in mu ponudili bolj brezskrbne dneve, se veliko pasjih skrbnikov odloči za operacijo zaradi brahicefaličnega sindroma. Psi z brahicefaličnim sindromom imajo velike težave z dihanjem in ohlajanjem, ki pa se samo še stopnjujejo pri višjih zunanjih temperaturah in pri stresu.\n\nNekateri značilni klinični znaki brahicefaličnega sindroma so glasno dihanje, sikajoči in piskajoči šumi pri dihanju, oteženo dihanje, smrčanje, težave pri spanju, široka stoja prednjih nog, nezmožnost fizičnih naporov ter celo izguba zavesti.\n\n\"Na Kliniki za male živali smo v zadnjih letih operirali preko 250 psov brahicefaličnih pasem, ki smo jih zdravili zaradi brahicefaličnega sindroma,\" je začela dr. Erjavec. \"Na dan operacije se na kliniki opravi natančen anestezijski pregled. Po uvodu v anestezijo se opravi natančen endoskopski pregled zgornjih dihal, nato pa se nadaljuje z operacijo. Pri operaciji se razširi nosnici in skrajša ter stanjša mehko nebo. Po okrevanju iz anestezije žival še nekaj ur ostane na kliniki, nato je odpuščena v domačo oskrbo. Če je žival nemirna, je lahko tudi lastnik z njo na kliniki.\"\n\nFrancoski buldog Profimedia\n\nČeprav operacije zaradi brahicefaličnega sindroma močno spremenijo kvaliteto pasjega življenja, ima veliko skrbnikov strah pred neuspešnostjo operacije ali pred nepredvidenimi težavami. Vendar dr. Erjavec miri, da so vse živali po operaciji praviloma boljše. \"To pomeni, da živali lažje dihajo, hitreje se ohladijo in zmorejo več fizičnega napora. Živali, ki so bruhale, nato bruhajo manj pogosto ali čisto nič. Povratno kihanje oziroma 'reverse sneezing' se prav tako pojavlja redkeje,\" je povedala veterinarka. \"Nekatere živali tudi manj smrčijo in bolj mirno spijo, prav tako tudi bolje vohajo. Vseeno je pri ekstremno brahicefaličnih živalih izboljšanje manjše. Vsaka operacija ima tudi svoja tveganja, tovrstne imajo predvsem kratkoročne zaplete (do sedem dni), ki so vezani na operacijo. Te vključujejo oteženo dihanje zaradi otekline, ki lahko nastane na mestu operacije in pogostejše bruhanje. V tem obdobju je možna tudi smrt, ki se zgodi zelo izjemoma.\"\n\nAli je prepoved pasme smiselna?\n\nNašo sogovornico smo povprašali tudi po njenem mnenju glede nedavne prepovedi vzreje king Charles španjelov in angleških buldogov. S samo prepovedjo se ne strinja, saj meni, da prepoved ne bo prinesla pričakovanih rezultatov. \"Ljudje bi te prepovedane pasme kupili v državah, kjer prepovedi ni,\" je začela dr. Erjavec. \"Tako kot smo ljudje ustvarili ekstremne pasme psov, ki imajo en kup zdravstvenih težav, gremo lahko tudi nekaj korakov nazaj v vzreji, kjer so bile pasme bolj zdrave. Da bi taka prizadevanja obrodila sadove, je nujno sodelovanje strokovnjakov z več področij, na prvem mestu morajo svojo vlogo odigrati vzreditelji, naloga Kinološke zveze pa je, da nadzoruje vzrejo in iz nje izloči neustrezne pse. V tem primeru bi upoštevali dolžino smrčka, nosnice ter seveda merila za ostale pasme kot na primer preveč spuščeno medenico pri nemških ovčarjih. Dober začetek bi bil tudi, da bi Kinološka zveza od veterinarjev zahtevala, da poročajo o vseh operiranih živalih, ki se jih ne bi smelo več vzrejati,\" je predlagala dr. Erjavec.\n\nProfimedia\n\nPo njenem mnenju bomo največ dosegli z ozaveščanjem ljudi, ki si bolnih psov ne bodo več želeli kupiti. Že zdaj ogromno lastnikov pove, da si take pasme ne bi izbrali, če bi pred tem vedeli, kakšne težave z dihanjem bo pes imel.\n\n\"Izjemno težko gledajo zdravstvene težave svojega psa, ki je tudi njihov družinski član. Hkrati poudarjam, da se tudi veterinarji soočamo z zelo obremenjujočo nalogo. Po eni strani čutimo stisko skrbnikov, ki trpijo s svojimi psi, ki ne bodo nikoli mogli povsem normalno dihati, po drugi strani pa se soočamo z vzreditelji. Ti so na svojih okopih in trdijo, da so njihovi psi zdravi, da so bolni samo nerodovniški. To še zdaleč ni res, saj večji odstotek operiranih psov predstavljajo prav rodovniški,\" je še zaključila dr. Vladimira Erjavec.\n\nMnenja glede prepovedi nekaterih pasem so različna od človeka do človeka. Vendar je treba na koncu pomisliti na psa in na njegovo zdravje ter to postaviti v ospredje. Kadar se odločimo za nakup ali posvojitev psa, je dobro prej vse dobro premisliti in se odločiti, kaj bo najboljše za novega družinskega člana. Tudi če se vam kuža zdi prikupen, še ne pomeni, da se tako tudi počuti. Včasih žal ta prikupnost, ki jo je z načrtno selekcijo dosegel človek, za seboj skriva ogromno zdravstvenih težav.",
    "Selektor Kek objavil seznam reprezentantov za tekmi Slovenije z Norveško in Švedsko": "Šport\n\nSlovenska nogometna reprezentanca se bo v zadnjih dveh krogih lige narodov borila za obstanek v drugem razredu tekmovanja. Prvi obračun bo v Stožicah proti Norveški Erlinga Haalanda, drugi na Švedskem.\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nV prvih štirih obračunih skupine 4 lige B Slovenci niso uspeli zmagati, a imajo z dvema remijema še vedno možnosti, da obstanejo v drugem rangu lige narodov. Najprej so junija dvakrat izgubili (0:2 s Švedsko in v Srbiji z 1:4), nato pa dvakrat remizirali (0:0 z Norveško in 2:2 proti Srbiji). V primeru, da Slovenija ostane na zadnjem mestu skupine - v kateri vodi Norveška z 10 točkami, druga je Srbija s sedmimi, trejta Švedska pa ima točko več od izbrane vrste Matjaža Keka - bodo Slovenci znova igrali v ligi C.\n\nVpoklicani nogometaši Vratarji: Jan Oblak, Vid Belec in Igor Vekić\n\nBranilci: Petar Stojanović, Jaka Bijol, Jure Balkovec, Miha Blažič, Jon Gorenc Stanković, Žan Karničnik, Gregor Sikošek in David Brekalo.\n\nVezisti: Jasmin Kurtić, Miha Zajc, Domen Črnigoj, Sandi Lovrić, Adam Gnezda Čerin, Timi Max Elšnik in Tomi Horvat.\n\nNapadalci: Benjamin Verbič, Andraž Šporar, Luka Zahović, Benjamin Šeško in Žan Celar.\n\n\n\nZa obračun z Norveško, ki bo v soboto, 24. septembra, ob 18.00 na stadionu Stožice, je Nogometna zveza Slovenije že prodala sedem tisoč vstopnic. Bržkone tudi zato, ker v Ljubljano prihaja zvezdnik Manchester Cityja Erling Haaland. V torek, 27. septembra, ob 20.45, v Stockholmu sledi še gostovanje Slovencev pri Švedski.",
    "Veliki španski medij o Šešku: Novi Haaland zasenčil ... Haalanda": "Pohvale na račun slovenskega najstnika.\n\nBenjamin Šeško je izjavil, da ga motijo stalne primerjave z norveškim zvezdnikom Erlingom Haalandom, ki je prav tako kot zdaj 19-letni Slovenec del svoje kariere odigral v dresu moštva Red Bull Salzburg. A po predstavah kot je bila sinočnja v Stožicah, so številni priznani evropski športni mediji znova poudarili primerjavo med slovenskim in norveškim napadalcem.\n\nPri špansekm Asu so tako ob zmagi Slovenije nad Norveško z 2:1 v Ligi narodov naslovili kar z 'Novi Haaland zasenčil... Haalanda', avtor članka pa je nato med drugim zapisal še: \"Zdelo se je, da bo Norveška zmagala in si tako že zagotovila prvo mesto v skupini in napredovanje v ligo A. A Norvežani niso računali na 'Šeškov efekt'. Napadalec Salzburga je bil ključen za preobrat domačinov.\"\n\nV tekstu sta nato sledila opisa Radečanove asistence za prvi zadetek in njegov izjemni gol z velike razdalje. \"Tudi Haalandov neverjetni niz zadetkov ni bil kos novemu talentu, ki mu mnogi predvidevajo, da bo šel po Haalandovih stopinjah,\" se je končal sestavek.\n\nas.com\n\nDosežek Slovenije je odmeval tudi v Srbiji, kjer sta ničla Norvežanov na stadionu v Stožicah in zanesljiva zmaga Srbije proti Švedski povzročili, da so Srbi na lestvici točkovno ujeli Skandinavce. O napredovanju v ligo A bo tako odločal medsebojni dvoboj v Oslu.\n\n\"Slovenski 'čudež' je z mojstrovino zrušil Norveško,\" pa so na primer zapisali pri hrvaškem Indexu in svojim bralcem ponudili tudi povezavo do Šeškovega zadetka za končnih 2:1. O napadalcu Red Bulla so enega od člankov pripravili tudi dan po tekmi, v njem pa v naslovu Šeška označili za \"Haalandovega slovenskega dvojnika\".\n\n\"To je bil Šeškov drugi zadetek na petih tekmah tokratne Lige narodov. Slovenija je tako prišla do rezultata, ki bo dvignil kar nekaj obrvi po Evropi,\" pa so slovensko zmago posprepili pri španski Marci. O zmagi Slovencev so pisali tudi številni drugi evropski mediji.",
    "Benjamin Šeško je zasenčil Erlinga Haalanda": "Mnogi so prišli gledat enega najboljših napadalcev na svetu Erliga Haalanda v dresu Norveške, a so videli sijajno predstavo slovenskega Haalanda, saj je Benjamin Šeško z golom in podajo zasenčil golgeterja Manchester Citya. Slovenija je z izjemno borbeno predstavo in gledljivo igro navdušila gledalce, potem ko je po preobratu dosegla prvo zmago v ligi narodov. Po taktičnem prvem polčasu, v katerem je sodnik Viesser razveljavil gol Norvežanov po prekršku nad Kurtićem, ki ga v Oslu morda ne bi zapiskal, je bil drugi poln ritma z dirko v obe smeri. Slovenija je začela igrati napadalno, ko je po hudi napaki Žana Karničnika gol za goste dosegel Haaland, ki je sodeloval pri vseh sedmih norveških zadetkih v letošnji ligi narodov (6 golov – najboljši strelec lige narodov in 1 podaja). »Moja napaka je bila povsem nepotrebna. Seveda sem se sekiral, a me je ekipa takoj dvignila in mi je bilo veliko lažje. Hvala ekipi, da smo se pobrali in zabili dva gola ter zasluženo zmagali,« je pojasnil Žan Karničnik, ki je v finišu tekme prejel dva močna udarca v glavo, da se mu je meglilo pred očmi, a odhod v bolnišnico ni bil potreben.\n\nNorvežani za poraz krivijo vratarja, ki je brez kluba\n\nPodobno kot po zaostanku 0:2 proti Srbiji je Slovenija tudi proti Norveški pokazala pravi značaj in zrežirala popoln preobrat, kar je nova odlika sedanje zasedbe. Za oba slovenska gola so branilci z dolgo podajo, ki sta bili tudi posledica ne najboljše igralne površine, preskočili zvezno vrsto. Nato sta v napadu z dobljenimi zračnimi dvoboji, pravilnim gibanjem in podajami svoje delo opravila napadalca Andraž Šporar in Benjamin Šeško, ki sta se izkazala za zmagovito kombinacijo, saj naveza deluje vse boljše. »Že na treningu vse deluje zelo dobro. Imava neko posebno povezavo. Vedno stojiva tam, kjer je potrebno, da si s podajo najdeva drug drugega,« je pojasnil 19-letni Benjamin Šeško. Član Salzburga je bil prvo ime tekme s prodorom in podajo za izenačujoči zadetek Šporarja ter zmagovitim golom, ki je po šolsko izvedenem strelu s 25 metrov končal v mreži tik ob vratnici.\n\nNa Norveškem se je zaradi prejetega gola vsul kritik na vratarja Orjana Nylanda, ki je brez tekmovalnega ritma, saj je že od poletja brez kluba. »Že ob sprejemu žoge sem razmišljal, da jo bil udaril v spodnji kot. Vsi smo pokazali veliko željo, borbenost in izpolnjevali taktične zamisli selektorja. Ta tekma je dokaz, da z reprezentanco lahko naredimo velike stvari,« je bil navdušen slovenski nogometni dragulj Šeško iz Radeč, ki je po tekočem traku dobival zračne dvoboje, preigraval, šprintal in garal tudi v obrambi. Čeprav noče primerjav s Haalandom, je z številnimi potezami spominjal prav na norveškega asa in potrdil, da je njegov naslednik v Salzburgu.\n\nČeprav ga je pokrival, se Bijol s Haalandom na pogovarjal\n\nSlovenska obramba je bila v zaustavljanju Haalanda celo uspešnejša kot klubi v elitni angleški ligi. Največ zaslug imata centralna branilca Jaka Bijol in Miha Blažič (tekmo je končal s krvavečim nosom), saj sta skupaj s soigralci ustavila Haalanda, ki je dosegel gol in v prvem polčasu zapravil še eno priložnost. »Ena najtežjih tekem v moji karieri. Vsi smo bili dobri v dvobojih in se dobro odzvali na telesno moč tekmeca. Nismo ustavili le Haalanda, ampak tudi vse ostale Norvežane. Haaland premore takšno kakovost, da mu je dovolj ena priložnost, a če mi dosežemo dva gola, je vse v redu. S Haalandom nisem veliko komuniciral. To ni zame,« je razlagal Jaka Bijol, ki je prvič doživel, da so polne tribune v Stožicah soglasno spodbujale Slovenijo. Na prejšnji tekmi s Srbijo so imeli veliko navijačev tudi gostje. »Vesel sem, da je Šeško dosegel gol, ker se bo lahko malo sprostil in še pridobil na samozavesti. Že na treningu ga je težko pokrivati. Njegova nadarjenost je izjemna,« je dodal Bijol, ki se je poleti iz ruskega CSKA, (z nekdanjimi soigralci Moskvi je še vedo v stiku) preselil v Udinese iz Vidma, kjer ga zaradi bližine pogosto obiščeta starša in dekle.\n\nSlovenija – Norveška 2:1 (0:0) Strelci: 0:1 Haaland (47), 1:1 Šporar (69), 2:1 Šeško (81). Stadion Stožice, gledalcev 14.824, sodnik: Visser (Belgija) 6,5, rumeni kartoni: Stojanović, Šporar, Kurtić; Thorstvedt, Thorsby. Slovenija: Oblak 7,5, Karničnik 5,5 (od 93. Brekalo –), Blažič 7, Bijol 7, Sikošek 6,5, Stojanović 7, Gnezda Čerin 7 (od 93. Gorenc Stanković –), Kurtić 6,5, Verbič 6 (od 71. Lovrić 7), Šporar 7,5, Šeško 8 (od 88. Črnigoj –), selektor: Kek 7. Norveška: Nyland 5,5, Meling 6, Östigaard 6, Hanche-Olsen 6, Ryerson 5,5, Thorstvedt 6 (od 61. Thorsby 6), Berge 7, Ödegaard 6,5 (od 70. Ausrnes 6), Elyounoussi 6 (od 70. Daehli 6), Sörloth 5,5 (od 61. Larsen 6), Haaland 7, selektor: Solbakken 6. Igralec tekme: Benjamin Šeško (Slovenija). Streli v okvir gola: 5:5, streli mimo gola: 5:6, blokirani streli: 0:2, prosti streli: 17:17, koti: 6:7, prepovedani položaji: 2:1, obrambe vratarjev: 4:3, število vseh podaj: 337:431, število natančnih podaj: 259:390, število vseh napadov: 101:111, število nevarnih napadov: 41:61, posest žoge (v odstotkih): 42:58.",
    "STA: Izidi nogometne lige narodov": "LIGA A: * Skupina 1 (nedelja, 25. 9.): Avstrija - Hrvaška 1:3 (1:1) Danska - Francija 2:0 (2:0) - lestvica: 1. Hrvaška 6 4 1 1 8:6 13 2. Danska 6 4 0 2 9:5 12 3. Francija 6 1 2 3 5:7 5 4. Avstrija 6 1 1 4 6:10 4 * Skupina 2 (torek, 27.9.): 20.45 Portugalska - Španija 20.45 Švica - Češka - lestvica: 1. Portugalska 5 3 1 1 11:2 10 2. Španija 5 2 2 1 7:5 8 3. Švica 5 2 0 3 4:8 6 4. Češka 5 1 1 3 4:11 4 * Skupina 3 (ponedeljek, 26.9.): Anglija - Nemčija 3:3 (0:0) Madžarska - Italija 0:2 (0:1) - lestvica: 1. Italija 6 3 2 1 8:7 11 2. Madžarska 6 3 1 2 8:5 10 3. Nemčija 6 1 4 1 11:9 7 4. Anglija 6 0 3 3 4:10 3 * Skupina 4 (nedelja, 25.9.): Nizozemska - Belgija 1:0 (0:0) Wales - Poljska 0:1 (0:0) - lestvica: 1. Nizozemska 6 5 1 0 14:6 16 2. Belgija 6 3 1 2 11:8 10 3. Poljska 6 2 1 3 6:12 7 4. Wales 6 0 1 5 6:11 1 LIGA B: * Skupina 1 (torek, 27.9.): 20.45 Irska - Armenija 20.45 Ukrajina - Škotska - lestvica: 1. Škotska 5 4 0 1 11:5 12 2. Ukrajina 5 3 1 1 10:4 10 3. Irska 5 1 1 3 5:5 4 4. Armenija 5 1 0 4 2:14 3 * Skupina 2 (torek, 27.9.): 20.45 Albanija - Islandija - lestvica: 1. Izrael 4 2 2 0 8:6 8 2. Islandija 3 0 3 0 5:5 3 3. Albanija 3 0 1 2 4:5 1 4. Rusija 0 0 0 0 0:0 0 * Skupina 3 (ponedeljek, 26.9.): Črna gora - Finska 0:2 (0:0) Romunija - Bosna in Hercegovina 4:1 (1:0) - lestvica: 1. BiH 6 3 2 1 8:8 11 2. Finska 6 2 2 2 8:6 8 3. Črna gora 6 2 1 3 6:6 7 4. Romunija 6 2 1 3 6:8 7 * Skupina 4 (torek, 27.9.): 20.45 Norveška - Srbija 20.45 Švedska - Slovenija - lestvica: 1. Srbija 5 3 1 1 11:5 10 2. Norveška 5 3 1 1 7:5 10 3. Slovenija 5 1 2 2 5:9 5 4. Švedska 5 1 0 4 6:10 3 LIGA C: * Skupina 1 (nedelja, 25.9.): Ferski otoki - Turčija 2:1 (0:0) Luksemburg - Litva 1:0 (0:0) - lestvica: 1. Turčija 6 4 1 1 18:5 13 2. Luksemburg 6 3 2 1 9:7 11 3. Ferski otoki 6 2 2 2 7:10 8 4. Litva 6 0 1 5 2:14 1 * Skupina 2 (torek, 27.9.): 20.45 Grčija - Severna Irska 20.45 Kosovo - Ciper - lestvica: 1. Grčija 5 4 0 1 7:1 12 2. Kosovo 5 2 0 3 6:7 6 3. Severna Irska 5 1 2 2 6:7 5 4. Ciper 5 1 2 2 3:7 5 * Skupina 3 (nedelja, 25.9.) Azerbajdžan - Kazahstan 3:0 (0:0) Slovaška - Belorusija 1:1 (0:1) - lestvica: 1. Kazahstan 6 4 1 1 8:6 13 2. Azerbajdžan 6 3 1 2 7:4 10 3. Slovaška 6 2 1 3 5:6 7 4. Belorusija 6 0 3 3 3:7 3 * Skupina 4 (ponedeljek, 26.9.): Gibraltar - Gruzija 1:2 (0:1) Severna Makedonija - Bolgarija 0:1 (0:0) - lestvica: 1. Gruzija 6 5 1 0 16:3 16 2. Bolgarija 6 2 3 1 10:8 9 3. Severna Makedonija 6 2 1 3 7:7 7 4. Gibraltar 6 0 1 5 3:18 1 LIGA D: * Skupina 1 (nedelja, 25.9.): Andora - Latvija 1:1 (0:0) Moldavija - Lihtenštajn 2:0 (0:0) - lestvica 1. Latvija 6 4 1 1 12:5 13 2. Moldavija 6 4 1 1 10:6 13 3. Andora 6 2 2 2 6:7 8 4. Lihtenštajn 6 0 0 6 1:11 0 * Skupina 2 (ponedeljek, 26.9.): San Marino - Estonija 0:4 (0:1) - lestvica: 1. Estonija 4 4 0 0 10:2 12 2. Malta 4 2 0 2 5:4 6 3. San Marino 4 0 0 4 0:9 0",
    "Soren Waerenskjold - vse se je začelo z željo po sladoledu": "Zmagovalni oder kronometra mlajših članov. Foto: EPA\n\nDrugi je bil z zaostankom 17 sekund Belgijec Alec Segaert, tretji pa (+0:25) Britanec Leo Hayter, brat Ethana Hayterja, ki je bil v nedeljo četrti.\n\nV Wollongongu je bil razplet podoben kot na članskem kronometru. Waerenskjold je moral namreč na vročem stolu trepetati za zlato medaljo, saj je imel Segaert najboljši vmesni čas, vendar v zadnjih kilometrih ni bil več tako močan.\n\n\"Še pred dvema ali tremi leti so govorili, da smo Norvežani slabi v kronometru. Zdaj je drugače, ne znam pa vam povedati, zakaj,\" je povedal Waerenskjold in priznal, da mu je dal Foss, ki je bil v nedeljo zlat na kronometru v kategoriji članov, kar nekaj uporabnih nasvetov:\n\n\"Svetoval mi je, naj na klancih hranim energijo za najhitrejše dele proge in da na nekaterih ovinkih ni treba biti v kronometrski drži, saj je to varneje.\"\n\nVzrok, zakaj je 22-letni Soren Waerenskjold začel kolesariti, je nenavaden: \"Ker sem imel rad sladoled. Mati mi je dejala, da lahko dobim sladoled, če kolesarim 10 ali 15 kilometrov do trgovine. Na začetku je bil to moj cilj, po letu ali dveh pa sem ugotovil, da imam talent za ta šport.\"\n\nResults powered by FirstCycling.com",
    "Slovenija bo izzivala polne tribune v Stožicah": "Slovenska nogometna reprezentanca z zvrhano mero optimizma vstopa v zadnji dve tekmi lige narodov danes z Norveško v Ljubljani in v torek s Švedsko v Stockholmu, na kateri si bo skušala priigrati obstanek v drugem kakovostnem razredu. Čeprav je Slovenija na zadnjem mestu v skupini, sama odloča o svoji usodi o obstanku v ligi B. »Imamo dobro izhodišče. Zavedamo se, kakšen tekmec prihaja v Stožice. Podcenjujoče bi bilo govoriti le o Haalandu, izpustiti pa Maritna Ödegaarda, Alexandra Sörlotha in ostale, ki sestavljajo kompaktno reprezentanco, ki je najbolj konstantna v naši skupini. O tekmecu imamo dovolj informacij, a bolj razmišljamo o naši igri, kakovosti, napakah, ki jih mora biti čim manj, dvobojih, agresivnosti ... Torej o vseh elementih igre, s katerimi bi sprovicirali tribune, ki bodo končno polne,« je izpostavil slovenski selektor Matjaž Kek, ki ga je na včerajšnji zadnji trening prišel pozdravit tudi predsednik Nogometne zveze Slovenije (NZS) Radenko Mijatović.\n\nČe bo treba, tudi s petimi branilci\n\nNa tokratni akciji so obilo pozornosti namenili pripravi, da bi se izognili velikim nihanjem, ki so značilna za slovensko reprezentanco od tekme do tekme in tudi znotraj posamezne tekme. Izhodišče za pripravo je prvi polčas tekme z Norveško v Oslu (0:0), ki je bil eden najboljših v zadnjem času. »Za tekmeca, kot je Norveška, potrebuješ najvišjo možno kontinuiteto vsakega posameznika in celotne ekipe. Lepo je bilo, da smo imeli tokrat nekaj več treningov. Vzdušje je sproščeno, a smo zbrani, vse pa pokaže igrišče,« je povedal Kek in dodal, da ima še eno ali dve dilemi glede začetne enajsterice. Tokrat ima nekoliko lažje delo, saj so mnogi iz svojih klubov prišli v dobri formi, v slovenski reprezentanci pa tako nikoli vsi niso imeli popolne minutaže.\n\nKek je dilemo o tem, če bo v golu Jan Oblak iz Atletica Madrid, potem ko je z ekipo prvič treniral šele v četrtek, razrešil s stavkom: »Jan je kapetanski.« V povezavi z njegovim klubom so naredili vse, da ga pripravijo in bo branil. »Če bo treba, tudi pet,« pa je odgovoril na vprašanje, če bo v obrambi igral s tremi ali štirimi igralci, a je ob odhodu s tiskovne konference s kretnjo nazorno pokazal, da se nagiba k rešitvi s štirimi igralci pred Janom Oblakom, kjer naj bi bila osrednja branilca Jaka Bijol in Miha Blažič, ki ju čakajo hude bitke s Haalandom in ostalimi Norvežani. V zvezni vrsti bo največ bremena na Jasminu Kurtiću in Sandiju Lovriću, ki je odlično začel sezono v Italiji v Udineseju. Navijači si želijo, da bi v napadu skupaj zaigrala vzhajajoči up Benjamin Šeško in Andraž Šporar, ki naj bi imela po informacijah z Gorenjske največ možnosti, da začneta tekmo.\n\n»Ob vsem, kar imamo v ofenzivnem delu, ne bilo dobro izpostavljati le dveh imen. Imamo igralce, ki so v dobri formi. Po delih ne bo šlo, ampak bomo morali biti kompaktni kot ekipa, kar je vodilo tudi v norveški reprezentanci. Do gola, ki pripelje do zmage, prideš le kot ekipa, vedno pa je dobrodošel kakšen preblisk posameznika. Norvežani so nevarni pri prehodih v napad, zato se obramba začne pri napadalcih,« je o dilemah v napadu razlagal Kek, ki pogreša Josipa Iličića, a popolnoma zaupa v ostale, da bodo zapolnili vrzel.\n\nKek ima pogodbo do leta 2024\n\nHrvaški mediji so pred dnevi poročali, da Keku, ki ga ob vsaki menjavi klubskega trenerja selijo na klop Rijeke, Dinama Zagreb, Hajduka in Osijeka, pogodba s Slovenijo poteče že v naslednjih dneh po koncu letošnje lige narodov. »Pogodbo imam do leta 2024. Vedno sem najbolj zadovoljen, če pogodbo lahko oddelam do konca. Zame sta čast in privilegij, da sem selektor slovenske reprezentance. Zelo bom ponosen, če bom pogodbo lahko oddelal do konca,« je končal Kek, a selektorski stolček bi se mu zamajal, če bi Slovenija z Norveško in Švedsko odigrala slabo in ostala poraznih rok.\n\n*** Jaka Bijol, slovenski reprezentant Pričakovanja so enaka kot pred vsako tekmo, torej dati maksimum in iztržiti ugoden izid. Poln stadion bo dodaten motiv za nas. Upam, da bodo navijali za nas. Tudi na prejšnji tekmi so bile polne tribune, pa ni bilo navijanja. Pričakujem, da bo tokrat drugače in vzdušje pravo, enako pa tudi tekma.",
    "Mama samohranilka, ki je postala princesa (resnična zgodba z Nor...": "Norveška kronska princesa Mette-Marit in njen soprog kronski princ Haakon sta pred nedavnim praznovala 21. obletnico zakona, njuna poroka leta 2001 pa je bila iz več razlogov neobičajna.\n\nView this post on Instagram A post shared by\n\nEn najočitnejših je preteklost neveste, ki bi jo lahko upravičeno poimenovali sodobna Pepelka.\n\nMette-Marit ni modre krvi (njen oče je bil novinar, mama bančna uslužbenka in kot otrok se je soočila z ločitvijo staršev), med študijem je celo postala mama samohranilka.\n\nView this post on Instagram A post shared by\n\nMette-Marit se je rodila leta 1973. Kot deklica je trenirala balet, pela v cerkvenem zboru in hodila k skavtom. Ko je bila stara 11 let, sta se njena starša ločila in od tedaj je živela pri mami.\n\nPo srednji šoli se je vpisala na fakulteto in na univerzitetnem kolidžu Agder študirala filozofijo, kemijo ter informacijske tehnologije. Diplomirala je leta 1997.\n\nPrinc Haakon ni bil njena prva ljubezen. Leta 1996 je nastopila v resničnostni oddaji, kjer je iskala partnerja. In res je nekoga našla: bivšega kaznjenca Mortena Borga, v razmerju se jima je januarja 1997 rodil sin Marius Borg Høiby.\n\nView this post on Instagram A post shared by Norwegian royal family (@norwegianroyalfamily)\n\nNjegov oče je bil leta 1991 v zaporu zaradi preprodaje kokaina. Zveza se ni obnesla in Mette-Marit je bila mama samohranilka v dvajsetih, ko je leta 1999 na glasbenem festivalu spoznala sedanjega moža, norveškega prestolonalednika.\n\nKmalu po prvem srečanju sta se začela sestajati, leta 2000 se je par preselil v skupno stanovanje v Oslu. Mette-Marit je tedaj opravljala študentsko delo in delala kot prodajalka v trgovini z oblačili.\n\nView this post on Instagram A post shared by Cofre Real (@cofrereal)\n\nPo letu skupnega življenja se je par zaročil. Širša kraljeva družina sicer ni bila najbolj navdušena nad prinčevo izbranko, a ta je zagrozil, da se bo, če se ne bo smel poročiti z njo, odpovedal prestolu.\n\nView this post on Instagram A post shared by The Royal Family of Norway (@theroyalfamilyofnorway)\n\nStara 28 let se je tako Mette-Marit 25. avgusta 2001 v katedrali v Oslu poročila s princem in od tedaj je princesa. Čeprav je njegova mama poročena v kraljevo družino, njen sin iz prvega razmerja nima pravice do prestola in ga ni na uradnih potretih kraljeve družine, a so ga vsi člani družine lepo sprejeli ter vzeli za svojega.\n\nView this post on Instagram A post shared by Norwegian royal family (@norwegianroyalfamily)\n\nPrincesa je po diplomi nadaljevala z izobraževanjem: med letoma 2000 in 2002 je na univerzi na univerzi v Oslu študirala etiko, leta 2003 pa odšla na študij v London in tam študirala afriške ter orientalske vede. Predvsem z namenom spoznati te kulture in tako pomagati pri reševanju globalne begunske krize.\n\nPo študiju se je poglobila v problematiko okužb z virom HIV in leta 2006 postala ambasadorka Združenih narodov za boj proti Aidsu.\n\nView this post on Instagram A post shared by Royal Hair Chatter (@royalhairchatter)\n\nV zakonu s princem sta se rodila dva otroka: leta 2004 princesa Ingrid Alexandra, ki je za očetom druga v vrsti za norveški prestol in prvi otrok norveške kraljeve družine, ki je obiskoval javno osnovno šolo, saj sta ji starša hotela omogočiti kar najbolj običajno otroštvo.\n\nPrincesa Alexandra bo druga kraljica v zgodovini norveške monarhije.\n\nView this post on Instagram A post shared by The Royal Families (@the_royalfamilies)\n\nDecembra 2005 je princesa povila sina princa Sverra Magnusa, ki je - tako kot sestra - obiskoval javno osnovno šolo in je tretji v vrsti za prestol.\n\nView this post on Instagram A post shared by European Royal Children\n\nKronski princ in princesa uživata v skladnem zakonu ter družinskem življenju, je pa Mette-Marit znana po svoji dobrodelnosti, aktivno se udeležuje prostovoljnih akciji in na uradnih dogodkih vedno očara s čudovitim izborom oblačil ter je svojevrstna modna ikona.\n\nView this post on Instagram A post shared by Vorsten (@vorsten_nl)\n\nPovzeto po portalih Hello Magazine in Msn.com\n\nPreberite še: Kaj se dogaja s princem Charlesom? Na Otoku so zaskrbljeni\n\nMorda vas zanima tudi: Dianina zapuščina, ki za Kate Middleton predstavlja težko breme",
    "V akciji Kekovi, Toskićevi, Šivičevi, Golemčevi in Adžićeve": "Ob začetku koledarske jeseni je športna scena vedno pestra, prinesla je tudi slovenski športni praznik in evropski teden športa. Oči javnost bodo na začetku tedna uprte predvsem v slovensko nogometno reprezentanco, ki je tudi v Stožicah ostala trdnjava za Erlinga Haalanda.\n\nEkipa Matjaža Keka bo po sobotni zmagi proti Norveški v torek ob 20.45 gostovala v Stockholmu, že remi ji zagotavlja obstanek v skupini B lige narodov. Danes bosta dve tekmi v ligi A, na Wembleyju se bosta ob 20.45 pomerila tradicionalni velesili Anglija in Nemčija, na Puskas Areni v Budimpešti pa bodo gostovali Italijani.\n\nMatjaž Kek se je veselil zmage proti Norveški, čaka ga gostovanje na Švedskem. FOTO: Antonio Bronić/Reuters\n\nDanes se bo zbrala ženska rokometna reprezentanca in začela zadnjo pripravljalno akcijo pred sklepnimi pripravami za nastop na domačem EP. Mladi nogometaši do 21 let bodo ob 18. uri v Kranju odigrali prijateljsko tekmo z vrstniki iz BiH. V Osijeku se nadaljuje svetovno prvenstvo v trapu, danes se bodo začela tekmovanja članov, Slovenijo zastopajo Boštjan in Jasmina Maček ter Denis Vatovec in Tadej Kostanjevec. V Džakarti se bodo v tekmi za svetovni pokal v težavnosti merili športni plezalci, v polfinale se je uvrstilo vseh pet Slovencev, Janja Garnbret, Mia Krampl in Vita Lukan ter Luka Potočar in Milan Preskar.\n\nPoleg torkovega nogometnega večera na Švedskem se bosta v Oslu za prvo mesto v skupini 4 pomerila Norveška in Srbija. V ligi A pa bo iberski derbi Portugalska – Španija in tekma Švica – Češka. Selektor rokometašev Uroš Zorman bo objavil seznam igralcev za začetek kvalifikacij za EP 2024.\n\nUroš Zorman bo objavil seznam igralcem v kvalifikacijah za EP. FOTO: Leon Vidic\n\nSreda bo bolj mirna kot običajno. Na svoj račun bodo prišli zapriseženi hokejski navdušenci, saj se bosta SŽ Olimpija in Sij Acroni Jesenice v Podmežakli ob 19. uri udarila za pokal HZS. Trapisti bodo imeli finale SP, predstavili se bosta reprezentanci v smučarski skokih.\n\nČetrtek bo rokometno obarvan, Slovenke bodo ob 18. uri v Celju gostile Madžarke, ob 20.45 bodo želeli igralci Celja Pivovarne Laško pri evropskih prvakih iz Barcelone, kjer jih bosta gostila bivša tovariša Domen Makuc in Blaž Janc, potrditi odličen vtis s senzacionalne zmage proti Kielu.\n\nJanja Garnbret računa na novo zmago v Indoneziji. FOTO: IFSC\n\nDerbi v Manchestru\n\nV petek bo SŽ Olimpija v ICEHL gostovala pri Vienna Capitals (19.15), četrt ure prej bodo Jesenice v alpski ligi imele domačo tekmo z Bregenzem.\n\nV soboto se bo po premoru vrnila slovenska nogometna liga. Vodilna Olimpija bo ob 17.30 gostovala v Sežani. Zanimivi bosta tudi tekmi Domžale – Mura (15.00) in Koper – Bravo (20.15). V najboljših ligah bosta izstopala severnolondonski derbi Arsenal vs. Tottenham (13.30) in tekma med Interjem in Romo v serie A. Slovenske rokometašice se bodo z Madžarkami pomerile še v Stožicah (17.30).\n\nDres Aleša Mušiča bodo dvignili pod tivolski strop. FOTO: Jože Suhadolnik\n\nPrva oktobrska nedelja bo polna dogodkov. V 1. SNL bosta tekmi Gorica – Maribor (15.00) in Celje – Radomlje (17.30). V premier league bo mestni derbi v Manchestru. Začela se bo sezona v košarkarski ligi ABA, prenovljena Cedevita Olimpija, ki ima visoke cilje, bo ob 21.00 gostila Borac iz Čačka.\n\nHokejisti Olimpije bodo na tekmi proti Fehervarju upokojili dres bivšega kapetana Aleša Mušiča. V Londonu bo tradicionalni maraton, končal se bo reli na Novi Zelandiji, motociklisti bodo imeli VN Tajske (motoGP ob 10.00), v formuli 1 bo ob 14. uri nočna dirka v Singapurju.",
    "Pomembna novost v življenju Cimeta": "Nekdanji slovenski nogometni reprezentant Sebastjan Cimirotić je svoj zadnji zadetek v državnem dresu proslavljal prav proti Norveški. Erlinga Haalanda doživlja kot brutalno strelsko \"mašino\", a vseeno verjame, da lahko Kekova četa v soboto zasenči Skandinavce in zariše temelje nove reprezentančne pravljice. Drži tudi pesti za Alberta Riero, da z Olimpijo ohrani prednost in zmaje popelje do naslova. To bi ga v dneh, ko proslavlja pomembno novost v življenju, spravilo še v boljšo voljo.\n\nKaj počne te dni stari znanec slovenskih in svetovnih nogometnih zelenic Sebastjan Cimirotić? Proslavlja. Prejšnji teden je na rojstnodnevni torti upihnil 48 svečk, za najlepše darilo pa poskrbel kar sam, saj je na \"stara leta\" končal srednjo trgovsko šolo. Tako se lahko po novem pohvali s četrto stopnjo izobrazbe, s tem pa je izpolnil enega izmed pomembnih pogojev, ki je nujen, če se želi v prihodnosti resneje ukvarjati s trenerskim poslom.\n\nNazadnje je deloval pri Olimpiji, kjer je nekaj časa sodeloval tudi z nekdanjim reprezentančnim soigralcem Mladenom Rudonjo. Foto: Vid Ponikvar\n\n\"Srečen sem, da mi je uspelo. Zdaj se lahko korak po koraku bližam želenemu cilju. Kot trener bi rad delal z mladimi. V Sloveniji imamo ogromno materiala, talenta. Resnično bi bil greh, če tega ne bi izkoristili. Fantom imam kaj pokazati. Na koncu je najpomembnejše, da jim pokažeš tisto, kar si delal vse življenje in pri tem užival. Moraš pa tudi poskrbeti za dobro vzdušje. Potem si na pravi poti,\" se želi legendarni Cimirotić v prihodnje dokazovati kot trener.\n\nOd nogometnih mojstrovin do srhljivih afer\n\nZ Miranom Pavlinom se odlično poznata. Foto: Vid Ponikvar Naslednji teden bo zaradi tega na Nogometni zvezi Slovenije, kjer je direktor reprezentanc njegov nekdanji soigralec iz nepozabne Katančeve zlate generacije Miran Pavlin, zagnal \"operacijo licenca C\". Prve trenerske izkušnje je nabiral pri Olimpiji, s katero trenutno ne sodeluje.\n\n\"Ko sem bil pri Olimpiji, sem se prepričal o ogromnem potencialu mladih igralcev. Toliko obetajo, da te zaboli glava! Vsekakor si želim raje delati z mladimi kot pa starejšimi,\" je 48-letni Ljubljančan odločen, da bo imel v trenerskem poslu opravka z mlajšimi varovanci.\n\nImel jim bo kaj za povedati. Cime je v pestri nogometni karieri doživel marsikaj. Ni manjkalo lepih in uspešnih dogodkov, atraktivnih zadetkov, zmag in preigravanj, s katerimi si je prislužil vzdevek prulskega driblerja, na njegovo žalost pa so bile prisotne tudi manj prijetne zadeve. Vse od pogostih zdravstvenih težav, nenavadnih zapletov in celo srhljivih afer, ki bi bolj sodile pod črno kroniko kot pa šport.\n\nZadel v 3. minuti in izenačil!?\n\n\"Cime\" je za slovensko reprezentanco dosegel šest zadetkov. Najbolj je ponosen na zadetek na SP 2002, ko je zatresel špansko mrežo. Poleg Španije in Norveške se je vpisal med strelce še proti Italiji, Švici, Madžarski in Malti. Foto: Guliverimage Tokrat se je na našo željo z mešanimi občutki spomnil na svojo zadnjo tekmo proti Norveški. Bilo je 3. septembra 2005. Slovenija je v Celju v kvalifikacijah za SP 2006 gostila Norveško, selektor je bil Branko Oblak, na koncu pa so gostitelji po hudem boju ostali praznih rok. Skandinavci, tradicionalno neugodni tekmeci Slovencem, so zmagali s 3:2.\n\nNa tej tekmi je Cimirotić zadel v polno že v 3. minuti. Takrat je izenačil na 1:1, saj je pred tem slovenske navijače z zgodnjim zadetkom šokiral nekdanji as Valencie John Carew. \"Zadetkov ne moreš zlepa pozabiti, zlasti svojega zadnjega za reprezentanco. Takrat smo nesrečno izgubili. Dobro smo igrali, a v zadnjih minutah pri 2:2 vsi krenili v napad. To je izkoristil Morten Pedersen in zabil za 3:2. To je pač nogomet. Norveška je takrat ponovno dokazala, kako je tradicionalno neugodna za nas. Vseeno pa ni nek 'bavbav'. V soboto jo lahko premagamo. Na zadnji tekmi v Oslu smo denimo odigrali odlično, pokazali dober karakter. Zvezna vrsta je delovala fantastično,\" je bil zadovoljen s predstavo slovenske reprezentance na junijskem gostovanju na Norveškem, ki se je razpletlo brez zadetkov.\n\nPogreša navijaško vzdušje, kakršno je bilo včasih\n\nNa zadnji domači tekmi slovenske reprezentance so v Stožicah prevladovali srbski navijači. Foto: Grega Valančič/Sportida V soboto bo prišel v Stožice, a mu ne bo povsem lahko pri srcu. Nekdanji član zlate Katančeve generacije, eden izmed redkih Slovencev, ki je dosegel zadetek na svetovnem prvenstvu, se boji, da bo nekaj pogrešal.\n\n\"Žal mi je, da na nogometnih tekmah ni več takšnega vzdušja, kakršno je bilo včasih. Da ni več toliko glasnih navijačev. Želel bi si takšnega navijanja, kot smo ga pred kratkim spremljali na tekmah košarkarske in odbojkarske reprezentance. Tega si želimo vsi v nogometu. Vemo, kako lepo je igrati pred takim občinstvom. To ti da dodaten veter v hrbet. Žal mi je, da se je atmosfera na tekmah slovenske reprezentance spremenila v gledališče. Prepričan sem, da bi bili rezultati boljši, če bi bilo navijaško vzdušje boljše,\" mu je žal, da v zadnjih letih Slovenija na domačih tekmah ne računa na pomoč organiziranih navijačev.\n\n\"Haaland je 'mašina'. Brutalna 'mašina'.\"\n\nErling Braut Haaland je v 21 nastopih za norveško izbrano vrsto dosegel 20 zadetkov. Star je komaj 22 let. Foto: Guliverimage Če bo hotela Slovenija v soboto premagati Norveško, bo morala razorožiti Erlinga Brauta Haalanda, kar bo vse prej kot lahko opravilo. Kako fenomen norveškega zvezdnika doživlja nekdanji slovenski napadalec, ki je v karieri imel opravka s številnimi asi svetovnega formata?\n\n\"Haaland? To je najbolj vroč napadalec na svetu, brutalna strelska 'mašina'. Ima atletske sposobnosti, kakršne bi si želel vsak napadalec. Je pravi stroj, ki ga zanima samo gol. Guardiola, največji trenerski perfekcionist, ga ni kar tako kupil. Točno je vedel, kaj potrebuje za osvojitev lige prvakov. Če se bo tako razvijal še naprej, bo neverjeten. Pod vodstvom Guardiole še ni bilo igralca, ki ne bi napredoval. Spomnim se Sterlinga, ko je prišel iz Liverpoola k Cityju. Ali pa Mahreza in Grealisha, ki se še vedno išče, a je 'čudo od nogometaša'. Ima ogromno manevrskega prostora, tudi on bo prišel do teh spoznanj. Noro je, kakšno hudo paleto igralcev ima City, kar pa zadeva Haalanda, lahko povem še to, da sem nedolgo tega v družbi prijateljev potožil, kako že dalj časa pogrešam 'golgeterja', ki bi bil levičar. Zadnji, ki je bil takšen, je bil Bobo Vieri (Christian Vieri, op. p.). No, po dolgem času pa je prišel tak mojster, kot je Haaland. 'Mašina'. Brutalna 'mašina',\" zelo ceni mladega napadalca, ki v tem trenutku skupaj s Francozom Kylianom Mbappejem predstavlja največje bogastvo nove generacije nogometnih zvezdnikov.\n\nManchester City ima po mnenju Cimirotića po prihodu Haalanda še večje možnosti za osvojitev lige prvakov. Foto: Guliverimage\n\nPrav lepo je gledati Šeška, kako lahek korak ima\n\nBenjamin Šeško spada pri 19 letih med najbolj obetavne in opevane najstnike evropskega nogometa. Foto: Guliverimage Na dobri poti, da bi se jim lahko nekdaj pridružil, je tudi 19-letni Slovenec Benjamin Šeško. Podobno kot Haaland se dokazuje pri Salzburgu, z njim osvaja lovorike, nato bo nadaljeval kariero v Nemčiji. Kot se je pred leti odločil tudi svetlolasi Norvežan.\n\n\"Predispozicije Šeška so podobne tistim Haalanda. Morda je Haaland fizično močnejši, ima pa Šeško neverjeten občutek za gol. Prav lepo ga je gledati, kako lahek korak ima. Kako rešuje vse z enim korakom. Prava milina. Tako mladega napadalca s tako dobrimi sposobnostmi Slovenija še ni imela. Nemška bundesliga bo ravno pravšnja zanj. Nemec te ne kupi zastonj, iz njega bodo napravili še večjo 'mašino'. Leipzig je sploh znan po tem, da proizvaja igralce. Tako kot Dortmund. Bayern je druga zgodba, on kupuje že uveljavljene igralce. Zato bo Leipzig super okolje za Benjamina,\" je Cimirotić prepričan, da je eden najbolj obetavnih najstnikov evropskega nogometa storil pravilen korak, ko se je odločil za selitev k rdečim bikom v Leipzig.\n\nNemčiji bi se zahvalil zaradi živalskih treningov\n\nČe bi takrat, ko je bil v najboljših letih, prejel kakšno ponudbo iz nemške bundeslige, bi se ji zahvalil. Foto: Vid Ponikvar Cime je v svoji karieri zaigral v številnih državah. Nogometni kruh je služil v Italiji, na Hrvaškem, Izraelu in Južni Koreji, povsem pri koncu kariere pa še v Avstriji. V Nemčiji ni nikoli zaigral.\n\n\"Kje pa. Če bi v mojih letih dobil ponudbo iz Nemčije, bi se ji hitro zahvalil. Hvala lepa, bi dejal. Za bundesligo je bilo znano, da so tam zelo zahtevni, prav živalski treningi. Še danes govorijo, da moraš imeti, če želiš uspeti v Nemčiji, njihovo mentaliteto. Nemca ne smeš nikoli odpisati, tudi ko vodiš z 2:0. Bo pa Leipzig za Šeška super poteza,\" je Ljubljančan, ki se je svojčas znašel tudi na radarju slovitega Juventusa, prepričan, da bo mladi napadalec iz Radeč kos vsem izzivom, ki se mu obetajo prihodnjo sezono. Sam jim zaradi zahtevnosti treningov ne bi bil.\n\nLahko se nadejamo nove slovenske pravljice\n\nTržna vrednost Erlinga Haalanda znaša 150 milijonov evrov. Skoraj trikrat več od celotne 1. SNL. Foto: Guliverimage Zaveda se, da bo velik delež gledalcev v soboto v Stožice prišel zaradi zvezdniškega magneta Haalanda. Meni, da do tega ne bi smelo priti. \"Z vsem spoštovanjem do Haalanda, a v Stožice bi morali gledalci hoditi zaradi naših fantov. Da dobesedno razbijejo Norvežane. Takšna bi morala biti prioriteta tistih gledalcev, ki bodo na tekmi. Takšna bi morala biti kultura navijačev,\" bi si želel, da bi ljubitelji nogometa polnili tribune tudi na kakšnih drugih tekmah. In to predvsem zaradi slovenske reprezentance.\n\nPred sobotno tekmo je optimist. Prepričan je, da bi lahko Slovenija premagala Norveško in pozdravila prvo zmago v letošnji ligi narodov, zelo pomembno v boju za obstanek. \"Že na Norveškem smo dobro igrali. Ko sem videl pa še povratek Slovenije na domači tekmi proti Srbiji, sem občutil nekaj pozitivnega. Takrat se je v prvem polčasu dogajala čudna zgodba (zaostanek z 0:2, op. p.), nato pa smo dokazali, da se znamo izvleči iz težkih situacij. Dokazali smo, da se je v to reprezentanco naselila pozitivna energija. Zdaj bi morala slediti še nadgradnja. Potrebujemo še nekaj dobrih tekem, potem pa se lahko nadejamo nove pravljice. Moramo zaigrati na Euru 2024. Tak moraš biti, optimist. Moraš si želeti zaigrati na tekmovanju. Potem ko bi tekmovali tam, bi se ponovno videlo, kako dobre navijače imamo,\" si je že pred očmi pričaral prizore, kako bi lahko slovenski navijači po 14 sušnih letih znova spremljali Slovenijo na velikem tekmovanju. Na Euru v Nemčiji, kjer v zadnjih tednih ni manjkalo slovenskih ljubiteljev košarke.\n\nJan Oblak si želi s Slovenijo zaigrati na velikem tekmovanju. Naslednja priložnost bodo kvalifikacije za EP 2024. Foto: Grega Valančič/Sportida\n\nZ vsem spoštovanjem do vseh, a Jojo ...\n\nSebastjan Cimirotić je z navdušenjem spremljal predstave Josipa Iličića. Foto: Matic Klanšek Velej/Sportida Prepričan je, da Matjaž Kek in igralci verjamejo v uspeh. Ne nazadnje sta v Stožicah v zadnjih letih izgubili tudi Poljska in Hrvaška. \"Če ne bi verjeli v zmago, bi bilo sploh nesmiselno igrati tekmo. Fantje so sposobni premagati Norveško. Morajo pa dobro začeti. Da ne bomo dobili takšnega gola, kot smo ga takrat od Carewa v Celju (v 1. minuti, op. p.). Potem je težko loviti rezultat, saj se znajo Norvežani fizično zelo dobro braniti. So veliko močnejši od nas, tehnično pa ne verjamem, da nas lahko presežejo. Čeprav … V zadnjem času so Norvežani tehnično zelo napredovali. Tisto, kar smo včasih govorili za njih, Avstrijce ali pa Fince, ne drži več. Te države so napredovale 200 kilometrov na uro.\"\n\nV soboto bo na tribunah zaman iskal organizirane slovenske navijače, žal pa mu bo še za nekaj. \"Znova se bo poznala odsotnost našega glavnega kreativca Iličića. Z vsem spoštovanjem do vseh naših igralcev, a Jojo je imel vedno nekaj več. Tisto potezo več. Manjkala bo njegova čarobna zadnja podaja, kakšno preigravanje. Manjkal nam bo, če se bo zalomilo in bo treba dvigniti občinstvo na noge. On je to znal,\" ob tej priložnosti želi Josipu Iličiću uspešno nadaljevanje nogometne kariere, če se tako odločil in se pri 34 letih vrne na zelenice.\n\nRiera? Dosti trenerjev bi reklo Olimpiji hvala lepa.\n\nAlbert Riera, pred leti zvezdnik Liverpoola, Manchester Cityja in Galatasarayja, če naštejemo le nekaj klubov, poleg tega pa še večletni španski reprezentant, je z Olimpijo v uvodnih 10 krogih osvojil 27 točk! Foto: Matic Klanšek Velej/Sportida V zadnjem času ne manjka govoric, da bi se lahko Iličić po 12 letih vrnil v Maribor. Vijolice so se svojčas, zlasti njihov nekdanji športni direktor Zlatko Zahović, s katerim je Cimirotić v najboljših letih sodeloval v reprezentanci, zanimale tudi zanj. Takrat, ko je bil še veliki ljubljenec navijaške skupine Green Dragons, do selitve v mesto ob Dravi vendarle ni prišlo. Cimirotić je večkrat izpostavil, da se je tako odločil zlasti zaradi navijačev. Pozneje, ko se je ljubezen z navijači ohladila, je z Olimpijo sodeloval še v različnih vlogah, nazadnje kot sodelavec nekdanjega predsednika Milana Mandarića.\n\nKako pa kaj spremlja dogajanje v 1. SNL v tej sezoni, ko gre Zmajem pod vodstvom Alberta Riere odlično? \"Iskreno povedano, niti ne spremljam toliko lige, lahko pa rečem, da je Olimpija vendarle Olimpija. To je klub, za katerega bom vedno navijal. Srečen sem, da igra tako dober, dopadljiv in atraktiven nogomet. Riera je imel težak začetek. Ko je prišel k Olimpiji, mu ni bilo lahko. Dosti trenerjev, ki bi prišli v takšno situacijo, bi reklo Olimpiji hvala lepa in zapustilo klub. Riera se ni ustrašil. Izrazil se bom kar po domače in rekel, da je pokazal \"jajca\". Upravičil je svoje besede, ko je na začetku dejal, naj mu dajo le čas, da pokaže, kaj zna. Počakali smo, on pa je pokazal. Dosega neverjetne rezultate. Upam, da bo Olimpija tako nadaljevala. Nadejam se lovorike,\" bi si želel, da bi se Olimpija prvič po letu 2018 znašla na seznamu prvakov, španski strateg pa bi šel po stopinjah Igorja Bišćana.\n\nTako je Sebastjan Cimirotić z navijači proslavljal zadnji državni naslov Olimpije leta 2018 v Domžalah. Foto: Vid Ponikvar\n\n\"Ljubljana na naslov čaka že kar nekaj let. Zdaj je idealna situacija, a vem, da se bodo vsi, ki so za nekatere že odpisani, tudi Maribor, Mura ali Koper, še dvignili. Do konca je še daleč. Vsi pa vemo, kako je v nogometu ogromno ovir, da pridemo do želenega cilja,\" je še povedal Cime, ki se bo prihodnji teden odpravil na Gorenjsko na krovno zvezo in pridobival trenersko izobrazbo. Obenem pa stiskal pesti za slovensko reprezentanco še v torek, da na Švedskem pride do čim boljšega rezultata in si zagotovi obstanek v B-skupini lige narodov.",
    "Analiza cen: tako obsežne so podražitve avtomobilov": "Tako novi kot rabljeni avtomobili so se v zadnjih letih močno podražili, kar je posledica tako novih tehnologij kot tudi težav v dobaviteljski verigi proizvajalcev. Povprečni novi klasični avtomobil je v Evropi sicer še vedno cenejši kot v ZDA in na Kitajskem, a od leta 2015 se je podražil za 24 odstotkov.\n\nV povprečju se je nov bencinski avtomobil v Evropi od leta 2015 do danes podražil z 35.500 evrov na 44.101 evro, so pokazali podatki analitične družbe JATO Dynamics. To je porast cene za 24 odstotkov. Pričakovano so bile podražitve najvišje v državah, kot je Norveška, kar je tudi posledica davčnih zakonov, ki podpirajo predvsem električna vozila. Ta v raziskavi niso udeležena, saj analiza cen vsebuje le avtomobile z motorji na notranje zgorevanje.\n\nPodražitve vsaj za petino nekaj vsakdanjega\n\nNa Norveškem se je v tem obdobju povprečni klasični avtomobil podražil za 63 odstotkov, v veliki Britaniji ob težavah s funtom za 43 odstotkov, v Nemčiji za 28 odstotkov, v Italiji za 24 odstotkov, na Nizozemskem za 20 odstotkov in podobno.\n\nV ZDA se je cena povprečnega avtomobila od leta 2015 povišala za 15 odstotkov. Letos junija je nov avtomobil v ZDA v povprečju stal 44.641 dolarjev.\n\nKakšne so cene danes?\n\nNa Kitajskem so leta 2015 kupovali zelo drage avtomobile, saj je bila takrat cena povprečnega avtomobila za deset tisoč dolarjev višja kot v Evropi. V vmesnem obdobju pa so Kitajci prodali veliko majhnih in cenejših vozil, zato so tudi cene v povprečju padle.\n\nPodražitev od leta 2015 do danes tako znaša le pet odstotkov, a samo od leta 2020 do danes so cene na Kitajskem v povprečju poskočile za skoraj tretjino.\n\nDanes povprečni avtomobil na Kitajskem stane 48 tisoč dolarjev, v Evropi in v ZDA pa torej dobrih 44 tisočakov.",
    "Oblak le pogledal igrišče in se umaknil v tunel": "Ob današnjem obisku treninga slovenske nogometne reprezentance na Brdu pri Kranju, kjer je eden najboljših centrov za trening ne svetu, je bilo s sončnim vremenom že tako popolno, da je bilo že malo kičasto ob pogledu na tri igrišča in okoliške vrhove. Igralci so se od hotela do igrišč skozi park sprehodili kar peš, iz slačilnice pa je pred treningom odmevala glasba. Očitno rasteta tudi napetost in nervoza pred sobotno tekmo z Norveško, saj je selektor Matjaž Kek prvič na tokratni akciji zaprl trening. Začel je namreč z uigravanjem taktičnih rešitev in začetne enajsterice. Na igrišču je bilo le 23 igralcev, manjkal je kapetan Jan Oblak, ki smo ga videl le za trenutek, ko je iz tunela pod tribuno pogledal na dve igrišči izmed treh, ki sta bili pripravljeni za trening. Škofjeločan je vadbo opravil po posebnem programu v zaprtih prostorih v nogometnem centru.\n\nGnezda Čerin: V Panathinaikosu smo povzročili malo evforijo\n\nČe v strokovnem štabu očitno raste napetost, te nismo občutili ob klepetu z igralcema Adamom Gnezdo Čerinom in Žanom Karničnikom, ki sta bila sproščena in zelo zgovorna ob pojasnjevanju dogodivščin v Grčiji in Bolgariji. Gnezda Čerin je poleti za odškodnino 650.000 evrov iz Nürnberga (zadnji dve sezoni je kot posojeni nogometaš igral na Hrvaškem za Rijeko) prestopil v grškega velikana Panathinaikos, kjer je skupaj z Andražem Šporarjem in Benjaminom Verbičem član prave slovenske kolonije, ki je sezono v grškem prvenstvu začela s petimi zmagami.\n\n»Do letos je bil Panathinaikos speči velikan. Z dobrim začetkom sezone smo povzročili majhno evforijo in navijači upajo, da klub lahko vrnemo tja, kamor spada. V grški ligi je veliko čustev navijačev, ki imajo resnično radi nogomet, njihova podpora je neverjetna in nekaj takšnega v Sloveniji ne doživiš. Tekmovanje je kakovostno in zahtevno, pet klubov je na visoki ravni. Da smo skupaj kar trije Slovenci, je pozitivno za klub in reprezentanco, saj si pomagamo na igrišču in izven njega,« je pojasnil Adam Gnezda Čerin, ki ima popolno zaupanje trenerja Ivana Jovanovića, saj je odigral vseh sedem tekem od prve do zadnje minute. Slovenski navijači upajo, da bo Gnezda Čerin, ki prihaja iz Idrije, dobro formo iz kluba prenesel tudi v reprezentanco. »Če bomo pravi, lahko premagamo Norveško in Švedsko ter ostanemo v ligi B. Tudi Haalanda je možno ustaviti, kar smo pokazali v prvem polčasu tekme z Norveško v Oslu, ko smo ga uspeli oddaljiti od gola. Preprečiti mu moramo, da bi prejel žogo v kazenskem prostoru. Zelo pomembno je, da večina fantov igra v svojih klubih in imamo nekaj več treningov, da se še bolje povežemo,« je del taktike razkril Gnezda Čerin, ki si je mimogrede naučil tudi nekaj grških besed, ki jih potrebuje vsak dan v grški prestolnici.\n\nKarničnik: Imam vso podporo trenerja Šimundže\n\nČe Gnezda Čerin živi svoje sanje, so za Žanom Karničnikom težki dnevi, potem ko mu je dobesedno v zadnjih minutah prestopnega roka propadla selitev iz bolgarskega Ludogorca v norveški Lillestrom, v katerem je odmevno mednarodno kariero začel nekdanji kapetan slovenske reprezentance Robert Koren. Karničnik je zablestel v dresu Mure, pozimi pa skupaj s trenerjem Antejem Šimundžo prestopil v trenutno največji bolgarski klub Ludogorec, kjer je bil spomladi član začetne enajsterice, na začetku nove sezone pa ne več.\n\n»Trenutno sem igralec Ludogorca. Nekaj se dogajalo okrog prestopa, na njegov razplet pa nisem imel vpliva. Zmanjkalo je časa za prestop in delam naprej v Ludogorcu. Znova si moram izboriti mesto v udarni ekipi. Odnos s trenerjem Šimundžo je korekten, pogovorila sva se in imam vso njegovo podporo. Iz položaja, v katerem sem trenutno, bom prišel še močnejši,« je pojasnil Žan Karničnik. Klub ga zaradi dogodkov v prestopnem roku ni prijavil za tekmovanje v ligi Evropa, v bolgarski ligi pa je igral vseh 90 minut na štirih izmed zadnjih petih tekem. »Reprezentančna akcija je prišla zame v pravem trenutku, da pokažem predstave, kakršne sem kazal na prejšnjih akcijah izbrane vrste. Ekipa ima dobre temelje, da pred polnimi Stožicami gre po zmago. Ker igramo doma, moramo najprej razmišljati o sebi in šele nato o tekmecu,« je dodal Karničnik. x",
    "Funkcionarje teh regij bi moralo resno skrbeti": "Ni skrivnost, da bi si nova vlada Republike Slovenije želela elektrifikacije voznega parka Slovencev. Kako uspešni pa smo pri tem?\n\nČeprav je infrastruktura polnilnih postaj v Sloveniji že kar dobro razvita, pa ekspresne elektrifkacije voznega parka Slovencev še ni. Smo pa pri tem uspešnejši od Hrvatov, a to je le slaba tolažba, če se primerjamo z daleč \"električno\" najbolj razvito državo v Evropi, tj. Norveško. Če primerjamo (s podatki s konca leta 2021) statistični regiji Zahodna Slovenija in Vzhodna Slovenija, potem lahko ugotovimo, da je slika, kar se tiče električnih avtomobilov, precej boljša v regiji Zahodna Slovenija.\n\nKonec leta 2021 je bilo v Sloveniji registriranih 5.413 električnih osebnih avtomobilov, kar je predstavljalo le 0,5 % vseh registriranih osebnih avtomobilov. Pa vendarle, glede na podatke, ki smo jih v preteklem mesecu pridobili s strani nekaterih prodajalcev rabljenih avtomobilov, bi ta številka utegnila biti precej višja, saj bi v koledarskem letu 2022 utegnili preseči 2000 prodanih električnih avtomobilov.\n\nPredlog Evropskega parlamenta, sprejet junija letos, predvideva prepoved prodaje novih avtomobilov z motorji na notranje zgorevanje po letu 2035.\n\nV skladu s pregovorno bolj razvitim zahodom je tudi pri električnih avtomobilih slika takšna, da se Zahodna Slovenija lahko pohvali z bistveno več električnimi osebnimi avtomobili kot Vzhodna Slovenija. Tako namreč kažejo podatki Statističnega urada Republike Slovenije na dan 31.12.2021 (bolj svežih podatkov nimata niti SURS niti Ministrstvo za infrastrukturo). Zahodna Slovenija (s 1.003.393 prebivalci) ima po podatkih SURSA 3272 registriranih osebnih vozil (na dan 31.12.2021), Vzhodna Slovenija (1.103.787 prebivalcev) pa bistveno manj, in sicer 2148.\n\nPovedano drugače: Vzhodna Slovenija je ob koncu lanskega leta 'zmogla' 0,0019 električnega vozila na prebivalca, Zahodna Slovenija pa bistveno več, in sicer 0,0033 električnega vozila na prebivalca. Zagotovo spodbudne novice za nakup električnih avtomobilov ne prihajajo s trga, saj se električni avtomobili v zadnjih mesecih močno dražijo.\n\nŠtevilo registriranih električnih vozil po regijah na dan 31.12. 2021 Osrednjeslovenska 2366 Podravska 596 Savinjska 541 Gorenjska 500 Jugovzhodna Slovenija 327 Obalna-kraška 253 Pomurska 216 Posavska 178 Goriška 146 Zasavska 111 Koroška 106 Primorsko-notranjska 73\n\nDaleč najboljša slika v Orednjeslovenski regiji, daleč najslabša na Goriškem\n\nPregledali smo, katere statistične regije so najbolj zelene na področju osebnih avtomobilov. Če smo v naslovu zapisali, da je regija Zahodna Slovenija – kar se tiče električnih vozil bolj razvita kot regija Vzhodna Slovenija – pa vendarle podrobna analiza pokaže, da je prav (skrajni) zahod Slovenije glede električnih vozil najslabše razvit. V oči bodejo izjemno slabi podatki glede registriranih vozil na prebivalca na Goriškem (1,23 vozila na 1000 prebivalcev), ki je na dnu seznama regij, in Primorsko-notranjske (1,37 vozila na 1000 prebivalcev), ki je na predzadnjem mestu. Boljše se je na skrajnem zahodu države odrezala le Obalno-kraška regija (2,13 vozila na 1000 prebivalcev).\n\nŠtevilo električnih vozil na 1000 prebivalcev posamezne regije Osrednjeslovenska 4,26 Gorenjska 2,37 Posavska 2,35 Jugovzhodna Slovenija 2,24 Obalno-kraška 2,13 Savinjska 2,09 Zasavska 1,95 Pomurska 1,89 Podravska 1,82 Koroška 1,5 Primorsko-notranjska 1,37 Goriška 1,23\n\nBolje od Hrvatov, daleč daleč za Norveško\n\nSlovenija (5.413 registriranih električnih vozil na dan 31.12.2021) je na področju električnih avtomobilov bistveno bolj razvita kot naša južna soseda Hrvaška. Ta je imela v začetku februarja po poročanju Večernjega lista registriranih le 3054 električnih avtomobilov. Ob tem je treba seveda izpostaviti, da ima Hrvaška skorajda dvakrat več prebivalcev kot Slovenija.\n\nV primerjavi z najbolj razvito državo, kar se tiče uporabe električnih vozil, tj. Norveško, pa je Slovenija v precej slabem položaju. Na Norveškem je bilo namreč na dan 31.12.2021 registriranih 470.309 vozil (ob dejstvu, da Norveška premore 5,4 milijona prebivalcev). V oči bodi še en podatek, ki ga navaja agencija Reuters, in sicer ta, da je bilo na Norveškem bilo lani prodanih 176.276 avtomobilov, od tega pa jih je kar 65 odstotkov bilo popolnoma električnih. Sliši se neverjetno, kajne?\n\nVelik razvojni potencial\n\nOb pregledu podatkov smo prišli do ugotovitve, da imajo nekatere regije še precej razvojnega potenciala, kar se tiče smiselnosti in primernosti uporabe električnih avtomobilov. Predvsem Goriška, Primorsko-Notranjska in Koroška imajo namreč dokaj majhno število registriranih električnih avtomobilov, če vemo, da so to regije, kjer je veliko samostojnih hiš in kjer ni veliko blokov, torej je postavitev domače polnilne postaje dokaj preprosto, obenem pa so v teh regijah razdalje, ki jih dnevno opravljajo vozniki, praviloma majhne, zato bi bila uporaba električnih vozil smiselna, na dolgi rok pa bi se najverjetneje izplačala tudi finančno.",
    "Tudi na Hrvaškem nove cene bencina in dizla": "Hrvaška vlada je pretekli teden sprejela paket ukrepov za blažitev rasti cen, vreden 21 milijard kun (2,79 milijarde evrov), med katerimi je bila tudi omejitev cen propan-butana.\n\nHrvaška vlada je pretekli teden sprejela paket ukrepov za blažitev rasti cen, vreden 21 milijard kun (2,79 milijarde evrov), med katerimi je bila tudi omejitev cen propan-butana. Foto: STA\n\nHrvaška vlada je danes na dopisni seji določila nove najvišje dovoljene cene pogonskih goriv. Te ostajajo skoraj enake kot doslej. Liter bencina bo stal 10,57 kune (1,41 evra), kar je pet lip ali slab cent manj kot doslej, liter dizla pa 12,88 kune (1,72 evra), kar je lipo manj kot doslej.\n\nHrvaška vlada je določila tudi najvišje dovoljene cene utekočinjenega plina, zmes propan-butan, za plinohrame in jeklenke.\n\nCena utekočinjenega plina za plinohrame bo znašala 9,69 kune (1,29 evra) na kilogram, za jeklenke pa 13,94 kune (1,85 evra) na kilogram.\n\nČe ne bi sprejeli ukrepov za zajezitev cen pogonskih goriv in propan butana, bi liter bencina stal 12,50 kune (1,66 evra), liter dizla 14,84 kune (1,93 evra), kilogram propan butana za plinohrame 11,54 kune (1,53 evra), za jeklenke pa 16,45 kune (2,19 evra).\n\nHrvaška vlada je pretekli teden sprejela paket ukrepov za blažitev rasti cen, vreden 21 milijard kun (2,79 milijarde evrov), med katerimi je bila tudi omejitev cen propan-butana.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Pametni grelniki Mill odslej s 5 letno garancijo": "Grelna sezona 22/23 je pred vrati in naj vam ustrahovanje s strani medijev ne pride do živega. Z grelniki Mill WiFi zmanjšajte porabo energije in prilagodite temperaturo svojim dnevnim navadam. Odslej s 5 letno garancijo! Skandinavsko udobje bivanja.\n\nMill je norveška družba, ki se ukvarja z oblikovanjem in razvojem grelnikov in izdelkov za ogrevanje, ustvarjenih za sodobna bivališča.\n\nZa letošnjo sezono smo pripravili tudi uradno slovensko spletno trgovino millnorway.si, kjer ponujamo vse zadnje modele grelnih elementov. Izbirate lahko med panelnimi grelniki, konvekcijskimi grelniki, klasičnimi oljnimi grelniki in kaloriferji. V ponudbi je tudi pametna vtičnica, ki vaš obstoječi klasični radiator spremeni v pametnega. Vsi WiFi radiatorji se povežejo z aplikacijo MillHeat, ki je na voljo brezplačno na AppStore in Google Play. Preko aplikacije se vam odpre ogromno možnosti nastavljanja urnikov, načina delovanja vseh MILL grelnih elementov. Povezovanje je enostavno. Dostop do upravljanja pa lahko z nekaj kliki dodelite tudi ostalim družinskim članom.\n\nPreverite ugodne cene in hitro dobavo iz lokalnega skladišča v Ljubljani na spletni trgovini MILL millnorway.si, kjer verjamemo, da boste v sledečih kategorijah, našli prav vse kar potrebujete za novo grelno sezono.\n\nIzberite si svoj grelni element:\n\nVabljeni tudi na naš Facebook, kjer redno objavljamo vse akcijske ponudbe in novosti.",
    "Na svetovnem prvenstvu elitne divizije Slovenci najprej s Švicarji": "Tega bosta od 12. do 28. maja 2023 skupaj gostila Tampere na Finskem in Riga v Latviji. Slovenci se bodo v skupini B za uvod pomerili s Švicarji.\n\nSkupino A, ki bo uvodni del tekmovanja odigrala na Finskem, sestavljajo: Avstrija, Danska, Finska, Francija, Madžarska, Nemčija, Švedska in ZDA. Uvodno tekmo bodo domačini in branilci naslova iz pretekle sezone Finci odigrali proti izbrani vrsti ZDA v petek, 12. maja 2023.\n\nV skupini B, v kateri nastopa tudi Slovenija in bo prvi del prvenstva odigrala v Latviji, so še: Češka, Kanada, Kazahstan, Latvija, Norveška, Slovaška in Švica. Gostiteljica skupine Latvija bo uvodno tekmo odigrala v petek, 12. maja 2023, proti reprezentanci Kanade.\n\nRazpored tekem slovenske reprezentance Sobota, 13. maj 2023, ob 12.20: Švica - Slovenija\n\nNedelja, 14. maj 2023, ob 12.20: Slovenija - Kanada\n\nTorek, 16. maj 2023, ob 16.20: Slovenija - Norveška\n\nČetrtek, 18. maj 2023, ob 16.20: Češka - Slovenija\n\nPetek, 19. maj 2023, ob 16.20: Latvija - Slovenija\n\nNedelja, 21. maj 2023, ob 16.20: Slovenija - Slovaška\n\nPonedeljek, 22. maj 2023, ob 20.20: Kazahstan - Slovenija\n\nMednarodna zveza IIHF je skupini oblikovala na podlagi rangiranja posameznih ekip v letu 2022 ter želja organizacijskega odbora SP, so sporočili iz Hokejske zveze Slovenije.\n\nTekmovanja uvodnega dela bodo v obeh prestolnicah potekala od 12. do 23. maja prihodnje leto, nato bosta Tampere in Riga 25. maja gostili po dve četrtfinalni tekmi, polfinalna obračuna bosta 27. maja, tekme za kolajne pa 28. maja v Tampereju.",
    "STAmisli: Na hitro prelistano: Novosti na domačem knjižnem trgu": "Na hitro prelistano 17.9.2022 8:00\n\nLjubljana, 17. septembra - Pri založbi Miš so izdali mladinski roman To nisva midva, ki ga podpisuje norveška avtorica Neda Alaei, pri Mladinski knjigi pa turistični vodnik Utrinki tisočletne Ljubljane, ki ga je spisal Iztok Bončina, in knjigo švedske esejistke Nine Burton Tanke stene življenja.\n\nTO NISVA MIDVA - MLADINSKI ROMAN NA TEMO POSTARŠENIH OTROK\n\nTo nisva midva je boleče realističen roman o najstnici, ki mora sama poskrbeti zase in za očeta, ko ta ne zmore biti več oče. To je zgodba o zanemarjanju, kjer pa - na srečo - deluje vsaj podporni sistem, so zapisali pri založbi.\n\nProtagonista Sanna po skoraj letu dni od mamine smrti skrbi za očeta, ki ne je dovolj, hoče le spati in pisati, nje pa skorajda ne opazi. Tudi v šoli ni veliko bolje, saj si je njena najboljša prijateljica našla drugo zaveznico. Nato pa v razred pride Yousef, ki ji pokaže, kako skozi fotografijo svet ugledati na povsem drugačen način. Tudi on nosi večje breme, kot bi ga običajen najstnik smel. Sanna je končno našla nekoga, ki jo razume, vprašanje pa je, če mu lahko zaupa. Za prevod mladinskega romana je poskrbela Marija Zlatnar Moe.\n\nNeda Alaei, rojena leta 1991, je odraščala v manjšem norveškem kraju, danes pa živi v Oslu. Diplomirala je iz literarnih študij. Deluje tudi kot varuhinja otrokovih pravic in terapevtka, ki dela z mladimi. To nisva midva je njen prvi roman.\n\nUTRINKI TURISTIČNE LJUBLJANE - SODOBEN VODNIK PO PRESTOLNICI\n\nSodoben, trendovski in priročen vodnik razkriva večtisočletno zgodovino Ljubljane, ki se odraža v velikih arhitekturnih mojstrovinah, majhnih podrobnostih in številnih zanimivih zgodbah, ki že vedno živijo v duhu ljubljanskih ulic in trgov, so zapisali pri založbi.\n\nBralec se lahko poda skozi ključna obdobja večtisočletne zgodovine Ljubljane, od antične Emone in srednjega veka do baroka in secesije, mimo mojstrovin znamenitega arhitekta Jožeta Plečnika, skozi nenavadne zgodbe v senčne in mirne zelene kotičke. Vodnik vsebuje tudi predloge za krožne poti, zemljevid znamenitosti, namige za dobro kosilo in deset naj kotičkov v mestu po priporočilu avtorja.\n\nTANKE STENE ŽIVLJENJA - RAZMIŠLJANJA ŠVEDSKE ESEJISTKE O NARAVI\n\nMed obnavljanjem družinske hiške na švedskem otoku švedska pesnica in esejistka Nina Burton z nalezljivo radovednostjo in strokovno podkovanostjo raziskuje in opazuje različne oblike in izraze življenja. Iz vseh smeri jo obdajajo pogovori življenja: veverice in ptice, mravlje in čebele, lisice in jazbeci, ribe in rastline - jeziki vonjav, vibracij, gibov, barv, klicev in žgolenja.\n\nNina Burton je ena najbolj brezkompromisnih skandinavskih esejistk, dobitnica več najprestižnejših švedskih literarnih nagrad in članica švedske kraljeve akademije znanosti. Kot pesnica in esejistka literaturo pogosto poveže z naravoslovjem, da bi svet spoznali z novega, čutnega zornega kota. V Tankih stenah življenja se je približala nesluteni pestrosti živega sveta, so zapisali pri založbi. Delo je prevedel Peter Piber.",
    "Izjava visokega predstavnika v imenu EU o pridružitvi nekaterih držav omejevalnim ukrepom v zvezi z ukrepi, ki spodkopavajo ali ogrožajo ozemeljsko nedotakljivost, suverenost in neodvisnost Ukrajine": "Svet je 1. septembra 2022 sprejel Sklep Sveta (SZVP) 2020/1447[1].\n\nSvet je dodal tri osebe, odgovorne za dejanja, ki spodkopavajo ali ogrožajo ozemeljsko nedotakljivost, suverenost in neodvisnost Ukrajine, na seznam oseb, subjektov in organov, za katere veljajo omejevalni ukrepi iz Priloge k Sklepu 2014/145/SZVP. Sklep 2014/145/SZVP je zato treba ustrezno spremeniti.\n\nTemu sklepu Sveta se pridružujejo države kandidatke Severna Makedonija, Črna gora, Albanija in Ukrajina, možna kandidatka za članstvo Bosna in Hercegovina[2] ter države Efte Islandija, Lihtenštajn in Norveška, ki so članice Evropskega gospodarskega prostora.\n\nNavedene države bodo zagotovile, da bodo njihove nacionalne politike skladne s tem sklepom Sveta.\n\nEvropska unija je seznanjena s to zavezo in jo pozdravlja.\n\n[1] Objavljen 1. 9. 2022 v Uradnem listu Evropske unije, L 227I, str. 4.\n\n[2] Severna Makedonija, Črna gora, Albanija ter Bosna in Hercegovina še naprej sodelujejo v stabilizacijsko-pridružitvenem procesu.",
    "Evenepoel svetovni prvak, Pogačar ni imel najboljšega dne, a Slovenija je bila v igri za medaljo": "Dramatičen razplet na cestni preizkušnji v avstralskem Wollongongu.\n\nBelgijski kolesar Remco Evenepoel je novi svetovni prvak po cestni preizkušnji v avstralskem Wollongongu. Srebro je po dramatični končnici pripadlo Francozu Christophu Laportu, bron pa domačinu Michaelu Matthewsu. Jan Tratnik je bil na koncu 12., a je v zaključku skorajda presenetil ostale tekmece in za las ostal brez kolajne. Evenepoel je v predzadnjem krogu napadel in iz večje skupine v ospredju s sabo odpeljal Kazahstanca Alekseja Lucenka, ob predzadnjem prečkanju Mount Pleasanta pa se je zmagovalec španske Vuelte otresel tekmeca in se odpeljal zmagi naproti. Za Belgijca, mladinskega svetovnega prvaka iz Innsbrucka pred štirimi leti, je to 37. zmaga ter ena največjih v karieri. Po letu 1989 je postal prvi kolesar, ki je v istem letu postal svetovni prvak po zmagi na kateri od tritedenskih dirk (zmagal je na Vuelti). To je nazadnje uspelo Američanu Gregu LeMondu.\n\n\"To je povsem neka druga raven, tega ne morem primerjati z naslovom mladinskega svetovnega prvaka. Dirkali smo tri ure dlje, bilo je precej bolj naporno. Po dolgi sezoni je to res neverjeten zaključek. Super vesel sem, da sem imel dobre noge,\" je v prvi izjavi po koncu preizkušnje dejal novi svetovni prvak.\n\n\"Ko sta v ospredju dva, si želiš le čim dlje sodelovati, toda počutil sem se zelo dobro in uvidel, da sem močnejši od Lucenka. Želel sem biti sam, saj na takšni trasi ne smeš izgubljati časa. Moje noge so že skoraj eksplodirale ob zadnjem prečkanju klanca, ampak vedel sem, da nato sledi spust. Ničesar nisem prepuščal naključju kljub vse večji prednosti. To je le svetovno prvenstvo in nikoli ne želiš izgubiti niti sekunde v lovu na mavričasto majico,\" je še dodal 22-letnik. Pri tej starosti je postal najmlajši svetovni prvak po letu 1993, ko je to pri enaindvajsetih letih uspelo Američanu Lanceu Armstrongu.\n\n\n\nDrugo mesto je z zaostankom 2:21 minute zasedel Laporte, tretje pa domačin Matthews, potem ko se se prvi zasledovalci Evenepoela predolgo pogledovali med seboj v boju za preostali kolajni. Manjšo skupinico je iz ozadja v zaključku nato presenetil tudi Tratnik, se jim odpeljal za nekaj metrov ter v v ospredju zdržal tik do ciljne črte, ko so ga prehiteli boljši sprinterji. Med glavnimi favoriti je bil tudi Tadej Pogačar, ki pa ni ujel najboljšega dne in dirko zaključil na 19. mestu. To je njegova druga najboljša uvrstitev na svetovnih prvenstvih, potem ko je bil pred tremi leti v Yorkshiru 18. Najboljša slovenska uvrstitev na svetovnih prvenstvih ostaja bronasta kolajna Andreja Hauptmana iz Lizbone pred 21 leti.\n\nSama preizkušnja se je začela pričakovano z večjo skupino ubežnikov. Med 16 kolesarji se je znašel še en Slovenec Jaka Primožič, ki je na koncu zasedel 68. mesto. Ta skupina je imela največ osem minut naskoka, a se je hitro vzpostavil lov v glavnini. Iz nje pa je pet krogov pred koncem pobegnilo več kolesarjev, med njimi tudi Evenepoel, Tratnik in ostali. Hitro si je ta skupina nabrala okoli dve minuti naskoka, v ozadju pa je Pogačar tri kroge pred koncem z nekaterimi drugimi še poskušal zmanjšati zaostanek, a nato v lovu na prvo skupino ni bilo pravega sodelovanja. Kasneje pa ni imel več prave moči, da bi poskušal priti do kolajne v sprintu.\n\nOd ostalih Slovencev je Jan Polanc zasedel 30. mesto, Domen Novak in David Per pa sta odstopila. V boj za kolajne ni posegel eden izmed favoritov, Nizozemec Mathieu van der Poel. V noči na dirko je sedemindvajsetletnika lokalna policija v Sydneyju aretirala zaradi spora s sosedi v hotelu. Po plačilu varščine je sicer začel dirko, a po slabih 35 km odstopil.\n\nNaslednje svetovno prvenstvo v cestnem kolesarstvu bo prihodnje leto v Glasgowu na Škotskem.\n\nIzidi\n\n(Helensburgh - Wollongong, 266,9 km):\n\n1. Remco Evenepoel (Belgija) 6:16:08\n\n2. Christophe Laporte (Francija) + 2:21\n\n3. Michael Matthews (Avstralija) isti čas\n\n4. Wout Van Aert (Belgija)\n\n5. Matteo Trentin (Italija)\n\n6. Alexander Kristoff (Norveška)\n\n7. Peter Sagan (Slovaška)\n\n8. Alberto Bettiol (Italija)\n\n9. Ethan Hayter (Velika Britanij)\n\n10. Mattias Skjelmose (Danska)\n\n...\n\n12. Jan Tratnik (Slovenija) isti čas\n\n19. Tadej Pogačar (Slovenija)\n\n30. Jan Polanc (Slovenija) 2:31\n\n68. Jaka Primožič (Slovenija) 6:11\n\n...\n\n\n\n- odstop:\n\nMathieu van der Poel (Nizozemska), Domen Novak, David Per (oba Slovenija) ...",
    "Slovenija po številu okužb s koronavirusom ostaja najslabša v Evropi": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV Sloveniji so v četrtek spet potrdili več kot dva tisoč novih okužb.\n\nV Sloveniji so v četrtek spet potrdili več kot dva tisoč novih okužb. Foto: Shutterstock\n\nSlovenija na evropskem zemljevidu pojavnosti novih primerov okužbe s koronavirusom v zadnjih štirinajstih dneh na sto tisoč prebivalcev ostaja najslabša država v Evropi. Pojavnost se naglo viša in trenutno znaša 1.109, kar je 382 več kot pri Grčiji, ki je s 727 novimi primeri okužbe na drugem mestu. Med najslabše države se uvrščajo še Latvija, Slovaška in sosednja Avstrija.\n\nZa Slovenijo, ki po okužbah v Evropi daleč prednjači, za petami ostaja Grčija. Srbijo, ki je bila še pred nekaj dnevi na tretjem mestu, pa so po najnovejših podatkih prehitele Latvija s 643, Slovaška s 625 in Avstrija s 610 novimi primeri v zadnjih 14 dneh na sto tisoč prebivalcev.\n\nSrbija je tako pridobila tri mesta in je s 597 primeri na šestem mestu, še kažejo podatki sledilnika covid-19.\n\nMed najboljšimi evropskimi državami ostajajo Norveška, Kosovo ter Bosna in Hercegovina. Na Norveškem so potrdili le 21 primerov, na Kosovem 24, v Bosni in Hercegovini pa 51 novih primerov v zadnjih 14 dneh na sto tisoč prebivalcev.\n\nMed državami, kjer beležijo manj kot sto novih primerov, so še Albanija, Severna Makedonija, Španija in tudi Švedska z 89 primeri. Na Švedskem ob izbruhu pandemije covid-19 zaprtja države, kot denimo v Sloveniji, ni bilo, so pa v poročilu preiskovalne komisije švedske vlade o ravnanju med pandemijo februarja letos sporočili, da bi morali ukrepe sprejeti hitreje. Včeraj so na Švedskem potrdili 4.973 novih okužb s koronavirusom.\n\nV Sloveniji v četrtek spet več kot dva tisoč novih okužb\n\nPo podatkih nacionalnega inštituta za javno zdravje (NIJZ) so v četrtek ob 799 PCR-testih in 6.126 hitrih antigenskih testih v Sloveniji potrdili 2.174 okužb z novim koronavirusom, kar je 551 več kot prejšnji četrtek, ko so potrdili 1.623 novih okužb.\n\nPo oceni Nacionalnega inštituta za javno zdravje (NIJZ) je v Sloveniji trenutno 24.338 aktivnih primerov okužbe.\n\nSedemdnevno povprečje potrjenih primerov trenutno znaša 1.985. Število potrjenih primerov v zadnjih 14 dneh na sto tisoč prebivalcev je trenutno 1.155.\n\nZ enim odmerkom se je cepilo še deset ljudi, skupaj do danes 1.266.526, z vsemi odmerki pa je cepljenih sedem oseb več, skupaj 1.222.954, še navaja NIJZ.",
    "Slovenija je bila nekoč na Evroviziji v središču pozornosti": "",
    "Spektakel v areni O2 v Londonu: Federer bo za zadnji dvoboj v karieri združil moči z Nadalom": "Šport\n\nŠvicarski teniški as Roger Federer bo v zadnjem poklicnem dvoboju svoje blesteče kariere združil moči z dolgoletnim tekmecem, Špancem Rafaelom Nadalom, in zaigral v dvojicah, so sporočili prireditelji teniškega Laverjevega pokala.\n\nDo knjižnice priljubljenih vsebin, ki si jih izberete s klikom na ❤ v članku, lahko dostopajo samo naročniki paketov Večer Plus in Večer Premium.\n\nDvajsetkratni zmagovalec turnirjev za grand slam Roger Federer bo v petek v areni O2 v Londonu igral dvojice s španskim asom Rafaelom Nadalom, ki je osvojil 22 turnirjev za veliki slam. Federer, čigar zadnji posamični tekmovalni dvoboj je bil poraz proti Hubertu Hurkaczu v lanskem četrtfinalu Wimbledona, se spopada s težavami s kolenom.\n\nNa ekipnem tekmovanju, Laverjevem pokalu, ki bo petič na sporedu v Londonu od 23. do 25. septembra, se bo ekipa Evrope pomerila z ekipo preostalega sveta. Švicarski teniški zvezdnik bo v londonski areni O2 zaigral še zadnjič na uradnem tekmovanju. Odločil se je, da na Laverjevem pokalu ne bo igral posamičnih dvobojev.\n\nNa vsakem od treh turnirskih dni so trije posamični dvoboji in en v dvojicah. Poleg Federerja in Stefanosa Cicipasa (Grčija) za Evropo igrajo rekorder po številu grand slamov Nadal (Španija), Novak Đoković (Srbija), Casper Ruud (Norveška) in domačin Andy Murray. Ekipo sveta sestavljajo Felix Auger-Aliassime (Kanada), Diego Schwartzman (Argentina), Taylor Fritz (ZDA), Alex de Minaur (Avstralija), Frances Tiafoe in Jack Sock (oba ZDA).\n\nFederer je osvojil 103 turnirje in ima 20 zmag na turnirjih za grand slam, od tega osem v Wimbledonu, šest na OP Avstralije, pet na OP ZDA ter eno na OP Francije. Ob tem ima tudi osem naslovov med dvojicami, med drugim zlato olimpijsko odličje iz leta 2008, leta 2014 je osvojil Davisov pokal, leta 2012 pa še srebrno olimpijsko odličje.",
    "AmCham FOKUS: “Naši predniki so kapitalizirali kolektiv da so preživeli”": "Piše: AmCham\n\nNa današnjem dogodku AmCham Fokus, z naslovom Psihološka varnost – pogoj za napredek, so sodelujoči izpostavili pomen psihološke varnosti na mikro, mezo in makro ravni in le-to določili kot pogoj za napredek družbe. Strinjali so se, da je za vzpostavitev psihološke varnosti nujno vlaganje v skupnost, vzpostavitev zaupanja in da je vodenje z zgledom ključnega pomena.\n\nV sklopu dogodka je bil predstavljen projekt PROMETEJ, katerega glavni cilj je opolnomočenje zaposlenih žensk in moških s preizkušenimi ukrepi za lajšanje usklajevanja zasebnega in poklicnega življenja. Projekt je financiran s sredstvi Norveškega finančnega mehanizma.\n\nNa dogodku smo naslovili relavantna vprašanja, ki se dotikajo tematike psihološke varnosti in njenemu pomenu za posameznike, organizacije in družbo. Moderatorka današnjega pogovora, Nevenka Oštarjaš – sopredsedujoča AmCham Komisiji za prihodnost dela in izobraževanja, HR Partner, IBM Slovenija, je uvodoma povzela okoliščine v katerih se kot družba nahajamo in opozorila na situacijske dejavnike v organizacijskem okolju. Živimo hiter način življenja, za nami je kovid, pred nami recesija, sočasno pa se na trgu dela soočamo z bojem za talente. Novi načini dela, usklajevanje med poklicnim in zasebnim življenjem vplivajo na počutje naših zaposlenih in posledično na motivacijo. Poleg tega je epidemija poglobila neenakosti med spoloma na trgu dela, zaposleni pa opozarjajo prav na to, da so velikokrat postavljeni pred izbiro med zasebnim in poklicnim življenjem.\n\nDr. Andrej Naterer, izredni profesor na Oddelku za sociologijo, Filozofska fakulteta, Univerza v Mariboru, je predstavil rezultate raziskav na področju mentalnega zdravja mladih; izpostavil je, da se je stres med mladimi v letih od 2010 do 2020 več kot podvojil, kar potrojila pa se je stopnja osamljenosti mladih. Trende, ki so bili prisotni že pred epidemijo, je le ta še okrepila. Kot ključno je poudaril zavedanje pomena skupnosti: “Naši predniki so kapitalizirali kolektiv da so preživeli.” Opozoril na porast individualizma zaradi modernizacije in prav zaradi tega mentalno zdravje vidi kot največjo krizo današnjega časa. Vse makro je postalo sekundarno, začel pa je prevladovati toksični egoizem, kar je še posebej zaskrbljujoče.\n\nJan Kovačič, organizacijski psiholog, idejni vodja projektov in tima, Uporabna psihologija je poudaril, da mladi želijo odkrite in spoštljive odnose ter vodje, s katerimi lahko vzpostavijo enakovreden odnos: “To bi bil primeren odnos pravzaprav za delo z vsemi zaposlenimi.“ Tudi on se je strinjal, da je vodenje z zgledom edina prava pot v prihodnosti. Izpostavil je, da psihološka varnost že dolgo vključena v samo jedro psihologije. To je predpogoj za psihološko blagostanje, pri tem pa je psihološko varnost razdeli na mikro raven – posameznik se počuti sprejeto, mezo raven – lahko varno izraža to kar misli in makro raven – je sprejet v družbo: “Pomembno je, da posameznik čuti, da prispeva k organizacijskim ciljem, da njegov avtonomen trud prispeva k skupnemu dobremu. To je korak naprej od psihološke varnosti.”\n\nDarja Ferčej Temeljtovov, vodja strateških programov, Lek, je psihološko varnost prikazala na primeru podjetja, v luči ustvarjanja okolja poštenega delovanja, sodelovanja in iskrene odprte komunikacije in kjer so “različna mnenja ne le dovoljena, ampak celo zaželena.” Poudarila je, da z iskanjem najboljše rešitve napredujejo, pri tem pa je opredelila tudi vlogo vodje: “Vodja naj vodi z vzorom. S svojimi dejanji bo podal mnogo več sporočil bolj kot s kakršnimikoli navodili.” V podjetju si preko različnih iniciativ in procesov prizadevajo za vzpostavitev zdravega delovnega okolja, pri temu pa je izpostavila opolnomočenost zaposlenih, vključujoče delovno okolje in medgeneracijsko mentorstvo ter poudarila: “Verjamemo da se po malih koščkih da zgraditi družbo prihodnosti.” Poleg naštetega je izpostavila tudi pomen sodelovanja in povezovanja: “Nobena organizacija ne more imeti vsega znanja in veščin pri sebi … Šele ko smo odprti za različne izkušnje in mnenja, lahko najdemo presežek,“ je zaključila.\n\nV sklopu dogodka je bil predstavljen projekt PROMETEJ (Prenos in implementacija dobrih praks usklajevanja poklicnega in zasebnega življenja, preko usposabljanja in izobraževanja zaposlenih in vodij, z namenom vzpostavljanja organizacijske strukture in kulture podjetij, ki temelji na enakosti spolov), ki je financiran iz strani Norveškega finančnega mehanizma 2014 – 2021in predstavlja prispevek Norveške k zeleni, konkurenčni in vključujoči Evropi, ter pripadajoče slovenske udeležbe preko javnega razpisa za sofinanciranje projektov v okviru programa Izobraževanje – krepitev človeških virov. Projekt traja od julija 2022 do konca aprila 2024.\n\nGlavni cilj projekta je opolnomočenje zaposlenih žensk in moških s preizkušenimi ukrepi za lajšanje usklajevanja poklicnega in zasebnega življenja pri opravljanju dela na domu in dela na lokaciji, prilagojenimi za različne ravni delovnih mest v posameznih v konzorcij vključenih organizacijah. Posreden cilj projekta pa je tako tudi implementacija individualnega, po meri krojenega izobraževalnega pristopa, osnovanega na pozitivni psihologiji, ki ključno prispeva h grajenju spoštljive, na enakosti spolov in raznolikosti temelječe organizacijske kulture.\n\nV okviru projekta bomo tako s partnerji:\n\nrazvili kombiniran celostni izobraževalni pristop (delavnice, predavanja, svetovanja), ki bo delodajalce in zaposlene opolnomočil z naborom ukrepov in orodji za izboljšanje usklajevanja poklicnega in zasebnega življenja;\n\nkrepili kompetence delodajalcev in zaposlenih, ki bodo osnovane na individualni obravnavi slednjih z namenom približanja razvitega izobraževalnega programa raznolikim profilom ter za krepitev organizacijske kulture, temelječe na enakosti spolov in raznolikosti;\n\nrazvili in vzpostavili večstopenjske mentorske sheme, ki bo ciljno skupino opremila z znanji in metodami za lažje usklajevanje poklicnega in zasebnega življenja ter\n\nrazvili digitalna orodja za prenos znanja o izboljšanju poklicnega in zasebnega življenja preko konzorcijskega partnerstva.\n\nTekom projekta pričakujemo naslednje rezultate:\n\nizboljšanje znanja in razumevanja zaposlenih o izzivih usklajevanja poklicnega in zasebnega življenja;\n\nizboljšano zavedanje nacionalnih deležnikov ter odločevalcev o problematiki usklajevanja poklicnega in zasebnega življenja zaposlenih in o stanju enakosti spolov znotraj organizacijskih struktur podjetij;\n\nopolnomočenje zaposlenih in vodij podjetij za lajšanje usklajevanja poklicnega in zasebnega življenja;\n\nokrepljeno zavedanje o vplivih epidemije COVID-19 in različnih osebnih okoliščinah zaposlene osebe na možnosti usklajevanja poklicnega in zasebnega življenja osebe\n\nznanstvena korelacija med izzivi usklajevanja poklicnega in zasebnega življenja zaposlenih in njihovim zadovoljstvom na delovnem mestu;\n\npovečano ozaveščenost o pomenu enakosti spolov v podjetjih med širšo javnostjo.\n\nVsi rezultati projekta prispevajo k razvijanju organizacijske kulture podjetij, ki podpirajo enakost spolov na vsaj tri načine, in sicer z razvojem in prispevkom k znanju, z usposabljanjem in z opolnomočenjem.\n\nNosilec projekta je Ameriška gospodarska zbornica (AmCham Slovenija). Projektno partnerstvo sestavljajo še:",
    "Riero poslušajo z odprtimi usti": "Trenerji v slovenski ligi niso prav dolgo na svojem stolčku. Podobna usoda bi lahko čakala tudi Alberta Riero, a ne zaradi slabih iger, razlog je prav nasproten. Foto: www.alesfevzer.com\n\nZa zdaj se zdi, da zmagovalnega tempa Olimpije ne bo zmogel držati nihče v slovenskem prvenstvu. Zeleno-beli pod vodstvom Alberte Riere delujejo zanesljivo kot le redkokatera ekipa v dosedanjih dobrih tridesetih letih domače nogometne lige. Impresivna Olimpija je tudi ena od osrednjih te najnovejše epizode radijskega nogometnega podkasta Žoga je okrogla.\n\nLjubljančani so zanesljivi pri žogi\n\n\"Olimpija je bila v Murski Soboti precej, precej boljši nasprotnik od Mure, ki jo je sicer v prvem polčasu dvakrat kaznovala, ko so Ljubljančani pustili preveč prostora na svoji polovici. Vendar Riera želi tako igrati, želi držati posest na nasprotnikovi strani igrišča, želi držati visoko linijo obrambe. Španec med polčasom zaostanku navkljub ni menjal ničesar, igralcem je razložil, kje se pojavlja prostor in kje so šibke plati Mure ter prišel do nove zmage. Olimpije je zelo zanesljiva pri žogi in za vse druge klube v ligi trenutno je videti skrb vzbujajoče dobro,\" je igro kluba iz prestolnice pohvalil Jože Pepevnik.\n\nPrijateljuje tudi z Guardiolo\n\n\"Pod Riero je Olimpija Ferrari za slovensko ligo. Sploh ta tretji gol v Murski Soboti je bil izjemen. Po odvzeti žogi takojšnja tranzicija, odložena žoga brez čakanja in pogledovanja, igralci se med seboj čutijo. Tudi poraz v Celju Olimpije ni vrgel iz tira in Riera je zares dobra popestritev za naše prvenstvo,\" o Špancu na klopi ljubljanskega kluba razmišlja Marko Cirman in dodaja: \"Če mu bo šlo tako dobro tudi naprej, ne bo več dolgo trener Olimpije. Dandanes se vsaka tekma snema, vedno si kot trener in igralec na radarju, hkrati pa ima Riera izjemne povezave, med drugim prijateljuje z Guardiolo. Če si bo zaželel boljšega izziva, bo verjetno z lahkoto prišel do tega. Hkrati se vidi, da je pripaden nogometu, slišim, da tekme analizira dolgo v noč, tudi na vsako naše vprašanje ima konkreten odgovor, ki ima rep in glavo.\"\n\nZadnji tekmi za reprezentanco\n\nDa bi imela rep in glavo tudi igra slovenske nogometne reprezentance, si želijo domači nogometni privrženci. Slovenijo v soboto in torek čakata zadnji tekmi v letošnji Ligi narodov. Nasprotnici sta tokrat skandinavski, najprej Norveška v Stožicah, potem Švedska v Stockholmu. Prvi trening in tiskovno konferenco Slovenije je obiskal Boštjan Janežič: \"Nekoliko bolj razpoloženi so videti slovenski nogometaši kot pred zadnjimi akcijami, ko so se le bolj iz navade trepljali po ramenih. Popravili so okus z zadnjima točkama v junijskem ciklu, zdaj ne govorijo več le o tem, kako ustaviti Haalanda, ampak kako igrati proti celotni norveški reprezentanci. Ta je resda velik favorit, ampak še bolj odločni so slovenski nogometaši tokrat.\"\n\nDobre igre po klubih\n\nVarovanci Matjaža Keka so na reprezentančni zbor prišli po večinoma zelo dobrih minutažah v klubih v zadnjih tednih, na vrata madridskega Atletica se je vrnil Jan Oblak. Pri tretji ekipi italijanskega prvenstva, Udineseju, skupaj igrata Sandi Lovrič in Jaka Bijol. Bijol je proti Interju z golom Videmčanom pomagal do velike zmage. \"Bijol je zadel proti Interju, Lovrič pa proti Romi, oba igrata veliko. Udinese igra s tremi branilci, Bijol igra osrednjega med njimi. Dobro je, da se je po poškodbi nemudoma vrnil v enajsterico, doslej ima štiri nastope. Lovrič je igral na vseh sedmih tekmah,\" o slovenskem dvojcu v Vidmu razlaga voditelj podkast Luka Petrič.\n\nOmizje radijskih nogometnih reporterjev se je razgovorilo tudi o težavah Mure in tresočem stolčku Damirja Čontale in slabem začetku prvenstva običajno precej bolj zanesljivega münchenskega Bayerna.",
    "Norvežan šokiral favorite, Pogačar brez medalje": "Norvežan Tobias Foss, moštveni kolega Primoža Rogliča, je presenetljivo slavil v vožnji na čas na svetovnem prvenstvu v Wollongonu.\n\nNorvežan Tobias Foss je svetovni kolesarski prvak v vožnji na čas. Na 34,2 km dolgi trasi je za presenetljivo zmago ugnal drugega Švicarja Stefana Künga in tretjega Belgijca Remca Evenepoela.\n\nEdini slovenski predstavnik Tadej Pogačar je s solidno vožnjo zasedel šesto mesto.\n\nEpa\n\nPogačar se je na traso podal tik pred zadnjima dvema, Evenepoelom in Italijanomter na prvem vmesnem času po rezervirani vožnji zasedel deseto mesto z zaostankom 16 sekund za Küngom.\n\nDo drugega merjenja časa na vrhu Mount Ousleyja je izgubil še precej več časa v primerjavi z najboljšimi. Bil je sedmi z zaostankom 44 sekund, nato pa je do cilja peljal bolje in pridobil mesto, potem ko je prehitel še nekdanjega dvakratnega svetovnega prvaka Ganno. Na SP je to za Slovenijo izenačena druga najboljša uvrstitev v kronometrih.\n\nV tej sezoni je Pogačar v vožnjah na čas zabeležil tri tretja mesta in eno četrto. Najboljšo slovensko uvrstitev ima na SP še naprej Primož Roglič, ki je bil v Bergnu pred petimi leti srebrn za Nizozemcem Tomom Dumoulinom.\n\nS traso z nekaj razgibanimi deli ter dvakratnim prečkanjem klanca Mount Ousley je sicer najbolje od začetka opravil Küng, ki je bil najhitrejši na obeh vmesnih časih. Pred Fossom je imel pred zadnjim delom še 11 sekund prednosti, pred Evenepoelom pa 15. Toda do cilja je Švicar popustil, presenetljivo pa se je naslova veselil Norvežan.\n\nProfimedia\n\n\"Zdi se, kot da sanjam. Ne verjamem, vse je tako nerealno. Dobil sem sicer signale od svojega telesa, da so moje noge dobre. Vedel sem, da sem ustrezno pripravljen po prihodu iz Kanade, ampak ne takole. Seveda bom užival v tem uspehu, a najprej se ga moram sploh zavedati,\" je po dirki dejal Foss.\n\n\"Tega nisem pričakoval. Že tako nisem najbolj samozavesten kolesar, zato pač ne verjamem, dokler ni konec. Na trasi sem pustil vse, kar premorem. Nič ne bi mogel narediti bolje. S tem sem bil zadovoljen ob prihodu v cilj, ostali pa so morali nato narediti svoje. Res je neverjeten občutek,\" je še dodal Norvežan.\n\nZa 25-letnika iz Vingroma je to sploh prva zmaga zunaj Norveške, potem ko je pred tem dvakrat slavil na domačem DP v vožnji na čas in enkrat na cestni dirki. Danes je imel v cilju tri sekunde naskoka pred Küngom ter devet pred Evenepoelom. Pogačar je zaostal 48 sekund.\n\nNa vrhu večne lestvice s štirimi naslovi v tej panogi ostajata Nemec Tony Martin in Švicar Fabian Cancellara. Ganna bi sicer lahko postal tretji kolesar s tremi zaporednimi naslov po Martinu (2011-2013) in Avstralcu Michaelu Rogersu (2003-2005), a mu to ni uspelo.\n\nV začetku novega tedna bodo v vožnjah na čas nastopili še v mlajših konkurencah. Od Slovencev bo v torek med mladinci nastopil Natan Gregorčič. V konkurenci mlajših članov ter mladink slovenskih predstavnikov ni.\n\n\"Sem kar zadovoljen, mogoče bi lahko iz sebe iztisnil malce več. Toda šel sem res 100-odstotno na traso, malenkosti pa se vedno da izboljšati. Zelo sem zadovoljen, noge se vrtijo in zelo sem motiviran za nedeljo. Od starta sem šel zelo dobro, nekako sem se celo preveč zagnal, potem pa sem dvomil, ali bo sploh zneslo do cilja. Ko sem prišel čez prvi krog, sem vedel, da moram iti na vse ali nič. V zadnjem delu sem zato skušal iztisniti vse iz sebe, tudi čez klanec in potem do cilja. Tudi skozi ovinke sem šel v drugem krogu precej bolje, zato sem vseeno zadovoljen. Lani sem bil deseti, letos pa šesti, kar se mi zdi dober rezultat.\" Tadej Pogačar za RTV Slovenijo\n\nIzidi - vožnja na čas, moški (Wollongong, 34,2 km): 1. Tobias Foss (Norveška) 40:02 2. Stefan Küng (Švica) + 0:03 3. Remco Evenepoel (Belgija) 0:09 4. Ethan Hayter (Velika Britanija) 0:40 5. Stefan Bissegger (Švica) 0:47 6. Tadej Pogačar (Slovenija) 0:48 7. Filippo Ganna (Italija) 0:56 8. Nelson Oliveira (Portugalska) 0:59 9. Yves Lampaert (Belgija) 1:09 10. Bruno Armirail (Francija) 1:10 ...",
    "Coca-Cola v Sloveniji izvaja pilotni projekt zbiranja odpadne embalaže pijač": "Coca-Cola v Sloveniji začenja pilotni projekt zbiranja odpadne embalaže pijač pod geslom »Recikliraj me. Podari mi novo življenje«. Potrošniki lahko oddajo katero koli odpadno embalažo plastenk ali pločevink pijač v izbranih hipermarketih Mercator vse od 17. septembra do 12. novembra letos. Coca-Cola v Sloveniji želi s tem opozoriti na pomen odgovornega ravnanja in pravilnega odlaganja embalaže pijač za uresničitev vizije sveta brez odpadkov.\n\nPod okriljem pilotnega projekta lahko potrošniki odpadno embalažo plastenk ali pločevink pijač oddajo v nameščene zbirnike pri vhodih v izbranih 15 hipermarketih Mercator po Sloveniji, vsako soboto med 10. in 18. uro pa ob oddaji embalaže prejmejo tudi kupon za dodatne pike, ki se pripišejo na Mercator Pika kartico. Kupon za dodatne pike lahko izkoristijo pri prvem nakupu. Ob unovčitvi kupona za pripis pik prejmejo tudi kupon za sodelovanje v SMS nagradni igri in se potegujejo za enega od 15 električnih skirojev. Partner pobude je podjetje Slopak, ki skrbi za ustrezno ravnanje z zbrano odpadno embalažo pijač. Dodana vrednost projekta se kaže tudi skozi sodelovanje z Olimpijskim komitejem Slovenije – Združenjem športnih zvez, saj bo zbrana embalaža pijač iz pilotnega projekta zaživela v obliki posebne serije izdelkov za Olimpijski festival evropske mladine (OFEM 2023).\n\nEden izmed namenov projekta je tudi testiranje pripravljenosti potrošnikov v Sloveniji za trajnostni odnos do odpadne embalaže ter vračanje pločevink in plastenk na prodajna mesta. S tem je na preizkusu tudi pripravljenost na predvideno uvedbo depozitnega sistema po vzoru enajstih evropskih držav, kjer je ta sistem že uspešno uveden (Hrvaška, Danska, Estonija, Finska, Nemčija, Islandija, Litva, Nizozemska, Norveška, Švedska in Slovaška). V Sloveniji je depozitni sistem že uveden za vračljivo stekleno embalažo. Depozitni sistem sledi zahtevam EU direktive, ki države članice zavezuje, da do leta 2025 zberejo 77 % odpadnih plastenk pijač, do leta 2029 pa ta delež povečajo na 90 %.\n\nVir: Coca-Cola HBC Slovenija",
    "Kibernetski napadi: izjava visokega predstavnika v imenu Evropske unije o solidarnosti z Albanijo in zaskrbljenosti zaradi julijskih zlonamernih kibernetskih dejavnosti": "Evropska unija skupaj z Natom in mednarodnimi partnerji izraža, da je v celoti solidarna z Albanijo in zaskrbljena zaradi julijskih zlonamernih kibernetskih dejavnosti. Napad je bil usmerjen neposredno v kritično infrastrukturo in je vplival na zagotavljanje javnih storitev ljudem in podjetjem v Albaniji. Odločno obsojamo takšno nesprejemljivo ravnanje v kibernetskem prostoru, saj je v nasprotju z dogovorjenimi normami odgovornega ravnanja držav, ki so jih večkrat potrdile vse države članice ZN.\n\nTakšno destabilizacijsko in neodgovorno ravnanje, s katerim naj bi se ogrozila celovitost in varnost Albanije, demokratične vrednote in načela ter spodkopale demokratične institucije in družbe na splošno, je nesprejemljivo.\n\nEvropska unija je skupaj z Natom in mednarodnimi partnerji pripravljena v okviru dosedanjega sodelovanja na področju kibernetske varnosti podpreti krepitev kibernetske odpornosti Albanije.\n\nEvropska unija je v skladu s strategijo EU za kibernetsko varnost in strateškim kompasom odločena, da bo kibernetske napade preprečevala na podlagi okrepljene odpornosti in odločnega odzivanja na kibernetske napade na EU in njene države članice, ter bo z uporabo vseh razpoložljivih orodij EU pomagala pri krepitvi odpornosti na področju kibernetske varnosti v državah kandidatkah in drugih državah. Še naprej pozorno spremljamo razmere in smo pripravljeni, da po potrebi sprejmemo nadaljnje ukrepe za podporo Albaniji.\n\nTej izjavi se pridružujejo države kandidatke Turčija, Severna Makedonija, Črna gora, Srbija, Albanija[1], Ukrajina in Republika Moldavija, možna država kandidatka za članstvo Gruzija ter države Efte Islandija, Lihtenštajn in Norveška, ki so članice Evropskega gospodarskega prostora.\n\n[1] Severna Makedonija, Črna gora, Srbija in Albanija še naprej sodelujejo v stabilizacijsko-pridružitvenem procesu.",
    "Vabila na pogreb kraljice niso dobile le tri države": "Pogreb britanske kraljice bo eno največjih srečanj kraljevih družin in politikov, kar jih je bilo v Veliki Britaniji.\n\nPovabila so poslali ta konec tedna, pričakojejo, da se bo pogreba udeležilo okrog 500 državnih poglavarjev in drugih uglednih gostov. Večino voditeljev so prosili, naj pridejo s komercialnim letom, v zahodni London pa jih bodo nato prepeljali z avtobusi.\n\nPovabila niso prejeli predsedniki oziroma vodje treh držav. Zaradi invazije na Ukrajino na pogreb ni vabljen ruski predsednik Vladimir Putin, vabila ni prejel niti beloruski predsednik Aleksander Lukašenko, saj je bila ofenziva izvedena tudi z beloruskega ozemlja.\n\nVabila pa niso dobili niti v Mjanmaru oziroma Burmi, saj je Velika Britanija po vojaškem puču februarja 2021 omejila diplomatske stike z državo, poroča BBC.\n\nAli je kitajski predsednik Ši Džinping prejel povabilo in če ga je prejel, ali ga bo sprejel, še ni znano. Ši Džinping je sicer ta teden prvič po izbruhu epidemije covida-19 prvič zapustil Kitajsko, obiskal je Kazahstan in Uzbekistan.\n\nIslamsko republiko Iran bo na pogrebu zastopal veleposlanik.\n\nPrihajajo pa evropske kraljeve družine, z mnogimi je bila kraljica tudi v sorodu. Prihaja nizozemski kralj z ženo in materjo, nekdanjo kraljico Beatrix, španski kralj Felipe in kraljica Letizia ter norveška, švedska in danska kraljeva družina.\n\nPotrdili so tudi, da na pogrem prihaja ameriški predsednik Joe Biden z ženo, ali bo Biden s seboj povabil tudi svojega predhodnika Donalda Trumpa, ni znano, se bo pa lahko izgovoril na zelo omejeno velikost delegacije. Nekdanji predsednik Barack Obama bi lahko zase in za ženo dobil osebno povabilo, pravijo dobro obveščeni.\n\nPrihajajo tudi voditelji iz držav Commonwealtha, avstralski premier Anthony Albanese, novozelandska predsednica vlade Jacinda Ardern in kanadski premier Justin Trudeau, predsednik vlade Bangladeša in predsednik Šri Lanke, udeležbe še ni potrdil indijski premier Narendra Modi.\n\ndezurni@styria-media.si",
    "McKinsey: digitalna ekonomija v Sloveniji raste z dvomestnimi številkami": "Pošta Slovenije je v okviru Evropskega tedna mobilnosti v Celju začela v določenih delih mesta pošiljke dostavljati brezogljično. Z drugimi besedami, za dostavo bodo poskrbeli z električnimi vozili, s tem pa se bo Celje pridružilo nekaterim evropskim mestnim središčem, kjer tovrstne cone že obstajajo. Taka dostava naj bi prihranila najmanj 40 ton ogljikovega dioksida na leto.",
    "V Sloveniji je prvič padel Viking, vreden 10.767.576 evrov": "Foto: EPA\n\nIzžrebane številke za Vikinglotto so bile: 13, 19, 26, 35, 36, 40 in 2. V Sloveniji je bilo izžrebanih 2687 dobitkov.\n\nBoben Vikinglotta se je prvič zavrtel leta 1993, prirejajo ga Norveška, Švedska, Danska, Islandija, Finska, Litva, Latvija in Estonija, zdaj pa se jim je torej pridružila še Slovenija. V skladu za \"Vikinga\" je vsak teden najmanj tri in največ 35 milijonov evrov, žrebanje pa poteka vsako sredo zvečer v Hamarju na Norveškem.",
    "Slovenki na spektaklu v Utrechtu na stopničkah": "Slovenski odbojkarici na mivki Tjaša Kotnik in Tajda Lovšin se iz Utrechta, ki je gostil turnir prestižne serije Queen & King of the Court, vračata z bronastim odličjem. Zmag so se veselili Nemki Chantal Laboureur in Karli Borger ter Norvežana Anders Mol in Christian Sorum.\n\nNajboljši slovenski odbojkarici na mivki Tjaša Kotnik in Tajda Lovšin, ki sta to sezono že osvajali odličja na turnirjih svetovne serije ter dobro nastopili tudi na evropskem prvenstvu v Nemčiji, sta turnir na Nizozemskem začeli v skupinskem delu tekmovanja, so sporočili iz Odbojkarske zveze Slovenije (OZS). Slovenki bi sprva sicer morali igrati v kvalifikacijah, a jima je razplet namenil neposredno uvrstitev med najboljših 20 dvojic.\n\nV boj za odličja se je podalo najboljših pet dvojic, Slovenki sta zasedli končno tretje mesto.\n\nFoto: CEV V moški konkurenci sta zmagala Anders Mol in Christian Sorum. Izjemna norveška odbojkarja na mivki sta doslej edina dvojica, ki ji je ob naslovih olimpijskih, svetovnih in evropskih prvakov uspelo slaviti še v evropskem pokalu narodov in v evropski seriji King of the Court.",
    "Kurtić in gooool! Slovenski reprezentant zabil za zmago, nor zadetek z glavo obnorel navijače! (video)": "",
    "Radomljanke z dvema reprezentantkama, priznanje za klub ter Živo in Saro": "FOTO: Tomaž Strgar/ŽNK Radomlje\n\nPo drugem krogu ŽNL Triglav Zdravje je čas za reprezentančni premor, ki ga bosta Živa Galjot in Sara Gradišek preživeli v članski izbrani vrsti Slovenije.\n\nČlanska reprezentanca Slovenije bo v začetku septembra zaključila skupinski del kvalifikacij za svetovno prvenstvo, ki ga bosta leta 2023 gostili Avstralija in Nova Zelandija. Slovenke se bodo v petek v Kranju pomerile s Kazahstanom, v torek pa sledi še odločilna tekma v Walesu. Četa selektorja Boruta Jarca bi si z dvema zmagama zagotovila nastop v dodatnih kvalifikacijah za preboj na zaključni turnir.\n\nSlovenski dres bo znova obleklo lepo število bivših igralk rumenosrčne zasedbe, pa tudi dve zdajšnji članici ŽNK Radomlje Medex. Živa Galjot in Sara Gradišek, ki je bila naknadno vpoklicana v soboto, bosta prvič del kvalifikacijskih bojev.\n\nŽe v četrtek pa prva od treh preizkušenj čaka mladinsko reprezentanco Slovenije. Selekcija do 19 let, ki jo vodi Petra Mikeln, bo v Kranjski Gori sodelovala na turnirju, del katerega bodo Norveška, Češka in Hrvaška, ki bo prva tekmica naše ekipe. Dres s slovenskim grbom bodo oblekle Margit Kosirnik, Laura Šenk, Tajda Hlebec, Ana Gerjolj in Maša Osojnik, medtem ko je Lori Škulj uvrščena na čakalno listo.\n\nReprezentančna selekcija do 15 let, ki se je pred dnevi zbrala na pripravah v Čatežu, bo med 6. in 11. septembrom igrala na UEFA razvojnem turnirju v Bosni in Hercegovini. Gostiteljice bodo prve nasprotnice Slovenk, zasedba Anje Milenković pa se bo pomerila še z Albanijo in Luksemburgom.\n\nNa seznam potnic so uvrščene Tajda Mujezinović, Taja Strgar, Ayla Skenderović, Taja Jakopič, Nika Slapnik, Kaja Prelovšek, Ula Osolnik in Neža Žagar, na morebitni naknadni vpoklic pa čakajo še Maša Erjavec, Katja Prelovšek in Aneli Prešeren Kutin.\n\nPrisluhnite, kaj sta pred odhodom na priprave dejali članski reprezentantki Živa Galjot in Sara Gradišek.",
    "Integriteta slovenskih volitev je visoka: smo pred Britanijo, Belgijo in ZDA": "Slovenija\n\nReporter 30. avg. 2022 8:14 | 564 | Osveženo: 8:28 / 30.8.2022\n\nKnjiga Priročnik volilnega prava, ki ponuja prvo globalno analizo volilnih sporov, je plod dela kar 27 avtorjev s šestih celin, vključno s profesorji najuglednejših svetovnih univerz, kot sta Oxford in Harvard. Urednika knjige, ki je izšla pri priznani britanski založbi Routledge, sta Jurij Toplak z Alma Matere Europaea in ameriški profesor David Schultz. Prav ob obisku slednjega v Mariboru leta 2018 se je razvila ideja o knjigi, ki je izšla sredi avgusta, ob izidu pa je bila predstavljena na slavni britanski univerzi Oxford.\n\n»Volivci morajo videti, da kandidati in oblast spoštujejo zakone«\n\nOdkar je leta 2000 o predsedniških volitvah v ZDA med Georgeem Bushem in Alanom Gor-om odločilo vrhovno sodišče, se je reševanje volilnih sporov po vsem svetu preselilo s političnega prizorišča v sodno dvorano. Avstrija, Švica, Islandija, Kenija, Malavi in Slovenija so le nekatere od držav, v katerih so sodišča razveljavila volitve in referendume.\n\n»Volitve so najpomembnejši politični dogodek in praznik demokracije, a da jih volivci sprejmejo, morajo videti, da kandidati in oblast spoštujejo zakone,« poudarja Toplak, profesor na univerzah Alma Mater Europaea in Fordham v New Yorku. O reševanju volilnih sporov na sodiščih pravi: »Nesoglasja se vse pogosteje selijo na sodišča, in to je bolje kot razčiščevanje s političnimi metodami, protesti ali nasiljem.«\n\nToplak je denimo leta 2018 spisal pritožbo Viliju Kovačiču, po kateri je vrhovno sodišče razveljavilo referendum o drugem tiru, nekaj ur za tem pa je odstopil takratni premier Miro Cerar. Prav tako po Toplakovih pritožbah je vrhovno sodišče vrnilo na glasovnico zavrnjeno kandidatko Liste Andreja Čuša in odpravilo kazen mariborskemu podžupanu Saši Pelku za spletne komentarje v času volilnega molka. Po pobudi, ki jo je spisal Toplak, pa je leta 2014 ustavno sodišče odločilo, da morajo biti vsa volišča dostopna za invalidske vozičke.\n\n»Sodišča lahko uporabijo sodno moč proti volilnim zlorabam tako, da razveljavijo napačne volitve in branijo integriteto volilnega procesa,« je v knjigi zapisal Ugo Ezeh, doktorski raziskovalec na Univerzi v Oxfordu. Njegovo poglavje v knjigi najprej razčleni primere volilnih sporov v Afriki, o katerih so odločala sodišča.\n\nSlovenija pred ZDA\n\nProfesorica s Harvarda Pippa Norris je v knjigi razvrstila države glede na integriteto njihovih volitev med letoma 2012 in 2018. Danska, Finska, Norveška, Islandija, Nemčija in Švedska so se uvrstile najvišje. V skupini držav Srednje in Vzhodne Evrope sta najvišje Estonija in Litva, Slovenija je tretja. Uvrščena je denimo višje od Združenih držav, Velike Britanije in Belgije.\n\n»Ta obsežna analiza volilnih sistemov po vsem svetu je obvezno branje za vse, ki želijo izboljšati zakone svoje države,« o knjigi pravi za volitve specializirani newyorški odvetnik Jerry Goldfeder, ki je skozi desetletja uspešno zastopal številne kandidate.\n\nNa vrsti je Kenija?\n\nV Keniji so 9. avgusta potekale predsedniške in parlamentarne volitve. Kandidat William Ruto je po uradnih podatkih prejel 50,5 odstotka glasov, Raila Odinga pa 48,8 odstotka. Volilna komisija o izidu ni bila soglasna, ob razglasitvi izidov je v volilnem centru izbruhnil pretep, in tabor Odinge je napovedal izpodbijanje volitev na sodišču. Zadnje predsedniške volitve v Keniji leta 2017 je vrhovno sodišče zaradi nepravilnosti volitve razveljavilo in volivci so glasovanje ponovili. Za kenijski dnevnik The Star je Toplak pojasnil, da so sodišča ključni del volilnega procesa. »Pomembno je, da politiki in volivci zaupajo vladavini prava, pustijo sodiščem, da opravijo svoje delo in se zavežejo mirnemu prenosu oblasti,« je kenijski dnevnik citiral Toplaka, ki je leta 2016 tri mesece v okviru opazovalne misije Evropske unije analiziral volitve v sosednji Ugandi.\n\nDavid Schultz je profesor prava in političnih ved na Univerzi v Minnesoti in univerzi Hamline ter avtor številnih enciklopedij in knjig o vrhovnem sodišču Združenih držav. Jurij Toplak je svetoval mednarodnim organizacijam v petnajstih državah Afrike, Evrope in Severne Amerike ter o volitvah npredaval na univerzah Yale, Harvard, UCLA in drugih. Njegova pravna stališča so objavili The Guardian, Wall Street Journal in The Boston Globe; Financial Times."
}