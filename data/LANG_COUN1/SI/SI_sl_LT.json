{
    "Litva kljub nasprotovanju Pekinga odprla predstavništvo v Tajpeju": "Litovsko predstavništvo bo imelo sedež v zgradbi Svetovnega trgovinskega centra v Tajpeju. Foto: Reuters\n\nTajvansko zunanje ministrstvo je potrdilo začetek delovanja litovskega predstavništva na otoku in tudi to, da je mesto predstavnika prevzel Paulius Lukauskas.\n\nPred tem je v ponedeljek Tajpej obiskala 28-članska litovska trgovinska delegacija. Ta obisk je pokazal \"duha vzajemne podpore in solidarnosti med Tajvanom in Litvo kot zvestima partnerjema na fronti demokracije,\" je v izjavi ocenilo tajvansko zunanje ministrstvo.\n\nNamestnica litovskega ministra za gospodarstvo in inovacije Jovita Neliupšiene je prejšnji mesec za Baltic News Service povedala, da naj bi predstavništvo na Tajvanu začelo delovati v ponedeljek. Lukauskas med obiskom delegacije v ponedeljek načrtovanega odprtja ni komentiral.\n\nNovembra lani je Tajvan v Vilni pod lastnim imenom odprl svoje diplomatsko predstavništvo, pozneje pa je tam ustanovil še sklad za naložbe, kar je sprožilo oster odziv Pekinga. Ta je odgovoril z znižanjem ravni diplomatskih odnosov z Litvo in ustavitvijo uvoza litovskega govejega mesa, mlečnih izdelkov in alkohola.\n\nKitajska obravnava Tajvan kot del svojega ozemlja in je izjemno kritična do kakršne koli podpore, ki bi lahko okrepila mednarodno legitimnost otoka. Večina držav v skladu s politiko ene Kitajske uradno ne priznava Tajvana, a z njim ohranjajo trgovinske in neuradne odnose.\n\nNepopustljivost Pekinga glede Tajvana so pokazali tudi nedavni ogorčeni odzivi in vojaške vaje, s katerimi je Kitajska pretekli mesec odgovorila na obiske ameriških in evropskih delegacij na otoku.",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Jezni Litovci vložili protest: Delegat je ves rdeč tam le sedel in ni storil ničesar": "Obračun evropskega prvenstva med Nemčijo in Litvo se je končal po dveh podaljških, s 109:107 so se v Lanxess areni v Kölnu še tretje zmage veselili gostitelji. A Litovci so po tretjem porazu vložili protest, češ da so sodniki ob koncu tretje četrtine ob tehnični napaki nemške klopi pozabili na prosti met.\n\nFiba je glede omenjene pritožbe že podala izjavo. Sodnik je ocenil, da sploh ne morejo sprejeti pritožbe, saj je bila ta vložena prepozno. Reprezentanca lahko namreč vloži pritožbo do eno uro po tekmi. In tudi če bi bila pritožba vložena pravočasno, bi jo zavrnili, saj se reprezentanca ne more pritožiti zaradi takšnega razloga.\n\nŠe preden so Slovenci začeli tretjo tekmo z BiH, sta v skupini B kot prvi na parket stopili gostiteljica Nemčija in Litva. Gledalci so bili v Lanxess Areni priča poslastici, ki se je končala po dveh podaljških. Veselili pa so se Nemci, ki so ob koncu rednega dela zapravili sedem točk prednosti, tako da se je tekma prevesila v prvi petminutni podaljšek, nato še v drugega. Na koncu pa 109:107 za gostitelje, ki ostajajo stoodstotni, za Litovce pa je to bil že tretji poraz, po katerem so vložili pritožbo.\n\nNamesto treh le dva prosta meta\n\nLitovci so s prsti pokazali na sodnike, češ da so ob koncu tretje četrtine pri vodstvu Nemcev s 63:60 po tehnični napaki nemškemu selektorju pozabili na prosti met za Litvo. Tik pred tem je Maodo Lo storil prekršek nad Jonasom Valančiunasom, tako da bi Litva morala imeti tri proste mete, a je imela le dva in oba zgrešila.\n\n\"Njihov selektor je dobil tehnično napako, a mi nismo dobili prostega meta. Ko je naš selektor protestiral, je delegat ves rdeč tam samo sedel in ni storil ničesar,\" je po tekmi dejal Mindaugas Kuzminskas.\n\nPo informacijah BasketNewsa je Litva vložila protest, a bolj kot ne gre zgolj za proceduralni element, ki ne bi smel spremeniti izida tekme.",
    "Litovski košarkar po izpadu s pikrim komentarjem zbodel Špance": "Španski košarkarji so v soboto zvečer po veliki drami in podaljšku s 102:94 v osmini finala EuroBasketa domov poslali košarkarje Litve. Ti si bili pred začetkom evropskega prvenstva v ožjem krogu favoritov, na koncu pa so na prvenstvu zabeležili le dve zmagi in štiri poraze. \"Na vsaki tekmi nam je nekaj zmanjkalo in žal mi je, da se nam je ista zgodba pripetila tudi v osmini finala,\" je po koncu tekme s Španijo dejal selektor Kazys Maksvytis.\n\nNa EuroBasketu so v soboto postali znani štirje četrtfinalisti, med katerimi pa ne bo Litve. Ta je v večerni poslastici po hudem boju morala priznati premoč Španiji, ki sicer na papirju nima najmočnejše zasedbe, tako kot je bilo v zadnjih letih. Kljub temu so Španci prišli do zmage in napredovanja v četrtfinale, kamor so se od leta 2000 zavihteli na prav vsakem velikem turnirju.\n\nV Berlinu sta se v soboto kar dve tekmi odločili po podaljšku, ena izmed teh je bilo srečanje med Litovci in Španci. Dobri dve minuti pred koncem so varovanci Sergia Scariola izenačili in nato tudi povedli z 80:78, dobre pol minute pred sireno so Litovci po trojki Ignasa Brazdeikisa povedli za točko, na drugi strani pa je za vodstvo z 82:81 zadel Usman Garuba.\n\nKoš za podaljšek:\n\n🇱🇹 IGNAS BRAZDEIKIS SENDS IT TO THE OT AT THE BUZZER 🤯 ⏰ #EuroBasket pic.twitter.com/z7RooNUMeQ — FIBA (@FIBA) September 10, 2022\n\nŠpanci so se uvrstili v četrtfinale. Foto: Vid Ponikvar/Sportida\n\nDomantas Sabonis je v naslednjem napadu 16 sekund do konca rednega dela naredil osebno napako v napadu, tako da so imeli Španci po novi osebni napaki dva prosta meta, Willy Hernangomez je izkoristil le enega, na drugi strani pa je v zadnji sekundi po skoku v napadu izenačil Brazdeikis (83:83).\n\nLitovski selektor ne ve, kako naprej\n\nV podaljšku so Španci dve minuti pred koncem povedli za sedem točk, vendar so se Litovci dobro minuto pred koncem znova približali zgolj na točko, imeli tudi nov napad za vodstvo, a je Brazdeikis pol minute pred koncem storil nešportno osebno napako v napadu. Posledica je bilo vodstvo Špancev za šest točk 19 sekund pred koncem in konec upanja za Litvo, ki tako potuje domov.\n\nKazys Maksvytis še ne ve, ali bo ostal na klopi Litve. Maksvytis ob tem vodi še Žalgiris, kjer je na klopi zamenjal slovenskega trenerja Jureta Zdovca. Foto: Vid Ponikvar/Sportida\n\n\"Slabo je. Izpadli smo v osmini finala. Med celotnim prvenstvom ni bilo ene tekme, na kateri bi močno izgubili ali igrali zares slabo. A vedno nam je nekaj zmanjkalo in žal mi je, da se nam je ista zgodba pripetila tudi v osmini finala,\" je po koncu tekme s Španijo dejal selektor Kazys Maksvytis, ki je bil po koncu obračuna deležen tudi vprašanj o nadaljevanju svoje poti na litovski klopi. \"Na to vprašanje ne morem odgovoriti. Nisem zadovoljen z rezultati, ki smo jih dosegli. Naš cilj je bila uvrstitev v polfinale, na koncu pa smo izpadli že v osmini finala. Res smo razočarani. Ob tem ne bom komentiral odločitev Fibe in sodnikov, tu nimam kaj komentirati, saj ste sami videli vse,\" je še dejal litovski selektor.\n\nKuzminskas: Ne vem, kako bi bila ta ekipa videti brez njega\n\nDa je poraz za njih res boleč, se je po tekmi videlo tudi pri prvem strelcu proti Španiji Mindaugasu Kuzminskasu, ki je dosegel 18 točk. Ta se je ob koncu obregnil celo ob naturalizacijo Lorenza Browna, za katero se je španska izbrana vrsta odločila tik pred EuroBasketom in se je izkazala za zadetek v polno. Brown je v začetku julija prejel španski potni list, na tem prvenstvu pa je eno izmed glavnih orožij Španije. Proti Litvi je dosegel kar 28 točk in osem asistenc.\n\nLorenzo Brown je bil z 28 točkami prvi strelec tekme. Juancho Hernangomez jih je pristavil 13. Foto: Vid Ponikvar/Sportida\n\n\"Ne vem, kako bi bila ta ekipa videti brez Lorenza Browna. V ekipo so ga dali šele to poletje. A je, kar je,\" je bil vidno nerazpoložen Kuzminskas. Na piker komentar Litovca pa se je odzval tudi Brown. \"Kot novi član v ekipi imam že občutek, da so ti fantje moji bratje. Vesel sem, da si krijemo hrbet. Lani sem igral v Kazanu in tam smo bili s celotno ekipo kot družina. In tu se počutim povsem enako, čeprav tu nisem dolgo. Igralci so me sprejeli kot enega izmed njih. Vsak dan se učim in takšni komentarji ter hrup od zunaj me sploh ne motijo. Edino, kar mi je pomembno, je to, kaj si o meni misli moja ekipa. Vse poteka odlično, res smo prava ekipa,\" je jasno dejal Brown.\n\n196 centimetrov visoki eksplozivni 31-letni košarkar, ki se je izkazal za veliko dodano vrednost španske reprezentance, je letos poleti podpisal pogodbo z Maccabijem iz Tel Aviva, pred tem pa je igral za Unics iz Kazana, Fenerbahče in Crveno zvezdo. Med letoma 2017 in 2019 je nosil dres Toronto Raptors, kjer je sodeloval tudi s španskim selektorjem Scariolom, ki je tam opravljal vlogo pomočnika trenerja.\n\nŠpanija se bo v četrtfinalu pomerila z boljšim iz para Hrvaška/Finska.\n\nPreberite še:",
    "Litva, Latvija in Estonija bodo ruskim državljanom omejile vstop v državo": "Ukrajinski potni list, ki odpira vrata v EU, in ruski, ki jih vse bolj zapira. Foto: Reuters\n\n\"V zadnjih nekaj tednih in mesecih se je število prehodov meje ruskih državljanov s schengenskimi vizumi dramatično povečalo. To postaja vprašanje javne varnosti, pa tudi moralne in politične narave,\" je na novinarski konferenci v Litvi dejal latvijski zunanji minister Edgars Rinkevics.\n\nBesedilo prepovedi oziroma omejitev bo objavljeno v prihodnjih dneh, izjeme pa naj bi veljale za diplomate, voznike tovornjakov in v primeru družinskih ali humanitarnih razlogov.\n\nFinska, ki je bila na začetku avgusta skupaj z Estonijo ena prvih pobudnic omejevanja vstopa ruskim državljanom v EU-ju, se dogovoru ni pridružila. Kot so pojasnili v Helsinkih, se potezi baltskih držav ne bodo pridružili zaradi pravne negotovosti glede zavračanja ruskih državljanov, ki so jim schengenske vizume izdale druge evropske države.\n\n\"Ali lahko dejansko ukinete vsa schengenska načela? To je trenutno še vedno nejasno,\" je po navedbah Reutersa o tem dejal finski vodja diplomacije Pekka Haavisto.\n\nOdločitev baltskih držav je prva tovrstna poteza v EU-ju. V Estoniji sicer že od sredine avgusta velja blažja prepoved, v skladu s katero je vstop v državo omejen le ruskim državljanom s schengenskimi vizumi, ki so jih izdali estonski organi.\n\nEvropska komisija je v torek predlagala popolno zamrznitev izvajanja sporazuma o poenostavljenem izdajanju vizumov med EU-jem in Rusijo. Če se bo to zgodilo, bodo ruski državljani precej težje pridobili schengenske vizume.\n\nZa zamrznitev sporazuma so se sicer pred tednom dni na neformalnem zasedanju v Pragi že zavzeli zunanji ministri EU-ja. Moskva je zamrznitev sporazuma označila za absurdno, Kijev pa za polovičen ukrep.",
    "Slovenci v četrtfinalu, Nemci niso dovolili presenečenja, konec za Turčijo in Litvo": "Slovenska košarkarska reprezentanca je v osmini finala EuroBasketa z 88:72 ugnala Belgijo in se zavihtela v četrtfinale. Slovenci sicer s svojo predstavo niso navdušili, so pa z delnim nizom 17:0 v zadnji četrtini stvari postavili na svoje mesto. Znova je blestel Luka Dončić, ki je dosegel 35 točk. Varovance Aleksandra Sekulića četrtfinalni obračun čaka v sredo, ko se bodo pomerili z boljšim iz para Poljska-Ukrajina. Kot prva se je pred tem v četrtfinale uvrstila Francija, ta je po podaljšku izločila Turčijo, Nemci so bili boljši od Črnogorcev, po podaljšku pa je bila odločena tudi večerna tekma osmine finala, ki so jo Španci s 102:94 dobili proti Litvi.\n\nEuroBasket, osmina finala Sobota, 10. september (Nemčija, Berlin):\n\nSlovenija : Belgija 88:72 (24:19, 20:22, 19:19, 25:12)\n\nStrelci za Slovenijo: Dončić 35 (7/15 za 2, 4/10 za 3, 5 sk., 5 as.), Prepelič 13, Tobey 12 (6 sk.), Dragić G. 11, Čančar 8 (7 sk.), Dragić Z. 6, Blažič 3\n\nSlovenski košarkarji so po zmagi nad Belgijo sedmič v zgodovini v četrtfinalu evropskega prvenstva. A pot do zmage ni bila lahka, Slovenci so šele v zadnji četrtini, ki so jo dobili s 25:12, prišli do lagodne prednosti, ki jim je na koncu omogočila skok med najboljših osem reprezentanc v Evropi. Slovenija se bo v sredo, 14. septembra, v četrtfinalu pomerila z zmagovalko dvoboja med Ukrajino in Poljsko, ekipi se bosta udarili v nedeljo.\n\nSelektor Aleksander Sekulić je v prvo peterko za tekmo z Belgijo uvrstil Luko Dončića, Gorana Dragića, Vlatka Čančarja, Jako Blažiča in Mika Tobeyja, zadnji je tako na veselje slovenskih navijačev po tekmi premora že nared za igranje. Tobey si je na tekmi z Nemčijo že v prvih sekundah tekme zvil gleženj, zato proti Franciji ni igral, zdaj pa ga je zdravstvena služba reprezentance pripravila na nove napore. Tekmo je na isti način, kot je končal srečanje s Francijo, odlično odprl Dončić, ki je po dobri minuti tekme s trojko Slovenijo popeljal v vodstvo s 3:0, nato pa je bil v prvih treh minutah s črte za tri točke uspešen še dvakrat in je poviševal vodstvo Slovencev (12:5).\n\nOn his way to another record? Luka's on pace to score 73 if he plays 40 minutes.#EuroBasket x #BringTheNoise pic.twitter.com/G0gohFMNng — #EuroBasket 2022 (@EuroBasket) September 10, 2022\n\nSekulićeva četa je po dobrih štirih minutah igre po dobri akciji naveze Goran Dragić-Mike Tobey, ki se je končala z zabijanjem, prvič na obračunu povedla z dvomestno razliko (16:5). A Belgijci se niso dali, izkoristili so krizne trenutke v slovenski izbrani vrsti, ta se po menjavi Tobey-Dimec ni najbolje znašla, in ob koncu četrtine ujeli priključek (20:19). Slovenci so ob koncu prve četrtine vodili s 24:19.\n\nJust look at his hand in the replay 😳#EuroBasket pic.twitter.com/MFbiYcSlaJ — FIBA (@FIBA) September 10, 2022\n\nSlovenci Belgijce ohranjali pri življenju, težave Zorana Dragića\n\nA Slovenci tudi v drugi četrtini niso našli tiste prave, poletne igre, s katero so navijače razvajali na zadnjih dveh srečanjih. Pri vodstvu z 29:27 so sicer igrali prestavo višje in z delnim izidom 8:0 spet prišli do dvomestne prednosti, a so Belgijci brez večjih naporov znova ujeli priključek in se osem sekund pred koncem prvega polčasa po polaganju Maxima de Zeeuwa približali le na točko zaostanka (42:41), v zadnjem napadu pa je izid prvega polčasa (44:41) postavil vidno jezni kapetan Dragić.\n\nZoran Dragić v drugem polčasu ni igral. Foto: Vid Ponikvar/Sportida\n\nBelgijci so v prvem polčasu zbrali več skokov (23:20), Slovenci pa so zadeli le 37 odstotkov metov iz igre. Ob tem je močno pešala tudi igra v obrambi, kar so Belgijci s pridom izkoriščali. Dončić, ki je bil polovico druge četrtine na klopi, je prvi polčas končal pri 16 točkah (4/7 za 3), Tobey jih je dodal osem.\n\nV drugi četrtini je ob enem izmed prodorov bolečino v levi nogi začutil Zoran Dragić, ki je zato moral z igrišča, ob tem se ni ogreval za igro v tretji četrtini, do konca obračuna pa ni več stopil na parket. Za kakšne težave gre, bo verjetno znano po koncu tekme.\n\nBelgijci na začetku zadnje četrtine povedli, a je Slovenija odgovorila s 17:0\n\nTudi odmor med polčasom Slovencev ni prebudil, medla in zaspana predstava se je nadaljevala tudi v tretji četrtini, v kateri se slovenski košarkarji niso mogli odlepiti od vztrajnih Belgijcev. Poleg Luke Dončića pa v slovenski izbrani vrsti ni bilo razpoloženega košarkarja. Da se lahko ponovi scenarij s tekme z Bosno in Hercegovino, je bilo jasno ob začetku zadnje četrtine, ki so jo belgijski košarkarji odprli z delnim izidom 4:0 in s tem prvič na tekmi prišli tudi do vodstva (64:63).\n\nKlemen Prepelič je dosegel 13 točk. Foto: Vid Ponikvar/Sportida\n\nA preplah je bil na koncu odveč, ob izenačenju na 65:65 so Slovenci vendarle stopili skupaj, s hitro in preudarno igro pa so z delnim izidom 17:0 tehtnico dokončno prevesili na svojo stran. Na koncu je slovenska četa prišla do pete zmage na letošnjem EuroBasketu z 88:72.\n\nPrvi zvezdnik slovenske izbrane vrste Dončić je tokrat dosegel 35 točk v dobrih 35 minutah, s tem pa je postal tudi prvi košarkar v zadnjih 30 letih, ki je na evropskih prvenstvih na treh zaporednih tekmah presegel mejo 30 točk. Klemen Prepelič jih je dodal 13, povratnik po poškodbi Tobey pa je 12 točkam dodal še šest skokov. Slovenci bodo tako imeli zdaj dovolj časa, da se pripravijo na sredino tekmo četrtfinala, kjer se bodo pomerili z boljšo reprezentanco iz para Poljska-Ukrajina. Slovenija je do zdaj četrtfinalno stopničko preskočila le dvakrat, 2009 na Poljskem in pred petimi leti v Istanbulu.\n\nSlovenija : Belgija, foto: Vid Ponikvar/Sportida:\n\n1 / 76 2 / 76 3 / 76 4 / 76 5 / 76 6 / 76 7 / 76 8 / 76 9 / 76 10 / 76 11 / 76 12 / 76 13 / 76 14 / 76 15 / 76 16 / 76 17 / 76 18 / 76 19 / 76 20 / 76 21 / 76 22 / 76 23 / 76 24 / 76 25 / 76 26 / 76 27 / 76 28 / 76 29 / 76 30 / 76 31 / 76 32 / 76 33 / 76 34 / 76 35 / 76 36 / 76 37 / 76 38 / 76 39 / 76 40 / 76 41 / 76 42 / 76 43 / 76 44 / 76 45 / 76 46 / 76 47 / 76 48 / 76 49 / 76 50 / 76 51 / 76 52 / 76 53 / 76 54 / 76 55 / 76 56 / 76 57 / 76 58 / 76 59 / 76 60 / 76 61 / 76 62 / 76 63 / 76 64 / 76 65 / 76 66 / 76 67 / 76 68 / 76 69 / 76 70 / 76 71 / 76 72 / 76 73 / 76 74 / 76 75 / 76 76 / 76\n\nTurki zapravili dve priložnosti za zmago Rudy Gobert je izsilil podaljšek. Foto: Vid Ponikvar/Sportida\n\nPrvo tekmo osmine finala je bolje odprla Francija, ki je proti Turčiji povedla s 7:0. Ko so Francozi sredi druge četrtine vodili tudi že za 14 točk, se je na obrazih Turkov videlo, da v zmago ne verjamejo več. A so se s tremi zaporednimi trojkami v zadnjih dveh minutah prvega polčasa vrnili v igro za četrtfinale. Po 20 minutah je bilo 35:43.\n\nPreobrat je Turčija dokončala v tretji četrtini, ki jo je dobila s kar 22:6. Končnica tekme je bila izenačena, Turki pa bolj osredotočeni. Zadeli so 13 trojk (iz 33 poskusov). Francozi pa so izgubili kar 20 žog. Z 20 točkami je bil prvi strelec Bugrahan Tuncer, zadel je šest trojk in devetih poizkusov. Turki so 12 sekund pred koncem rednega dela vodili s 77:75, ob tem pa so imeli na voljo ob nešportni napaki Timotheja Luwawu-Cabarrota na voljo dva prosta meta in še žogo s strani. A je bil s črte prostih metov nenatančen Cedi Osman, nato so Turki še izgubili žogo, dve sekundi pred koncem rednega dela pa je za izenačenje in podaljšek zabil Rudy Gobert.\n\nPodaljšek je vendarle pripadel favorizirani Franciji, ki ga je dobila z 10:9. Turčija je sicer imela napad za zmago, a je Furkan Korkmaz (18 točk) nekaj sekund pred koncem izgubil žogo. Tunder je bil z 22 točkami prvi strelec Turčije, Gobert pa z 20 Francije.\n\n\"Nočem sploh komentirati te tekme, vem, da ste tu predstavniki sedme sile, a res nočem ničesar povedati. Mogoče je to celo najbolj težek in čustven poraz v moji karieri. Čestitke Franciji,\" je bil po tekmi kratek selektor Turčije Ergin Ataman.\n\nDennis Schröder je dosegel 22 točk. Foto: FIBA\n\nV tretjem obračunu osmine finala so Nemci s 85:79 ugnali Črno goro. Gostitelji prvenstva so sicer v uvodu v tretjo četrtino vodili že s 27 točkami razlike (51:24), a so se Črnogorci z borbeno igro vrnili v igro za zmago. Po košu Vladimirja Mihailovića je Črna gora 26 sekund pred koncem zaostanek znižala na 77:80, a je nato nešportno napako storil s 25 točkami (5/10 za 3) prvi strelec Črne gore Kendrick Perry, Nemci pa so z natančnim izvajanjem prostih metov potrdili napredovanje med najboljših osem. Prvi strelec Nemcev je bil Dennis Schröder z 22 točkami.\n\nŠpanci po podaljšku izločili Litovce\n\nDanašnji spored se je končal z derbijem med Litvo in Španijo, ki so ga po podaljšku s 102:94 dobili slednji. Tudi ta tekma je bila izenačena, obe ekipi sta imeli svoja obdobja, Španci predvsem v prvem polčasu, Litva pa v drugem, ko je vodila tudi za 11 točk, a je bilo ob začetku zadnje četrtine zgolj še pet točk razlike. Dobri dve minuti pred koncem so Španci izenačili in nato tudi povedli z 80:78, dobre pol minute pred sireno so Litovci po trojki Ignasa Brazdeikisa povedli za točko, na drugi strani pa je za vodstvo z 82:81 zadel Usman Garuba.\n\nŠpanci so slavili po podaljšku. Foto: Vid Ponikvar/Sportida\n\nDomantas Sabonis je v naslednjem napadu 16 sekund do konca rednega dela naredil osebno napako v napadu, tako da so imeli Španci po novi osebni napaki dva prosta meta, Willy Hernangomez je izkoristil le enega, na drugi strani pa je v zadnji sekundi po skoku v napadu izenačil Brazdeikis (83:83).\n\nKoš Brazdeikisa za podaljšek:\n\n🇱🇹 IGNAS BRAZDEIKIS SENDS IT TO THE OT AT THE BUZZER 🤯 ⏰ #EuroBasket pic.twitter.com/z7RooNUMeQ — FIBA (@FIBA) September 10, 2022\n\nV podaljšku so Španci dve minuti pred koncem povedli za sedem točk, vendar so se Litovci dobro minuto pred koncem znova približali zgolj na točko, imeli tudi nov napad za vodstvo, a je Brazdeikis pol minute pred koncem storil nešportno osebno napako v napadu. Posledica je bilo vodstvo Špancev za šest točk 19 sekund pred koncem in konec upanja za Litvo.\n\nPri Španiji, ki bo v četrtfinalu igrala proti Hrvaški ali Finski, je bil najbolj razpoložen Lorenzo Brown z 28 točkami in osmimi asistencami, Willy Hernangomez je dodal 21 točk in osem skokov. Pri Litvi je Mindaugas Kuzminskas dosegel 18 točk, Brazdeikis pa eno manj. Razočaral je Jonas Valančiunas, ki je v dobrih 20 minutah dosegel le pet točk.\n\nEuroBasket, osmina finala Sobota, 10. september (Nemčija, Berlin):\n\nTurčija : Francija 86:87 - po podaljšku\n\nTuncer 22, Korkmaz 18, Sanli 12; Gobert 20, 17 sk., Heurtel 13\n\n\n\nSlovenija : Belgija 88:72\n\nDončić 35, Prepelič 13, Tobey 12; Lecomte 16, Gillet 15 (10 sk.) Nemčija : Črna gora 85:79\n\nSchröder 22 (8 as.), Lo in Wagner 14; Perry 25, Dubljević 22 (7 sk.) Španija : Litva 102:94 - po podaljšku\n\nBrown 28 (8 as.), Hernangomez W. 21 (8 sk.); Kuzminskas 18, Brazdeikis 17 (7 sk.)\n\n\n\nNedelja, 11. september (Nemčija, Berlin):\n\n12.00 Ukrajina - Poljska\n\n14.45 Finska - Hrvaška\n\n18.00 Srbija - Italija\n\n20.45 Grčija - Češka Četrtfinale (13. in 14. september) Nemčija – Grčija/Češka\n\nŠpanija – Finska/Hrvaška\n\nSlovenija – Ukrajina/Poljska\n\nFrancija – Srbija/Italija Nemčija – Grčija/ČeškaŠpanija – Finska/HrvaškaSlovenija – Ukrajina/PoljskaFrancija – Srbija/Italija\n\nPreberite še:",
    "Drama! Dončić prvi skočil na parket po tekmi Nemčija - Litva in pomagal poškodovanemu igralcu! (video)": "Poteza Luke Dončića ni ostala neopažena.\n\nPred tekmo Slovenije in Bosne in Hercegovine je bila v Kölnu na sporedu tekma med Litvo in Nemčijo. Gostitelji so slavili po dveh podaljških, čisto po zadnjem sodniškem žvižgu pa je na parketu zavladala panika. Še več, Luka Dončić, ki si je dvoboj ogledal v živo, je videl, da je v zadnjem napadu na tekmi Martynas Echodas z glavo trčil v soigralca in obležal na tleh. Slovenski zvezdnik je bil prvi, ki je s tribune skočil na parket in opozoril Litovce, da je z njihovim igralcem nekaj narobe. Na pomoč je nemudoma priskočila tudi zdravniška ekipa, Dončićeva reakcija pa se je izkazala za pravilno, saj je Echodasu iz nosu močno tekla kri. Slednjega so oskrbeli še na parketu, na srečo pa ni bilo nič hujšega in je sam lahko zapustil prizorišče.\n\n\n\nČe se vam posnetek spodaj ne prikaže, potem si ga lahko ogledate na TEJ POVEZAVI, na Dončića bodite pozorni v ozadju in v sedmi sekundi posnetka.",
    "Slovenija po epski predstavi Luke Dončića zasenčila Francijo": "Slovenci so ugnali Francijo. Luka Dončić je že v prvem polčasu dosegel kar 27 točk, nato pa postal prvi košarkar, ki je v tem stoletju na EuroBasketu dosegel kar 47 točk!\n\nSlovenci so ugnali Francijo. Luka Dončić je že v prvem polčasu dosegel kar 27 točk, nato pa postal prvi košarkar, ki je v tem stoletju na EuroBasketu dosegel kar 47 točk! Foto: Vid Ponikvar\n\nSlovenski košarkarji so na zadnji tekmi v predtekmovanju evropskega prvenstva v Kölnu premagali olimpijske podprvake Francoze (88:82) in si zagotovili prvo mesto v skupini B. Mike Tobey zaradi načetega gležnja ni pomagal soigralcem, je pa več kot navdušil Luka Dončić in po izjemni predstavi dosegel kar 47 točk in popravil kar nekaj rekordov. Litva je premagala BiH in ji priprla vrata osmine finala. Slovenija se bo v Berlinu v osmini finala v soboto ob 14.45 pomerila z Belgijo, ki je v skupini A osvojila končno četrto mesto. Španija se bo spopadla z Litvo, Nemčija s Črno goro, Turčija pa s Francijo.\n\nEuroBasket 2022, skupinski del, skupina B, 5. krog Sreda, 7. september, Köln:\n\nFrancija : Slovenija 82:88 (19:20, 40:44, 64:64)\n\nGobert 19 (8 sk.), Fournier 15, M'Baye 13; Dončić 47 (trojke 6/11, 7 sk., 5 as.), G. Dragić 14\n\nStrelci za Slovenijo: Dončić 47 (7 sk., 5 as.), G. Dragić 14, Murić 9, Čančar 6, Z. Dragić 6, Blažič 4, Prepelič 2\n\nFotogalerija s tekme v Kölnu:\n\n1 / 66 2 / 66 3 / 66 4 / 66 5 / 66 6 / 66 7 / 66 8 / 66 9 / 66 10 / 66 11 / 66 12 / 66 13 / 66 14 / 66 15 / 66 16 / 66 17 / 66 18 / 66 19 / 66 20 / 66 21 / 66 22 / 66 23 / 66 24 / 66 25 / 66 26 / 66 27 / 66 28 / 66 29 / 66 30 / 66 31 / 66 32 / 66 33 / 66 34 / 66 35 / 66 36 / 66 37 / 66 38 / 66 39 / 66 40 / 66 41 / 66 42 / 66 43 / 66 44 / 66 45 / 66 46 / 66 47 / 66 48 / 66 49 / 66 50 / 66 51 / 66 52 / 66 53 / 66 54 / 66 55 / 66 56 / 66 57 / 66 58 / 66 59 / 66 60 / 66 61 / 66 62 / 66 63 / 66 64 / 66 65 / 66 66 / 66\n\nS kom se bo Slovenija pomerila v osmini finala? Za preboj v četrtfinale jo bo v Berlinu čakala četrtouvrščena ekipa iz skupine A. To je Belgija, ki je v skupini A v Tbilisiju vknjižila tri zmage in dva poraza. Po podaljšku je premagala Gruzijo, bila boljša še od Španije in Bolgarije, izgubila pa je proti Črni gori in Turčiji. Selektor Belgije je Hrvat Dario Gjergja, njegovi varovanci pa so v začetku julija poskrbeli za senzacionalno zmago, ko so v kvalifikacijah za SP 2023 v Nišu premagali Srbijo (74:73).\n\nFrancozi so bili sprva močnejši, boljši in natančnejši. Hitro so si priigrali prednost desetih točk, pri Sloveniji pa se je še kako poznala odsotnost Mika Tobeyja. Zdravniki so mu prižgali rdečo luč za nastop, saj se je njegov gleženj po včerajšnjem zvinu na začetku tekme proti Nemčiji, ko je v nadaljevanju srečanja le stisnil zobe in pomagal soigralcem, v noči na sredo razbolel.\n\nV napadu je tako največkrat prevzel odgovornost nase Luka Dončić. Sprva ni bil najbolj natančen pri metu, Francozi pa so ga domala v vsakem napadu ustavljali s prekrškom ali pa vsaj na robu prekrška. Slovenija je v uvodni polovici četrtine dosegla le štiri točke, vse prek prostih metov. Iz igre sploh ni zadela. Tako je bilo do šeste minute in znižanja zaostanka na 6:14, ko je dal prvi koš iz igre Zoran Dragić.\n\nSlovenija se je maščevala Francozom za poraz v polfinalu olimpijskega turnirja v Tokiu. Foto: Vid Ponikvar\n\nTakrat je imela Francija še prednost. V nadaljevanju pa je Sloveniji, četudi je pogrešala prvi center, igra le stekla. Na krilih izjemnega Dončića, ki je do konca četrtine dosegel kar 13 točk, je prešla v vodstvo! Prvo četrtino je dobila z 20:19, zadovoljstvo pa je skazila tretja osebna napaka Eda Murića, še kako pomembnega moža za Slovenijo ob odsotnosti Tobeyja. V prvi četrtini so za Slovenijo zadeli v polno le trije strelci (Dončić 13, Z. Dragić 4 in Murić 3).\n\nDončić v prvem polčasu dosegel kar 27 točk\n\nLuka Dončić je v uvodni četrtini dosegel 13, na koncu pa kar 47! Foto: Vid Ponikvar Druga četrtina je postregla s širokim naborom mojstrovin Luke Dončića, ki je navduševal več tisoč slovenskih navijačev v Kölnu. Prvi zvezdnik slovenske reprezentance je zadeval kot za stavo za tri točke, spravljal v obup Francoze, Slovenija pa je na račun njegovih točk, še pred koncem prvega polčasa jih je zbral kar 27 (ob štirih skokih in asistencah), ohranjala prednost pred olimpijskimi podprvaki.\n\nSodniki so z nekaterimi odločitvami poskrbeli za nezadovoljstvo v slovenski reprezentanci, ko pa je v zadnji minuti druge četrtine francoski orjak Vincent Poirier v boju za žogo pod slovenskim obročem s komolcem grobo udaril Dončića, je dvorana utihnila. LD77 je padel na tla, nato pa z okrvavljeno glavo in zaskrbljenim pogledom zapustil dvorano. Napotil se je k zdravniški oskrbi. Sodniki so po videoanalizi Francozu prisodili nameren prekršek, ljubitelji košarke pa so se spraševali, kako močno jo je skupil Dončić. Slovenija je odšla na počitek s prednostjo +4.\n\nNe glava, ne zapestje, Dončiću ne more nič do živega!\n\nSlovenski navijači so v Kölnu spremljali noro strelsko predstavo Luke Dončića in pomembno zmago slovenske reprezentance. Foto: Vid Ponikvar Ko se je nadaljeval drugi polčas, so slovenski navijači z veseljem pozdravili vrnitev Luke Dončića na parket. Reprezentančni zdravnik dr. med. Marko Macura je po tekmi pojasnil, kako so morali zašiti rano vročemu slovenskemu asu. Na polovici tretje četrtine, ko je Slovenija vodila s 56:60, je moral še enkrat zapustiti parket. Tokrat zaradi bolečin v levem zapestju. Francozi niso skoparili z udarci, prošnje in kritike slovenskih košarkarjev na račun sodniškega kriterija, ki ni kaznoval tako agresivne igre galskih petelinov, pa ni naletel na plodna tla.\n\nTriindvajsetletni Ljubljančan, ki je odigral tekmo proti Franciji kot v transu, je vseeno stisnil zobe. Nadaljeval je s tekmo, do konca tretje četrtine dosegel še deset točk. V zadnjo četrtino, v katero sta Slovenija in Francija vstopili z izenačenim rezultatom (64:64), je tako vstopil pri 37 točkah!\n\nFrancozi izenačili na 82:82, nato je sledila slovenska rapsodija\n\nV zadnji četrtini je Dončić nadaljeval s čarovnijami, še naprej je marljivo polnil francoski koš in postavljal nove zgodovinske mejnike. Slovenija si je priigrala lepo prednost, v zadnjih pet minut je vstopila z vodstvom +10 (80:70). Sledilo je nekaj spornih sodniških odločitev, Dončić se je neuspešno pritoževal, ko so ga Francozi ovirali ob njegovih prodorih. Slovenski tekmec je dobil zalet in se z delnim rezultatom 9:0 približal na -1 (79:80), po sporni osebni napaki, ki so jo sodili Goranu Dragiću, pa je Evan Fournier izenačil na 82:82. Sledila je napeta končnica, v kateri se je najprej izkazal zlati kapetan Dragić, ukradel žogo Francozom in dosegel koš za 84:82.\n\nSlovenija si je zagotovila prvo mesto v skupini B, najmočnejši izmed vseh štirih na letošnjem EuroBasketu. Foto: Vid Ponikvar\n\nPo odlični igri v obrambi je slovenska trojica iz lige NBA izvedla še akcijo, ki jo je po podajah Dončića in starejšega izmed bratov Dragić v koš pretopil Vlatko Čančar. Slovenija si je priigrala \"varno\" prednost, na koncu pa premagala Francijo z 88:82 in se ji tako maščevala za lanskoletni poraz na Japonskem. Aktualni evropski prvaki so si zagotovili tudi prvo mesto v skupini, veselje v Kölnu je bilo nepopisno, navijači pa so še dolgo v noč nazdravljali junaštvu strelskega rekorderja Dončića, ki je kljub zašiti glavi in bolečemu zapestju dosegel fenomenalnih 47 točk!\n\nUvodni štirje pari osmine finala: Slovenija (B1) – Belgija (A4)\n\nŠpanija (A1) – Litva (B4)\n\nNemčija (B2) - Črna gora (A3)\n\nTurčija (A2) - Francija (B3)\n\nPopravil rekord prijatelja Nowitzkega Dirk Nowitzki od srede naprej ni več najboljši strelec na tekmi EuroBasketa v 21. stoletju. Foto: Vid Ponikvar Luka Dončić je pisal zgodovino. Postal je prvi košarkar, ki je na tekmi EuroBasketa v tem stoletju dosegel 47 točk. Prejšnji rekorder 21. stoletja je bil njegov \"mentor\" pri Dallas Mavericks, Nemec Dirk Nowitzki, ki je pred 21 leti dosegel na tekmi proti Španiji 43 točk. Na letošnjem EuroBasketu je bil pred tem rekorder Grk Giannis Antetokounmpo (41). Dosežek Dončića je izjemen, saj je postavil drugo najvišje število točk na tekmi evropskega prvenstva vseh časov! Edini, ki jih je dosegel več, je bil pred davnimi 65 leti na EP 1957 nekdanji reprezentant Belgije Eddy Terrace. Proti Albaniji je dosegel kar 63 točk. Do čarobne Dončićeve predstave je za drugi najboljši dosežek veljal tisti, ki ga je leta 1983 postavil nekdanji grški as Nikos Galis (46).\n\nKapetan Goran Dragić je nastopil v posebnih košarkarskih čevljih, na katerih sta zapisani imeni njegovih otrok:",
    "Tobey ob debiju na EP-ju zasenčil zvezdniška centra Litve": "Mike Tobey se je nemudoma odlično ujel tudi z Goranom Dragićem. Foto: Reuters\n\nPrva moža litovske reprezentance spadata med najboljše \"petice\" na svetu. V pretekli sezoni sta bila tretji in sedmi skakalec najmočnejše lige na svetu, sta izjemno čvrsta, toda ker je sin najboljšega litovskega košarkarja v zgodovini Arvydasa Sabonisa dovolj gibljiv in hkrati tudi dober podajalec, veliko časa na parketu preživita skupaj. Ena glavnih točk slovenskega načrta pred tekmo je bila omejitev obeh odličnih centrov, kar je evropskim prvakom odlično uspelo.\n\nVlatko Čančar in Edo Murić, v osnovi krilna košarkarja, sta navduševala z nepopustljivostjo, korektno je svoje minute odigral Žiga Dimec, litovska defenziva pa ni našla rešitve za Tobeyja, ki je bil najboljši strelec in statistično najučinkovitejši posameznik srečanja. Ob tem je seveda ogromen delež k uspehu prispeval tudi z dobrim pokrivanjem litovskih orjakov. \"Zelo dobro je odigral v obrambi že pred podajo na 'low post'. Otežil jim je igro po globini. Ko sta centra dobila žoga, je zelo dobro branil in bil med košem in igralcem ter poskrbel, da je bil vsak met pod pritiskom. V napadu pa vemo, kaj lahko naredi. Zelo je koristen, ko dela dobre blokade, poleg tega se odlično odvaja in lahko zadeva po 'pick and popu'. Še posebej z Luko ju je težko braniti,\" je predstavo Mika Tobeyja opisal kapetan Goran Dragić.\n\nLani prvi skakalec olimpijskega turnirja\n\nPred petimi leti, ko je Slovenija stopila na vrh Evrope, je nepogrešljiv kamenček v zlati mozaik pristavil Anthony Randolph. Krilni center Reala je bil po Arrielu McDonaldu, nekdanjem ljubljencu ljubljanskega občinstva v zlatih letih Olimpije, drugi Američan, ki je oblekel dres slovenske izbrane vrste. Nato je KZS naturaliziral Jordana Morgana, ki pa je lani po hudi poškodbi ostal brez boja za olimpijske igre. Ob veliki vrzeli pod obročema je bila nova naturalizacija v želji po vrhunskem dosežku nujna. Kot pri Randolphu je KZS znova našel imenitno rešitev, s tem ko je angažiral tedanjega centra Valencie, zdaj pa celo novopečenega člana Barcelone.\n\nNemudoma je dokazal, da prinaša dodano vrednost in novo dimenzijo za reprezentanco kot idealen center za sodelovanje z Luko Dončićem, ko je odlično izkoriščal sijajne podaje ljubljanskega virtuoza in akcije dokončeval z zabijanji ali pa meti z razdalje, saj ima za 213 centimetrov zelo \"mehko\" roko. Ob vrnitvi Dragića v reprezentanco je takoj \"kliknila\" tudi naveza s kapetanom. Tobey je lani z odliko opravil svojo nalogo v olimpijski zgodbi, ko je bil celo prvi skakalec turnirja pod petimi krogi, v velikem slogu pa je začel tudi svoj prvi EuroBasket.\n\nČeprav v pretekli sezoni pri Valencii ni blestel, je dobil ponudbo Barcelone, ki bo v prihajajoči sezoni naskakovala evropski vrh. Foto: Reuters\n\n\"Če zmagaš, potem si nekaj delal dobro\"\n\n\"Vedeli smo, da so centri njihova glavna moč. Imajo dve petici visokega kalibra iz Lige NBA. Osredotočili smo se, da ju čim bolj omejimo, in mislim, da nam je kar dobro uspelo. Če zmagaš, potem si nekaj delal dobro,\" je po tekmi z nasmehom na obrazu razlagal 27-letni naturalizirani reprezentant. V pripravljalnem obdobju je bil še nekoliko zadržan, na najpomembnejšem testu do zdaj v tem letu pa je dokazal svojo kakovost. Na tekmah pred prvenstvom je imel večkrat tudi težave s hitro nabranimi osebnimi napakami, tokrat pa je, čeprav je pokrival dva zelo agresivna centra, ki ves čas igrata \"na telo\", le dve, s tem da je prvo dobil šele sedem minut pred koncem.\n\nV zadnji četrtini, ko je Litva povedla, je Slovenija ob zaostanku za pet po minuti odmora našla pravi odgovor, v seriji, v kateri so evropski prvaki naredili preobrat, pa je Tobey dvakrat pod obročem zlahka končal akcijo po mojstrskih podajah Dončića: \"Te podaje in to, kako vodi ekipo, je tisto, kar ga dela velikega. Mete včasih zadeneš, včasih ne, a njegova sposobnost, da s svojo igro tako vpliva na potek dogajanja na igrišču v številnih stvareh, pa naj bodo to skoki, podaje, kako vključi vse druge, ga dela izjemnega vodjo. Veliko igrava 'pick and roll'. Res je izjemen talent. Če mu daš malo prostora, da prebere igro, to v trenutku storil.\"\n\nSlovenija je Litvi vsilila svoj ritem igre. Temelj, da ji je to uspelo, je seveda dober obrambni skok, pri katerem je bila v prvi vrsti po zaslugi Mika Tobeyja enakovredna nasprotniku. Američan je zelo gibljiv in sposoben v teku slediti visokemu ritmu reprezentančnih soigralcev: \"To, da lahko igramo tako hitro, je eno naših močnih orožij. Tako smo igrali tudi lani. V pripravljalnem obdobju nam letos sicer ni uspelo, a smo ritem dvignili v pravem trenutku na želeno raven. Dobro smo začeli prvenstvo. Zdaj le upamo, da bomo tako nadaljevali.\"",
    "Hrvaška in Nizozemska prvi polfinalistki Lige narodov, Avstrija in Wales v Ligo B": "Podajalec Ivan Perišić in strelec Marko Livaja sta zrežirala odločilni zadetek za hrvaško zmago v 69. minuti. Foto: EPA\n\nHrvati so gostovali na Dunaju in Avstrijce premagali z 1:3. S tem so Avstrijce poslali v Ligo B in pomagali tudi branilcem naslova Francozom, ki so brez poškodovanih Karima Benzemaja, Paula Pogbaja in Huga Llorisa na Danskem doživeli nov poraz (2:0), a zadržali tretje mesto na lestvici.\n\nAndreas Skov Olsen je dosegel drugi gol za Dansko na tekmi proti Franciji. Reprezentanci se bosta srečali tudi v predtekmovanju na bližnjem svetovnem prvenstvu v Katarju. Foto: EPA\n\nNa stadionu Ernsta Happla so ognjeni povedli že v 6. minuti, ko je po podaji Nikole Vlašića zadel Luka Modrić. Tri minute pozneje je po predložku Marcela Sabitzerja z glavo izenačil Christoph Baumgartner. Ker so Danci v Københavnu po prvem polčasu proti Franciji vodili z 2:0, so se Hrvati zavedali, da morajo za prvo mesto zmagati. Dragocene tri točke sta jim v 69. in 72. minuti zagotovila zadetka Marka Livaje in Dejana Lovrena z glavo po predložkih Ivana Perišića in Lovra Majerja.\n\nV skupini 4 so Nizozemci po junijski zmagi v Bruslju (1:4) še enkrat premagali Belgijce in tekmovanje končali šest točk pred sosedi. V Amsterdamu je bilo 1:0, v 73. minuti je po boljši igri v drugem polčasu po podaji iz kota mrežo z glavo zatresel kapetan Virgil van Dijk.\n\nPoljska je bila v Cardiffu še drugič boljša od Walesa (0:1) in v medsebojnem dvoboju potrdila obstanek. Po predložku Roberta Lewandowskega je bil v 58. minuti strelec Karol Swiderski. Valižani so neuspešno naskakovali zmago, ki bi jim prinesla tretje mesto, potem ko so v Vroclavu v 1. krogu izgubili z 2:1. S sijajnimi obrambami jih je v obup spravljal poljski vratar Wojciech Szczesny. Gareth Bale je v sodnikovem dodatku iz bližine stresel okvir vrat.\n\nLuka Modrić je v 6. minuti na Dunaju zadel za vodstvo Hrvaške z 0:1. Foto: EPA\n\nLiga narodov, 6. krog\n\nLiga A\n\nSkupina 1:\n\nAVSTRIJA - HRVAŠKA 1:3 (1:1)\n\nBaumgartner 9.; Modrić 6., Livaja 69., Lovren 72.\n\nDANSKA - FRANCIJA 2:0 (2:0)\n\nDolberg 34., Skov Olsen 39.\n\nVrstni red: Hrvaška 13, Danska 12, Francija 5, Avstrija 4.\n\nSkupina 4:\n\nNIZOZEMSKA - BELGIJA 1:0 (0:0)\n\nvan Dijk 73.\n\nWALES - POLJSKA 0:1 (0:0)\n\nSwiderski 58.\n\nVrstni red: Nizozemska 16, Belgija 10, Poljska 7, Wales 1.\n\nLiga C\n\nSkupina 1:\n\nFERSKI OTOKI - TURČIJA 2:1 (0:0)\n\nDavidsen 51., Edmundsson 59.; Gurier 89.\n\nLUKSEMBURG - LITVA 1:0 (0:0)\n\nRodrigues 88.\n\nVrstni red: Turčija 13, Luksemburg 11, Ferski otoki 8, Litva 1.\n\nVirgil van Dijk je v Amsterdamu takole matiral Thibauta Courtoisa. Foto: EPA\n\nSkupina 3:\n\nSLOVAŠKA - BELORUSIJA 1:1 (0:1)\n\nZrelak 65.; Bahar 45.\n\nAZERBAJDŽAN - KAZAHSTAN 3:0 (0:0)\n\nMaročkin 67./ag, Ozobić 74., Nurijev 91.\n\nRK: Alip 35./Kazahstan\n\nVrstni red: Kazahstan 13, Azerbajdžan 10, Slovaška 7, Belorusija 3.\n\nLiga D\n\nSkupina 1:\n\nANDORA - LATVIJA 1:1 (0:0)\n\nMOLDAVIJA - LIHTENŠTAJN 2:0 (0:0)\n\nVrstni red: Latvija in Moldavija po 13, Andora 8, Lihtenštajn brez točk.",
    "FOTO: To je znani Slovenec, premagal je raka, danes komentira tekmo Slovenija – Litva": "LJUBLJANA – Legenda slovenske košarke in eden najbolj prepoznavnih televizijskih komentatorjev Peter Vilfan se po dobrem letu vrača za mikrofon. Po osebni zmagi nad zahrbtno boleznijo (premagal je levkemijo, krvnega raka!) se veseli tekem slovenskih košarkarjev na eurobasketu in upa, da bomo priče novi zgodovinski pravljici. A hkrati poudarja, da Slovenijo na poti čaka veliko ovir.\n\n“Pripravljen sem bil na boj in želel sem zmagati. Zdaj sem znova tu, sicer me čakajo redne kontrole, saj se zadeva lahko ponovi, a vem, da se ne bom nikoli predal.”\n\n“Na prvenstvo sem prišel optimističen kot vedno. Ta optimizem temelji na tem, da imamo dobro ekipo, imamo Luko Dončića, ki je eden najboljših košarkarjev na svetu, v ekipo se je vrnil Goran Dragić, imamo še ostale igralce, ki so bili zraven 2017, in prepričan sem, da smo sposobni narediti vrhunski rezultat,” je uvodoma v pogovoru za STA povedal Peter Vilfan.\n\n“Čeprav mnogi omenjate tekmo z Nemčijo v Münchnu, mene rezultat ali igra nista prestrašila. V pripravah na veliko tekmovanje vedno pridejo slabi večeri, škoda je le, da to ni bila prijateljska tema, temveč kvalifikacijska za svetovno prvenstvo. A ne smemo pozabiti, da smo tudi pred eurobasketom 2017 doživeli hladen tuš v Izraelu, po katerem so igralci stopili skupaj, se pogovorili, videli in spoznali, kaj so naredili narobe in teh stvari nato niso ponovili,” je nadaljeval 65-letni Vilfan.\n\nSlovenija bo prvič v zgodovini nastopila na velikem tekmovanju kot favorit za najvišja mesta. To brez dvoma prinaša določen psihološki pritisk, se strinja Vilfan, a hkrati pravi, da je treba v tej vlogi uživati in jo sprejeti kot dejstvo, da si boljši od večine reprezentanc.\n\n“V času Jugoslavije smo igralci komaj čakali, da smo se lahko pomerili z ZDA, Sovjetsko zvezo, Brazilijo ali ostalimi močnimi reprezentancami. Živeli smo za te tekme in tedaj je vsak igralec iz sebe stisnil še dodaten atom moči. Je pa res, da Slovenija ni vajena te vloge in da je vedno lažje napadati kot braniti. Imeti tarčo na hrbtu kot evropski prvak in imeti Luko Dončića v ekipi je za tekmeca vedno izziv.”\n\nLuka Dončić uživa\n\n“Vseeno menim, da so minili časi, ko je Slovenija izgubljala odločilne tekme. Luka Dončić je tip igralca, ki pritiska ne priznava ali celo uživa v njem. Hkrati je tu Goran Dragić, ki lahko s svojimi izkušnjami in kvaliteto razbremeni ostale igralce in jih potegne za seboj. Seveda pa ne pozabimo, da je tu še večina košarkarjev, ki so igrali in prispevali odločilen delež k zlati medalji in da so so vsi pet let starejši in bolj izkušeni,” pravi svetovni prvak iz leta 1978.\n\nČeprav v slovenski skupini v Kölnu nastopajo štiri reprezentance, ki po razvrstitvi Fiba sodijo med favorite za najvišja mesta, je Vilfan prepričan, da tekmovalni sistem dela v naš prid. “V predtekmovanju imamo vsaj dva popravna izpita. Glavno je, da se prebijemo v osmino finala, četrtfinale, nato bo vse precej lažje. Idealno je, da si prvi, a glede na ostale skupine, kjer sem prepričan, da bodo tudi presenečenja, se da daleč priti tudi z ostalih pozicij. Glavno je, da bodo fantje sproščeni in da bodo uživali v igri. Seveda pa so na vsaki poti do cilja tudi določene ovire,” dodaja Mariborčan, ki je v dresu Jugoslavije zbral 121 nastopov.\n\nNjegov glas bodo gledalci spremljali na Pop TV in Kanalu A. Ob njem bo ista ekipa kot v Istanbulu 2017: Sanja Modrić, Saša Dončić, Tadej Vidrih in ekipa vestnih, pridnih snemalcev ter montažerjev, pravi Vilfan. “Mi bomo lahko tako dobri, kot bodo uspešni naši košarkarji. Leta 2017 so bili fenomenalni in so nam precej olajšali delo.”\n\nNjegovi spomini na 2017 so neponovljivi. “Mnoge stvari iz moje igralske kariere so mi ušle iz spomina, dogodkov iz Helsinkov in Istanbula pa se spominjam kot včeraj. Še posebej finala in tiste tekme z Latvijo v četrtfinalu. Bilo je čudovito in nepozabno,” pravi Vilfan.\n\n“Bi pa rad ob tej priložnosti vsem ljudem v Sloveniji nekaj položil na srce. Karkoli se zgodi letos v Nemčiji, ne smemo pozabiti eurobasketa 2017. To je bil eden najlepših trenutkov slovenskega športa in to bo za vekomaj zapisano v zgodovino. Morebitni slabši rezultat letos ne sme pokvariti spominov na ta dogodek.”\n\nZa konec pogovora za STA je Peter Vilfan spregovoril še o hudi bolezni, celični levkemiji, ki ga doletela lani. “Pojavila se je iznenada in bilo je šokantno predvsem za mojo družino in bližnje. A takoj ko sem zvedel za diagnozo, sem vedel, da bom dobil to bitko. Mnoge stvari so v glavi, karakterju in jaz sem bil vedno borec, zmagovalec. Pripravljen sem bil na boj in želel sem zmagati. Zdaj sem znova tu, sicer me čakajo redne kontrole, saj se zadeva lahko ponovi, a vem, da se ne bom nikoli predal.”\n\nPripravil: Nadlani.si\n\nFoto: www",
    "Norost! Čista kraja! Sodniki so se je celo zavedali in je niso popravili! Slovenski tekmec pa ostaja hudo oškodovan.": "Na tekmi eurobasketa med Nemčijo in Litvo je prišlo do skrajno sporne sodniške napake.\n\nLitva ima po treh krogih evropskega prvenstva tri poraze in je v zelo težki situaciji za uvrstitev v izločilne boje. Toda kot kaže jih je včerajšnje zmage z domačini morda stala celo sodniška napaka. Ob koncu tretje četrtine je bila nad Valančiunasom strojena osebna napaka, ob pritoževanju pa so Nemci prejeli še tehnično. Tako bi litovski center moral izvajati tri proste mete, izvajal pa je le dva, zakaj? Vsi so pozabili na tretjega!\n\nIgra se je tako nadaljevala, sedem sekund pred koncem zadnje četrtine pa so se sodniki spomnili, da bi Litva morala imeti še en prosti met, rezultat pa je bil takrat izenačen. Torej bi z zadetim prostim metom Litovci prišli do skoraj gotove zmage, vendar tudi to se ni zdela pravična odločitev, zato so se sodniki posvetovali z nemško klopjo, ki pa se seveda s tem ni strinjala, tako so na koncu žogo dali Nemčiji, ki ni izkoristila zadnjega napada in tekma je odšla v podaljšek, v katerem so slavili domačini. Po tekmi so bili Litovci seveda besni, počutili so se okradene in v resnici so res bili. Zato so poslali uradno pritožbo, vendar ta sploh ni bila obravnavana s strani Fibe. Razlog? Oddana je bila več kot eno uro po koncu tekme, kar je rok za pritožbo. Sami ugotovite kako besni so po vsem skupaj košarkarji iz Litve, saj je bila to res velika napaka sodnikov, ki jim je morda odnesla zmago.\n\nValančiunas je po tekmi povedal: »Sploh ne vem kaj naj rečem, ko sodniki pozabijo dodeliti prosti met. Kako je to sploh možno? To je srednješolska košarka.« Grigonis pa je dodal: »Če bodo te sodniki še naprej sodili na EuroBasketu, potem sploh ne vem kaj naj rečem o FIBI.«",
    "Po sedmih letih je dočakal novo priložnost": "\"Že na prvi tekmi nas čaka Litva, motiva nam ne manjka, z njimi smo že igrali tudi lani v kvalifikacijah za olimpijske igre, čeprav so dodali nekaj novih igralcev. Ni slabe ekipe, vsi znajo igrati,\" pred začetkom EuroBasketa poudarja slovenski reprezentant Zoran Dragić, ki bo po sedmih letih spet nosil dres slovenske reprezentance na evropskem prvenstvu. Zadnjega, tistega zlatega leta 2017, je bil namreč zaradi poškodbe primoran izpustiti.\n\nSlovensko reprezentanco le še dva dneva ločita od začetka EuroBasketa, na katerem bo Slovenija branila zlato odličje. Za razliko izpred petih let bo tokrat slovenski reprezentanci pomagal Zoran Dragić, ki je prvenstvo leta 2017 izpustil zaradi poškodbe. Takrat je kljub vsemu skupaj z reprezentanco dočakal veliki trenutek v dvorani Sinan Erdem Dome, kjer je njegov brat Goran v zrak dvignil pokal za osvojitev naslova evropskih prvakov.\n\nZoran Dragić pred odhodom v Nemčijo s hčerko Ano. Foto: Siniša Kanižaj/Sportida\n\n33-letni član Cedevite Olimpije je letos odločen, da bo prispeval svoj košček v mozaik novega uspeha slovenske reprezentance. \"Vsi smo sproščeni, zavedamo se, kako težko prvenstvo nas čaka in da ne bo lahkih tekem. Vemo, kakšen potencial imamo in koliko je še prostora za napredovanje. Moramo biti le vztrajni. Upamo, da bomo prikazali čim boljše igre. Vsekakor si želimo medalje, a ne bo lahko. Vemo, da vsi hočejo premagati Slovenijo, ob tem pa je treba poudariti, da bodo na prvenstvu zelo nadarjene reprezentance, ki so ves čas v vrhu evropske košarke,\" poudarja mlajši od bratov Dragić.\n\nZ Goranom bosta združila moči na EuroBasketu. Foto: Matic Klanšek Velej/Sportida\n\nOb tem je bil Zoran eden od najbolj vztrajnih pri prepričevanju brata Gorana, da znova obleče dres s slovenskim grbom. \"Goran je res dodana vrednost te reprezentance. Super je tudi to, da je tu še Gogi, ko moramo spočiti Luko, s tem pa ni takšnih nihanj v igri. Pomembno pa je predvsem to, da bomo igrali svojo igro. Ob tem Gogi tudi ve, kdaj je treba kaj reči in storiti. Je pa prednost celotne reprezentance to, da skupaj igramo že toliko časa, da se vsi do potankosti poznamo, vsak ve, kaj je njegova naloga,\" je prepričan nekdanji član Žalgirisa.\n\nV četrtek bo šlo zares\n\nSlovence že v četrtek (17.15) čaka prvi zahteven test v Kölnu, kamor je slovenska reprezentanca pripotovala v ponedeljek. Za uvod se bodo Slovenci pomerili z izjemno močno Litvo, ki velja za enega izmed tihih favoritov prvenstva. \"Že na prvi tekmi nas čaka Litva, motiva nam ne manjka, z njimi smo že igrali tudi lani v kvalifikacijah za olimpijske igre, zdaj pa so dodali nekaj novih igralcev. Ni slabe ekipe, vsi znajo igrati. Igrati moramo tako, kot znamo, predvsem hitro. Po mojem bo naša prednost tudi v igri 'small ball', vemo, da ima Litva odlično centrsko linijo na čelu z Valančiunasom in Sabonisom in da se bomo morali 'stepsti' z njimi,\" je prepričan Dragić.\n\nJonas Valančiunas je eden od najboljših košarkarjev pri Litvi. Foto: Sportida\n\n\"Zagotovo smo v najtežji skupini, kar je za nas dobro. Upam, da bomo pokazali najboljše predstave in da bomo osvojili prvo mesto v skupini, kar bi nam zelo olajšalo tudi nadaljnjo pot. Kot ekipa smo samozavestni, dobro se zavedamo svojih nalog. Vemo, kaj so naše slabosti in kaj so naše prednosti. Če bomo igrali dobro obrambo in če bomo dobri v skoku, potem verjamem, da nam ne more nihče konkurirati v naši hitri igri s protinapadi,\" je prepričan Zoran.\n\nVloga favoritov\n\nOb tem bo na Slovencih za razliko od leta 2017 še večji pritisk, saj si vsaka reprezentanca želi ugnati ekipo evropskih prvakov. \"Včasih je lažje, da nisi favorit, pa potem osvojiš medaljo, a letos branimo naslov in vsi vemo, da si vse ekipe želijo premagati ekipo evropskih prvakov, tako kot smo mi v preteklosti vedno imeli poseben motiv proti najboljšim izbranim vrstam. Vesel sem, da sem za razliko izpred petih let zdaj del reprezentance. Vedno, ko sem zdrav, sem na voljo reprezentanci. Imamo podobno ekipo kot leta 2017, bo pa evropsko prvenstvo po mojem mnenju še na višji ravni kot takrat, ker bo igralo res veliko zvezdnikov. Pomembno bo, da sledimo svoji igri, potem so možnosti za vse,\" je še prepričan Dragić.\n\nPreberite še:",
    "Španci so preživeli dramo, Litva pa se poslavlja od košarkarskega EP": "",
    "Ruse, ki se želijo izogniti mobilizaciji, čakajo številne ovire na poti v tujino": "Ruse, ki se želijo izogniti mobilizaciji, čakajo številne ovire na poti v tujino\n\nRusi, ki bežijo pred mobilizacijo, v Estoniji in Latviji ne morejo računati na azil, Litva in Poljska odločitve o tem še nista sporočili. Iz Finske so v sredo poročali o povečanem prometu na meji z Rusijo. Po napovedi vpoklica v vojsko so v Rusiji sicer poskočile cene letalskih kart, številni poleti so bili v trenutku razprodani.\n\nMOSKVA > Potem ko je ruski predsednik Vladimir Putin v sredo napovedal mobilizacijo 300.000 vojaških obveznikov za vojno v Ukrajini, so številni Rusi začeli iskati načine, da bi se temu izognili.\n\nCene letalskih kart so po napovedi mobilizacije poskočile v nebo\n\nPo poročanju medijev so zabeležili veliko povpraševanje po letalskih kartah, a so pri tem Rusi precej omejeni. Zaradi sankcij namreč ni poletov v države EU, lahko pa letijo v Turčijo ali Srbijo, pa tudi v Gruzijo, Armenijo in srednjeazijske države. Cene letalskih kart so po napovedi mobilizacije poskočile v nebo.\n\nBaltski državi Estonija in Latvija pa sta že v sredo sporočili, da ruskim državljanom, ki bežijo pred vpoklicem v vojsko, ne bosta dali azila.\n\nEstonski zunanji minister Urmas Reinsalu je za agencijo Reuters dejal, da zavračanje posameznika, da bi izpolnil državljansko dolžnost, ni zadosten razlog za to, da se mu v drugi državi da zatočišče.\n\nTudi Latvija po navedbah zunanjega ministra Edgarsa Rinkevičsa ne bo izdajala humanitarnih vizumov osebam, ki se želijo izogniti mobilizaciji, poroča bruseljski bilten EUobserver.\n\nAli se bodo za ta korak odločile tudi druge države v bližini Rusije, na primer Finska, Litva in Poljska, še ni jasno.\n\nBaltske države so ta teden skupaj s Poljsko omejile vstop v državo za ruske državljane\n\nLitovsko zunanje ministrstvo je sporočilo le, da bodo prošnje obravnavali kot običajno, pri čemer bodo upoštevali osebne okoliščine posameznika. Dodali so, da Litva nima namena niti kapacitet, da bi humanitarne vizume izdala vsem ruskim državljanom, ki bi zanje zaprosili.\n\nBaltske države so ta teden skupaj s Poljsko že omejile vstop v državo za ruske državljane. Ti s schengenskim turističnim ali poslovnim vizumom tako ne morejo več vstopiti na njihovo ozemlje.\n\nIz Finske, ki ima z Rusijo kopensko mejo in kamor so že v preteklih mesecih prihajali številni Rusi, ki so nato želeli potovati naprej po uniji, so v sredo poročali o povečanem prometu na meji, a je visoki predstavnik finskih mejnih organov Matti Pitkäniitty po poročanju BBC zanikal, da bi bile razmere na meji neobičajne.\n\nFinski zunanji minister Pekka Haavisto je sredo v New Yorku dejal, da vrat Rusom ne bodo popolnoma zaprli, vendar je bilo iz diplomatskih virov v Helsinkih slišati, da naj bi tudi Finska vizumsko politiko v prihodnjih dneh zaostrila.\n\nFinski obrambni minister Antti Kaikkonen pa je menil, da je Putinova napoved mobilizacije še dodaten razlog za ostrejšo politiko EU glede vizumov za ruske državljane.\n\nFinska je zaradi navala Rusov, ki so v državo vstopili s turističnimi vizumi, že poleti zahtevala sprejetje ukrepov na ravni EU. Države članice EU so nato 9. septembra potrdile zamrznitev sporazuma o poenostavljenem izdajanju vizumov med EU in Rusijo, kar je ruskim državljanom precej otežilo pridobivanje schengenskih vizumov.\n\nTiskovni predstavnik Kremlja v sredo ni želel odgovarjati na novinarska vprašanja o morebitnem zaprtju ruskih meja, s katerim bi preprečili odhod za vojsko sposobnih moških iz države. Dejal je, da bo vlada kmalu sporočila, katere kategorije državljanov bodo izvzete iz mobilizacije.\n\nObrambni minister Sergej Šojgu je sicer pred tem povedal, da bodo mobilizirali osebe, ki imajo vojaške izkušnje. Iz mobilizacije naj bi bili izvzeti študenti in naborniki.\n\nV več ruskih mestih so v sredo potekali protesti proti vpoklicu v vojsko, na katerih so po navedbah ruske skupine za človekove pravice OVD-Info pridržali okrog 1300 ljudi, največ v Sankt Peterburgu in Moskvi.",
    "Lokacije kot nalašč za snemanje srhljive serije": "Dobrodošli v litovskem Alcatrazu – zaporu Lukiškes, nekdaj največjem zaporu v Vilni, ki je stal tako rekoč v srcu mesta in je deloval kot politični, vojaški ali civilni zapor skoraj sto dvajset let, vse do leta 2019. Tako je zvenela uvodna predstavitev kompleksa, ki je veljal ob postavitvi leta 1904 za enega najbolj sodobnih v rus­kem cesarstvu. Iz tega zelo strogo varovanega zapora menda ni uspelo pobegniti prav nikomur – razen Jimu Hopperju v aktualni, četrti sezoni Netflixove serije Stranger Things.\n\nPrečkal sem »Rdeči trg«, kakor so ga do nedavne prenove imenovali domačini zaradi socrealistične ikonografije in rdečega peska, ki je kot na teniškem igrišču prekrival njegovo kvadratno površino. Kmalu sem se znašel pred visokim obzidjem, izza katerega se je dvigala cerkvena kupola, obdana z zvitki bodeče žice. Skozi odprta masivna jeklena vrata, pred katerimi je stal varnostnik z obrito glavo in mračnega videza, sem vstopil v prostran in živahen dvoriščni prostor, kjer so ob pivu in hitri prehrani kramljali večinoma mladi domačini in tujci, izza vogala pa so se razlegali zvoki električne kitare in bobnov benda, ki se je pripravljal na večerni koncert.\n\nDvorišče nekdanjega zapora je zdaj namenjeno druženju, zabavi in kulturi. FOTO: Marko Gams\n\nTukaj bi lahko posneli spot za priredbo skladbe Jailhouse Rock, me je prešinilo. Skupina obiskovalcev, ki sem se ji pridružil, je čakala na začetek precej nenavad­nega vodenega ogleda, medtem ko je druga že izstopala iz opečnate zgradbe.\n\nPo uvodni predstavitvi zgodovine zaporniškega kompleksa Lukiš­kes, ki so ga zaprli šele pred tremi leti, potem pa ga namenili umetniškim in kulturnim vsebinam, smo vstopili v cerkveni prostor, obdan z žico. Vodnica je povedala, da so mogočno pravoslavno cerkev sv. Nikolaja, zgrajeno v carskem obdob­ju za verske obrede zapornikov, v sovjetskih časih preuredili v klub, namenjen zabavi paznikov. A sem si težko predstavljal, kako je izpod stropa visoke cerkvene kupole visela disko krogla, ovita v cigaretni dim, pod katero so pazniki nazdravljali z vodko in poplesavali ob ritmih skupine Boney M.\n\nIz življenja zapornikov\n\nZ bodečo žico obdana pravoslavna cerkev sv. Nikolaja v nekdanjem zaporniškem kompleksu FOTO: Marko Gams\n\nVrnili smo se k vhodu na dvoriš­če, kjer so še do sedemdesetih let obešali obsojene na smrt. Vstop ljudi in vozil na območje zapora je potekal ločeno. Vsako vozilo je ustavilo nad odprtino, namenjeno pregledu podvozja, podobno kot na tehničnem pregledu avtomobila. Medtem so z vrha kovinskih stopnic preverili, ali se kdo ali kaj skriva na strehi vozila.\n\nVodnica je nazorno opisala nehumane bivalne razmere. Sprehodi jetnikov so bili dovoljeni samo uro na dan, prhanje pa le 15 minut enkrat na teden. In tudi nove zapornike in njihovo prtljago so skrbno pregledali, kot smo izvedeli v posebnem prostoru. Če je detektor kovin zaznal predmet, so se morali jetniki sleči do spodnjic za temeljitejši pregled. Včasih tudi površinski pregled ni zadoščal, saj so nekateri predmete, med njimi nedovoljene substance ali v sodobnih časih miniaturni model mobilnega telefona, kakršnega je pokazala vodnica, pred prihodom v zapor pogoltnili. Pozneje so jih pazniki poskušali ujeti z nedovoljenimi predmeti v rokah; nekateri so jih vrgli odvrgli v straniščno školjko in potegnili vodo, a zaman, saj je bil sistem odpadne vode spel­jan tako, da je odvržene predmete zadržal.\n\nV najvišjem, četrtem nadstrop­ju ogromnega kompleksa so bili pripori in sobe za pridržanje pripornikov do sojenja, medtem ko so bili v najnižjih prostorih zaprti obsojeni na dosmrtno ječo. Celice slednjih so bile še najbolje urejene, saj je bil prostor, ki sta si ga praviloma delila dva zapornika, njun edini dom. Za komuniciranje med nadstropji so jetniki uporabljali poseben sistem, imenovanj »konj«, po katerem so iz višjih celic po nitki na listkih spuščali sporočila sotrpinom.\n\nZaporniki s krajšo dobo ali pred iztekom prestajanja kazni so delali v delavnicah. Med pazniki so bili zlasti priljubljeni »spominki« v obliki nožev ali drugih rezil (nekatera, ki smo si jih ogledali, so bila bolj podobna sekiram). Za prodane izdelke niso smeli prejemati gotovine, zato je potekala blagovna men­java, praviloma za zavitke kave. V sklopu zapora je delovala trgovinica, v kateri so jetniki smeli »kupiti« vnaprej naročene potrebščine z določenega seznama, plačevanje je potekalo s pologom na poseben bančni račun, kar so praviloma uredili sorodniki.\n\nNa lokacijah snemanja Netflixove serije\n\nIz tega zelo strogo varovanega zapora menda ni uspelo pobegniti prav nikomur. Razen seveda Jimu Hopperju v četrti sezoni Netflixove zelo priljubljene serije z retro pridihom Stranger Things. Ob gosto prepredeni bodeči žici in nič manj srh vzbujajočih kletkah, v katerih so bili še pred nekaj leti psi čuvaji, ki so poleg paznikov na straž­nih stolpih prežali na morebit­ne ubežnike, sem zlahka podoživel prizore z ujetim Hopperjem »v delovnem taborišču na Kamčatki«, ki so jih posneli na območju tega zapora. Med vodenim sprehodom sem prepoznal dvorišča iz (spet) Netflixovega romantiziranega, pa vendar zelo dobrega biografskega filma Jak pokochalam gangstera (How I Fell in Love with a Gangster) o najbolj razvpitem kriminalcu iz poljskega pristaniškega mesta Gdansk.\n\nPred koncem ogleda nas je vod­nica drugega za drugim postavila pred zid, in medtem ko nas je fotografirala za spomin, pojasnila, da so gradivo, po katerem so zas­novali to izjemno zanimivo vodenje, zbrali z intervjuji s pazniki in nekdanjimi zaporniki, ki se danes znajdejo tudi med obiskovalci.\n\nZapor je deloval pod carsko, nacistično, sovjetsko in litovsko oblastjo skoraj sto dvajset let – vse do leta 2019. FOTO: Marko Gams\n\nNekaj dni pozneje se je potovanje nadaljevalo v idilično vasico Semeliškes, šolsko uro vožnje oddaljeno od litovske prestolnice. Sredi naselja s petsto prebivalci in nizkimi podeželskimi lesenimi hiškami je fotogenična cerkev sv. Nikolaja. V to »sibirsko« vasico z rusko pravoslavno cerkvijo s konca 19. stoletja se po spektakularnem pobegu iz taborišča zateče Hopper v omenjeni seriji Stranger Things.\n\nMed vračanjem proti prestolnici sem se peljal mimo bližnje termoelektrarne s kar devetimi bloki, ki s tisoč megavati (še bolj pa po velikosti) prekaša šoštanjski TEŠ in je glavni vir oskrbe Litve z elek­trično energijo. Bližnje mesto s pomenljivim imenom Elektrenai, zgrajeno v sovjetskih časih za nastanitev zaposlenih v elektrarni, je še tri leta mlajše od Velenja, najmlajšega slovenskega mesta. Tudi v tem zelo retro mestu z očarljivim jezerom, sprehajalnimi potmi in moderno Marijino cerkvijo, postav­ljeno šele po osamosvojitvi Litve (v tem idealnem delavskem mestu pod sovjetsko oblastjo seveda ni bila načrtovana nobena cerkev), bi lahko posneli prizore serije Stranger Things in junaki se bi gotovo zabavali na zarjavelem toboganu s futurističnim napisom Jet Star 1.\n\nV idealno zasnovanem delavskem mestu Elektrenai ni bilo mesta za cerkev. Moderno Marijino cerkev so postavili šele po osamosvojitvi Litve. FOTO: Marko Gams\n\nDobri dve uri vožnje stran v smeri Lat­vije se pne Hrib križev, eden najbolj nenavadnih romarskih krajev. Ta nadrealistična lokacija, ki prekipeva od duhovne energije, je kot ustvarjena za snemanje remaka glasbenega spota spet obujene uspešnice Kate Bush Running Up That Hill (A Deal with God).\n\nMurali z ukrajinskimi motivi\n\nPo vrnitvi v Vilno sem dojel, da je zdajšnja resničnost še precej bolj čudaška od znanstvenofantastične fikcije iz filmov, in to zaradi ruske vojaške invazije na vojaško šibkejšo sosednjo državo. Litva, ki je bila pod ruskim škornjem pol stoletja, zelo podpira pravico Ukrajine do obrambe. Ukrajinske zastave so izobešene na domala vseh javnih zgradbah (nekatere so olepšane z murali, velikimi poslikavami z ukrajinskimi motivi), prav tako na številnih balkonih blokovskih stanovanj. Ob pomembni prometni žili so na pročelje visoke stolpnice, v kateri domuje mestna uprava, namestili velik napis Putin, the Hague is waiting for you! (Putin, Haag čaka nate!)\n\nNajnovejši mural na nesojeni Moskovski hiši v Vilni s podobo prostovoljke v ukrajinski narodni noši iz begunskega centra v Zaporožju FOTO: Marko Gams\n\nPoltretji kilometer od mestnega središča sem opazil najbolj nenavaden kažipot; na njem piše Kyiv 779 km, Minsk 187 km (Occupied by Kremlin oziroma Pod okupacijo Kremlja, kot bi lahko prevedli). Nazadnje sem se sprehodil do ruskega veleposlaništva v Vilni, ki spominja na manjšo utrdbo. Ulico z ribnikom, obarvanim z rdečo barvo, ob katerem je veleposlaništvo, so mestne oblasti preimenovale v Ulico ukrajinskih junakov, vzporedna pa se imenuje po Borisu Nemcovu, umorjenem voditelju ruske politične opozicije. Pred glavnim vhodom so transparenti s protivojnimi sporočili, v spomin na ubite otroke otroške igračke in vozički. Še posebej sporočilna pa je krsta s fotografijo vladarja iz Kremlja.\n\nNa letališču v Vilni sem spoznal ameriškega študenta, ki si je zaželel potovanja po vzhodni Evropi. Med pogovorom o aktual­nih razmerah, ki se odražajo tudi v tem, da zaradi bojazni pred morebitnim širjenjem vojne prek ukrajinskih meja v regiji letos ni opaziti množic turistov iz drugih delov Evrope in sveta, mi je povedal, da njegovi starši ne vedo, da potuje po »nevarnem« Baltiku. »No, potem pa imava nekaj skupnega,« sem odvrnil in pomislil na svoj nedavni izlet v Ukrajino.",
    "Fiba: Slovenija ni več top 5": "Slovenska košarkarska reprezentanca je na najnovejši Fibini lestvici nazadovala na sedmo mesto.\n\nSlovenska moška reprezentanca v košarki, ki je na nedavnem evropskem prvenstvu kot branilka naslova izgubila v četrtfinalu, je na septembrski lestvici Mednarodne košarkarske zveze (Fiba) izgubila dve mesti in je zdaj sedma reprezentanca na svetu.\n\nNa prvih treh mestih so ostale reprezentance ZDA, Španije in Avstralije.\n\nArgentina, ki je sredi septembra osvojila južnoameriško prvenstvo, je skočila za tri mesta in je po novem četrta reprezentanca sveta.\n\nSaša Despot\n\nAvstralija se je z zmago na azijskem prvenstvu še utrdila na tretjem mestu, pred njo je svetovna prvakinja Španija, ki je na nedavnem evropskem prvenstvu na prestolu nasledila Slovenijo še za naslov prvaka stare celine. Še nikoli doslej ni bila tako blizu reprezentanci ZDA, ki je številka 1 že vse od uvedbe svetovne lestvice.\n\n* Lestvica Fibe (september 2022): 1. (1) ZDA 760,7 točke 2. (2) Španija 758,9 3. (3) Avstralija 741,4 4. (7) Argentina 736,1 5. (4) Francija 712,9 6. (6) Srbija 711,5 7. (5) Slovenija 703,5 8. (8) Litva 673,7 9. (9) Grčija 670,8 10. (10) Italija 647,6 ...",
    "Nič več Slovenija, po novem je prvi favorit Srbija": "Luka Dončić z druščino bo prvo tekmo na letošnjem EuroBasketu odigral v četrtek proti Litvi.\n\nLuka Dončić z druščino bo prvo tekmo na letošnjem EuroBasketu odigral v četrtek proti Litvi. Foto: Blaž Weindorfer/Sportida\n\nSlovenska košarkarska reprezentanca po oceni Mednarodne košarkarske zveze (Fiba) ni več prvi favorit EuroBasketa. Na posebni napovedni lestvici, na kateri krovna zveza ocenjuje moč in trenutne zmožnosti udeležencev evropskega prvenstva, je Slovenija zdrsnila na drugo mesto. Prehitela jo je Srbija, ki ima z Nikolo Jokićem na letošnjem košarkarskem vrhuncu leta velike cilje.\n\nV Sloveniji v teh dneh ne raste le odbojkarska, ampak tudi košarkarska evforija. Jutri se v štirih evropskih državah začenja EuroBasket. Luka Dončić, Goran Dragić in druščina bodo evropski naslov branili v Nemčiji. V tej državi so odigrali tudi zadnjo tekmo pred evropskim prvenstvom. Mudili so se v Münchnu in v kvalifikacijah za SP 2023 prikazali eno (naj)slabših predstav, odkar dres slovenske reprezentance nosi tudi zvezdnik svetovnega kova Dončić. Doživeli so prepričljiv poraz, prvega v poletnem obdobju, sicer polnem uspehov in odmevnih zmag slovenske reprezentance. Po neuspehu v Nemčiji je Slovenija izgubila vodilni položaj na posebni jakostni lestvici Fibe.\n\nWhat would you change in the Final version of our Power Rankings? 📊#EuroBasket x #BringTheNoise — #EuroBasket 2022 (@EuroBasket) August 30, 2022\n\nPo novem je prvi favorit krovne košarkarske zveze za naslov prvaka Srbija, ki je z nedavnimi zmagami nad Grčijo (po podaljšku v Beogradu) in Turčijo (+21 v gosteh) nakazala, da bi lahko na EuroBasketu šla povsem do konca. Srbi so na lestvici pridobili kar štiri mesta, največ od vseh.\n\nSrbska košarkarska reprezentanca na čelu z Nikolo Jokićem je pred kratkim gostovala v Stožicah in po podaljšku priznala premoč Sloveniji. Foto: Matic Klanšek Velej/Sportida\n\nTakoj za njo je Slovenija, ki jo je leta 2017 v finalu EuroBasketa v Istanbulu zagodla prav Srbiji, na lestvici največjih favoritov za osvojitev lovorike pa sledijo Grčija, Litva in Francija, ki je pred kratkim presenetljivo izgubila kvalifikacijsko tekmo za SP proti Bosni in Hercegovini, na lestvici Fife pa padla kar za tri mesta.\n\nPo drugi strani je med vodilno deseterico poleg Srbije največji skok uspel Nemcem. Proti Sloveniji so dokazali, da bi lahko s pomočjo domačega občinstva na EuroBasketu prekrižali račune številnim favoritom in se povzpeli zelo visoko.\n\nIzbranci Aleksandra Sekulića spadajo med osrednje kandidate za lovoriko. Na EuroBasketu bodo prebili led v četrtek, ko se bodo v prvem nastopu v skupini B v Kölnu ob 17.15 pomerili z Litvo. V skupini so še BiH, Madžarska, Francija in Nemčija. Jutri bodo začeli tekme tudi v skupini A v Gruziji (Španija, Črna gora, Turčija, Gruzija, Belgija in Bolgarija), skupini C in D pa bosta tekmovanje odprli v petek.",
    "STA: Izidi nogometne lige narodov": "LIGA A: * Skupina 1 (nedelja, 25. 9.): Avstrija - Hrvaška 1:3 (1:1) Danska - Francija 2:0 (2:0) - lestvica: 1. Hrvaška 6 4 1 1 8:6 13 2. Danska 6 4 0 2 9:5 12 3. Francija 6 1 2 3 5:7 5 4. Avstrija 6 1 1 4 6:10 4 * Skupina 2 (torek, 27.9.): 20.45 Portugalska - Španija 20.45 Švica - Češka - lestvica: 1. Portugalska 5 3 1 1 11:2 10 2. Španija 5 2 2 1 7:5 8 3. Švica 5 2 0 3 4:8 6 4. Češka 5 1 1 3 4:11 4 * Skupina 3 (ponedeljek, 26.9.): Anglija - Nemčija 3:3 (0:0) Madžarska - Italija 0:2 (0:1) - lestvica: 1. Italija 6 3 2 1 8:7 11 2. Madžarska 6 3 1 2 8:5 10 3. Nemčija 6 1 4 1 11:9 7 4. Anglija 6 0 3 3 4:10 3 * Skupina 4 (nedelja, 25.9.): Nizozemska - Belgija 1:0 (0:0) Wales - Poljska 0:1 (0:0) - lestvica: 1. Nizozemska 6 5 1 0 14:6 16 2. Belgija 6 3 1 2 11:8 10 3. Poljska 6 2 1 3 6:12 7 4. Wales 6 0 1 5 6:11 1 LIGA B: * Skupina 1 (torek, 27.9.): 20.45 Irska - Armenija 20.45 Ukrajina - Škotska - lestvica: 1. Škotska 5 4 0 1 11:5 12 2. Ukrajina 5 3 1 1 10:4 10 3. Irska 5 1 1 3 5:5 4 4. Armenija 5 1 0 4 2:14 3 * Skupina 2 (torek, 27.9.): 20.45 Albanija - Islandija - lestvica: 1. Izrael 4 2 2 0 8:6 8 2. Islandija 3 0 3 0 5:5 3 3. Albanija 3 0 1 2 4:5 1 4. Rusija 0 0 0 0 0:0 0 * Skupina 3 (ponedeljek, 26.9.): Črna gora - Finska 0:2 (0:0) Romunija - Bosna in Hercegovina 4:1 (1:0) - lestvica: 1. BiH 6 3 2 1 8:8 11 2. Finska 6 2 2 2 8:6 8 3. Črna gora 6 2 1 3 6:6 7 4. Romunija 6 2 1 3 6:8 7 * Skupina 4 (torek, 27.9.): 20.45 Norveška - Srbija 20.45 Švedska - Slovenija - lestvica: 1. Srbija 5 3 1 1 11:5 10 2. Norveška 5 3 1 1 7:5 10 3. Slovenija 5 1 2 2 5:9 5 4. Švedska 5 1 0 4 6:10 3 LIGA C: * Skupina 1 (nedelja, 25.9.): Ferski otoki - Turčija 2:1 (0:0) Luksemburg - Litva 1:0 (0:0) - lestvica: 1. Turčija 6 4 1 1 18:5 13 2. Luksemburg 6 3 2 1 9:7 11 3. Ferski otoki 6 2 2 2 7:10 8 4. Litva 6 0 1 5 2:14 1 * Skupina 2 (torek, 27.9.): 20.45 Grčija - Severna Irska 20.45 Kosovo - Ciper - lestvica: 1. Grčija 5 4 0 1 7:1 12 2. Kosovo 5 2 0 3 6:7 6 3. Severna Irska 5 1 2 2 6:7 5 4. Ciper 5 1 2 2 3:7 5 * Skupina 3 (nedelja, 25.9.) Azerbajdžan - Kazahstan 3:0 (0:0) Slovaška - Belorusija 1:1 (0:1) - lestvica: 1. Kazahstan 6 4 1 1 8:6 13 2. Azerbajdžan 6 3 1 2 7:4 10 3. Slovaška 6 2 1 3 5:6 7 4. Belorusija 6 0 3 3 3:7 3 * Skupina 4 (ponedeljek, 26.9.): Gibraltar - Gruzija 1:2 (0:1) Severna Makedonija - Bolgarija 0:1 (0:0) - lestvica: 1. Gruzija 6 5 1 0 16:3 16 2. Bolgarija 6 2 3 1 10:8 9 3. Severna Makedonija 6 2 1 3 7:7 7 4. Gibraltar 6 0 1 5 3:18 1 LIGA D: * Skupina 1 (nedelja, 25.9.): Andora - Latvija 1:1 (0:0) Moldavija - Lihtenštajn 2:0 (0:0) - lestvica 1. Latvija 6 4 1 1 12:5 13 2. Moldavija 6 4 1 1 10:6 13 3. Andora 6 2 2 2 6:7 8 4. Lihtenštajn 6 0 0 6 1:11 0 * Skupina 2 (ponedeljek, 26.9.): San Marino - Estonija 0:4 (0:1) - lestvica: 1. Estonija 4 4 0 0 10:2 12 2. Malta 4 2 0 2 5:4 6 3. San Marino 4 0 0 4 0:9 0",
    "Konec velikih sanj Madžarov, strelska poslastica na Otoku": "Kapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje.\n\nKapetan Hrvaške Luka Modrić je popeljal \"ognjene\" v vodstvu na Dunaju že v 6. minuti, a so Avstrijci izenačili že tri minute pozneje. Foto: Guliverimage\n\nZačel se je zadnji krog lige narodov. V skupini A3 je prvo mesto in vstopnico za zaključni turnir po zmagi z 2:0 nad Madžarsko osvojila Italija, na drugem obračunu skupine pa sta se Anglija in Nemčija razšli z remijem (3:3). Kot prvi sta se na zaključni turnir, kjer se bodo junija 2023 potegovali za lovoriko, že v nedeljo uvrstili Hrvaška in Nizozemska. \"Ognjeni\" so na Dunaju pred kar 20 tisoč hrvaškimi navijači premagali Avstrijo in zadržali prednost pred Dansko, ki je bila še drugič letos boljša od Francije. Sosedski derbi med Nizozemsko in Belgijo je pripadel gostiteljem. Slovenija se bo za obstanek v skupini B potegovala v torek. Kekova četa potrebuje za ohranitev tretjega mesta na Švedskem vsaj točko.\n\nTretja izvedba lige narodov gre počasi h koncu. Slovenija letos prvič nastopa v drugi kakovostno najmočnejši skupini, po petih krogih pa je v družbi Srbije, Norveške in Švedske osvojila pet točk, kar zadošča za tretje mesto. Če ga bo hotela ubraniti, bo morala v torek v Solni, kjer gostuje pri Švedih, ostati neporažena. Izbranci Matjaža Keka odhajajo v Skandinavijo dobro razpoloženi. V soboto so v polnih Stožicah premagali Norveško (2:1), mladi as Benjamin Šeško pa je v obračunu napadalcev zasenčil svetovnega zvezdnika Erlinga Brauta Haalanda. Posavec je prispeval zadetek in podajo, prvi gol za Slovenijo pa je prispeval Andraž Šporar. Ljubljančana zaradi kazni rumenih kartonov v torek ne bo na igrišču, zaradi podobnega razloga ne bo smel nastopiti tudi Jasmin Kurtić.\n\nV torek bosta za prvo mesto v skupini B4 obračunali Norveška in Srbija. Vikingi so zaradi zmage v Beogradu (1:0) v prednosti, tako da jim za prvo mesto, s tem pa tudi napredovanje v elitno skupino A, zadošča že točka. V Oslu se obeta obračun najboljših strelcev lige narodov, Erlinga Haalanda (6 zadetkov) in Aleksandra Mitrovića (5).\n\nLiga narodov, 6. krog: Liga B:\n\nSkupina 4:\n\nTorek, 27. september:\n\n20.45 Norveška – Srbija\n\n20.45 Švedska – Slovenija Lestvica:\n\n1. Srbija 5 tekem – 10 točk\n\n2. Norveška 5 – 10\n\n3. Slovenija 5 – 5\n\n4. Švedska 5 – 3\n\nItalijani končali sanje Madžarov\n\nDanes je bilo zelo zanimivo v Budimpešti. V skupini A3 si je v zadnjem krogu vstopnico za zaključni turnir v neposrednem obračunu z zmago nad Madžarsko z 2:0 zagotovila Italija. Madžarska je bila po petih krogih presenetljivo najboljša ekipa v skupini A3, na koncu pa se je morala zadovoljiti z drugim mestom, za kaj več bi sicer Madžarom zadoščal že remi.\n\nOd elitne skupine lige narodov se poslavlja Anglija. Ta bo v zadnjem krogu na Wembleyju gostila Nemčijo, ki je v prejšnjem krogu doživela prvi poraz pod vodstvom Hansija Flicka. Elf je doma nepričakovano v Leipzigu izgubil proti Madžarski, ki se spogleduje z enim največjih podvigov od časov slovite ''madžarske konjenice'' s Ferencom Puskasom na čelu.\n\nV torek se bo odločalo o najboljšem tudi v skupini A2. Vodilni Portugalski bo skušala prekrižati načrte Španija. Obeta se vroč sosedski spopad v Bragi, Španci pa za skok na prvo mesto potrebujejo nujno zmago.\n\nKot prva na zaključni turnir Hrvaška in Nizozemska\n\nLe sedem minut po vstopu v igro je zadetek za Hrvaško dosegel Marko Livaja in si prislužil čestitke kapetana Luke Modrića. Foto: Reuters V nedeljo se je o zmagovalcih odločalo v dveh skupinah iz najmočnejše divizije A. Vodilna Hrvaška je v skupini A1 na Dunaju premagala Avstrijo (3:1), se ji maščevala za visok poraz v Osijeku (0:3), po zaslugi že četrte zaporedne zmage v ligi narodov pa je zadržala prvo mesto in se uvrstila na zaključni turnir.\n\nHrvaško je že v 6. minuti popeljal v vodstvo zimzeleni kapetan Luka Modrić, a veselje svetovnih podprvakov, ki jih je na stadionu Ernst Happel bodrilo 20 tisoč glasnih hrvaških navijačev, ni trajalo dolgo. Christoph Baumgartner je le tri minute pozneje izenačil, nato so gostitelji še nekajkrat nevarno ogrozili vrata gostov, a se je izkazal hrvaški vratar Dominik Livaković. V drugi polovici drugega polčasa so Hrvati po zadetkih rezervista Marka Livaje, soigralca Jana Mlakarja pri splitskem Hajduku, ter Dejana Lovrena prišli do prepričljive zmage.\n\nDancem ni pomagala še ena zmaga nad svetovnimi prvaki\n\nAndreas Olsen je tik pred koncem prvega polčasa podvojil prednost Danske, ki je premagala svetovne prvake z 2:0. Foto: Reuters Zaključni turnir lige narodov bo potekal junija 2023, na njem pa se bodo štiri zmagovalke A skupin potegovale za lovoriko, ki jo je nazadnje osvojila Francija. Slednja se je letos komaj rešila izpada iz druščine najboljših. Danska jo je še drugič letos ugnala. V Köbenhavnu je zmagala z 2:0, oba zadetka pa sta bila dosežena še v prvem polčasu. Če bi Avstrija v nedeljo ugnala Hrvaško, bi tako galski petelini šli po stopinjah Anglije in izpadli iz skupine A.\n\nPoleg Hrvaške si je nastop na zaključnem turnirju zagotovila še Nizozemska. Še drugič letos je premagala sosedo Belgijo. Zmagoviti zadetek je dosegel branilec Liverpoola Virgil Van Dijk, Poljska pa je na drugi tekmi v gosteh odpravila Wales.\n\nLiga narodov, 6. krog: Liga A:\n\nSkupina 1:\n\nNedelja, 25. september:\n\nAvstrija : Hrvaška 1:3 (1:1)\n\nBaumgartner 9.; Modrić 6., Livaja 69., Lovren 72.\n\n\n\nDanska : Francija 2:0 (2:0)\n\nDolberg 34., Olsen 39. Lestvica:\n\n1. Hrvaška* 6 tekem – 13 točk\n\n2. Danska 6 – 12\n\n3. Francija 6 – 5\n\n4. Avstrija** 6 – 4 Skupina 2:\n\nTorek, 27. september:\n\n20.45 Portugalska – Španija\n\n20.45 Švica – Češka Lestvica:\n\n1. Portugalska 5 – 10\n\n2. Španija 5 – 8\n\n3. Švica 5 – 6\n\n4. Češka 5 – 4 Skupina 3:\n\nPonedeljek, 26. september:\n\nAnglija : Nemčija 3:3 (0:0)\n\nShaw 72., Mount 75., Kane 83./11-m; Gündogan 52./11-m., Havertz 67., 87. Madžarska : Italija 0:2 (0:1)\n\nRaspadori 27., Dimarco 52. Lestvica:\n\n1. Italija* 6 – 11\n\n2. Madžarska 6 – 10\n\n3. Nemčija 6 – 7\n\n4. Anglija** 6 – 3 Skupina 4:\n\nNedelja, 25. september:\n\nNizozemska : Belgija 1:0 (0:0)\n\nVan Dijk 73.\n\n\n\nWales : Poljska 0:1 (0:0)\n\nSwiderski 58. Lestvica:\n\n1. Nizozemska* 6 – 16\n\n2. Belgija 6 – 10\n\n3. Poljska 6 – 7\n\n4. Wales 6 – 1 Liga B:\n\nSkupina 1:\n\nTorek, 27. september:\n\n20.45 Irska – Armenija\n\n20.45 Ukrajina – Škotska Lestvica:\n\n1. Škotska 5 – 12\n\n2. Ukrajina 5 – 10\n\n3. Irska 5 – 4\n\n4. Armenija 5 – 3 Skupina 2:\n\nTorek, 27. september:\n\n20.45 Albanija – Islandija Lestvica:\n\n1. Izrael* 4 – 8\n\n2. Islandija 3 – 3\n\n3. Albanija 3 – 1\n\n4. Rusija / Skupina 3:\n\nPonedeljek, 26. september:\n\nČrna gora : Finska 0:2 (0:0)\n\nAntman 47., Kallman 53. R.K.: Tomašević 17./Črna gora Romunija : Bosna in Hercegovina 4:1 (1:0)\n\nMan 38., Puscas 73., 86., Ratiu 79.; Džeko 77. Lestvica:\n\n1. BiH* 6 – 11\n\n2. Finska 6 – 8\n\n3. Črna gora 6 – 7\n\n4. Romunija** 6 – 7 Liga C:\n\nSkupina 1:\n\nNedelja, 25. september:\n\nFerski otoki : Turčija 2:1 (0:0)\n\nDavidsen 51., Edmundsson 59.; Gürler 89.\n\n\n\nLuksemburg : Litva 1:0 (0:0)\n\nRodrigues 89. Lestvica:\n\n1. Turčija* 6 – 13\n\n2. Luksemburg 6 – 11\n\n3. Ferski otoki 6 – 8\n\n4. Litva** 6 – 1 Skupina 2\n\nTorek, 27. september:\n\n20.45 Grčija – Severna Irska\n\n20.45 Kosovo – Ciper Lestvica:\n\n1. Grčija* 5 – 12\n\n2. Kosovo 5 – 6\n\n3. Severna Irska 5 – 5\n\n4. Ciper 5 – 5 Skupina 3:\n\nNedelja, 25. september:\n\nAzerbajdžan : Kazahstan 3:0 (0:0)\n\nMarochkin 66./ag., Ozobić 74., Nuriev 90.; R.K.: Alip 35./Kazahstan\n\n\n\nSlovaška : Belorusija 1:1 (0:1)\n\nZrelak 65.; Bakhar 45. Lestvica:\n\n1. Kazahstan* 6 – 13\n\n2. Azerbajdžan 6 – 10\n\n3. Slovaška 6 – 7\n\n4. Belorusija** 6 – 3 Skupina 4:\n\nPonedeljek, 26. september:\n\nGibraltar : Gruzija 1:2 (0:1)\n\nAnnesley 75.; Kvaratskhelia 19./11-m, Tsitaishvili 48. Severna Makedonija : Bolgarija 0:1 (0:0)\n\nDespodov 50. R.K.: Todoroski 14./Severna Makedonija Lestvica:\n\n1. Gruzija 6* – 16\n\n2. Bolgarija 6 – 9\n\n3. Severna Makedonija 6 – 7\n\n4. Gibraltar** 6 – 1 Liga D:\n\nSkupina 1:\n\nNedelja, 25. september:\n\nAndora : Latvija 1:1 (0:0)\n\nRosas 88.; Gutkovskis 50. Moldavija : Liechtenstein 2:0 (0:0)\n\nStina 90.+2, 90.+4 Lestvica:\n\n1. Latvija* 6 – 13\n\n2. Moldavija 6 – 13\n\n3. Andora 6 – 8\n\n4. Liechtenstein 6 – 0 Skupina 2:\n\nPonedeljek, 26. september:\n\nSan Marino : Estonija 0:4 (0:1)\n\nAnier 38., 77., Teniste 56., Sappinen 66. Lestvica:\n\n1. Estonija* 4 – 12\n\n2. Malta 4 – 6\n\n3. San Marino 4 – 0 * napredovanje v višjo skupino lige narodov\n\n** izpad v nižjo skupino lige narodov\n\nPreberite še:",
    "Estonija svari pred električnim mrkom, če jo Rusija odklopi iz omrežja": "Kaja Kallas. Foto: EPA\n\nV govoru je opozorila pred električnimi mrki v vseh treh baltskih državah. \"Modro bi bilo biti pripravljen na morebitne izpade električne energije, kar vključuje javne organe, podjetja in vsakega posameznika,\" je sporočila ter zagotovila, da bodo morebitne motnje \"začasne\".\n\nRusko veleposlaništvo v Estoniji se je v petek odzvalo, da Rusija \"ne spodbuja\" izstopa baltskih držav iz skupnega omrežja.\n\nEstonija, Latvija in Litva so še zmeraj vpete v skupno električno omrežje z Rusijo in Belorusijo, čeprav je minilo že 30 let od odcepitve od Sovjetske zveze in 17 let od priključitve Evropski uniji.\n\nV skladu z načrti naj bi se baltske države sicer na omrežje EU-ja priključile do leta 2025. Bruselj je projektu namenil 1,6 milijarde evrov.\n\nLitva pripravljena nadomestiti elektriko v 24 urah\n\nLitovski predsednik Gitanas Nauseda je sicer junija zagotovil, da je njegova država pripravljena, če jo Rusija odklopi iz omrežja. Litva je rusko potezo pričakovala zaradi blokade železniških povezav do ruske eksklave Kaliningrad.\n\nLitovski dobavitelj elektrike Litgrid je nato julija zagotovil, da bi se v primeru odklopa evropske elektroenergetsko omrežje ENTSO-E z omrežji baltskih držav povezalo v 24 urah, če bi prišlo do odklopa Rusije.\n\n\"Če bi nas Rusija že danes odklopila, bi bili pripravljeni. Naša analiza kaže, da oskrba z električno energijo ne bi bila racionalizirana, resnih motenj ni pričakovati,\" je takrat dejal direktor Litgrida.\n\nEstonija na vaje poklicala rezerviste\n\nPrizor z vojaških vaj v Estoniji marca letos. Foto: EPA\n\nEstonska premierka Kallas je sicer v četrtek zvečer napovedala tudi vojaško vajo hitre obrambne pripravljenosti. Na vsakoletno vojaško vajo je bilo letos vpoklicanih tudi 3000 rezervistov, vendar je premierka zagotovila, da trenutno \"ni neposredne vojaške grožnje državi\".\n\nPremierka je nagovorila tudi ruske državljane, ki živijo v Estoniji, in jih pozvala, naj ignorirajo morebitni vojaški poziv Rusije za vojno v Ukrajini. \"Ne odhajajte, ker ni poti nazaj,\" je posvarila.\n\nRuski predsednik Vladimir Putin je v sredo odredil delno mobilizacijo v Rusiji. Vpoklicali naj bi okoli 300.000 rezervistov in ljudi, ki imajo izkušnje z bojevanjem.",
    "Srbi na krilih Aleksandra Mitrovića povozili Švede, zdaj je jasno, kaj Slovenija potrebuje v Stockholmu": "Po zmagi nad Norveško v Stožicah (2:1) in ob porazu Švedske v Beogradu (1:4) Slovenija za obstanek v drugi ligi narodov v zadnjem krogu ne sme izgubiti. V torek ob 20.45 se bo v Stockholmu merila s Švedsko, ki za razliko od izbrancev Matjaža Keka potrebuje vse tri točke.\n\nSlovenija je s prvo zmago v ligi narodov naredila velik korak k obstanku v ligi B, v kateri nastopa prvič. Na lestvici skupine 4 se je odlepila od zadnjega mesta in prehitela Švedsko, ki je v petem krogu izgubila proti Srbiji z 1:4. Slovenija ima pet točk, Švedska pa tri.\n\nŠvedi so sicer v Beogradu povedli v 15. minuti po zadetku Viktorja Claessona, a je nato stvari v svoje roke vzel Aleksandar Mitrović, ki je v naslednje pol ure dosegel tri zadetke. Prvega v 18. minuti, drugega tik ob koncu polčasa, tretjega pa v 50. minuti.\n\nNa vrhu skupine 4 sta z desetimi točkami izenačena Norveška in Srbija. Prvo tekmo v Beogradu je dobila Norveška z 1:0, dvoboj za prvo mesto in napredovanje v elitno ligo pa bo v torek v Oslu.\n\nHud spodrsljaj pred domačimi gledalci v Zaragozi si je v boju za mesto na zaključnem turnirju najboljše četverice lige narodov privoščila Španija. Izgubila je proti Švici 1:2, kar pomeni, da bo morala za osvojitev prvega mesta v zadnjem krogu v torek v gosteh premagati Portugalsko.\n\nSlednja je na Češkem zanesljivo prišla do treh točk. Dvakrat je mrežo zatresel Diogo Dalot, po enkrat pa Bruno Fernandes in Diogo Jota.\n\nLIGA A:\n\n\n\nSkupina 1\n\nHrvaška - Danska 2:1 (0:0)\n\nFrancija - Avstrija 2:0 (0:0)\n\nLestvica:\n\n1. Hrvaška 5 3 1 1 5:5 10\n\n2. Danska 5 3 0 2 7:5 9\n\n3. Francija 5 1 2 2 5:5 5\n\n4. Avstrija 5 1 1 3 5:7 4\n\n\n\nSkupina 2\n\nŠpanija - Švica 1:2 (0:1)\n\nČeška - Portugalska 0:4 (0:2)\n\nLestvica:\n\n1. Portugalska 5 3 1 1 11:2 10\n\n2. Španija 5 2 2 1 7:5 8\n\n3. Švica 5 2 0 3 4:8 6\n\n4. Češka 5 1 1 3 4:11 4\n\n\n\nSkupina 3\n\nNemčija - Madžarska 0:1 (0:1)\n\nItalija - Anglija 1:0 (0:0)\n\nLestvica:\n\n1. Madžarska 5 3 1 1 8:3 10\n\n2. Italija 5 2 2 1 6:7 8\n\n3. Nemčija 5 1 3 1 8:6 6\n\n4. Anglija 5 0 2 3 1:7 2\n\n\n\nSkupina 4\n\nBelgija - Wales 2:1 (2:0)\n\nPoljska - Nizozemska 0:2 (0:1)\n\nLestvica:\n\n1. Nizozemska 5 4 1 0 13:6 13\n\n2. Belgija 5 3 1 1 11:7 10\n\n3. Poljska 5 1 1 3 5:12 4\n\n4. Wales 5 0 1 4 6:10 1\n\n\n\nLIGA B:\n\nSkupina 1\n\nArmenija - Ukrajina 0:5 (0:1)\n\nŠkotska - Irska 2:1 (0:1)\n\nLestvica:\n\n1. Škotska 5 4 0 1 11:5 12\n\n2. Ukrajina 5 3 1 1 10:4 10\n\n3. Irska 5 1 1 3 5:5 4\n\n4. Armenija 5 1 0 4 2:14 3\n\n\n\nSkupina 2\n\nIzrael - Albanija 2:1 (0:0)\n\nLestvica:\n\n1. Izrael 4 2 2 0 8:6 8\n\n2. Islandija 3 0 3 0 5:5 3\n\n3. Albanija 3 0 1 2 4:5 1\n\n4. Rusija 0 0 0 0 0:0 0\n\n\n\nSkupina 3\n\nBosna in Hercegovina - Črna gora 1:0 (1:0)\n\nFinska - Romunija 1:1 (1:0)\n\nLestvica:\n\n1. BiH 5 3 2 0 7:4 11\n\n2. Črna gora 5 2 1 2 6:4 7\n\n3. Finska 5 1 2 2 6:6 5\n\n4. Romunija 5 1 1 3 2:7 4\n\n\n\nSkupina 4\n\nSlovenija - Norveška 2:1 (0:0)\n\nSrbija - Švedska 4:1 (2:1)\n\nLestvica:\n\n1. Srbija 5 3 1 1 11:5 10\n\n2. Norveška 5 3 1 1 7:5 10\n\n3. Slovenija 5 1 2 2 5:9 5\n\n4. Švedska 5 1 0 4 6:10 3\n\n\n\nLIGA C:\n\nSkupina 1\n\nLitva - Ferski otoki 1:1 (1:1)\n\nTurčija - Luksemburg 3:3 (2:2)\n\nLestvica:\n\n1. Turčija 5 4 1 0 17:3 13\n\n2. Luksemburg 5 2 2 1 8:7 8\n\n3. Ferski otoki 5 1 2 2 5:9 5\n\n4. Litva 5 0 1 4 2:13 1\n\n\n\nSkupina 2\n\nSeverna Irska - Kosovo 2:1 (0:0)\n\nCiper - Grčija 1:0 (1:0)\n\nLestvica:\n\n1. Grčija 5 4 0 1 7:1 12\n\n2. Kosovo 5 2 0 3 6:7 6\n\n3. Severna Irska 5 1 2 2 6:7 5\n\n4. Ciper 5 1 2 2 3:7 5\n\n\n\nSkupina 3\n\nKazahstan - Belorusija 2:1 (1:1)\n\nSlovaška - Azerbajdžan 1:2 (0:1)\n\nLestvica:\n\n1. Kazahstan 5 4 1 0 8:3 13\n\n2. Azerbajdžan 5 2 1 2 4:4 7\n\n3. Slovaška 5 2 0 3 4:5 6\n\n4. Belorusija 5 0 2 3 1:5 2\n\n\n\nSkupina 4\n\nGruzija - Severna Makedonija 2:0 (1:0)\n\nBolgarija - Gibraltar 5:1 (2:1)\n\nLestvica:\n\n1. Gruzija 5 4 1 0 14:2 13\n\n2. Severna Makedonija 5 2 1 2 7:6 7\n\n3. Bolgarija 5 1 3 1 9:8 6\n\n4. Gibraltar 5 0 1 4 2:16 1\n\n\n\nLIGA D:\n\nSkupina 1\n\nLatvija - Moldavija 1:2 (0:2)\n\nLihtenštajn - Andora 0:2 (0:1)\n\nLestvica:\n\n1. Latvija 5 4 0 1 12:3 12\n\n2. Moldavija 5 3 1 1 8:6 10\n\n3. Andora 5 2 1 2 5:6 7\n\n4. Lihtenštajn 5 0 0 5 1:9 0\n\n\n\nSkupina 2\n\nEstonija - Malta 2:1 (1:0)\n\nLestvica:\n\n1. Estonija 3 3 0 0 6:2 9\n\n2. Malta 4 2 0 2 5:4 6\n\n3. San Marino 3 0 0 3 0:5 0",
    "Šok! Šok! Šok! Slovenci, pozor na tega 'norca', ki je krvavel in 'pohodil' favorite (video)": "V tekmi kvalifikacij za svetovno prvenstvo 2023 je reprezentanca BiH po dveh podaljških presenetljivo odpravila favorizirano Francijo s 96:90.\n\nTekmici bosta med seboj zaigrali tudi v prvem delu EuroBasketa, ki se začenja v četrtek. In obe tudi s Slovenijo, vse tri in še domača Nemčija, Litva ter Madžarska namreč sestavljajo skupino B v Kölnu. A če so Francozi ob Slovencih ne le eni od favoritov skupine, ampak ob Srbih in Grkih tudi celotnega evropskega prvenstva, je izbrana vrsta BiH v ozadju. Napredovanje iz skupine bo zanjo kar visok cilj.\n\n\n\n\n\nFiba\n\n\n\nA če gre sklepati po razpletu kvalifikacijske tekme, BiH ne gre jemati zlahka. Nasprotno. Z zvezdnikom iz lige NBA Jusufom Nurkićem, novopečenim članom madridskega Reala Džananom Muso ter naturaliziranim Američnamo Johnom Robersonom ima očitno dovolj kvalitete za konkretno 'mešanje štren'. To so v izdatni meri občutili Francozi, ki so v legendarni Skenderiji (dvorani Mirze Delibašića) v prvem delu sicer nadzorovali potek srečanja, potem pa v tretji četrtini skoraj devet minut niso našli poti do nasprotnega koša in domačini so z delnim izidom 20:0 zagrabili vse, kar je bilo ta večer na voljo. Do konca srečanja so spretno zaustavljali vsak poskus gostov, da bi spet zavladali na parketu. Evan Fournier je sicer izsilil podaljšek, to pa je bilo tudi vse od Francozov. Zadnji žebelj v njihovo krsto je v drugem podaljšku zabil nekdanji član Olimpije, Slovana, Škofje Loke in tudi Kopra Primorske Aleksandar Lazić.\n\n\n\nJasno pa je, da je bil prvi mož dvoboja član Portlanda Nurkić, ki je dosegel 21 točk, zaustavila pa ga ni niti krvavitev zaradi udarca v arkado. To je bila njegova najboljša predstava v reprezentanci, predvsem pa je odličen obet za EuroBasket. In opozorilo za Slovenijo, ki se bo z BiH pomerila v 3. krogu - prihodnjo nedeljo.\n\nFiba\n\n\n\nNurkić, ki je na začetku igralske poti nosil dres Zlatoroga, nase pa opozoril na mladinskem mednarodnem turnirju v Olimpijinem dresu, je po koncu srečanja ob ovacijah polne dvorane svoj dres poklonil legendarni nekdanji košarkarici Raziji Mujanović.\n\n\n\nV skupini K ima po osmih krogih Litva sedem zmag, Francija eno manj, Črna gora je pri petih, BiH in Madžarska pa pri štirih. Češka je na zadnjem mestu s tremi zmagami. Na svetovno prvenstvo se bodo uvrstile najboljše tri reprezentance.\n\n\n\nSlovenija, ki ji po sedmih tekmah v skupini J kar dobro kaže, ni pa še na povsem varni razdalji do zasledovalcev (predvsem Izraela), se bo danes ob 15. uri v Münchnu pomerila z Nemčijo.",
    "Luka Dončić je prevzel vodstvo, ko je Slovenija premagala Litvo na uvodni tekmi EuroBasketa 2022": "Če boš pustil Lucu, da opravi barvanje, se boš imel slabo.\n\n*vstavite meme South Park* ⛷️#EuroBasket X #Prinesi hrup\n\n📺 https://t.co/XA74Vl1szW pic.twitter.com/WNTienPcZC\n\n— #EuroBasket 2022 (@EuroBasket) 1. september 2022",
    "Giannis odšepal s parketa, Srbi tudi peto tekmo dobili z dvomestno prednostjo": "Odigrane so še zadnje tekme skupinskega dela EuroBasketa 2022. Hrvaška je s 27 točkami Bojana Bogdanovića premagala Ukrajino z 90:85 in tekmovanje v skupini C sklenila na tretjem mestu. Grčija jo je končala brez poraza. Giannis Antetokounmpo je dal 25 točk in Estonija je padla z 90:69. Zadnje mesto v osmini finala si je v skupini D priigrala Češka. To skupino je brez poraza dobila Srbija, ki je tudi na peti tekmi zmagala z dvomestno prednostjo. Z 96:69 je premagala Poljsko.\n\nZadnjo vozovnico za Berlin si je priigrala Češka. Proti Izraelu je v neposrednem obračunu za preboj iz skupine D že ob polčasu vodila za 16 točk, po tretji četrtini pa je postalo spet bolj zanimivo, saj jo je Izrael dobil s 25:14. Konec tekme je bil vendarle boljši za Čehe in do druge zmage so prišli z 88:77. S 14 točkami, 11 asistencami in osmimi skoki je izstopal Tomaš Satoransky. Prvi strelec Češke je bil sicer Vojtech Hruban s 25 točkami.\n\nBojan Bogdanović je nasul 27 točk in Hrvaška je tretjič zmagala. Foto: FIBA Hrvaška je v skupini C dosegla tretjo zmago na prvenstvu. S kar 27 točkami Bojana Bogdanovića – dosegel je tudi zadnje štiri za Hrvaško na tekmi – je premagala Ukrajino z 90:85. Še po treh četrtinah sta bili ekipi izenačeni. S petimi zmagami je skupino C na prvem mestu sklenila Grčija. Pa je Giannis Antetokounmpo dobil tekmo počitka. Proti Estoniji pa je bil znova prvi strelec tekme. Za zmago 90:69 je dal 25 točk. Pa je igral samo 19 minut. Razlog, da je igral tako malo pa, ker je obnovil poškodbo gležnja.\n\nS parketa je odkorakal v bolečinah. Selektor Dimitris Itoudis je po tekmi resnost poškodbe sicer skušal omiliti: \"Giannis tako ali tako ne bi več igral. Ne vem, zakaj tak cirkus. Giannis je bil zamenjan in dobil ledene obkladke kot vedno. Običajno se to zgodi za zaprtimi vrati, tokrat se je na očeh javnosti. Ampak vse je v redu.\"\n\nNikola Jokić je na zadnji tekmi igral 18 minut in dal 19 točk. Foto: FIBA\n\nZadnja tekma skupinskega dela je bila prava mala ekshibicija, saj je Srbija proti Poljski že ob polčasu vodila za 29 točk. Končni izid 96:69. Šest košarkarjev Srbije je bilo dvomestnih. Nikola Jokić je dal 19 točk, pa je igral manj kot 18 minut. Srbska reprezentanca je tako vseh pet tekem dobila z dvomestno prednostjo, je pa res, da je igrala v najlažji skupini. Kot zmagovalci skupine D bodo Srbi v osmini finala igrali proti izbrani vrsti Italije.\n\n𝐅𝐫𝐨𝐦 𝐧𝐨𝐰 𝐨𝐧 𝐢𝐭'𝐬 𝐰𝐢𝐧 𝐨𝐫 𝐠𝐨 𝐡𝐨𝐦𝐞.\n\n\n\nWho you got in the Round Of 16?#EuroBasket x #BringTheNoise pic.twitter.com/Ktpc1wQNeb — #EuroBasket 2022 (@EuroBasket) September 8, 2022\n\nČe se Slovenija prek Belgije v soboto prebije v četrtfinale, se bo tam pomerila z boljšim iz dvoboja osmine finala med Ukrajino in Poljsko. Pot do polfinala se ne zdi pretežka.\n\nEuroBasket 2022, skupinski del, 5. krog: Skupina C: Četrtek, 8. september, Milano:\n\nHrvaška : Ukrajina 90:85\n\nBogdanović 27, 7 sk., Mavra 13; Herun 21, Bliznjuk 16, 8 sk.\n\n\n\nEstonija : Grčija 69:90\n\nVene 19, Kriisa 12; Antetokounmpo 25, Slouskas 11\n\n\n\nVelika Britanija : Italija 56:90\n\nHesson 18, Wheatle 12; Fontecchio 18, Datome 13, Melli 11 Lestvica:\n\n1. Grčija* 5 - 10\n\n2. Ukrajina* 5 - 8\n\n3. Hrvaška* 5 - 8\n\n4. Italija* 5 - 8\n\n5. Estonija 5 - 6\n\n6. Velika Britanija 5 - 5 Skupina D: Četrtek, 8. september, Praga:\n\nFinska : Nizozemska 88:67\n\nMarkkanen 22, Huff 14; De Jong 21\n\n\n\nČeška : Izrael 88:77\n\nHruban 25, Vesely 16, 7 sk., Satoransky 14, 11 as., 8 sk.; Madar 16, Ginat 15\n\n\n\nSrbija : Poljska 96:69\n\nJokić 19, Milutinov 16, Gudurić 15, Micić 12; Michalak 17 Lestvica:\n\n1. Srbija* 5 - 10\n\n2. Finska* 5 - 8\n\n3. Poljska* 5 - 8\n\n4. Češka* 5 - 7\n\n5. Izrael 5 - 7\n\n6. Nizozemska 5 - 5 *v osmini finala\n\nOsmina finala (10. in 11. september) Sobota, 10. september (Nemčija, Berlin): 12.00 Turčija - Francija\n\n14.45 Slovenija - Belgija\n\n18.00 Nemčija - Črna gora\n\n20.45 Španija - Litva\n\n\n\nNedelja, 11. september (Nemčija, Berlin):\n\n\n\n12.00 Ukrajina - Poljska\n\n14.45 Finska - Hrvaška\n\n18.00 Srbija - Italija\n\n20.45 Grčija - Češka Četrtfinale (13. in 14. september) Nemčija/Črna gora – Grčija/Češka\n\nŠpanija/Litva – Finska/Hrvaška\n\nSlovenija/Belgija – Ukrajina/Poljska\n\nTurčija/Francija – Srbija/Italija Nemčija/Črna gora – Grčija/ČeškaŠpanija/Litva – Finska/HrvaškaSlovenija/Belgija – Ukrajina/PoljskaTurčija/Francija – Srbija/Italija\n\nPreberite še:",
    "Pari osmine finala brez \"jugo\" derbija, Slovenci zgodaj popoldne": "Po koncu skupinskega dela evropskega prvenstva so znani vsi pari osmine finala.\n\nPo zmagi Hrvatov nad Ukrajinci (90:85) v skupini C in pričakovanem slavju Italije nad Veliko Britanijo (90:56) so naši južni sosedje zasedli tretje mesto in se izognili srečanju s Srbijo. Tej se bo, zaradi najslabšega medsebojnega izkupička v krogu treh ekip z enakim številom zmag, zoperstavila Italija.\n\nGrčija je že prej zagotovljeno prvo mesto in obračun osmine finala proti Čehom zapečatila z zmago nad Estonijo (90:69). Čehi so si napredovanje zagotovili po slavju nad Izraelom (88:77). Ukrajinci se bodo pomerili s sosedi Poljaki. Ti so za konec skupinskega dela klonili proti Srbiji (96:69).\n\nSlovenija bo svojo tekmo proti Belgiji začela v soboto ob 14.45. V podobnem \"živ žav\" terminu, kot se je izrazil Saša Dončić, je Slovenija nedavno igrala kvalifikacijsko tekmo za SP proti Nemčiji in takrat izgubila. Že pred tem se bosta udarili Turčija in Francija.\n\nEuroBasket, osmina finala:\n\nSOBOTA:\n\nTurčija - Francija\n\nSlovenija - Belgija\n\nNemčija - Črna gora\n\nŠpanija - Litva\n\nNEDELJA:\n\nGrčija - Češka\n\nUkrajina - Poljska\n\nHrvaška - Finska\n\nItalija - Srbija",
    "Zbrali smo odzive svetovnih voditeljev po smrti Mihaila Gorbačova": "Po smrti zadnjega sovjetskega voditelja in Nobelovega nagrajenca za mir Mihaila Gorbačova se v svetu, pa tudi v Sloveniji, vrstijo izrazi sožalja. Gorbačovu, ki je v Moskvi umrl v torek, so se poklonili številni voditelji, ki so poudarili njegovo ključno vlogo pri koncu hladne vojne ter izpostavili njegova prizadevanja za mir - drugačno mnenje imajo v Litvi in v Rusiji.\n\nprofimedia Predsednik ZDA Joe Biden.\n\nPredsednik ZDA Joe Biden je Gorbačova označil za izjemnega voditelja. \"Njegova dejanja so bila dejanja človeka z domišljijo, ki je videl možnost za drugačno prihodnost, in dovolj poguma, da je tvegal celotno svojo kariero, da bi jo uresničil. Rezultat njegovega truda je varnejši svet in več svobode za milijone ljudi,\" je dejal Biden.\n\nprofimedia Generalni sekretar ZN Antonio Guterres.\n\nGeneralni sekretar ZN Antonio Guterres je zapisal, da je \"svet izgubil velikega voditelja, zavezanega multilateralizmu, in neutrudnega zagovornika miru\".\n\nprofimedia Nekdanja nemška kanclerka Angela Merkel.\n\nVoditelji v Nemčiji so ob izrazih sožalja izpostavili predvsem odločilni prispevek Gorbačova k ponovni združitvi države. Gorbačovu so se med drugim poklonili nemški predsednik Frank-Walter Steinmeier, ki ga je označil za \"velikega državnika\", sedanji kancler Olaf Scholz in nekdanja kanclerka Angela Merkel. Scholz je pozdravil vlogo Gorbačova pri ponovni združitvi Nemčije, vendar je obžaloval, da je poskus zadnjega sovjetskega voditelja, da bi v Rusiji vzpostavil trajno demokracijo, \"spodletel\". Merklova je dejala, da je bil zgled, kako lahko en sam državnik spremeni svet na bolje.\n\nprofimedia Francoski predsednik Emmanuel Macron.\n\nFrancoski predsednik Emmanuel Macron je Gorbačova označil za človeka miru, ki je s svojimi odločitvami Rusom odprl pot svobode. Britanski premier Boris Johnson pa je pozdravil njegov \"pogum in integriteto\" pri končanju hladne vojne.\n\nprofimedia Predsednica Evropske komisije Ursula von der Leyen.\n\nPredsednica Evropske komisije Ursula von der Leyen je izrazila poklon \"zaupanja vrednemu in spoštovanemu voditelju\", ki je odigral \"ključno vlogo pri koncu hladne vojne in padcu železne zavese\". \"S tem je utrl pot svobodni Evropi,\" je na Twitterju zapisala von der Leynova.\n\nprofimedia Generalni sekretar Nata Jens Stoltenberg.\n\nGeneralni sekretar Nata Jens Stoltenberg je sporočil, da so \"zgodovinske reforme Mihaila Gorbačova pripeljale do razpada Sovjetske zveze, prispevale h koncu hladne vojne in odprle možnost partnerstva med Rusijo in Natom\".\n\nJudo zveza Slovenije. Predsednik Republike Slovenije Borut Pahor.\n\nNekdanjemu sovjetskemu voditelju se je poklonil tudi predsednik republike Borut Pahor, ki je je na Twitterju zapisal, da se ga bomo Slovenci spominjali kot velike zgodovinske osebnosti, ki je razumela klic za končanje hladne vojne, demokratični preporod ter evropsko združevanje. Ministrstvo za zunanje zadeve pa je tvitnilo, da se bomo Gorbačova spominjali po njegovi vlogi pri končanju hladne vojne in združevanju evropskega prostora.\n\nprofimedia Ruski predsednik Vladimir Putin.\n\nV nasprotju s čustveni odzivi zahodnih voditeljev je bil hladnejši odziv ruskega predsednika Vladimirja Putina, za katerega je \"Mihail Gorbačov politik in državnik, ki je imel velik vpliv na razvoj svetovne zgodovine\". Putin, ki je v preteklosti Gorbačovu očital, da je omogočil razpad Sovjetske zveze, kar je označil za največjo geopolitično tragedijo 20. stoletja, je v kratkem sožalnem telegramu sorodnikom zapisal, da je Gorbačov vodil državo v času \"dramatičnih sprememb\" in se zavedal, da so reforme nujno potrebne.\n\nV Kremlju so sicer danes poudarili, da je bil Gorbačov zapletena in pogosto kontroverzna oseba. Kot je dejal tiskovni predstavnik Kremlja, je bil Gorbačov \"zelo zapletena, zelo večplastna in pogosto zelo protislovna osebnost, ki še vedno sproža zahtevne razprave, vendar je del zgodovine\".\n\nLitva ne odpušča, Kitajska ga hvali\n\nLitva je danes spomnila na vlogo Gorbačova v tako imenovani \"krvavi nedelji\" v Vilniusu 13. januarja 1991. \"Litovci ne bodo poveličevali Gorbačova. Nikoli ne bomo pozabili preprostega dejstva, da je njegova vojska pobijala civiliste, da bi podaljšala okupacijo naše države s strani njegovega režima,\" je danes na Twitterju zapisal zunanji minister Gabrielius Landsbergis. \"Njegovi vojaki so streljali na neoborožene protestnike in jih zmečkali pod njegovimi tanki. Tako se ga bomo spominjali,\" je zapisal.\n\nDediščino in vpliv Gorbačova so medtem danes pohvalili na Kitajskem, predvsem njegov prispevek k izboljšanju odnosov med Pekingom in Moskvo v osemdesetih in devetdesetih letih prejšnjega stoletja.\n\nPonekod ga spoštujejo, za druge je izdajalec\n\nGorbačov je po dolgi bolezni umrl v torek zvečer v Moskvi. Bil je zadnji sovjetski voditelj. S položaja je odstopil 25. decembra 1991, potem ko je državo neuspešno skušal reformirati s perestrojko in glasnostjo. Sovjetska zveza je nato po 69 letih obstoja razpadla. V zgodovino se je sicer zapisal kot človek, ki je pomembno vplival na konec hladne vojne z Zahodom, ki je dopustil miren padec železne zavese in komunizma v vzhodnem bloku ter osamosvojitev podjarmljenih narodov v Sovjetski zvezi. Zaradi tega ga spoštujejo predvsem v tujini, v Rusiji pa ga številni označujejo za izdajalca.",
    "Močna nemška zaušnica pred evropskim prvenstvom": "Da bo zadnji preizkus za slovensko košarkarsko reprezentanco pred evropskim prvenstvom precej težji, kot je bil četrtkov proti Estoniji, je bilo jasno vsem. A da bodo Luka Dončić in soigralci po dobrih dosedanjih predstavah v Münchnu povsem brez moči, si je predstavljal redkokdo. Oslabljena Nemčija, ki iz takšnih in drugačnih razlogov pogreša številne kakovostne posameznike, je povsem nadigrala Slovenijo in ji pred četrtkovim začetkom evropskega prvenstva zadala močno in bolečo zaušnico. Izbranci selektorja Aleksandra Sekulića so bili od tekmeca slabši v vseh pogledih, v strokovnem štabu pa lahko le upajo, da je šlo za izrazito slab dan. Težak poraz pred prvenstvom stare celine je lahko tudi streznitev za igralce in se bo na dolgi rok izkazal kot potreben, a je tegoba ta, da je prišel v kvalifikacijah za svetovno prvenstvo. Kazalo je, da si je z njim Slovenija precej poslabšala položaj pred novembrskim (Izrael v gosteh in Nemčija doma) in februarskim ciklom (Estonija v gosteh, Izrael doma), a je nato Švedska v večernem obračunu nepričakovano porazila Izrael.\n\nNemčija dominirala v skoku\n\nSlovenske košarkarje je v Münchnu pričakala zdaj že kar znana kulisa, ko se dvorana dodobra napolni že med ogrevanjem pred tekmo. Jasno, priložnost, da ljubitelji košarke na delu vidijo enega največjih zvezdnikov tega športa v živo, je morda celo enkratna, zato jo želijo izkoristiti v popolnosti. Da ima Dončić ogromno navijačev tudi v Nemčiji, je bilo jasno ob pogledu na tribune in ob igrišče dvorane Audi Dome, kjer je kar mrgolelo dresov Dallasa s številko 77. A ko se je obračun začel, ljubezni do 23-letnega Ljubljančana ni bilo več. Münchensko občinstvo je razumljivo glasno podpiralo svoje ljubljence, ki so tekmo odprli s slabim metom od daleč, a kaj izrazito niso bili razpoloženi niti Slovenci, pri katerih sta tokrat izven dvanajsterice ostala Jakob Čebašek in Gregor Hrovat. Dončić je z dvema trojkama ob značilnem koraku nazaj poskrbel za nekaj vzdihov, gostje pa so hitro pobegnili na plus osem.\n\nMenjava Alekseja Nikolića, ki je opravil odlično delo v obrambi nad Dennisom Schröderjem, z Goranom Dragićem, ki je znova tekmo začel na klopi za rezervne igralce, tokrat ni obrodila sadov kot nekaj dni pred tem proti Estoniji. Dragiću met namreč ni stekel, s soigralci pa je imel vse več težav s skokom v obrambi. Nemci so namreč z lahkoto prihajali do drugih, tretjih ali celo četrtih poizkusov v napadu, kar je močno jezilo selektorja Aleksandra Sekulića. Gostitelji so v prvih 20 minutah zbrali kar 16 skokov v napadu, Slovenija enega, skupno pa so skok dobili s 36:17. Posledično so iz igre metali enajstkrat več od nasprotnika, zaostanek vsega dveh točk kapetana Dragića in soigralcev ob polčasu pa je bil tako še precej ugoden.\n\nA če je bil prvi polčas povprečen, je bil drugi za Slovenijo slab. Nemčija je uspela povsem upočasniti igro moštva selektorja Sekulića, v kateri ni funkcioniralo prav nič. Ni bilo lahkih košev, ni bilo dobro izdelanih akcij, ni bilo odprtih metov, ni bilo obrambe. Gostiteljem je uspelo omejiti celo učinek Luke Dončića, ki je poskušal sam reševati potapljajočo barko, a mu tokrat ni uspevalo. Za nameček so sledili še trije trenutki, ko je slovenskim navijačem zastal dih. Najprej je sredi tretje četrtine gleženj klecnil Dončiću, ki je za nekaj sekund obsedel na tleh in tipal celo Ahilovo tetivo, a se nato po dveh minutah na klopi vrnil na parket. Ob koncu tretje četrtine je ob manjšem zdrsu pri prodoru bolečine v preponi začutil Goran Dragić, v zadnji pa je udarec v mednožje prejel še Edo Murić. Vsi trije so sicer lahko dokončali tekmo, zagotovo pa bodo največjo bolečino čutili od močne zaušnice nemške reprezentance.\n\nSekulić: Potreben je »reset«\n\nPoklapanost po hudem porazu je bila v slovenskem taboru kakopak visoka. Vsi so izpostavljali predvsem pomanjkanje energije in borbe, ki sta sicer zaščitna znaka reprezentance. »Resnično težak poraz, še toliko bolj, ker je prišel na zadnji tekmi pred evropskim prvenstvom. Veliko stvari v naši igri ni delovalo, še najbolj je v oči bodla odsotnost energije. Proti fizično močni Nemčiji, ki je ves čas igrala na meji prekrška, smo se predali. Nismo našli odgovora, nato pa se začeli obremenjevati s sodniki, namesto da bi bili osredotočeni na dogajanje na parketu. Izrazito smo tudi izgubili skok. Ko je tako, potem ne moreš teči in razviti hitre igre, več časa kot v napadu pa preživiš v obrambi, kar je frustrirajoče. Pred nami je težka naloga. Narediti moramo 'reset' in se vrniti k igri, ki nas je krasila pred tekmo z Nemčijo,« je razpredal selektor Aleksander Sekulić.\n\nZ dvomestnim številom točk sta pri Sloveniji tekmo sklenila le Luka Dončić (23) in Mike Tobey (12), po tekmi pa je misli strnil najizkušenejši mož in kapetan Goran Dragić, ki je z devetimi točkami (skupaj 991) na večni lestvici strelcev na uradnih reprezentančnih tekmah na prvem mestu prehitel Teomana Alibegovića (990). »Po taki predstavi enostavno ni izgovorov. Nismo se borili, energijo pa porabljali ob prepiranju s sodniki. Podatek, da je imela Nemčija 20 napadalnih skokov, mi pa vsega štiri, pove vse,« je bil neposreden košarkar moštva lige NBA Chicago Bulls ter dodal, da si bodo morali s soigralci pogledati v oči in se pogovoriti. »Iz izkušenj vem, da je lahko poraz tudi budnica za ekipo. Jedro te reprezentance je skupaj že dolgo, skozi smo dali veliko težkih tekem. Moramo se zbrati, pogovoriti, narediti analizo in od 1. septembra, ko se začne evropsko prvenstvo, pokazati povsem drugačen obraz.«\n\nKvalifikacije za svetovno prvenstvo, drugi del, skupina J, drugi tekmi 2. kroga: Estonija – Finska 68:76, Izrael – Švedska 83:95.\n\n*** Iz izkušenj vem, da je lahko poraz tudi budnica za ekipo. Jedro te reprezentance je skupaj že dolgo, skozi smo dali veliko težkih tekem. Moramo se zbrati, pogovoriti, narediti analizo in od 1. septembra, ko se začne evropsko prvenstvo, pokazati povsem drugačen obraz. Goran Dragić, kapetan košarkarske reprezenatnce",
    "Nov svetovni in državni rekord na Evropskem prvenstvu v teku na 24 ur": "Ta konec tedna je pod okriljem Mednarodnega ultramaratonskega združenja (International Association of Ultrarunners, IAU), v Veroni, v Italiji, potekalo Evropsko prvenstvo v teku na 24 ur.\n\nLuki Videtiču (AK Ultramaraton Slovenija) je uspelo v manj kot pol leta znova preseči državni rekord v teku na 24 ur, ki ga je sicer postavil sam aprila v Kopru.\n\nV sodelovanju in s podporo Atletske zveze Slovenije je slovensko ekipo sestavljalo pet moških in dve ženski: Luka Videtič, Luka Trtnik, Boris Ivanovič, Andrej Tepina, Zahid Abdaković, Pia Burja (vsi AK Ultramaraton Slovenija) in Nataša Robnik (AD Kladivar), s spremljevalno ekipo: Mirko B. Miklič (predsednik AK Ultramaraton Slovenija), Helena Videtič, Lojze Videtič, Mojca Žlender, Mitja Miklavčič, Franc Miklič, Bogdan Robnik, Mersiha Abdaković.\n\nLuka Videtič je znova postavil državni rekord v teku na 24 ur. Aprila letos je v Kopru (SLO24) padel 32 let star rekord (257, 13 km), ta konec tedna pa ga je znova postavil Luka Videtič v Veroni, in sicer 264,956 kilometra.\n\nLuka Videtič je novi stari slovenski rekorder. FOTO: Akus\n\n»Vse leto se že borim s poškodbo in odstopi. Tekma je bila težka in nič ni šlo, kot sem si želel. Večkrat sem obupal in se ponovno pobral s pomočjo spremstva, reprezentančnih kolegov in vseh drugih tekmovalcev na progi. Na koncu sem zasedel deseto mesto na evropskem prvenstvu in popravil državni rekord. Še dolgo si bom zapomnil ta dan.« Je Luka Videtič opisal svoje občutke po tekmi.\n\nVsem slovenskim tekmovalcem se žal ni izšlo do konca in so predčasno odstopili, nekateri pa so dosegli tudi svoje osebne rekorde.\n\nLitvanec Aleksander Sorokin je postavil nov svetovni rekord IAU, s 319,614 km!\n\nRezultati Slovencev:\n\nLuka Videtič (264,956 km), 10. mesto\n\nAndrej Tepina (232,471 km)\n\nLuka Trtnik (203,487 km)\n\nBoris Ivanovič (151,122 km)\n\nZahid Abdaković (151,122 km)\n\nNataša Robnik (131,291 km)\n\nPia Burja (62,645 km)\n\nEvropska prvaka sta postala Poljakinja Patrycja Bereznowska in Litvanec Aleksandr Sorokin. Patrycja je pretekla 256,250 kilometra, Aleksander Sorokin pa je postavil nov svetovni rekord IAU s 319,614 kilometra!\n\nDrugo mesto v ženski konkurenci je pripadlo Francozinji Stephanie Gicquele (253,581 km), tretje pa Poljakinji Malgorzata Pazda-Pozorska (251,806 km). V moški konkurenci je bil drugi Poljak Andrzej Piotrowski (301,858 km), tretji pa Italijan Marco Visiniti (288,437 km).\n\nV ekipni konkurenci je Poljska osvojila obe zlati medalji, 754,822 km za ženske in 825,526 km za moške. V ženski ekipni konkurenci je bila druga Francija s 731,729 km, tretja pa Nemčija s 719,584 km. V moški konkurenci je drugo mesto osvojila Litva z 817,916 km, tretje pa Španija z 800,017 km. Slovenija je (v sestavi Luka Videtič, Luka Trtnik in Andrej Tepina) zasedla 13. mesto.\n\nPosamezno ženske:\n\n1. Patrycja Bereznowska (POL) 256,250 km\n\n2. Stephanie Gicquele (FRA) 253,581 km\n\n3. Malgorzata Pazda-Pozorska (POL) 251,806 km\n\nPosamezno moški:\n\n1. Aleksandr Sorokin (LTU) 319,614 km\n\n2. Andrzej Piotrowski (POL) 301,859 km\n\n3. Marco Visiniti (ITA) 288,438 km\n\nEkipno ženske:\n\n1. Poljska 754,822 km\n\n2. Francija 731,729 km\n\n3. Nemčija 719,584 km\n\nEkipno moški:\n\n1. Poljska 825,526 km\n\n2. Litva 817,916 km\n\n3. Španija 800,017 km\n\n13. Slovenija 700,916 km",
    "Fiba o sodniških napakah: \"Krivi so mediji!\"": "\"Napake so se dogajale, toda ne več kot na Eurobasketu 2015,\" trdi vodstvo Fibe. Za vse glasnejše kritike čez delo sodnikov pa je vodstvo Fibe obtožilo kar močan vpliv medijev.\n\nVodstvo Fibe, ki se je na tem prvenstvu soočalo z hudimi kritikami na račun organizacije in dela sodnikov, si je na finalni dan Eurobasketa 2022 vzelo čas in odgovarjalo na vprašanja novinarjev. Seveda je veliko pozornosti poželo delo sodnikov, nad katere so se tekom prvenstva dnevno usuli plazi pritožb.\n\n\"Pritožbe na delo sodnikov? Vedno je tako, to je del prvenstva, spominjam se enake ravni pritožb na Eurobasketu 2015 (zadnji, kjer so sodili še najvišjerangirani sodniki, op. p.). Mogoče je največja razlika ta, da je moč medijev močno narasla,\" je pojasnil izvršni direktor Fibe Europe, Čeh Kamil Novak.\n\n\"Vsi ste bili na Eurobasketu 2015, nič več pritožb ni danes, kot jih je bilo 2015. To je naravno. Toliko superzvezdnikov na kupu je ustvarilo pritisk, to je običajno, a ne bi rekel, da je bilo sojenje slabo. Še posebej ne v izločilnih bojih. Ni bilo veliko pritožb, vsi so razumeli, da se tako ne da nič doseči,\" je še dodal Novak, ki se je moral dotakniti tudi evidentne napake na tekmi Litva - Nemčija, kjer so sodniki preprosto pozabili na izvajanje enega od prostih metov. \"Jasno je, da so bile napake. To, kar se je zgodilo na omenjeni tekmi, se ne bi smelo in težko se bo še kdaj ponovilo,\" je priznal Novak.\n\nPredsednik #FIBA Europe T. Demirel, izvršni direktor K. Novak i predsednik @DBB_Basketball I. Vajs na press konferenciji na dan završetka #EuroBasket-a.\n\n\n\nNovak: Zadovoljni smo posetom i TV gledanošću. Dokazan uspeh i uloga “prozora”. Bilo je sudijskih grešaka ali ne više nego ‘15 pic.twitter.com/T6FHtaCsV5 — Marko Ljubomirović (@LjubomirovicM) September 18, 2022\n\nJe pa vodstvo Fibe našlo nadvse zanimivega krivca za vse glasnejše kritike dela sodnikov na Eurobasketu, kjer – to je treba poudariti – sodijo v (vrhunskem) košarkarskem svetu nepoznani sodniki. Slednji sodijo tako velike tekme, kot so tekme Eurobasketa, le enkrat na vsake nekaj let. \"Vpliv družbenih medijev je močno narasel. Ustvarilo se je ozračje, kot da je nekaj slabo. To je drugače v primerjavi s preteklostjo in s tem se moramo sprijazniti. Imeli smo sestanke, kjer smo sodnikom naročili, da ne komunicirajo s trenerji in igralci, ker se to ni pokazalo za dobro,\" je še razkril izvršni direktor Fibe Europe.",
    "Turnir bo izjemno zahteven, morda najboljši od vseh na svetu": "Za Jako Lakoviča, košarkarja z največ nastopi za slovensko reprezentanco (86) in tretjega najboljšega strelca (880) na uradnih tekmah, bo veljalo, da je odšel iz Nemčije takrat, ko je Slovenija v njej branila naslov evropskega prvaka. Nastopila bo brez 44-letnega Ljubljančana v strokovnem štabu, v katerem je bil pred petimi leti v Istanbulu pomočnik selektorja Igorja Kokoškova. Lakovič je letošnje poletje trenerski stol nemškega Ulma zamenjal za španskega Gran Canarie.\n\nZadnja tri leta ste delovali v Nemčiji, poznate košarkarski utrip. Povejte, lahko ena od najbolj nogometnih držav na svetu septembrske dneve spremeni v košarkarski spektakel?\n\nOdlično je, da je zaključni del tekmovanja v Nemčiji, ki ima rada košarko. Kot vem, se vstopnice prodajajo za med, in kot je že v navadi za športne spektakle v Nemčiji, tudi ta bo odlično organiziran. Pričakujem najbolj kakovostno prvenstvo doslej.\n\nPri Ulmu ste stopili v čevlje glavnega trenerja. Prestop iz bundeslige v primero je najbrž tudi stopnička višje.\n\nTežko je vleči primerjave, španska liga je močnejša, najmočnejša v Evropi, Gran Canaria je klub z visokimi tekmovalnimi ambicijami in stalnim nastopanjem v Evropi. Ima tudi proračun, ki omogoča sestavo moštva, s katerim se lahko poteguješ za zaključne tekme v državnem prvenstvu in v Evropi.\n\nGoranu Dragiću je bil Jaka Lakovič vrsto let igralski mentor na parketu, potem ga je brusil tudi v vlogi pomočnika selektorja. FOTO: Uroš Hočevar\n\nJe bila odločitev za selitev v Španijo enostavna?\n\nNikakor, razlogov je več, med njimi predvsem nekaj privlačnih ponudb drugih klubov. Hkrati sem imel z Ulmom še eno leto pogodbe. Zastopnik mi je omenil, da obstaja interes klubov. Imel sem še eno v teh časih zelo zanimivo ponudbo. V Rusijo me je vabil moskovski CSKA. Toda doma, v družinskem okolju, kjer s soprogo in otroki skupaj vlečemo odločitve in jih pretehtamo, smo se odločili za Gran Canario.\n\nEvropsko prvenstvo in slovenska reprezentanca sta tema št. 1 tudi zdaj, ko ste že vpeti v delo klubskega trenerja. Ampak pojdiva po vrsti. Kako s časovne razdalje in iz drugega zornega kota, trenerja in navijača, gledate na ta vzpon?\n\nGre preprosto za razvojni proces in ustvarjanje reprezentančnega kulta, ki se je nekje moral začeti in je imel tudi nesrečne trenutke. Mislim, da se je začel oblikovati na evropskem prvenstvu leta 2005 v Beogradu. Kolajne nismo osvojili zaradi različnih razlogov, med drugim zaradi tega, ker še nismo imeli tradicije velikih tekem in tekmovanj, nismo imeli takšnega ugleda, a smo se približevali vrhu in se v krog najmočnejših evropskih reprezentanc tudi prebili. Da, za vse je bil nujen čas, potrpljenje in vse je imelo razvojno pot, na kateri so se ustvarjali reprezentančni kult, sloves, ugled, moč in kakovost.\n\nIstanbul se je zgodil, ker ...\n\n... je imel za seboj tudi razvojno pot, o kateri sem govoril. Vse drugo je prišlo v skladu z razvojnim procesom, na prvenstvu smo imeli najboljšega Gogija (Gorana Dragića, op. p.), vodjo v pravem pomenu besede, že vzpenjajočega, ali kar že izbrušenega mojstra Luko (Dončića), pa Randolpha, Prepeliča, Blažiča, Vidmarja ... Tu je še vrsta drugih podrobnosti, od tega, da je bila večina v najboljši formi, da so bili značajsko povezani in tudi generacijsko usklajeni.\n\nJaka Lakovič je imel v Nemčiji mir, tudi zato je bil rezultatsko uspešen. FOTO: BC Ulm\n\nToda osvojitev kolajne je bilo največ, o čemer ste si drznili pomisliti. Osem let prej na Poljskem, kjer se je izmuznila za las, ste jo tudi napovedovali.\n\nPred EP smo si želeli kolajno, a nobeden si ni predstavljal, da bomo osvojili zlato. Veste, kako je s tekmovanji in zmagami, zmeraj je neki trenutek, ki nagne jeziček na tehtnici. Mislim, da ga je prevesila zmaga proti Finski in trenutek s tekme v skupinskem delu tekmovanja. Randolph je ukradel žogo Lauriju Markkanenu in potrdili smo zmago. Ta trenutek je sprožil klik, s katerim smo še okrepili samozavest in dobili zagon.\n\nJe bila naša »poljska« reprezentanca boljša in nesrečnejša?\n\nTežko ju je primerjati in tega si niti ne želim. Na Poljskem je bilo tudi kanček nesreče zaradi poškodb, medtem ko je bilo istanbulsko zlato seštevek vsega najboljšega: v najpomembnejšem trenutku je bilo vse na vrhuncu. Še posebej Gogijeva vloga. Prevzel je odgovornost in voditeljsko vlogo opravil z veliko začetnico.\n\nSlovenija gre na EP kot št. 1 po Fibinih merilih, ali je tudi favoritinja za ubranitev naslova?\n\nPo moji oceni gotovo, posebej z Gogijevo vrnitvijo. Imel bo sicer malenkost drugačno vlogo, a pomembno s svojimi izkušnjami, sposobnostjo vodenja in kakovostjo. Ta turnir bo izjemno zahteven, morda najboljši od vseh na svetu, bolj kakovosten od svetovnega prvenstva, močnejši, kot so bile olimpijske igre. Vse reprezentance napovedujejo prihod svojih NBA zvezdnikov. Krog favoritov je širok: Grčija, Francija, Srbija, Litva ...\n\nAli Španije z razlogom ne uvrščate v ožji krog favoritov?\n\nDa, v zadnjih 10, 15 letih bo španska reprezentanca ena od slabših. Menjajo rod, zato je ne uvrščam v ožji krog, ampak je ne velja odpisati, ker je Španija še vedno reprezentanca s tradicijo, ugledom in izkušnjami z velikih tekmovanj. Ne glede na vse jo lahko zmaga ali dve v trenutku spremenita v reprezentanco, ki lahko osvoji kolajno.\n\nPred petimi leti je bila izbira enega naturaliziranega Slovenca Anthonyja Randolpha zadetek v polno, z Mikom Tobeyjem je, vsaj tako je videti, Slovenija še dvignila letvico.\n\nRes odlična izbira, Tobey se imenitno ujame z moštvom, zaradi svojih igralskih značilnosti še posebej z Luko. Odličen je v »pick and rollu«, lahko razširi obrambo, nevaren je z metom z razdalje in odličen v skoku. To so igralske odlike, zelo pomembne so tudi njegove značajske lastnosti. On se je odlično povezal z moštvom in predstavlja dodano vrednost pri ustvarjanju homogenosti. Čustveno se je povezal tudi s Slovenijo. Razkril vam bom resnično anekdoto. Poleti sva se pogovarjala o možnosti prihoda v Gran Canario, ko je še iskal moštvo iz evrolige. Ni me zavrnil. Rekel mi je, da če ne bo dobil kluba, da bo resno razmislil o moji ponudbi. Zato, ker mu je bilo všeč, kako igrajo moja moštva, kako treniramo in na koncu me je še zadel v srce. 'Zato, ker prihajava iz iste države,' mi je dejal. Počuti se Slovenec.\n\nPri selektorju evropskih prvakov Igorju Kokoškovu je imel Jaka Lakovič pomembno vlogo. FOTO: Drago Perko\n\nVloga Luke Dončića in njegov vpliv na igro in podobo slovenske reprezentance nista skrivnost. Toda poraja se naslednje vprašanje: kako se bodo odzvali igralci, ko bo imel Luka slab dan?\n\nLuko vidim kot vodjo te reprezentance. Res je, da bo nosil težje breme, kot ga je v Istanbulu, ampak tega je že vajen. Pri Dallasu se je uril v najtežjih tekmah in ne pričakujem, da bi imel s tem težave. Njegove igralske odlike niso vprašljive in še nikoli ni imel slabega dne. Toda mislim, da je moč reprezentance v tem, da je pripravljena igralno in psihološko prevzeti del odgovornosti. Vsi igralci imajo namreč za seboj veliko velikih tekem in istanbulsko izkušnjo, vedo, kako se je treba na takšnih tekmah in tekmovanjih odzvati. To moštvo je še močnejše, kot je bilo na olimpijskem turnirju. Močnejše je za Gogija.\n\nAli je lahko kdo od košarkarjev skriti adut?\n\nIgralec, ki mi je všeč in igra po mojem okusu, je Žiga Samar. Če bo selektor nanj resneje računal, bo lahko lepo presenečenje in dodatna vrednost. Ne le v napadu, ampak tudi v obrambi. Dela stvari, ki jih potrebuje ta ekipa.\n\nS selektorjem Aleksandrom Sekulićem vas vežejo pristne prijateljske vezi. Kako pomembna je njegova vloga v tako zvezdniškem mozaiku?\n\nSašo odlično opravlja svoj posel, pozna ekipo in ta ga je sprejela. Ve, kako izvleči največ. Mislim, da so to prednosti, ki pomagajo pri oblikovanju uspeha in vzdušja. V tem trenutku ne vidim slabosti, ker se kemija med selektorjem in igralci ter v moštvu utrjuje že dve leti. Odlično deluje. Vse, kar se je dogajalo, vključno s porazi brez najvidnejših igralcev, je bilo del razvojnega procesa reprezentance. Sašo je lahko videl in spoznal druge igralce, njihove odzive v stresnih položajih.",
    "EP v košarki: Pričakovanja igralcev in javnosti velika": "EP v košarki: Pričakovanja igralcev in javnosti velika\n\n3.9.2022 | 13:30\n\nMatjaž Smodiš (Foto: R. N.)\n\nNovo mesto - Do kod lahko seže Slovenija na evropskem košarkarskem prvenstvu? – Petrov: Če bodo vsi igralci zdravi, lahko znova osvojimo naslov evropskega prvaka – Petrov prevzel vodenje madžarske ekipe – Smodiš: Prvenstvo bo po igralski zasedbi zelo močno\n\nZačelo se je evropsko prvenstvo v košarki za moške. Slovenija brani zlato kolajno, ki jo je osvojila pred petimi leti v Turčiji. Na pripravljalnih tekmah je naša izbrana vrsta prikazala všečno in učinkovito igro, spotaknila se je samo na generalki pred prvenstvom – v nedeljo je v kvalifikacijah za svetovno prvenstvo morala premoč priznati Nemcem. Kljub porazu pa pričakovanja košarkarjev in tudi javnosti ostajajo velika. Do kod lahko na letošnjem evropskem prvenstvu seže Slovenija, smo povprašali legendi dolenjske košarke in nekdanja reprezentanta, Matjaža Smodiša in Simona Petrova.\n\n»Glede na pripravljalne tekme nam kaže zelo dobro. Smo v dobri formi, prepričan pa sem, da bodo igralci postopoma še dvignili svojo raven pripravljenosti. Veseli me, da za reprezentanco igrata tudi Luka Dončić in Goran Dragić, z njima je Slovenija košarkarska velesila, ki lahko odkrito meri na vrh. Mislim, da bi Slovenija, če bodo vsi igralci ostali zdravi, lahko znova osvojila naslov evropskega prvaka, kar si vsi želimo. V ožji krog favoritov po mojem mnenju sodijo še Srbi in Grki, ne smemo odpisati Francozov, Špancev in Litovcev,« je prejšnji teden za Dolenjski list povedal Simon Petrov, ki je zbral 11 nastopov z reprezentanco.\n\nZNOVA KOT TRENER\n\nSimon Petrov (Foto: R. N.)\n\nPetrov je športno pot končal pred desetimi leti. V bogati karieri je med drugim igral za Krko, Union Olimpijo, francoski Asvel in italijanski Avellino. S francoskim velikanom je osvojil francosko prvenstvo, enkrat je postal slovenski prvak z Olimpijo, štirikrat pa s Krko. Po košarkarski upokojitvi je zaplul v trenerske vode, kot glavni trener je najprej vodil Slovan, med letoma 2017 in 2019 pa tudi matični klub iz Novega mesta. Nato je skočil še v podjetniške vode, zdaj pa se spet vrača v košarko. Pred meseci so stik z njim navezali vodilni v madžarskem prvoligašu OSE Lions iz Oroszlanyja, ki leži 55 km zahodno od Budimpešte. »Predstavili so mi vizijo kluba in kaj pričakujejo od mene. Gre za zelo mlad, a ambiciozen klub, ki daje velik poudarek vzgoji svojih košarkarjev, s katerimi se želijo prebiti v vrh. V madžarskem državnem prvenstvu je tudi pravilo, da mora biti v vsaki ekipi v prvem polčasu vsaj en mlad igralec,« je dejal Petrov, ki je z Madžari hitro našel skupni jezik in podpisal pogodbo za dve leti. »Pogrešal sem že košarko, ki bo vedno moja velika ljubezen. Družina je ostala v Novem mestu, kadar imam čas, pa se vrnem domov,« še dodaja 46-letni Petrov.\n\nMALO UMIRITI ŽOGO\n\nNjegov rojak Matjaž Smodiš, trikratni prvak Evrolige in nekdanji kapetan slovenske reprezentance, za katero je zbral 51 nastopov, ocenjuje, da bo zelo težko ponoviti izjemen carigrajski uspeh. »Uvrščajo nas med glavne favorite za zmago, vsi nas že kar vidijo v finalu 18. septembra v Berlinu, a malo je treba umiriti žogo. Zavedati se moramo, da bo letošnje prvenstvo po igralski zasedbi zelo močno. Pričakovanja javnosti so velika, tudi fantje razmišljajo o medalji. Če nam jo bo uspelo osvojiti, bomo še enkrat dokazali, da smo evropska in svetovna velesila. A pot do tja je še dolga, dobro igro s prijateljskih tekem bo treba pokazati tudi na prvenstvu, kjer se vse začenja z ničle. Pomembno bo, da bodo igralci ostali zdravi, da bodo lahko na tekmah prispevali svoj delež. Med glavne favorite po mojem mnenju sodijo še Srbi in Grki, ne smemo odpisati Francozov, tu so še Španci in tiha Litva,« pravi Smodiš.\n\nSlovenija se bo na evropskem prvenstvu najprej pomerila z Litvo, v nadaljevanju pa še z Madžarsko (op. ur.: medtem so Slovenci že premagali Litvo z 92:85, tekma z Madžarsko je na sporedu nocoj), Bosno in Hercegovino, Nemčijo in na koncu skupinskega dela še s Francijo.\n\nIz aktualne tiskane številke Dolenjskega lista.\n\nRok Nose",
    "Šokantno slovo prvih favoritov!": "V osmini finala evropskega prvenstva se je zgodilo veliko presenečenje.\n\nZaenkrat največje presenečenje EuroBasketaso pripravili Italijani, ki so na kolena položili za mnoge navijače in stavnice prve favorite turnirja - Srbe (94:86). Naši zahodni sosedi se bodo v četrtfinalu udarili s Francijo, zmagovalec tega dvoboja se bo v polfinalu nato srečal z boljšim iz obračuna med Slovenijo in Poljsko.\n\nNikola Jokić je dosegel 32 točk in 13 skokov, a to ni pomagalo \"orlom\". Za Italijo je Marco Spissu zbral 22 točk in šest podaj, Nicolò Melli pa 21 točk in šest skokov.\n\nTudi prvi dve nedeljski tekmi sta se končali z identičnim rezultatom. Finci so na krilih izjemnega Laurija Markkanena, ki je zbral 43 točk, premagali Hrvaško (94:86). Izenačeno tekmo so severnjaki v svoj prid obrnili v zadnjih minutah.\n\nTekmeci Slovenije v četrtfinalu bodo Poljaki, ki so v sosedskem obračunu porazili Ukrajince (94:86). Ključna za uspeh sta bila A.J. Slaughter s 24 točkami in Mateusz Ponitka z 22 točkami in devetimi skoki.\n\nGrki so z veliko težavami ugnali Češko (94:88). Slednja je vodila skozi velik del obračuna, v zadnjem delu pa je favorizirana ekipa na čelu z zvezdnikom Giannisom Antetokounmpom, ki je vpisal 27 točk in deset skokov, stvari postavila na svoje mesto.\n\nPARI ČETRTFINALA:\n\nSlovenija - Poljska\n\nFrancija - Italija\n\nŠpanija - Finska\n\nNemčija - Grčija\n\nEuroBasket, osmina finala:\n\nSrbija - Italija 86:94 (28:20, 23:25, 17:21, 18:28)\n\nJokić 32 (13 sk); Spissu 22 (6 as), Melli 21 (6 sk).\n\nFinska - Hrvaška 94:86 (20:21, 25:22, 22:22, 27:21)\n\nMarkkanen 43 (9 sk); Bogdanović 23.\n\nUkrajina - Poljska 86:94 (21:24, 24:18, 22:27, 19:25)\n\nBobrov 15; Slaughter 24, Ponitka 22 (9 sk, 6 as).\n\nGrčija - Češka 94:88 (20:20, 21:25, 22:22, 31:21)\n\nG. Antetokounmpo 27 (10 sk, 5 as), Vesely 21.\n\nTurčija - Francija 86:87* (11:18, 24:25, 22:6, 20:28, 9:10)\n\nTuncer 22; Gober 20 (17 sk).\n\nSlovenija - Belgija 88:72 (24:19, 20:22, 19:19, 25:12)\n\nDončić 35 (5 sk, 5 as); Lecomte 16, Gillet 15 (10 sk).\n\nNemčija - Črna gora 85:79 (19:10, 29:14, 19:26, 18:29)\n\nSchröder 22 (8 as); Perry 25 (6 as), Dubljević 22 (7 sk).\n\nŠpanija - Litva 102:94* (19:20, 21:25, 23:23, 20:15, 19:11)\n\nBrown 28 (8 as), W. Hernangomez 21 (8 sk); Kuzminskas 18.\n\n* - po podaljšku",
    "Slovenija na lestvici Evropskega inovacijskega indeksa pridobila dve mesti": "Podjetja 22.9.2022 13:05\n\nLjubljana, 22. septembra - Slovenija je na lestvici Evropskega inovacijskega indeksa (ESI) napredovala za dve mesti in zasedla 13. mesto. Kot ugotavljajo na gospodarskem ministrstvu, smo dosegli 93,5 odstotka povprečja EU, s čimer se še vedno uvrščamo v skupino držav zmernih inovatork, a se približujemo skupini močnih inovatork.\n\nNa vrhu lestvice ostaja Švedska, med vodilnimi državami EU na področju inovacij so še Finska, Danska, Nizozemska in Belgija. Irska, Luksemburg, Avstrija, Nemčija, Ciper in Francija so nad evropskim povprečjem, kar jih uvršča v skupino držav močnih inovatork, je zapisano na spletni strani Evropske komisije.\n\nV skupino držav zmernih inovatork poleg Slovenije sodijo še Estonija, Češka, Italija, Španija, Malta, Litva in Grčija. Med nastajajočimi inovatorji pa so madžarska, Hrvaška, Slovaška, Poljska, Latvija, Bolgarija in Romunija.\n\nKot ugotavljajo na Evropski komisiji, so skoraj vse države zabeležile napredek na področju inovacij v obdobju od 2015 do 2022. A kot izpostavljajo, razlike v inovacijah med državami EU še naprej ostajajo. \"Skupine uspešnosti so običajno geografsko koncentrirane: vodilni inovatorji in večina močnih inovatorjev so v severni in zahodni Evropi, večina zmernih in nastajajočih inovatorjev pa v južni in vzhodni Evropi,\" so zapisali na komisiji.\n\nV primerjavi z državami tekmicami je EU na globalni ravni letos po inovativnosti prehitela Japonsko, medtem kot je vodilna svetovna inovatorka še vedno Južna Koreja. Od leta 2015 je najbolj napredovala Kitajska, ki sicer še naprej zaostaja za EU.\n\nSlovenija je v primerjavi z letom 2022 močno napredovala glede števila malih in srednje velikih podjetij s poslovno-procesnimi ter produktnimi inovacijami in glede dosega širokopasovnega interneta. Država je izredno močna tudi v znanosti, predvsem na področju mednarodnih znanstvenih so-objav, so v sporočilu za javnost zapisali na ministrstvu za gospodarski razvoj in tehnologijo.\n\nSlovenija je nad evropskim povprečjem na področju uporabe informacijskih tehnologij, še posebej pri številu podjetij, ki svoje zaposlene usposabljajo na področju informacijsko komunikacijskih tehnologij. Nadpovprečni smo tudi pri kazalnikih vladne podpore raziskavam in razvoju v gospodarstvu ter zaposlovanja kadrov z znanjem intenzivnih dejavnosti.\n\n\"Evropski inovacijski indeks je koristno orodje za pripravljavce ukrepov za spodbujanje inovativnosti,\" je ocenil gospodarski minister Matjaž Han. S pomočjo kazalnikov države namreč dobijo vpogled, na katerih področjih je potrebno okrepiti aktivnosti.\n\n\"Zavedamo se, da se z vlaganjem v razvoj in inovacije na eni strani krepi naše gospodarstvo, na drugi strani pa se pomembno prispeva tudi k zelenemu prehodu, zato bomo na ministrstvu za gospodarski razvoj in tehnologijo tudi v bodoče podpirali aktivnosti v smeri razvoja in inovacij,\" je ob tem zagotovil Han.\n\nOb tem so spomnili, da je Slovenija napredovala tudi na EU lestvici indeksa digitalizacije gospodarstva in družbe (DESI), s katerim Evropska komisija od leta 2014 spremlja digitalni napredek držav članic EU. Slovenija je v letu 2022 napredovala za dve mesti in je sedaj uvrščena na 11. mesto, torej nad povprečjem EU. Uspešni smo predvsem pri integraciji digitalne tehnologije v mala in srednje velika podjetja ter na področju storitev v oblaku in umetni inteligenci, so še zapisali na ministrstvu.",
    "Pri sosedih je cena kruha poskočila za več kot 65 odstotkov": "Poleg energentov v luči vojne v Ukrajini v nebo rastejo tudi cene hrane.\n\nKot ugotavljajo evropski statistiki, se je med drugim precej podražil kruh. Ta je bil avgusta letos v EU v povprečju za 18 odstotkov dražji kot avgusta lani. Podobno podražitev so zaznali v Sloveniji, kjer je bilo treba za kruh v povprečju odšteti 18,8 odstotka več kot lani.\n\nPodražitev kruha v avgustu statistiki pripisujejo ruski invaziji na Ukrajino, saj sta bili Rusija in Ukrajina med največjimi svetovnimi izvoznicami žita, pšenice, koruze, oljnic (zlasti sončnic) in gnojil.\n\nCene kruha so se v primerjavi z avgustom 2021 v državah članicah sicer gibale precej različno. Daleč največjo podražitev so statistiki zaznali na Madžarskem, kjer je bil kruh avgusta v povprečju dražji za 65,5 odstotkov. Sledili sta Litva, kjer se je kruh v primerjavi z lanskim avgustom podražil za 33,3 odstotka, ter Estonija in Slovaška, kjer se je kruh v povprečju podražil za 32,2 odstotka.\n\nV primerjavi z lanskim avgustom se je kruh v Sloveniji v povprečju podražil za 18,8 odstotka, kar državo uvršča tik na povprečje EU. Na drugi strani so najmanjšo povprečno rast cen kruha zabeležili v Franciji, kjer se je cena dvignila za osem odstotkov. Sledili sta Nizozemska in Luksemburg (po +10 odstotkov).",
    "Naši sosedi za kazen že 27 let čakajo na kolajno na eurobasketu": "Na letošnje evropsko prvenstvo v košarki so se od nekdanjih jugoslovanskih republik uvrstile vse z izjemo Severne Makedonije. Med najboljšo osmerico se je prebila le ena – branilka naslova Slovenija. V nedeljo, na dan s tragičnim datumom 11. septembra, sta se nepričakovano poslovili še dve reprezentanci iz regije. Hrvaška, ki jo je podobno kot na poti do svetovnega prvenstva 2023 izločil Finec Lauri Markkanen, in Srbija, po mnenju večine strokovnjakov nesporna kandidatka za odličje.\n\nRazočaranje v obeh državah je veliko, a odmeva v različnih odtenkih. Naši južni sosedi so se še enkrat prepustili malodušju, češ, saj smo rekli, da smo po smrti Dražena Petrovića in odhodu ostankov zlatega rodu postali večne košarkarske zgube. Srbi pa so v svojem značilnem slogu, ki priznava zgolj črno ali belo, a ne vsega, kar je vmes, zdaj pripravljeni porušiti in požgati vse, kar ima količkaj zveze s košarko.\n\nDa ne bodo osvojili zlate kolajne, čeprav imajo najboljšega košarkarja lige NBA Nikolo Jokića, je seveda kriv selektor Svetislav Pešić. Zanj uporabljajo najhujše možne samostalnike in pridevnike, med najblažjimi zmerljivkami so šarlatan, izdajalec, senilnež ... Slednje milostno uporabljajo nekoliko starejši kritiki, ki pomnijo, kdo je pripeljal srbske orle do prvih mest na EP 2001 in SP 2002.\n\nDan pred Srbijo in Hrvaško se je poslovila tudi Litva, zato bomo prvič od razpada Sovjetske zveze in SFR Jugoslavije spremljali četrtfinale EP brez vsaj dveh od teh košarkarskih sil. Trojica ima seveda za seboj tudi vrhunske čase, denimo prvenstvo 1995 v Atenah, ko je bil vrstni red 1. ZR Jugoslavija (predhodnica srbske reprezentance), 2. Litva, 3. Hrvaška. Lepo, bi lahko rekli, če ne bi med njimi izbruhnil eden od najhujših škandalov doslej.\n\nPrerokba še vedno velja\n\nPred 27 leti je na EP vladalo napeto ozračje. ZRJ Jugoslavija je prvič dobila pravico do samostojnega nastopa na velikih tekmovanjih po odpravi sankcij Združenih narodov, Litovci se po razglasitvi neodvisnosti niso uvrstili na EP 1993 in so komaj dočakali priložnost, Hrvati pa so bili na trnih zaradi vojne v domovini. Strasti so še posebej udarile na dan med finalno tekmo in tudi po njej.\n\nLitovci so namreč ocenili, da se je sodniška dvojica nekorektno postavila na stran tekmecev, zlasti Američan George Toliver. Ko jim je dokončno prekipelo, so pod vodstvom legendarnega Arvydasa Sabonisa zapustili parket in niso hoteli nadaljevati tekme. Aleksandar Đorđević je slednjič le prepričal Šarunasa Marčulionisa, naj se njegovo moštvo ogne hudi kazni in dokonča tekmo. Srbija je zmagala s 96:90 z devetimi trojkami in 41 točkami Đorđevića, kar je še vedno rekord finalnih dvobojev na EP, Marčulionis pa je prejel priznanje za najboljšega košarkarja prvenstva.\n\nIn Hrvati? Z zmago nad gostiteljico Grčijo so si prislužili bronaste kolajne, a ko so jih prejeli, so med razglasitvijo protestno odkorakali v slačilnico, saj niso želeli mirno stati ob himni zmagovalcev. Takrat so jim najbolj užaljeni v Srbiji napovedali, da se ne bodo nikoli več vrnili na zmagovalni oder, ker so ga tako nešportno zapustili. In prerokba je še danes v veljavi. Po nedeljskem porazu s Finsko sta odstopila tako predsednik Hrvaške košarkarske zveze Stojko Vranković, ki je igral na EP 1995, in selektor Damir Mulaomerović.\n\nKdo je do leta 2017 uročil Slovence, še vedno ni jasno.",
    "Coca-Cola v Sloveniji izvaja pilotni projekt zbiranja odpadne embalaže pijač": "Coca-Cola v Sloveniji začenja pilotni projekt zbiranja odpadne embalaže pijač pod geslom »Recikliraj me. Podari mi novo življenje«. Potrošniki lahko oddajo katero koli odpadno embalažo plastenk ali pločevink pijač v izbranih hipermarketih Mercator vse od 17. septembra do 12. novembra letos. Coca-Cola v Sloveniji želi s tem opozoriti na pomen odgovornega ravnanja in pravilnega odlaganja embalaže pijač za uresničitev vizije sveta brez odpadkov.\n\nPod okriljem pilotnega projekta lahko potrošniki odpadno embalažo plastenk ali pločevink pijač oddajo v nameščene zbirnike pri vhodih v izbranih 15 hipermarketih Mercator po Sloveniji, vsako soboto med 10. in 18. uro pa ob oddaji embalaže prejmejo tudi kupon za dodatne pike, ki se pripišejo na Mercator Pika kartico. Kupon za dodatne pike lahko izkoristijo pri prvem nakupu. Ob unovčitvi kupona za pripis pik prejmejo tudi kupon za sodelovanje v SMS nagradni igri in se potegujejo za enega od 15 električnih skirojev. Partner pobude je podjetje Slopak, ki skrbi za ustrezno ravnanje z zbrano odpadno embalažo pijač. Dodana vrednost projekta se kaže tudi skozi sodelovanje z Olimpijskim komitejem Slovenije – Združenjem športnih zvez, saj bo zbrana embalaža pijač iz pilotnega projekta zaživela v obliki posebne serije izdelkov za Olimpijski festival evropske mladine (OFEM 2023).\n\nEden izmed namenov projekta je tudi testiranje pripravljenosti potrošnikov v Sloveniji za trajnostni odnos do odpadne embalaže ter vračanje pločevink in plastenk na prodajna mesta. S tem je na preizkusu tudi pripravljenost na predvideno uvedbo depozitnega sistema po vzoru enajstih evropskih držav, kjer je ta sistem že uspešno uveden (Hrvaška, Danska, Estonija, Finska, Nemčija, Islandija, Litva, Nizozemska, Norveška, Švedska in Slovaška). V Sloveniji je depozitni sistem že uveden za vračljivo stekleno embalažo. Depozitni sistem sledi zahtevam EU direktive, ki države članice zavezuje, da do leta 2025 zberejo 77 % odpadnih plastenk pijač, do leta 2029 pa ta delež povečajo na 90 %.\n\nVir: Coca-Cola HBC Slovenija",
    "Spodrsljaj Slovenije z zgodovinskimi razsežnostmi": "Tokratno evropsko prvenstvo v košarki je veljalo za eno najkakovostnejših vseh časov. Drugače tudi ne more biti, saj so na njem nastopili trije od največjih svetovnih zvezdnikov košarke, Luka Dončić, Janis Antetokunmpo in Nikola Jokić, ob njih pa še kopica drugih vrhunskih igralcev. Zdelo se je, da je zlato rezervirano za Slovenijo, Srbijo ali Grčijo, a se je razpletlo drugače. Predvsem poraza Slovenije proti Poljski in Srbije proti Italiji sta bila presenetljiva, če ne celo šokantna. Hkrati pa sta sprožila debate o največjih presenečenjih v moderni dobi evropskih košarkarskih prvenstev. Litovska spletna stran basketnews.com je objavila lestvico, s katero se strinjamo tudi sami.\n\n1. Slovenija – Poljska (2022)\n\nČe je Slovenija leta 2017 spisala eno najlepših zgodb v zgodovini evropskih prvenstev, bo morala to pot poleg silnega razočaranja požreti še dejstvo, da bo njen tokratni poraz v četrtfinalu proti Poljski za vedno označen kot eno največjih oziroma trenutno celo največje presenečenje tekmovanja vseh časov. Luka Dončić, ki velja za enega najboljših košarkarjev na svetu, in soigralci so namreč klonili proti reprezentanci, ki v svojih vrstah nima posameznika iz lige NBA ali evrolige, samo dva igrata v drugokakovostnem evropskem pokalu, Jakub Schenk pa je ob koncu lanske sezone igral celo v tretji francoski ligi. Poljska je v skupinskem delu klonila proti Finski s kar 30 točkami razlike in proti Srbiji s 27, padla pa celo tako nizko, da si mora pot proti evropskemu prvenstvu 2025 utirati prek predkvalifikacij.\n\n2. Litva – Makedonija (2011)\n\nNa domačem evropskem prvenstvu leta 2011, na katerem je prvič sodelovalo 24 reprezentanc, je Litva veljala za enega glavnih favoritov za zlato. Ne samo da je imela odlično moštvo z enajstimi igralci iz evrolige in enim iz lige NBA, za seboj je imela celotno državo, v kateri je košarka nesporno številka ena med športi. Ko je v četrtfinalu naletela na Makedonijo, se je zdel zmagovalec že vnaprej znan. A moštvo trenerja Marina Dokuzovskega, v katerem so na evropskih tekmovanjih igrali le Vlado Ilievski, Bo McCalebb in Todor Gečevski, je utišalo 15.000-glavo množico v dvorani Žalgiris v Kaunasu ter poskrbelo za šok, po katerem si Litva dolgo ni opomogla. Makedonija je tekmovanje, tudi zavoljo izredno kratke rotacije in posledično fizično izmučenih nosilcev, sklenila na četrtem mestu, a v domovini doživela sprejem, enak tistemu slovenske reprezentance leta 2017.\n\n3. Srbija in Črna gora – Francija (2005)\n\nTudi leta 2005 je bilo vse vnaprej pripravljeno na slavje gostitelja tekmovanja. Srbija in Črna gora je s tem namenom za selektorja postavila Željka Obradovića, prav zaradi njega pa so se v reprezentanco vrnili nekateri izkušeni posamezniki, ki so pred tem že prekrižali izbrano vrsto. V repasažu za četrtfinale je Srbijo in Črno goro čakala Francija, ki se je v izločilne boje prebila skozi šivankino uho, saj je v skupinskem delu klonila proti Sloveniji in Grčiji, proti BiH pa še ob polčasu zaostajala. Gostitelji so v drugi četrtini vodili že za 14, nato pa razpadli. Po izpadu je sledila znamenita novinarska konferenca Željka Obradovića, ki je trajala več kot pol ure, med drugim pa je eden največjih evropskih trenerjev vseh časov dejal, da se igralci med seboj niso mogli videti. »Ni kriva taktika, ampak odnosi med igralci. Zadnja dva meseca sem vsaj po eno uro na dan porabil za pogovore z njimi. Enostavno se sovražijo med seboj.«\n\n4. Litva – Latvija (2001)\n\nLatvija je leta 2001, prvenstvo je bilo v Turčiji, že v skupinskem delu poskrbela za veliko presenečenje, ko je na zadnji tekmi z zmago po podaljšku izločila Slovenijo in se uvrstila v repasaž za četrtfinale. Tam jo je čakala Litva, ki je bila leto pred tem v polfinalu olimpijskih iger le en met oddaljena od tega, da kot prva na tekmovanju pod petimi krogi premaga ZDA, na koncu pa osvojila bron. Na evropsko prvenstvo je tako prišla kot eden glavnih favoritov za zlato, a v repasažu za četrtfinale naletela na znova razpoloženo Latvijo, ki je na krilih 25 točk Ainarsa Bagatskisa prišla do zmage s kar 18 točkami razlike. V četrtfinalu je nato Jugoslavija razbila Latvijo s 114:78.\n\n5. Srbija – Italija (2022)\n\nNa lestvici petih največjih presenečenj v zgodovini evropskih prvenstev je še ena tekma z letošnjega. Srbija se je sprehodila v osmino finala, saj je v skupinskem delu dobila vseh pet tekem, in to s povprečno razliko 21 točk. V moštvu je imel selektor Svetislav Pešić aktualnega najkoristnejšega igralca (MVP) lige NBA Nikolo Jokića in evrolige Vasilija Micića. A Italija se za to ni zmenila in je po izključitvi selektorja Gianmarca Pozzecca zaigrala kot v transu in poslala Srbijo domov. »Šokirali smo svet,« je po tekmi Pozzecco vpil v slačilnici.",
    "STA: Baltske države in Poljska uvedle omejitve za vstop ruskih državljanov": "Riga, 19. septembra - Litva, Latvija, Estonija in Poljska so se dogovorile, da bodo z današnjim dnem omejile vstop za ruske državljane na svoje ozemlje. Zanje tako s schengenskim vizumom za turistične, poslovne, športne ali kulturne namene vstop v te države odslej ne bo več dovoljen, poroča nemška tiskovna agencija dpa.",
    "Na EP je najbolje zastopana Španija, a preživlja težke čase": "Zanimivo pisana je sestava slovenske košarkarske reprezentance. Največ igralcev (3) prihaja iz lige NBA, po dva iz španskih in domačih klubov, Jaka Blažič iz Turčije, Žiga Samar iz Nemčije in Žiga Dimec z Japonske. Aleksej Nikolić in Luka Rupnik še vedno nimata delodajalca, zato bi jima uspeh na letošnjem prvenstvu nedvomno pomagal do ugodne pogodbe. Pred petimi peti je bil pred eurobasketom brezposeln zgolj Edo Murić, a se je sporazumel z evroligašem Anadolujem Efesom že po četrtfinalni zmagi nad Latvijo.\n\nZaradi poškodb so reprezentance doživele kar nekaj sprememb. Potem ko je konec julija kazalo, da bo na letošnjem EP igralo 41 košarkarjev iz lige NBA, jih zdaj v zasedbah najdemo 33; še vedno dva več kot na prvenstvu 2017. Brez adutov iz elitnih ameriških klubov je zgolj sedem moštev (Belgija, Bolgarija, Estonija, Madžarska, Nizozemska, Poljska in Velika Britanija), med preostalimi 17 pa jih imajo največ Francija (4), Slovenija, Hrvaška, Nemčija, Turčija (po 3), Grčija, Gruzija, Litva, Španija in Ukrajina (po 2). V »naši« skupini B jih torej skupno igra največ (13), saj moramo prišteti še zvezdnika BiH Jusufa Nurkića.\n\nRudy Gobert (levo) je najbolj uveljavljen od štirih francoskih adutov iz lige NBA. Desno Luka Dončić. FOTO: Aris Messinis/AFP\n\nNajveč ambasadorjev (42) iz raznih držav ima španska košarkarska liga, sledijo ji regionalna liga ABA s 24, italijansko prvenstvo z 20, nemško s 16 ter francosko in grško s 16. Takšno razmerje sil je dokaz, da so klubi na Pirenejskem polotoku kljub težkim časom ohranili finančno prevlado na stari celini, po drugi strani pa lahko žalosti navijače španske izbrane vrste. Države, ki je na dosedanjih EP osvojila 13 kolajn (3 zlate, 6 srebrnih in 4 bronaste), letos skoraj nihče ne uvršča v krog resnejših favoritov. Pa čeprav na večni lestvici zaostaja le za razpadlima velesilama Sovjetsko zvezo (21, 14 zlatih) in SFR Jugoslavijo (13, 5 zlatih), ob zadnjih devetih priložnostih pa je ostala brez odličja le leta 2005, ko je bila četrta.\n\nRudy zadnji mohikanec\n\nUpokojitve, poškodbi Rickyja Rubia in Sergia Llulla ter slabše delo kot pri prejšnjih rodovih so pustili vidne posledice. Iz zlatega španskega rodu je v moštvu ostal le 37-letni Rudy Fernandez, ki ima za seboj 238 nastopov v državnem dresu, 11 njegovih soigralcev jih je skupno zbralo 288; največ edini orožji iz lige NBA, brata Guillermo (New Orleans, 75) in Juan Hernangomez (Toronto, 43). Za primerjavo: delno pomlajena dvanajsterica z lanskih olimpijskih iger (toda s Fernandezom, Llullom, Rubiom, Paujem in Marcom Gasolom, Sergiom Rodriguezom in Victorjem Claverjem), ki je izgubila s Slovenijo s 87:85 in izpadla v četrtfinalu proti ZDA, se je lahko pohvalila s 1428 reprezentančnimi dvoboji.\n\nLeto dni pozneje so morali Španci na hitro naturalizirati Američana Lorenza Browna, saj jim je zmanjkalo kakovostnih organizatorjev, lahko pa se zahvalijo tudi žrebu. Proti Bolgariji, Gruziji, Belgiji, Črni gori in Turčiji bodo imeli precej lažje delo kot Slovenci v skupini smrti. Izkušeni selektor Sergio Scariolo, ki je prvič vodil moštvo v obdobju 2009-12, zdaj pa še od leta 2015 naprej, se zaveda, da so napočili novi časi: »Preteklost je minila, in če živiš v njej, ne napreduješ. Primerjava rodov je krivična, ostala pa je želja, da bi igrali tako, kot smo leta 2009, ko smo se prvič povzpeli na evropski prestol.«",
    "Slovenija v pojavnosti novih okužb prva v Evropi": "Na strani Sledilnika covid-19 je razviden precejšen porast okužb s korono v Sloveniji.\n\nV zadnjih štirinajstih dneh, odkar se je začela šola, je Slovenija na evropskem epidemiološkem zemljevidu v pojavnosti novih okužb na milijon prebivalcev celo rekorderka. Za njo so Grčija, Avstrija, Srbija in Litva.\n\nVčeraj so sicer v Sloveniji ob 1066 PCR-testih in 9419 hitrih antigenskih testih potrdili 3483 okužb s koronavirusom. Po podatkih ministrstva za zdravje je bilo ta dan zaradi covida-19 na navadnih oddelkih hospitaliziranih 78 bolnikov, na intenzivni negi pa sedem. Umrl je en bolnik, okužen s korono.\n\nzajem zaslona Naša država je obarvana rdeče.\n\nSedemdnevno povprečje potrjenih primerov trenutno znaša 1754, kar je 145 več kot dan prej. Število potrjenih primerov v zadnjih 14 dneh na 100.000 prebivalcev pa je trenutno 1022, kar je 65 več kot dan prej. Po oceni Nacionalnega inštituta za javno zdravje je v Sloveniji trenutno aktivnih 21.553 primerov okužbe, kar je 1357 več kot dan prej.",
    "»Italija lahko še preseneti, Poljska za Slovenijo trd oreh«": "Pred današnjima četrtfinalnima nastopoma Italije (ob 17. 15 proti Franciji) in Slovenije (ob 20.30 proti Poljski) smo se pogovorili s košarkarskim trenerjem Andreo Muro, ki bo v letošnji sezoni pomočnik trenerja Alessia Scale pri Futurosi v ženski A2-ligi.\n\nVas je italijanska zmaga proti Srbiji presenetila in ali lahko »azzurri« ponovijo tako igro proti Franciji?\n\nZmaga me je presenetila, saj so bili Srbi favoriti, me pa ni presenetil način, kako so Italijani do nje prišli. Dobro so branili, v zadnji četrtini pa se jim je odprl še met za tri točke. To je značilna igra Italije v zadnjih sezonah. Nisem pa pričakoval, da bodo Srbi mentalno tako popustili. Italijani lahko ponovijo tako igro, čeprav je Francija mentalno močnejša od Srbije, kljub temu da ima manj talenta. Pozna se, da je na velikih tekmovanjih vedno pri vrhu.\n\nVeliko se tako v dobrem kot v slabem govori o selektorju Gianmarcu Pozzeccu. Je pravi mož na italijanski klopi?\n\nPo eni strani je izjemen motivator. V kratkem roku je lahko to pozitivno, saj zna potegniti maksimum iz svojih igralcev. Proti Srbiji pa je bil tudi zelo živčen, kar zna tudi negativno vplivati. Glavno je, da se njegova evforija ustavi tik pred kaosom.\n\nSlovenci bodo spet igrali proti vsaj na papirju lažjemu tekmecu. Jih je težka zmaga proti Belgiji predramila?\n\nV osmini finala evropskega prvenstva ni lahkih tekmecev, to pričajo izidi tekem. Ne nazadnje so izpadle tri velesile, Litva, Srbija in Hrvaška, kar priča o izenačenosti tekmovanja. V sodobni košarki moramo pozabiti na klasične predsodke. Tekma proti Belgiji za Slovenijo ni bila lahka, prav tako ne bo lahka tekma proti Poljski.\n\nAli slovenska igra sloni preveč na ramenih Luke Dončića?\n\nJe normalno, da je tako. Če Slovenci želijo priti do konca, morajo dati žogo v roke Dončiću, v tem ni nič slabega. Ob Luki bi sicer omenil še pomembno vlogo, ki jo ima Tobey. Mora pa Slovenija dobiti še kakšno alternativo v napadu, kot je lahko Goran Dragić ali pa Prepelič, ki se še ni razigral. Več lahko prispevata tudi Blažič in Murić, tako da ima ravno v tem Slovenija še največ rezerv. Slovenija igra sicer zelo samozavestno in zna držati kontrolo nad tekmo, kar se pred letom 2017 ni vedno dogajalo.",
    "STA: Izidi EP v košarki": "* Skupina A (Tbilisi): Belgija - Turčija 63:78 (6:20, 30:37, 47:59) Črna gora - Španija 65:82 (17:27, 31:53, 48:67) Gruzija - Bolgarija 80:92 (18:14, 38:39, 57:66) - lestvica: 1. Španija 4 3 1 359:299 8 2. Turčija 4 3 1 334:306 7 3. Črna gora 4 2 2 300:305 6 4. Belgija 4 2 2 295:303 6 -------------------------------------- 5. Bolgarija 4 1 3 347:386 5 6. Gruzija 4 1 3 308:344 5 * Skupina B (Köln): BiH - Francija 68:81 (19:19, 34:44, 50:52) Madžarska - Litva 64:87 (18:22, 33:48, 52:75) Nemčija - Slovenija 80:88 (14:21, 36:44, 55:61) - lestvica: 1. Nemčija 4 3 1 357:340 7 2. Slovenija 4 3 1 376:250 7 3. Francija 4 3 1 299:291 7 4. BiH 4 2 2 342:351 6 -------------------------------------- 5. Litva 4 1 3 352:342 5 6. Madžarska 4 0 4 311:363 4 * Skupina C (Milano): Estonija - Velika Britanija 94:62 (24:18, 49:36, 78:53) Grčija - Ukrajina 99:79 (23:20, 39:46, 71:57) Italija - Hrvaška 81:76 (22:17, 42:34, 55:59) - lestvica: 1. Grčija 4 4 0 366:322 8 2. Ukrajina 4 3 1 327:306 7 3. Italija 4 2 2 318:307 6 4. Hrvaška 4 2 2 320:305 6 -------------------------------------- 5. Estonija 4 1 3 299:292 5 6. Velika Britanija 4 0 4 265:363 4 * Skupina D (Praga): Nizozemska - Poljska 69:75 (20:19, 40:31, 55:48) Finska - Češka 98:88 (29:18, 51:45, 72:59) Izrael - Srbija 78:89 (18:24, 38:50, 58:65) - lestvica: 1. Srbija 4 4 0 370:292 8 2. Poljska 4 3 1 318:318 7 3. Izrael 4 2 2 317:328 6 4. Finska 4 2 2 344:336 6 -------------------------------------- 5. Češka 4 1 3 328:358 5 6. Nizozemska 4 0 4 292:337 4",
    "Vse, česar vam niso nikoli hoteli povedati": "Slovenija je po veliki večini kazalnikov še vedno gospodarsko najuspešnejša tranzicijska država. Foto: STA\n\nPogosto slišimo, da Slovenijo preostale tranzicijske države, tj. nekdanje komunistične države, gospodarsko dohitevajo in celo prehitevajo. Poglejmo, koliko je resnice v tem.\n\nTo, da nekatere države vzhodne Srednje Evrope gospodarsko dohitevajo Slovenijo, je res. Toda po večini kazalnikov, ki kažejo gospodarsko razvitost in družbeno blaginjo, je Slovenija še vedno na prvem mestu med tranzicijskimi državi (pojem tranzicijske države se uporablja za države, ki so začele uvajati tržno gospodarstvo po zlomu komunizma, op. p.).\n\nSlovenija še vedno prva po gospodarski razvitosti\n\nPo podatkih Eurostata za leto 2021 je imela Slovenija lani realni bruto domači proizvod (BDP) na prebivalca v višini 21.260 evrov. Najbolj tesno nam med tranzicijskimi državami sledi Češka (18.020 evrov).\n\nNa tretjem mestu med tranzicijskimi državami je Estonija (16.260 evrov), na četrtem Slovaška (15.660 evrov), na petem Litva (14.690 evrov), na šestem Madžarska (13.660 evrov), na sedmem Poljska (13.580), na osmem Hrvaška (13.460 evrov), na devetem Latvija (12.800 evrov), na desetem Romunija (9.380 evrov) in na enajstem Bolgarija (6.690 evrov). Ta država je tudi najrevnejša članica EU. Še slabše so se odrezale tranzicijske države, ki niso članice EU.\n\nZa realni BDP na prebivalca pravijo, da meri gospodarsko razvitost neke države. V tem primeru je torej Slovenija še vedno najrazvitejša med tranzicijskimi državami.\n\nTik za Čehi pri BDP po kupni moči\n\nPogosto se izpostavlja BDP na prebivalca, ki upošteva primerjavo kupne moči oziroma življenjskih stroškov v posamezni državi. Tukaj je Češka po podatkih Eurostata malenkost pred Slovenijo. Lani je imela Češka 91 odstotkov povprečja EU, Slovenija pa 90 odstotkov. Leta 2020 je imela Češka 93 odstotkov, Slovenija pa 89 odstotkov. To pomeni, da smo razliko zmanjšali.\n\nČeška, ki ima še vedno lastno nacionalno valuto, je Slovenijo v času evrske krize prehitela na lestvici, ki meri BDP na prebivalca po kupni moči. Na Češkem je tudi večja razlika v razvitosti in blaginji med glavnim mestom in preostalo državo kot v Sloveniji. Na fotografiji so prebivalci češkega glavnega mesta Prage. Foto: Guliverimage\n\nV številkah: lani je bil češki BDP na prebivalca po kupni moči 29.600 evrov, slovenski pa 29.100 evrov. Sledijo Litva (28.400 evrov), Estonija (28.200 evrov), Poljska (25.000 evrov) in Madžarska (24.500 evrov).\n\nČim bolj si razvit, tem bolj je življenje drago\n\nZa BDP na prebivalca po kupni moči velja, da je kazalnik gospodarske blaginje v posamezni državi. Seveda pa ta BDP na prebivalca meri samo kupno moč v domači državi, zaradi česar je morda ustrezneje, da mu rečemo BDP na prebivalca, ki upošteva primerjavo življenjskih stroškov.\n\nPri BDP na prebivalca po kupni moči je treba tudi vedeti, da čim bolj je neka država gospodarsko razvita, tem bolj je življenje v njej drago. In seveda velja tudi obratno.\n\nPovprečni Slovenec in povprečni Čeh na Hrvaškem\n\nPovprečen Čeh bi tako s svojo kupno močjo, ki jo ima na Češkem, v Sloveniji, kjer so življenjski stroški višji, živel slabše kot na Češkem. Obratno pa bi povprečen Slovenec s svojo kupno močjo, ki jo ima v Sloveniji, na Češkem živel bolje od povprečnega Čeha.\n\nPovprečni Slovenec ima na primer kot turist na Hrvaškem večjo kupno moč od povprečnega Čeha (ali Poljaka, Madžara, Slovaka ...), ki se je prav tako odločil za počitnice v naši južni sosedi. Foto: Guliverimage\n\nPovprečen Slovenec bi s slovensko kupno močjo lažje shajal od povprečnega Čeha in njegove češke kupne moči v kakšni bogati zahodni državi ali v katerikoli drugi državi. Tudi kot turist na Hrvaškem si lahko povprečni Slovenec s svojo kupno močjo privošči več kot povprečni Čeh (ali kot povprečni Slovak, Poljak ali Madžar).\n\nEstonske visoke neto plače\n\nČeprav Estonija, tretja najuspešnejša tranzicijska država, zaostaja za Slovenijo po gospodarski razvitosti (realni BDP na prebivalca) in gospodarski blaginji (BDP na prebivalca po kupni moči), pa je po podatkih Eurostata za leto 2021 malenkost pred Slovenijo pri primerjavi neto plač.\n\nEstonija je edina tranzicijska država, ki je pred Slovenijo v tej primerjavi. Neto plače so seveda odvisne od tega, kako visoki so davki in prispevki v posameznih državah.\n\nSlovenski in češki notranji trg\n\nPogosto se omenja, da so preostale tranzicijske države po zlomu komunizma hitreje napredovale kot Slovenija. Deloma je to res. Pri tem je treba tudi upoštevati, da se je Slovenija ob zlomu komunizma tudi osamosvojila od Jugoslavije. Notranji trg slovenskega gospodarstva se je tako zmanjšal s 23,5 milijona na dva milijona.\n\nNa gospodarski razvoj Češke po zlomu komunizma zagotovo blagodejno vpliva tudi to, da je njena soseda Nemčija, ki je svojevrstni orjaški gospodarski stroj in lokomotiva evropskega gospodarstva. Foto: Guliverimage\n\nNaša največja tekmica Češka se je leta 1993 tudi ločila od Slovaške, a njen notranji trg se je zmanjšal le z nekaj manj kot 16 milijonov na dobrih deset milijonov.\n\nZemljepisna lega in denarna enota\n\nČeška ima - gledano z gospodarskega vidika - tudi ugodnejšo zemljepisno lego od Slovenije. Je namreč v neposredni soseščini nemške zvezne dežele Bavarske, ki je skupaj z Baden-Württembergom jedro nemškega gospodarskega stroja in s tem tudi srce evropskega gospodarstva. To blagodejno vpliva na češki razvoj po zlomu komunizma.\n\nČeška v nasprotju s Slovenijo ni del evroobmočja, ampak ima še vedno lastno valuto - češko krono. To seveda prinaša prednosti in slabosti, a zdi se, da je vsaj v času evrske krize, ki se je začela leta 2009, to bila prednost za Češko pred Slovenijo.\n\nLeta 2009 je namreč Češka po Eurostatovih podatkih glede na BDP na prebivalca po kupni moči prvič prehitela Slovenijo. Nato nas je spet prehitela leta 2012 in to prednost obdržala do danes."
}