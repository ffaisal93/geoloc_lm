{
    "FOTO: Slovenija – Norveška 2:1 (24.9.2022)": "Foto: Filip Barbalić\n\nSlovenska reprezentanca je pred razprodanimi Stožicami po preobratu in slavju nad Norveško skočila na tretje mesto v skupini 4 ter si krog pred koncem na široko odprla vrata k obstanku v Ligi B Lige narodov.\n\n\n\nVarovanci Matjaža Keka so na začetku drugega polčasa doživeli hladen tuš, ko je napako Žana Karničnika kaznoval eden najbolj vročih napadalcev ta hip na svetu, Erling Haaland, toda v nadaljevanju so Slovenci strnili vrste in prišli do prve zmage. Prvi junak obračuna je postal 19-letni Benjamin Šeško, ki je v 69. minuti odlično podal Andražu Šporarju za izenačenje, devet minut pred koncem pa je z izjemnim strelom z razdalje zabil za končnih 2:1.\n\n\n\nSpodaj prilagamo fotogalerijo iz sobotnega obračuna, skozi fotografski objektiv Filipa Barbalića:\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić\n\nFoto: Filip Barbalić",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "Skrivnost, zaradi katere je bogata Švica ušla Sloveniji": "V času slovenskega osamosvajanja so nekateri pretirano optimistično napovedovali, da bo Slovenija postala druga Švica.\n\nV času slovenskega osamosvajanja so nekateri pretirano optimistično napovedovali, da bo Slovenija postala druga Švica. Foto: Guliverimage\n\nSlovenija je še vedno na prvem mestu po gospodarski razvitosti med t. i. tranzicijskimi državami, to je med državami, ki so morale v 90. letih preteklega stoletja opraviti prehod iz socialističnega v tržno gospodarstvo. Po drugi strani pa še vedno zaostaja za najuspešnejšimi državami zahodne in severne Evrope.\n\nLani je imela Slovenija po podatkih Eurostata realni bruto domači proizvod (BDP) na prebivalca v višini 21.260 evrov. Naša zahodna soseda Italija je imela na drugi strani 26.700 evrov, naša severna soseda Avstrija pa celo 36.860 evrov na prebivalca. Še bolj oddaljena od Slovenije je na primer Švica z 62.600 evri na prebivalca.\n\nSanjarjenje o drugi Švici\n\nV času slovenskega osamosvajanja se je pogosto omenjalo, da lahko samostojna Slovenija postane druga Švica. Seveda so bile to pretirane napovedi, saj ima Švica tako veliko prednost pred nami, da bi se moralo zgoditi res nekaj drastičnega, da bi jo dohiteli.\n\nNa primer, če bi Švico na eni strani prizadela kakšna naravna katastrofa svetopisemskih razsežnosti, po drugi strani pa bi v Sloveniji našli kakšne orjaške zaloge nafte, zemeljskega plina in še kakšne dragocene surovine.\n\nIskanje razlogov slovenskega zaostajanja\n\nRazloge za slovensko zaostajanje za najrazvitejšimi evropskimi državami se pogosto išče v previsokih davkih ali v t. i. gradualistični gospodarski politiki, ki naj bi jo po slovenski osamosvojitvi narekoval pred kratkim umrli slovenski ekonomist Jože Mencinger.\n\nŠvica je bila gospodarsko izjemno uspešna država že v 19. stoletju. V 20. stoletju je na njen gospodarski razvoj blagodejno vplivalo tudi to, da zaradi svoje nevtralnosti ni sodelovala ne v prvi ne v drugi svetovni vojni. Foto: Guliverimage\n\nTo so večinoma razlage na prvo žogo. Če pustimo ob strani to, da se je slovenski notranji trg z osamosvojitvijo dokončno skrčil s 23,5 milijona na samo dva milijona ljudi (pri tem ne pozabimo na srbske bojkote slovenskih izdelkov že v času Jugoslavije), lahko ugotovimo, da imajo morda razlogi slovenskega zaostajanja že dolgo zgodovino.\n\nPrepočasna in preslabotna industrializacija\n\nV knjigi Plasti prostora in časa: Iz gospodarske zgodovine Slovenije iz prve polovice 20. stoletja je že pred leti slovenski ekonomski zgodovinar Žarko Lazarević ugotavljal, da je prepočasen in preslaboten industrijski razvoj v drugi polovici 19. stoletja glavni razlog, da Slovenija danes po bogastvu in razvitosti ni v samem evropskem vrhu.\n\nEvropske države in dežele, ki so se industrializirale do prve svetovne vojne, so še zdaj v vrhu evropske razvitosti. Zadnja država, ki je še ujela ta vlak zunaj območja zahodne in severne Evrope, je Italija.\n\nVelik slovenski zaostanek za Avstrijo in Češko\n\nNa prostoru današnje Slovenije je industrializacija dobila značilnost kontinuiranega procesa šele v osemdesetih oziroma v devetdesetih letih 19. stoletja, torej približno pol stoletja po prvih obetavnih začetkih.\n\nTudi Slovenci smo imeli v 19. stoletju bogate podjetnike, kot je na primer sprva v Trstu in pozneje večinoma na Reki delujoči Josip oziroma Jožef Gorup (1834–1912), a to je bilo premalo za res velik slovenski gospodarski razcvet. Foto: Wikimedia Commons\n\nProstor današnje Slovenije je, kot ugotavlja Lazarević, zaradi zamudništva pri industrializaciji precej zaostajal za prostorom današnje Avstrije ali Češke že leta 1870. Še več, ne samo da Slovenija do prve svetovne vojne ni ujela Avstrije ali Češke, ampak nas je po razvitosti dohitela Hrvaška, Madžarska pa celo prehitela.\n\nUmanjkanje podjetniškega slovenskega meščanstva\n\nIn kje so razlogi za to zamudno industrializacijo? Po mnenju zdaj že pokojnega slovenskega zgodovinarja Vasilija Melika je vzrok slovenskega zamudništva v prvih desetletjih druge polovice 19. stoletja nezadostno razvito meščanstvo oziroma umanjkanje podjetniškega meščanstva, kot temu pravi slovenski zgodovinar Peter Vodopivec.\n\nSlabotnejši slovenski gospodarski razvoj v 19. stoletju je bil morda tudi posledica tega, da je bil velik del meščanstva in plemstva nemško usmerjen. Slovenski ekonomist Toussaint Hočevar (1927–1987) je že pred desetletji ugotavljal, da je bilo v 19. stoletju za Avstrijo značilno odlivanje kapitala iz slovenskih in čeških dežel v nemške dežele.\n\nOdliv slovenskega kapitala v nemške dežele\n\nTo je povzročilo nižje obrestne mere v nemških deželah in višje obrestne mere v slovenskih in čeških deželah, kar je bilo neugodno za gospodarski razvoj slovenskih in čeških dežel.\n\nProstor današnje Slovenije je zaradi zamudništva pri industrializaciji precej zaostajal za prostorom današnje Avstrije ali Češke že leta 1870. Še več, ne samo, da Slovenija do prve svetovne vojne ni ujela Avstrije ali Češke, ampak nas je po razvitosti dohitela Hrvaška, Madžarska pa celo prehitela. Slovenija je znova prehitela Madžarsko in Hrvaško šele v drugi polovici 20. stoletja. Po drugi svetovni vojni je Slovenija gospodarsko prehitela tudi Češko, Avstriji pa smo se gospodarsko še najbolj približali v 70. letih preteklega stoletja, a smo v 80. letih spet začeli bolj zaostajati. Foto: Bor Slana\n\nTako je na primer Kranjska hranilnica, ki je bila v rokah nemško govorečih Kranjcev, denar oziroma kapital, ki ga je zbrala na Kranjskem, rajši vlagala v nemško govoreče dežele in tam kupovala vrednostne papirje, kot da bi posojala denar slovensko govorečim Kranjcem za hipotekarna posojila.\n\nNarodna nasprotja in gospodarski razvoj\n\nZaradi odlivanja kapitala iz Kranjske so se obrestne mere v tej deželi povečale, kar je imelo škodljive posledice za gospodarski razvoj Kranjske. Šele pozneje so slovensko govoreči Kranjci ustanavljali lastne finančne zavode, ki so dajale posojila Slovencem.\n\nTudi narodno nasprotje, ki se je pojavilo med Slovenci in plemstvom na Slovenskem, ki se je večinoma opredelilo za nemški tabor, je negativno vplivalo na slovenski gospodarski razvoj v drugi polovici 19. stoletja.\n\nSlovenci in od njih odtujeno plemstvo\n\nEden redkih pomembnih plemičev, ki se je javno razglašal za Slovenca, je bil grof Jožef Emanuel Barbo-Waxenstein (1825–1879) z Rakovnika na Dolenjskem. Njegov vnuk grof Robert Barbo-Waxenstein (1889–1977) je v leta 1935 objavljenem romanu Bela krogla (napisan je bil v nemščini, a je bil preveden tudi v slovenščino) omenil tudi svojega dedka in grajal nemško usmerjeno plemstvo na Slovenskem:\n\n\"Ono (plemstvo, op. p.) pa je vodilo samo takrat, če je bila njegova koža v nevarnosti, kakor na primer za časa turških vpadov. Drugače pa je živelo do leta 48. (leto 1848, ko je bilo odpravljeno tlačanstvo, op. p.) razkošno od kmečke tlake, povrh pa je še postalo nemško nacionalno. Namesto da bi zastopalo podeželsko ljudstvo, je rajši nemška mesteca, ki so si bedasto domišljala, da bodo deželo ponemčila. Na ta način je seveda moralo plemstvo izgubiti v prebivalstvu sleherno zaupanje. Eden edini (njegov dedek, op. p.) je v 60. letih pravilno spoznal položaj in se postavil manj po svojem političnem nagonu kakor po pravičnostnem čutu za korist slovenskega ljudstva. Zato so ga pa kratkovidni staležni tovariši (drugi plemiči, op. p.) vidno zaničevali. Če bi bili posnemali njegov primer, bi bilo danes s slovenskim ljudstvom in deželnim plemstvom čisto drugače. Tako pa, se mi zdi, prepadata oba. Čez sto let bodo stale samo še grajske razvaline nad siromašno deželo in bodo pričale o naši nekdanji veličini, ki je nismo znali uporabljati v svoje dobro in v dobro ljudstva, ker se nismo znali v svoji domišljavosti z njim spojiti v eno.\" Besedilo je povzeto po: Miha Preinfalk, Etnična in socialna identiteta plemstva na Slovenskem s poudarkom na zgodnjem novemu veku, objavljeno v: Kolektivne identitete skozi prizmo zgodovine dolgega trajanja, str. 216–217.\n\nMnožično izseljevanje Slovencev\n\nPosledica slabotne in nezadostne industrializacije na Slovenskem je bilo množično izseljevanje, zlasti mladih moških, v druge avstrijske dežele ter v Nemčijo, Francijo ter Severno in Južno Ameriko.\n\nNa fotografiji: grof Jožef Emanuel Barbo-Waxenstein in njegov sin Anton. Grof Barbo-Waxenstein se je razglašal za slovenskega grofa in podpiral Slovence, zaradi česar so se mu njegovi stanovski kolegi posmehovali. Slovenska zgodovina bi bila verjetno precej drugačna, če bi tudi drugi plemiči na Slovenskem sledili grofu. Morda bi bila precej drugačna tudi slovenska gospodarska zgodovina. Foto: Wikimedia Commons\n\nDo okoli leta 1893 se je izselilo 150 tisoč Slovencev, med letoma 1893 in 1913 pa še 100 tisoč. Skupaj torej več kot 20 odstotkov slovenskega prebivalstva. Zaradi izseljevanja so nekatere vasi na Dolenjskem in v Beli krajini ostale skoraj brez mladih moških.\n\nVzpostavljanje slovenskega narodnega gospodarstva\n\nPo podatkih popisov se je v letih 1846 do 1910 število prebivalcev avstrijskega dela Avstro-Ogrske povečalo za kar 57,5 odstotka, število Slovencev pa le za 18,8 odstotka (na nekaj več kot 1,3 milijona), kar je bilo najmanj med vsemi narodi, ki so živeli v zahodni polovici Habsburške monarhije oziroma Avstro-Ogrske.\n\nVzpostavitev slovenskega nacionalnega gospodarstva se je tako v bistvu začela šele po prvi svetovni vojni, popolnoma pa se je dokončala v času socialistične Slovenije po drugi svetovni vojni.\n\nSlovensko dohitevanje Avstrije\n\nDo leta 1973 je Slovenija v primerjavi z letom 1870 tudi zmanjšala razkorak do Avstrije. Po izbruhu jugoslovanske gospodarske krize v osemdesetih letih preteklega stoletja pa je Slovenija v primerjavi z Avstrijo in tudi Italijo spet začela bolj zaostajati.",
    "Fiba: Slovenija ni več top 5": "Slovenska košarkarska reprezentanca je na najnovejši Fibini lestvici nazadovala na sedmo mesto.\n\nSlovenska moška reprezentanca v košarki, ki je na nedavnem evropskem prvenstvu kot branilka naslova izgubila v četrtfinalu, je na septembrski lestvici Mednarodne košarkarske zveze (Fiba) izgubila dve mesti in je zdaj sedma reprezentanca na svetu.\n\nNa prvih treh mestih so ostale reprezentance ZDA, Španije in Avstralije.\n\nArgentina, ki je sredi septembra osvojila južnoameriško prvenstvo, je skočila za tri mesta in je po novem četrta reprezentanca sveta.\n\nSaša Despot\n\nAvstralija se je z zmago na azijskem prvenstvu še utrdila na tretjem mestu, pred njo je svetovna prvakinja Španija, ki je na nedavnem evropskem prvenstvu na prestolu nasledila Slovenijo še za naslov prvaka stare celine. Še nikoli doslej ni bila tako blizu reprezentanci ZDA, ki je številka 1 že vse od uvedbe svetovne lestvice.\n\n* Lestvica Fibe (september 2022): 1. (1) ZDA 760,7 točke 2. (2) Španija 758,9 3. (3) Avstralija 741,4 4. (7) Argentina 736,1 5. (4) Francija 712,9 6. (6) Srbija 711,5 7. (5) Slovenija 703,5 8. (8) Litva 673,7 9. (9) Grčija 670,8 10. (10) Italija 647,6 ...",
    "Stavka na RTV Slovenija: Borimo se za javni interes!": "»Vse Informativne oddaje, vključno s TV Dnevnikom in Odmevi ter oddajami o športu in kulturi, bodo ta dan 'zatemnjene', podobno bo na spletnih straneh MMC. Predvajano bo sporočilo stavkovnega odbora novinarskih sindikatov RTV Slovenija. Razvedrilni program bo predvajal ponovitve oddaj. Na radijskih postajah bo vsebina prilagojena stavki, prav tako v informativnih oddajah regionalnih RTV-centrov in manjšinskih informativnih oddaj,« je Helena Milinković, predsednica generalnega vodstva stavkovnega odbora in predsednica Koordinacije novinarskih sindikatov, opisala današnji potek celodnevne stavke na RTV Slovenija.\n\nDanašnja naslovnica spletnega portala MMC. FOTO: Zajem zaslona\n\nA s spletnih strani MMC je že po nekaj urah izginila novica o stavki. Zdaj že večkrat jo je odstranil, v. d. urednika uredništva za nove medije. Kot so zapisali stavkajoči, samovoljno in brez vednosti dnevne urednice ter v nasprotju z odločitvijo stavkajočih. »Na tak način do zdaj nikoli ni bilo takih posegov s funkcije urednika uredništev,« so še zapisali in navedli, da to potezo razumejo kot oviranje zakonske pravice do stavke, o čemer so tudi obvestili generalno vodstvo stavkovnega odbora.\n\nPirkoviča po besedah novinarke Larise Daugul, ki je o dogajanju spregovorila na zboru zaposlenih ob 14. uri, niso videli že več tednov. Z njimi komunicira le po e-pošti, po današnjem dogajanju pa je onemogočil urejanje portala urednici.\n\nKot je razumeti odziv direktorja TV Slovenija Uroša Urbanijo, vodstvo tudi na TV Slovenija ne želi predvajati zahtev in opozoril stavkajočih. »Kar koli objavljati mimo urednika, je nezakonito in ne more iti kar tako mimo. Pritiski protestnikov na urednika, kaj objaviti in česa ne, pa je sploh nezakonito,« je zapisal na twitterju.\n\nMilinkovićeva je povedla, da je delodajalec v celoti prevzel nadzor nad izvedbo oddaj. Objaviti pa niso želeli njihovega obvestila o stavki, v katerem sporočajo, da zahtevajo novinarsko, uredniško in institucionalno avtonomijo, spoštovanje standardov, dogovor o kadrovski politiki in socialni dialog ter tudi odstop generalnega direktorja Andreja Graha Whatmougha, odgovorne urednice Jadranke Rebernik, predsednika programskega sveta Petra Gregorčiča in tudi Pirkoviča.\n\nNa Trgu republike je tudi shod za javno RTV Slovenija. FOTO: Črt Piksi/Delo\n\nPozvali so tudi državni zbor, vlado in druge organe, naj se vključijo v reševanje trenutnega stanja.\n\nOb 19. uri se je na Trgu republike začel tudi shod za javno RTV Slovenija. »Danes je Uroš Urbanija kot direktor televizije zasedel uredništvo informativnega programa in prevzel urejanje Dnevnika in Odmevov. Z blagoslovom generalnega direktorja Andreja Graha Whatmougha in s pomočjo odgovorne urednice informativnega programa Jadranke Rebernik so tako prevzeli stavko in ovirajo njeno izvedbo. Gledalcem se opravičujemo, da ste morali gledati tako amaterski prvi Dnevnik, kot ga v zgodovini javne radiotelevizije niti na vaji še ni bilo,« je povedala Milinkovićeva na shodu in pozvala tudi h odhodu direktorja TV Slovenija Uroša Urbanije.\n\nNavedla je, da je kljub posegom vodstva stavka uspela in da na TV Slovenija stavkajo praktično v vseh uredništvih, ne le v informativnem. Napovedala je, da bodo vztrajali. »Borimo se za javni interes in javno radiotelevizijo,« je še poudarila.\n\nSlišati je bilo izjave solidarnosti več drugih medijev, novinarskih organizacij in uglednih posameznikov. Boris A. Novak, pesnik in pisatelj, pa je v znak podpore napisal sonet, ki ga objavljamo v nadaljevanju v celoti. Goran Vojnović, pisatelj, pa je navedel, da mu je o tem, kar se trenutno dogaja na RTV Slovenija težko govoriti in pisati. »Nekako se mi zdi, da so stvari samoumevne,« je navedel, a v nadaljevanju dejal, da pa se je včasih treba tudi za samoumevne stvari boriti. V tej bitki pa so novinarji in uredniki sami, čeprav jim ob strani stoji javnost.\n\nPredsednica Društva novinarjev Slovenije Petra Lesjak Stušek pa je vlekla paralele današnjega TV Dnevnik z Novo24 in dodala, da nikakor ne smemo dopustiti politične propagande na javni radioteleviziji. Pozvala je h vztrajanju.\n\nGorazd Kovačič, sociolog in predavatelj, pa je bil kritičen tudi koalicije, ki si ne želi tvegati z odpoklicem programskih svetnikom. Po njegovo je koalicija pasivna in prestrašena, da bi ta odpoklic škodil morebitni referendumski presoji oziroma da ta ne bi prestal morebitne ustavne presoje, a sam je prepričan v nasprotno. »S tem koalicija ne boste dobili referenduma, pač pa lahko izgubite podporo demokratične javnosti,« je bil kritičen do potez vlade, ki RTV Slovenija v pogajanjih ne želi zagotoviti sredstev za uskladitev plač.\n\nNa Trgu republike je tudi shod za javno RTV Slovenija. FOTO: Črt Piksi/Delo\n\nGolob: Z rušenjem javne RTV se ruši demokracija v državi Predsednik vlade Robert Golob je nad razmerami v javni medijski hiši izrazil zaskrbljenost, želi si, da bi se odgovorne osebe končno zavedale, da s tem, ko rušijo javno RTV, rušijo demokracijo v državi. Tega pa si ne bi smel želeti noben Slovenec, še manj pa pri tem sodelovati, je še poudaril. V odgovoru na pismo vodstva RTV pa je Golob zapisal še, da je gledanost RTV v času sedanjega vodstva padla za 20 odstotkov, zato po njegovem »upravičeno dvomijo v zakonitost in uspešnost dela« tega vodstva. »Zaostrene razmere na RTV Slovenija so neposredna posledica sedanjega zastarelega in problematičnega zakona, ki vsakokratni vladajoči politiki omogoča neposredno imenovanje vodstva RTV Slovenija ter s tem poseganje v kadrovske in vsebinske odločitve javne RTV Slovenija. Zato smo vložili tudi spremembe zakona o Radioteleviziji Slovenija, ki predlaga umik strankarske politike iz upravljanja RTV Slovenija. Spremembe zakona, ki spreminjajo zastareli in škodljivi zakon iz leta 2005, je potrdil državni zbor na letošnji julijski seji, njegova uveljavitev pa se zaradi vložene pobude za referendum zamika,« pa so se odzvali na ministrstvu za kulturo, ki ga vodi Asta Vrečko. Vodstvo RTV Slovenija znova pozivajo, naj prisluhne zahtevam stavkajočih po večji uredniški, novinarski in institucionalni avtonomiji.\n\nBoris A. Novak na shodu za javno RTV Slovenija. FOTO: Črt Piksi/Delo\n\nSonet repatec za javno RTV V rádostni radio in na mali ekran je dan na dan, kot dar na dlan, na glas in gibljivo posnet in skrivnostno ujet brezmejni, pisani, čudežni svet. Tu slišimo, vidimo, dihamo čas, ki piha čez širni planet in skoz nas. Vse dobre in slabe novice pripadajo vsem, so skupno veselje in skupen problem. Narobe je, če nakopičeno gnečo razlik mrk sodnik rad obsodi na ječo, če si jo lastí en sam lastnik, oblastnik, ki brezdanje prostore Prostosti, Modrosti in Lepote-Nikoli-Zadosti, vse slišano Znanje, vse videne in nevidene Sanje z možganskim pranjem spreminja v – sranje … Boris A. Novak\n\nPrenos protesta na Trgu republike\n\n",
    "Na Švedskem zvoni alarm, prihaja Slovenija!": "''Nočna mora za Švede,'' so v soboto zvečer poudarjali na severu Evrope, ker je šlo švedski nogometni reprezentanci vse narobe. Najprej je Slovenija premagala Norveško in pahnila Švede na zadnje mesto, nato pa so v Beogradu doživeli brodolom proti Srbiji (1:4). Kriza, to je bil že sedmi poraz na zadnjih devetih tekmah, je šla tako daleč, da se švedski selektor Janne Andersson že spopada z vprašanji o odstopu. Mu bo končno sodbo izrekla Slovenija?\n\nVrag je na Švedskem vzel šalo. Reprezentanca je po odličnem začetku v skupini B4 lige narodov, zmagi z 2:0 v Stožicah, močno popustila. Izgubila je štiri naslednje tekme in se po zmagi Kekovih izbrancev nad Norveško znašla na dnu razpredelnice. Zdaj Švedom, ki so bili pred davnimi leti tudi svetovni podprvaki (1958), grozi izpad v ligo C, ki bi pomenil velik neuspeh za Švedsko, saj se je še v prejšnji izvedbi lige narodov družila z elito.\n\nŠvedi so v ligo narodov vstopili z zmago v Ljubljani (2:0). Foto: Grega Valančič/Sportida\n\nNogometaši na Švedskem o črnem scenariju nočejo razmišljati, a se navijači po drugi strani bojijo, da bi se lahko nezadovoljstvo po skromni igri in visokem porazu na stadionu Rajko Mitić (1:4), na katerem je švedsko mrežo kar trikrat zatresel Aleksandar Mitrović, preneslo na zelenico tudi v torek. Takrat bodo Švedi na stadionu Friends Arena v Solni, ki je pred tremi leti v kvalifikacijah za ligo prvakov ostala v prijetnem spominu NK Maribor, nujno potrebovali zmago. Sloveniji na drugi strani za tako želen obstanek v skupini B zadostuje že remi.\n\nKamplov soigralec pri Leipzigu: Nismo dovolj dobri\n\nEmil Forsberg se zaveda pomembnosti torkovega srečanja v Solni. Foto: Reuters Švede boli sobotni neuspeh še toliko bolj, ker so v Beogradu povedli. Viktor Claesson je hitro popeljal Skandinavce v vodstvo, ki pa je trajalo vsega minuto! V nadaljevanju so na igrišču prevladovali izbranci Dragana Stojkovića in po Sloveniji pred domačim občinstvom s prepričljivim rezultatom 4:1 nadigrali še Švedsko.\n\n''Nismo dovolj dobri. Izgubljamo žoge in s tem olajšujemo delo tekmecu. Če to delaš, težko dobivaš tekme. Počutimo se grozno,'' je bil po četrtem zaporednem porazu v ligi narodov iskren Emil Forsberg, soigralec Kevina Kampla pri Leipzigu, ki bi lahko v prihodnji sezoni sodeloval tudi z Benjaminom Šeškom. Ravno z draguljem slovenskega nogometa, zaradi katerega bo morala Švedska v torek nujno premagati Slovenijo, če si želi zagotoviti obstanek.\n\n''Čaka nas izjemno pomembna tekma. Tako za nas kot za celotno Švedsko. Imamo opravka z zelo slabim obdobjem, a se nam ponuja priložnost, da ga s pomembno zmago prekinemo,'' napoveduje svetlolasi Šved.\n\nKapetan Lindelöf: Nekajkrat smo se prav osramotili\n\nV soboto je Aleksandar Mitrović, najboljši strelec srbske reprezentance vseh časov, povzročal ogromne težave Victorju Lindelöfu. Foto: Reuters Kapetan Victor Lindelöf po debaklu v Beogradu ni skrival razočaranja. Bil je poln samokritike in dejal: ''Proti Srbiji smo se nekajkrat na tekmi prav osramotili. Moramo biti boljši. Lahko razpredamo o igri, a če na igrišču ne dobivaš dvobojev, medsebojnih duelov, je potem zelo težko zmagati. Srbi so dobili večino duelov in lahko igrali svojo igro. Bili smo preprosto preslabi,'' je potožil 28-letni branilec Manchester Uniteda, ki kljub slabšim rezultatom še vedno zaupa selektorju in zaupa njegovemu delu.\n\n''Imamo opravka s slabim obdobjem. Zdaj je vse odvisno od nas, da delamo še bolj zavzeto in držimo skupaj. To je najpomembnejše. Upam, da bomo v torek prikazali boljši nogomet. To je ključna tekma, ki jo moramo nujno dobiti. Upam, da si bomo do takrat povrnili moči in se dobro pripravili. Sam bom dal vse od sebe, saj resnično nočem igrati v diviziji C. In upam, da se to ne bo zgodilo. A vse je odvisno od nas,'' je bil jasen 53-kratni švedski reprezentant, čeprav se bo o tem zagotovo moralo vprašati tudi slovensko reprezentanco, željno maščevanja za uvodni poraz s Švedsko v Ljubljani.\n\nAleksander Mitrović je Švedom zabil kar tri zadetke. Foto: Reuters\n\nKapetan Lindelöf se pred srečanjem s Slovenijo veliko pogovarja s soigralci. ''Moramo si vcepiti v glavo, da smo zelo dobra ekipa, ki je zmožna velikih dosežkov. Če si bomo povrnili samozavest, se lahko v torek nadejamo zmage.''\n\nČe bi Slovenija ponovila rezultat iz leta 2016 ...\n\nNogometaši kljub skromni formi še vedno zaupajo delu selektorja Janneja Anderssona. Foto: Reuters ''Dovolj smo dobri, da lahko premagamo Slovenijo. Vse je v naših rokah,'' je optimističen zvezni igralec Midtjyllanda Kristoffer Olsson. Podobno razmišljata tudi mladi nogometaš Manchester Uniteda Anthony Elanga ter zvezdnik Tottenhama Dejan Kuluševski, ki je po bolečem porazu v Beogradu izpostavil težavo švedske reprezentance. Premalo reprezentantov se lahko v tej sezoni pohvali z redno tekmovalno klubsko formo. Izkušeni branilec Ludwig Augustinsson, ki je v prejšnji sezoni nastopal za Sevillo, denimo še vedno čaka na krstni nastop za Aston Villo.\n\nSlovenija bo na Švedskem gostovala prvič po letu 2016. Takrat je 30. maja, le dva dneva po tem, ko je Jan Oblak v finalu lige prvakov v Milanu z Atleticom ostal praznih rok proti Realu, v Malmöju remizirala s Skandinavci (0:0).\n\nŠvedi so na zadnjih devetih tekmah zmagali le dvakrat. Premagali so le Slovenijo in Grčijo, izgubili pa proti Norveški in Srbiji (dvakrat), Gruziji, Španiji ter Poljski. Foto: Reuters\n\nČe bi takšen rezultat ponovila tudi v torek, bi si zagotovila obstanek v skupini B lige narodov, Švedom pa prizadejala ogromen udarec, saj bi zdrsnili med C-ligaše. Tam bi jih namreč čakali bistveno manj atraktivni tekmeci kot v ligi B. Njihovi morebitni tekmeci bi namreč lahko bili Luksemburg, Ferski otoki, Azerbajdžan, Estonija, Latvija … To pa je tudi ogromna motivacija za Kekovo zasedbo, ki noče zapraviti idealne priložnosti za uresničitev cilja, ki se je po skromnem začetku lige narodov zdel malodane nemogoč.",
    "Slovenske rokometašice že pilijo podrobnosti": "Slovensko žensko rokometno reprezentanco le še dober mesec loči do letošnjega vrhunca - domačega evropskega prvenstva, ki ga bo Slovenija med 4. in 20. novembrom priredila skupaj s Severno Makedonijo in Črno goro. Selektor Dragan Adžić je danes v Ljubljani zbral svoje izbranke na zadnjem pripravljalnem tednu pred sklepnimi pripravami za EP.\n\nSkupni teden bodo Slovenke izkoristile tudi za piljenje detajlov in uigravanju taktičnih zamisli na igrišču. Pri tem jim bosta v veliko pomoč dve pripravljalni tekmi z Madžarkami. Prva bo na sporedu v četrtek ob 19. uri v celjski dvorani Zlatorog, povratna pa dva dni kasneje ob 17.30 v ljubljanski dvorani Stožice.\n\nČrnogorski strokovnjak na slovenski klopi je na priprave povabil 19 igralk, prispelo jih je 18. Na treningih ekipe ne more sodelovati krožna napadalka ajdovskega Mlinotesta Urša Zelnik, ki ima težave s prstom na nogi. Kljub temu bo Gorenjka občasno obiskala svoje soigralke na pripravah in sodelovala pri aktivnostih izven igrišča.\n\nNa njegovem seznamu so vratarke Branka Zec, Maja Vojnović in Amra Pandžić, krilne rokometašice Ema Abina, Tamara Mavsar, Maja Svetik, Alja Varagić in Tija Gomilar Zickero, zunanje igralke Erin Novak, Tjaša Stanko, Ana Abina, Elizabeth Omoregie, Nina Zulić, Nina Žabjek, Ana Gros in Barbara Lazović ter krožni napadalki Valentina Tina Klemenčič in Nataša Ljepoja.\n\n\"Vesel sem zbora, na katerem smo se zbrali še v bolj pozitivnem vzdušju kot na prejšnjih akcijah. Približuje se veliko tekmovanje, na katerega se pripravljamo že dlje časa. Veseli me raven trenutne pripravljenosti igralk, ki igrajo po Evropi in pri ljubljanskem Krimu. Še naprej počasi osvajamo skupne poglede in rastemo kot ekipa,\" je ob snidenju reprezentance dejal selektor Adžić.\n\n\"Verjamem, da lahko z našo željo in borbenostjo odigramo odlični tekmi že ta četrtek in soboto v Celju in Ljubljani, kamor na tribune vabim vse navijače,\" je dejala 35-letna vratarka Branka Zec. Foto: Vid Ponikvar\n\n\"Ko sem prevzel reprezentanco Slovenije, smo glavne poudarke namenili izboljšavi telesne pripravljenosti reprezentantk, razvoju značaja in osredotočenosti v obrambi. Zadnja analiza je pokazala, da smo pri vseh treh segmentih naredili velik korak naprej,\" je dodal Črnogorec, ki je vodenje slovenskih rokometašic prevzel lanskega marca.\n\n\"Verjamem, da zdaj Madžarsko pričakujemo veliko bolje pripravljeni kot pred časom Norveško, Črno goro ali Dansko. Madžarska je sijajna reprezentanca, s precejšnjim številom mladih rokometašic, ki so bile dominantne v svojih generacijah v mlajših reprezentančnih selekcijah. Njihov zadnji velik dosežek je zmaga na gostovanju v Španiji v kvalifikacijah za letošnje evropsko prvenstvo,\" je na koncu dejal Adžić.\n\n\"Zbrale smo se v celotnem številu. Upam, da brez težav s poškodbami in boleznimi mine tudi ta teden. Zagotovo si želimo s soigralkami opraviti kar se da kakovostne treninge in dobro odigrati enega zadnjih preizkusov pred prvenstvom. Želje pred domačim tekmovanjem so visoke. Verjamem, da lahko z našo željo in borbenostjo odigramo odlični tekmi že ta četrtek in soboto v Celju in Ljubljani, kamor na tribune vabim vse navijače,\" je dejala 35-letna vratarka Branka Zec.\n\n\"Vesele smo novega snidenja in dejstva, da smo prisotne vse. Teden, ki je pred nami, si želimo čim bolje izkoristiti kot pripravo za prvenstvo, saj bo na naslednjem zboru šlo že zares,\" je dodala Maja Svetik.\n\nVstopnice za obe tekmi z Madžarsko so že na voljo na vseh prodajnih mestih sistema Eventim ter preko spleta. V predprodaji njihova cena znaša osem evrov.",
    "Nejasnosti: Pojasnilo RTV Slovenija glede sodelovanja Slovenije na Evroviziji": "Tega ne komentirajo.\n\nPred časom smo pisali o tem, da je po poročanju eurovoix.com RTV Slovenija razmišljala o tem, da bi odstopila od sodelovanja na Pesmi Evrovizije 2023, a je kasneje svojo udeležbo le potrdila. Alenka Gotar, ki je Slovenijo zastopala na Evroviziji 2007 in je zdaj članica programskega sveta RTV Slovenija, je takrat na družbenem omrežju objavila: \"Odlična novica! Vodstvo in svetovalci RTV so spomladi razmišljali, da ne bi več sodelovali na Evroviziji! Veseli me, da so tokrat upoštevali mnenje Glasbene komisije Programskega sveta RTV, katere predsednica sem, da je pomembno, da slovenska glasba in glasbeniki ustvarjajo novo glasbo, ki se predvaja tudi v tujini. Hvala tudi celotnemu programskemu svetu RTV, levim in desnim svetnikom, ki ste nas/me podprli! Brez glasu proti! Naj živi glasba!\"\n\nRTV Slovenija nam je sedaj glede tega posredovala naslednje pojasnilo: \"Radiotelevizija Slovenija je potrdila slovensko udeležbo na Evroviziji prihodnje leto v Veliki Britaniji. Tako je Evrovizija v osnutku Programsko-poslovnega načrta in bo del programa v prihodnjem letu. Morebitnih predhodnih posameznih pogovorov ali razprav ne komentiramo.\"",
    "Ponoči spet poplave po Sloveniji, veter podiral drevesa": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nZaradi močnega deževja so poplavljale meteorne vode in narasli nekateri vodotoki, predvsem reki Vipava in Logaščica, ki sta tudi poplavljali. Veter je zaradi razmočenega terena podrl več dreves. Kot so sporočili z uprave za zaščito in reševanje, so skupno zabeležili 24 dogodkov, največ v občinah Vipava, Ajdovščina, Kranj, Ljubljana in Vrhnika.\n\nNa delu so bili štiri poklicne gasilske enote in 18 prostovoljnih gasilskih društev. Gasilci so črpali meteorno vodo iz objektov, zaščitili nekatere objekte s protipoplavnimi vrečam in odstranjevali podrta drevesa. Na cesto Bled–Bohinj in na železniško progo Jesenice–Bohinjska Bistrica pri naselju Nomenj so se zvalile večje skale in onemogočile promet.\n\nVreme: tudi danes bo deževalo\n\nDanes bo spremenljivo do pretežno oblačno s krajevnimi plohami in posameznimi nevihtami. Jutri bo oblačno in deževno.\n\nDanes bo spremenljivo do pretežno oblačno, pojavljale se bodo krajevne plohe, mogoča bo tudi kakšna nevihta, poroča agencija za okolje. Najvišje dnevne temperature bodo od 15 do 19, na Primorskem do 22 stopinj Celzija.\n\nJutri bo oblačno in deževno, popoldne bo zapihal veter severnih smeri, zvečer na Primorskem prehodno šibka burja. Jutranje temperature bodo od 7 do 12, ob morju okoli 15, najvišje dnevne od 15 do 19, na Primorskem do 22 stopinj Celzija.\n\nDobro jutro, danes bo spremenljivo do pretežno oblačno s krajevnimi plohami in posameznimi nevihtami. Jutri bo oblačno in deževno. pic.twitter.com/HiMTPqISy7 — ARSO vreme (@meteoSI) September 26, 2022\n\nVeliki pretoki rek, mogoča tudi razlivanja\n\nReke Vipava, Logaščica in Ljubljanica imajo velike pretoke in se razlivajo. Velike pretoke imajo tudi reke na severnem Primorskem, v osrednji Sloveniji in na Celjskem. Pretoki rek v preostalem delu države so povečini srednji, na Dolenjskem in v Pomurju pa mali, so v hidrološkem stanju in napovedi sporočili z agencije za okolje.\n\nDanes bodo Vipava in Ljubljanica ter reke na Notranjskem ohranjale velike pretoke. Sava in Savinja v spodnjem toku, Krka, Kolpa, Rižana in Mura bodo naraščale.\n\nVodnatost rek v večjem delu države bo danes nespremenjena. Foto: Arso\n\nPonoči lahko Vipava s pritoki ponovno naraste in se razlije na izpostavljenih območjih. V torek bodo reke v zahodni in osrednji Sloveniji ohranjale veliko vodnatost, do velikih pretokov lahko narastejo tudi reke v severni Sloveniji. Ob močnejših padavinah lahko v zahodni in na širšem območju osrednje Slovenije hitro narastejo hudourniški vodotoki. Mogoče bodo tudi poplave meteornih in zalednih voda. Drugje bodo pretoki rek srednji, v Prekmurju pa mali. V sredo bodo reke prehodno upadale, v naslednjih dneh pa pričakujejo ponovno povečanje vodnatosti rek.\n\nV torek bo povišana gladina morja. Ob dopoldanski plimi okoli 11. ure se lahko morje za krajši čas razlije po nižjih delih obale. Temperatura večine rek je med 7 in 17 stopinj Celzija. Morje ob slovenski obali ima 22 stopinj.\n\nObeti\n\nV sredo bo sprva delno jasno, po nižinah bo dopoldne precej nizke oblačnosti. Popoldne bo spremenljivo do pretežno oblačno. Predvsem v hribih na zahodu bo občasno deževalo. Ponekod bo zapihal južni do jugozahodni veter.\n\nV četrtek bo oblačno, občasno bo deževalo, pogosteje v zahodni polovici Slovenije.\n\nVremenska slika\n\nNad večjim delom Evrope je območje nizkega zračnega tlaka, eno od središč je nad severno in osrednjo Italijo ter Jadranom. V višinah priteka nad naše kraje z jugozahodnim vetrom vlažen zrak.\n\nNapoved za sosednje pokrajine\n\nDanes bo delno jasno s spremenljivo oblačnostjo, pojavljale se bodo krajevne plohe in posamezne nevihte.\n\nJutri bo oblačno s padavinami, ki se bodo čez dan razširile proti vzhodu.",
    "Popoldne po Sloveniji padala toča, nevihte možne tudi ponoči": "Pestro vremensko dogajanje se bo nadaljevalo še jutri, napovedane nevihte, popoldne in zvečer tudi šibka burja.\n\nPopoldne se je utrgal nevihtni oblak nad Tržičem, pošiljko sodre in toče so dobili tudi v Kobaridu, Bohinju, Lescah, Kranju … \"Popoldne je deževje povzročalo težave na območju Gorenjske, predvsem v okolici Tržiča. V Bistrici pri Tržiču je meteorna voda zalila kletne prostore osnovne šole, industrijsko halo in gostinski lokal. Gasilci so meteorno vodo črpali tudi iz trgovine v Škofji Loki,\" poroča STA.\n\nLesce:\n\n##FBVIDEO-https://www.facebook.com/StormchasersSlovenija/videos/1433379320482109##\n\nKobarid:\n\nBohinj:\n\nNevihtno vreme se bo nadaljevalo tudi ponoči in jutri, svarijo vremenoslovci. »Ponoči se bodo padavine na zahodu krepile in postopno širile v notranjost Slovenije. Vmes bodo tudi nevihte,« pravijo na Arsu. Pri Neurje.si pa pojasnjujejo: »Zaradi vpliva ciklonskega območja in jugozahodnih vetrov, ki k nam prinašajo več vlage, se bodo tudi jutri pojavljale padavine v obliki ploh in neviht. Nevihte se lahko pojavljalo povsod po državi, nekoliko močnejše se lahko razvijejo na Primorskem, saj je tam še vedno največ energije.«\n\nPonoči lahko Vipava s pritoki ponovno naraste in se razlije na izpostavljenih območjih. V torek bodo reke v zahodni in osrednji Sloveniji ohranjale veliko vodnatost, do velikih pretokov lahko narastejo tudi reke v severni Sloveniji. Ob močnejših padavinah lahko v zahodni in na širšem območju osrednje Slovenije hitro narastejo hudourniški vodotoki. Možne bodo tudi poplave meteornih in zalednih voda. V sredo bodo reke prehodno upadale, v naslednjih dneh pa pričakujejo ponovno povečanje vodnatosti rek.\n\nV torek bo povišana gladina morja. Ob dopoldanski plimi okoli 11. ure se lahko morje za krajši čas razlije po nižjih delih obale.",
    "Huda ura nad Slovenijo, padala tudi toča": "Padala je sodra, močen naliv tudi na Kobariškem.\n\nKot so že napovedovali vremenoslovci portala Neurje.si, so se zaradi vpliva ciklonskega območja in jugozahodnih vetrov, ki k nam prinašajo več vlage, danes pojavile padavine v obliki ploh in neviht.\n\nSodra je padala v Lescah, močan naliv so doživeli tudi na Kobariškem. Nevihtna celica se je ponovno okrepila in se zdaj pomika proti vzhodu. Radarsko sliko padavin lahko preverite na tej povezavi.\n\nNa Gorenjskem je bilo, kot kaže, danes popoldne najhuje na območju Tržiča. Na spletni strani Uprave RS za zaščito in reševanje navajajo, da je med 16. in 17. 30 uro v Bistrici pri Tržiču meteorna voda sočasno najprej zalila kletne prostore osnovne šole na Begunjski cesti in kletne prostore enega večstanovanjskega objekta, nato pa še industrijsko halo v Bistrici pri Tržiču in gostinski lokal na Cesti Ste Marie aux mines. Iz treh objektov so vodo izčrpali prostovoljni gasilci PGD Bistrica pri Tržiču, iz industrijske hale pa prostovoljni gasilci PGD Križe.\n\nFacebook/Malči Meglič\n\nPonoči se bodo padavine na zahodu krepile in postopno širile v notranjost Slovenije, napovedujejo vremenoslovci Agencije RS za okolje, vmes bodo tudi nevihte.\n\nTudi jutri bo oblačno in deževno, vmes bodo tudi posamezne nevihte. \"Popoldne bo zapihal veter severnih smeri, zvečer na Primorskem prehodno šibka burja. Najvišje dnevne temperature bodo od 11 do 17, na Primorskem ter v jugovzhodnih krajih okoli 20 °C.\"\n\nKratkotrajno izboljšanje lahko pričakujemo v sredo, ko bo sprva delno jasno, popoldne pa se bo pooblačilo. Oblačno bo tudi v četrtek in petek, občasno bo deževalo, pogosteje v zahodni polovici Slovenije. Vmes bodo tudi nevihte.\n\nTežave tudi s poplavami\n\nKot poroča ARSO, imajo trenutno reke Vipava, Logaščica in Ljubljanica velike pretoke, kar posledično povzroča razlivanje. Prav tako imajo velike pretoke reke na severnem Primorskem, v osrednji Sloveniji in na Celjskem. ARSO opozarja, da bodo danes reke Vipava in Ljubljanica ter reke na Notranjskem ohranjale velike pretoke. Sava in Savinja v spodnjem toku, Krka, Kolpa, Rižana in Mura bodo naraščale. Celotno napoved lahko preverite na tej povezavi.\n\nKaj nas čaka v naslednjih tednih, pa lahko preberete v Srednjeročni napovedi.\n\ndezurni@styria-media.si",
    "Slovenija ena izmed držav z najdražjim internetom": "Na globalni lestvici digitalne kakovosti življenja se je Slovenija povzpela na 32. mesto, prejšnje leto je zasedala še 34.\n\nPonudnik varnostne programske opreme Surfshark je izdal letno raziskavo digitalne kakovosti življenja (DQL), kjer so primerjali 117 držav, kar je 92 odstotkov svetovne populacije. Države ocenjuje na podlagi petih točk: kakovost interneta, e-uprava, razvitost elektronske infrastrukture, dostopnost interneta in e-varnost.\n\nNajslabši rezultat je Slovenija dobila za dostopnost interneta, uvrstila se je na 60. mesto. Najboljše mesto, ki ga je zasedla, pa je 24. za kakovost interneta. Slovenska e-uprava se je uvrstila na 25. mesto, medtem ko sta e-varnost in elektronska infrastruktura na 27. in 36. mestu. Zaradi vedno večje inflacije je internet postal cenovno manj dostopen.\n\nPosnetek zaslona\n\nKakovost interneta v Sloveniji je močna\n\nSlovenija je na svetovni lestvici zavzela 24. mesto, kar se tiče kakovosti interneta. Ta vključuje hitrost interneta, stabilnost in razvoj. Slovenija je za kar 25 odstotkov boljša od svetovnega povprečja. Pri hitrosti interneta je mobilni internet visoko uvrščen, s svojo hitrostjo 75,4 megabajtov na sekundo je zasedla 28. mesto, medtem ko je širokopasovni internet zasedel samo 35. mesto (118,7 megabajtov na sekundo).\n\nV primerjavi z Romunijo je slovenski mobilni internet hitrejši za kar 19 odstotkov, medtem ko je širokopasovni internet počasnejši za 49 odstotkov. V primerjavi z lanskim letom se je mobilni internet v Sloveniji poboljšal za 52,2 odstotka, hitrost širokopasovnega interneta pa za 9,4 odstotka.\n\nInternet v Sloveniji ni dovolj cenovno dostopen\n\nPo dostopnosti interneta se je Slovenija uvrstila le na 60. mesto. Prebivalci lahko kupijo en gigabajt mobilnega interneta za dve minuti in 44 sekund dela na mesec, kar je trikrat več kot v Romuniji. Če ceno primerjamo z Izraelom, ki ima najbolj dostopen mobilni internet na svetu, moramo Slovenci delati kar 33-krat več. Prav tako se je dostopnost poslabšala od lanskega leta, letos moramo delati dve minuti in 35 sekund več, da si lahko privoščimo enak mobilni internet.\n\nZa širokopasovni internet morajo Slovenci vsak mesec delati okoli štiri ure in sedem minut. To pomeni, da morajo delati kar 13-krat več kot Izraelci, da si ga lahko privoščijo. Prav tako se je širokopasovni internet podražil od lanskega leta, trenutno je potrebno delati dve uri in šest minut več.\n\nSvetovna digitalna razdelitev še nikoli tako velika\n\nNa svetovni ravni je širokopasovni internet vsako leto dražji. V primerjavi z raziskavo opravljeno prejšnje leto morajo ljudje delati šest minut več, da si lahko privoščijo širokopasovni internet v letu 2022. Ta trend smo opazili tudi že prejšnje leto. Inflacija še dodatno ogroža gospodinjstva z nižjim prihodkom, ki si težje privoščijo internet. Prav tako je raziskava ugotovila, da morajo prebivalci držav z najslabšim internetom delati zanj najdlje.\n\nProfimedias\n\n\"Čeprav so običajno države z najboljšo kakovostjo interneta tiste z napredno ekonomijo, smo vseeno opazili, da denar ne kupi vedno digitalne sreče,\" je razložila Gabriele Racaityte-Krasauske, vodja odnosov z javnostjo pri Surfsharku. \"Zaradi tega že četrto leto zapored spremljamo, kako države še naprej nudijo osnovne digitalne potrebščine svojim prebivalcem. Kar je še bolj pomembno, želi naša raziskava pokazati točno sliko digitalne razdelitve, zaradi katere trpi na milijone ljudi.\"\n\nDržave z najboljšo in najslabšo digitalno kakovostjo\n\nIzrael je zavzel prvo mesto, s katerega je izpodrinil Dansko. Nemčija se je uvrstila na tretje mesto, sledita ji Francija in Švedska.\n\nV spodnji peterici so Demokratska republika Kongo, Jemen, Etiopija, Mozambik in Kamerun.",
    "Slovenski oklepnik zapuščen na ukrajinski fronti": "Enega od oklepnikov, ki ga je Slovenija donirala Ukrajini, so našli zapuščenega oziroma poškodovanega. Kot je razvidno iz posnetka, objavljenega na družbenih omrežjih, je oklepnik BVP M80A eden v vrsti treh vojaških vozil ukrajinske 110. mehanizirane brigade. Video so posneli ukrajinski vojaki, in sicer na območju severovzhodno od Hersona in južno od Velike Oleksandrivke.\n\nGre za enega izmed oklepnikov, ki jih je junija letos Slovenija kot prvo resno donacijo, namenila Ukrajini. Takrat je poslala 35 oklepnih pehotno amfibijskih vozil BVP M80A, ki so bila dolga leta spravljena in konzervirana med tanki in drugimi oklepniki v bližini Pivke, dekonzervacija pa je trajala več tednov. V zameno za donacijo je Slovenija od ZDA prejela precejšen dobropis, ki naj bi ga uporabila za opremo, ki jo potrebuje pri svojem delovanju.\n\nicon-food-cookie Za ogled vsebine z družbenih omrežij omogoči piškotke družbenih omrežij. Omogoči piškotke\n\nTo pa ni bila zadnja donacija Ukrajini. Slovenija ji je namreč donirala še 28 tankov M-55 S, v zameno pa bo od Nemčije prejela 35 težkih 8X8 nakladalnih tovornjakov in pet težkih 8X8 vodnih cistern za izgradnjo srednje bataljonske skupine. Dogovor je bil po besedah premierja Roberta Goloba sprejet v duhu solidarnosti z ukrajinskim narodom, ki se sooča z rusko agresijo, krožna izmenjava pa bo okrepila tudi obrambno sodelovanje med državama.\n\nicon-expand Slovenski oklepnik FOTO: Posnetek zaslona",
    "Sosede bo vodila premierka, ki Slovenijo menja za Slovaško in slavi nacionalista, ki je preganjal »južnoslovansko drhal«": "Na italijanskih parlamentarnih volitvah z zgodovinsko najnižjo volilno udeležbo je skupaj s svojo desnosredinsko koalicijo slavila postfašistična stranka Bratje Italije. Kdo bo torej vladal?\n\nNa čelo italijanske vlade, ko ji bo mandat podelil predsednik države Sergio Mattarella, se bo zavihtela 45-letna Rimljanka Giorgia Meloni, trenutna predsednica stranke Evropskih konservativcev in reformistov (ECR) ter političarka s pedigrejem, zaradi katerega številni Primorci, še posebej pa pripadniki slovenske manjšine na drugi strani meje, že močno škripajo z zobmi.\n\nV rimski soseski Garbatella rojena Melonijeva, v kateri povečini prebiva delavski razred, je že v rosnih letih začela plezati po politični lestvici. Štela je komaj 15 let, ko se je pridružila mlademu krilu neofašističnega Italijanskega socialnega gibanja (MSI), ki so ga leta 1946 ustanovili podporniki nekdanjega italijanskega diktatorja Benita Mussolinija. Prvo vidnejšo vlogo v italijanski politiki je zabeležila leta 2008, ko jo je takratni premier Silvio Berlusconi imenoval za ministrico za mladino. Takrat je postala najmlajša italijanska ministrica, leta 2012 pa je nato skupaj s političnimi sopotniki in somišljeniki ustanovila neofašistično stranko Bratje Italije, ki jo je do letošnjih volitev uspela spremeniti v populistično in nacionalistično politično silo, ki privablja tudi sredinske volivce. Čeprav je znana po svojih ostrih nastopih in zagovarjanju skrajnih desničarskih stališč, si je za potrebe teh volitev nadela nekoliko bolj spravljivo kožo, zaradi česar glede njene prihodnje vladavine ostaja odprtih veliko vprašanj.\n\nProfimedia Giorgia Meloni je odraščala v rimski soseski, v kateri prevladuje delavski razred.\n\nMelonijeva je med drugim znana tudi po tem, da je leta 2016 kandidirala za županjo Rima, ko je bila v sedmem mesecu nosečnosti. To je po lastnih besedah storila, ker so ji nekateri »vplivni moški« dejali, da tega ne zmore. Če se zdi, da bi lahko italijanski zagovorniki pravic žensk končno slavili, saj vse kaže na to, da bodo vajeti države prvič v rokah ženske, so mnogi že izpostavili, da bi bilo bolje, če bi se na ta položaj zavihtela katera koli druga ženska v Italiji. Skrbijo jih predvsem njena stališča do pravice do splava. Čeprav okoli postopkov obstaja veliko težav, je splav v Italiji dovoljen od leta 1978. Melonijeva je sicer zatrdila, da pravice do splava kot premierka ne bo ukinjala. V svoji politiki se pod črto zavzema predvsem za tradicionalno družino ter obrambo nacionalnih interesov in nacionalnih meja.\n\nSlovenija ali Slovaška?\n\nGlede na njeno skrb za obrambo nacionalnih meja je zanimivo, da kot kaže še pred dvema letoma ni znala natančno prešteti in opredeliti niti italijanskih sosed. Novembra 2020 je namreč v intervjuju na italijanskem televizijskem kanalu LA7, kjer je komentirala poljsko in madžarsko blokado svežnja za spoprijem Evrope s pandemijo novega koronavirusa, Slovenijo zamenjala z Slovaško. »Ste opazili, da se jim je v zadnjih treh dneh pridružila tudi Slovaška,« je navrgla Melonijeva, pri čemer jo je voditelica popravila, da gre za Slovenijo, na kar je Melonijeva odgovorila »da, no ja, kakor koli [...] .« Da z vidika Slovenije ni popoln geografski analfabet, je dokazala konec naslednjega leta, ko je izrazila zadovoljstvo nad slovenskim predsedovanjem Svetu EU. Hvalo je prihranila zlasti za takratnega slovenskega premierja Janeza Janšo, ki da je med svojim predsedovanjem najbolje odgovoril na plehke napade levice. Janšo je pohvalila tudi ob njegovem letošnjem obisku Kijeva, kamor se je skupaj s poljskim in češkim kolegom Mateuszom Morawieckim in Petrom Fialo odpravil kmalu po začetku ruske invazije na Ukrajino.\n\nSicer pa je imela Slovenijo v zobeh predvsem, ko je bilo govora o nedovoljenih migracijah, priljubljeni temi vsakega poštenega populističnega voditelja. Ob videoposnetku migrantov na območju Trsta je maja 2020 na Twitterju zapisala, da slednji v Italijo ne prihajajo samo po južni poti čez Sredozemsko morje, temveč tudi »po balkanski poti. Zakaj nezakonitih migrantov ne vračamo v Slovenijo, kot to v našem primeru počne Francija v mestu Ventimiglia.« »Če Italija ne bo zaprla meje s Slovenijo, bo postala taborišče za begunce v EU,« pa je na Twitterju zapisala že leta 2016 v času migrantske krize.\n\nNarodni dom v Trstu in oče italijanskega fašizma D’Annunzio\n\nKoliko ji je vredna slovenska manjšina ter kaj si misli o miru in spravi, je dala jasno vedeti julija 2020, ko je močno pihnila na dušo italijanskih nacionalistov. Eden od osrednjih dogodkov se je namreč tiste dni odvijal v Trstu. 13. julija 2020, sto let po tem, ko so ga požgale tržaške fašistične in nacionalistične sile, sta namreč slovenski pedsednik Borut Pahor in italijanski predsednik Mattarella podpisala dogovor o soglasju za vrnitev Narodnega doma v Trstu slovenski narodni manjšini. Italijanska vlada je natančno leto dni pozneje Narodni dom z dekretom tudi vrnila. Spomnimo, istega dne sta Pahor in Mattarella pri Bazovici položila vence tako k spomeniku bazoviškim junakom kot tudi k spominskim obeležjem na bazoviški fojbi. Ob spravno dejanje se je obregnila Melonijeva, ki je zapisala, da ob podobi Mattarelle in Pahora »ostaja grenkoba zaradi enačenja Italijanov, ki so končali v fojbah, s teroristi organizacije TIGR ter odločitve, da se slovesnost izvede v času stote obletnice požiga Narodnega doma v Trstu.« Prenos Narodnega doma na slovensko skupnost je označila za »nesprejemljiv,« »dan, ki bi lahko bil zgodovinski,« pa označila za razočaranje.\n\nLeto dni pred tem, in sicer septembra 2019, je Melonijeva prav tako komentirala dogajanje v Trstu. Tistikrat z navdušenjem, saj so tam postavili kip italijanskemu pesniku in vojaku, ki je po lastnih besedah preganjal »južnoslovansko drhal.« Gabriela D’Annunzia je označila za »velikega Italijana, ki se je zapisal v zgodovino,« ter se za to dejanje zahvalila tržaškemu županu Robertu Dipiazzi. V zgodovino se je zagotovo zapisal. Gre namreč za človeka, od katerega se je učil sam Mussolini. Pesnik, novinar in veteran prve svetovne vojne pa je bil tudi nacionalist, rasist in oče italijanskega fašizma. Septembra leta 1919 je denimo s prostovoljnimi legionarji vkorakal v Reko in razglasil priključitev mesta Italiji. Postavitvi njegovega kipa v Trstu so močno nasprotovali tamkajšnji antifašisti, zato je takratna slovesnost potekala v poostrenih varnostnih razmerah. Postavitev kipa je nepresenetljivo močno razburilo predvsem Hrvate na čelu s takratno predsednico Kolindo Grabar Kitarović. Melonijeva se je nato dve leti pozneje ob spornem spomeniku fotografirala, pri čemer v oči bode predvsem dejstvo, da je to storila ob obletnici D'Annunzijevega pohoda na Reko.\n\nSlovenska manjšina lahko o tem le sanja\n\nOmeniti velja tudi sporno sporočilo za javnost, s katerim je v povezavi z vprašanjem pravic slovenske manjšine junija lani postregla tržaška izpostava stranke Bratje Italije. O stopnji zaščite, ki jo v Sloveniji uživa italijanska manjšina, ki ima tudi zagotovljen poslanski sedež, lahko slovenski zamejci v Italiji zaenkrat le sanjajo. Slovenci v Italiji namreč še vedno nimajo zagotovljenega sedeža v italijanskem parlamentu. »Zagotovljen sedež slovenski manjšini bi pomenil resnično krajo zastopanosti na račun vseh prebivalcev dežele Furlanija-Julijska krajina,« so denimo zapisali v stanki Bratje Italije. Italijanska senatorka slovenskega rodu Tatjana Rojc je bila sicer na nedeljskih parlamentarnih volitvah kljub temu znova izvoljena v senat, torej enega od obeh domov italijanskega parlamenta, in bo tako predvidoma še pet let v Rimu.\n\nKako bo videti vladavina Giorgie Meloni, bo pokazal čas, a številni opazovalci menijo, da bo po nastopu mandata tudi Melonijeva deležna padca podpore, ki so ga tradicionalno deležni nekdanji opozicijski voditelji, ko v roke prejmejo vzvode oblasti. Pred prihodnjo italijansko vlado je podobno kot v drugih evropskih državah težavno obdobje. Inflacija je rekordna, trg z energenti kaotičen, na vrata pa trka recesija. Hkrati bo morala Melonijeva v koalici žonglirati z znanima zdraharjema Berlusconijem in Matteom Salvinijem.",
    "Premier Golob odgovoril direktorju RTVS, ki zahteva dvig prispevka": "Premier Robert Golob je v odgovoru generalnemu direktorju RTV Slovenija Andreju Grahu Whatmoughu glede financiranja RTV Slovenija zapisal, da bodo ta vprašanja lahko predmet razprave šele po izvedenem referendumu.\n\nGeneralni direktor RTV Slovenija Andrej Grah Whatmough je pretekli ponedeljek predsednika vlade Roberta Goloba zaradi energetske krize in s tem prihajajočih težkih finančnih razmer v odprtem pismu pozval k zvišanju RTV-prispevka ali k izdatnemu proračunskemu finančnemu vložku. V nasprotnem primeru bodo morali razmišljati tudi o odpuščanju.\n\nGolob mu je danes odgovoril, da dolžnost ustanovitelja RTV Slovenija ni le zagotavljanje primernega financiranja, temveč predvsem zagotavljanje institucionalne avtonomije in uredniške neodvisnosti RTV Slovenija. Javno dostopne informacije izkazujejo tudi padec gledanosti TVS in obiskanosti portala MMC.\n\n\"Iz vsega navedenega izhaja, da upravičeno dvomimo o zakonitosti in uspešnosti vašega dela, zato vas pozivamo, da v skladu s svojimi pristojnostmi nemudoma zagotovite izvajanje nalog javne službe in temeljnega poslanstva RTVS, to je zagotavljanje demokratičnih, socialnih in kulturnih potreb državljanov,\" je v odgovoru zapisal Golob.\n\nDodal je še, da novela zakona o RTVS celostno obravnava umik politike iz upravljanja in vodenja zavoda ter vrača avtonomijo zaposlenim na RTVS. \"Vprašanja, povezana s financiranjem RTVS, bodo zato lahko predmet razprave po uveljavitvi novele zakona o RTVS, ko bosta zagotovljeni institucionalna avtonomija in uredniška neodvisnost RTVS,\" je še sklenil Golob.\n\nGolob je sicer konec junija na sestanku s predstavniki sindikatov javnega sektorja napovedal, da bodo prispevek za RTV Slovenija povišali po depolitizaciji javnega zavoda.\n\nBrez zvišanja RTV-prispevka se bo uresničil črn scenarij\n\n\"Ob predpostavki, da se bo vlada dogovorila za dvig plač v javnem sektorju, kar pomeni tudi obvezo za javni zavod RTV Slovenija, ocenjujemo, da bo prihodnje leto na javnem zavodu nastala kar devetmilijonska vrzel. Ves napor vodstva in socialnih parterjev se bo tako v hipu izničil, pokritje tako velike izgube brez pomoči ustanovitelja pa bi bilo mogoče le, če bi število zaposlenih zmanjšali kar za 300,\" je med drugim pretekli ponedeljek zapisal direktor RTVS.\n\nNacionalka že od leta 2017 v rdečem\n\nWhatmough je že pred časom dejal, da je ureditev financiranja javnega zavoda nujna, in pozval k uskladitvi RTV-prispevka z inflacijo. Vodstvo je na ustanovitelja naslovilo poziv za uskladitev RTV-prispevka oziroma pridobitev dodatnih finančnih virov.\n\nV sporočilu za javnost je vodstvo RTVS zapisalo, da že vse od leta 2017 ustvarjeni prihodki Radiotelevizije Slovenija ne zadoščajo za pokritje vseh stroškov javnega zavoda. Po besedah generalnega direktorja tudi finančni načrt za letos priča o tem, da so razpoložljiva sredstva prenizka za pokritje vseh stroškov, ki nastajajo pri izvajanju z zakonom opredeljene dejavnosti.\n\nNajvišji porast stroškov v zadnjih letih je bil posledica dviga plač zaposlenih zaradi uresničitve stavkovnega sporazuma med vlado in sindikati iz leta 2018 ter sprostitve omejitev ukrepov iz zakona za uravnoteženje javnih financ. Letošnji proračun pa bo močno zaznamovala še rast cen energentov zaradi svetovne energetske krize. Kljub prodaji naložb in premoženja za povečanje prihodkov ob eksponentni rasti odhodkov in nespremenjeni višini RTV-prispevka ukrepi niso zadostni, ugotavljajo na RTVS.",
    "Koronavirus v Sloveniji: takšne so včerajšnje številke": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV soboto so v Sloveniji ob 361 PCR-testih in 2.162 hitrih antigenskih testih potrdili 734 okužb z novim koronavirusom, kar je 39 okužb manj kot prejšnjo soboto, ko so jih potrdili 773, kažejo podatki Nacionalnega inštituta za javno zdravje (NIJZ). Včeraj sta umrla dva covidna bolnika.\n\nV bolnišnicah se zdravi 108 covidnih bolnikov, od tega jih 15 potrebuje intenzivno nego, je razvidno iz sledilnika za covid-19.\n\nSedemdnevno povprečje potrjenih primerov trenutno znaša 1.959, kar je pet manj kot dan prej. Število potrjenih primerov v zadnjih 14 dneh na sto tisoč prebivalcev pa je trenutno 1.338, kar je pet več kot dan prej.\n\nPo oceni Nacionalnega inštituta za javno zdravje je v Sloveniji trenutno aktivnih 28.189 primerov okužbe, kar je 94 več kot dan prej.",
    "Peter Jančič, Intervju na TV Slovenija: “Ta zavod je kadrovska baza levih političnih strank”": "Foto: Peter Merše\n\nNovinar in urednik Peter Jančič je gostoval v oddaji Intervju na RTV Slovenija. Voditelj Jože Možina je pogovor opisal z naslednjimi besedami: “Intervju s Petrom Jančičem ponuja žalostno, a hkrati realno sliko slovenskega novinarstva, ki je v skrajnem delu, žal tudi na javni RTV, v služabniškem razmerju do vlade.”\n\nJančič med drugim pravi, da se je velika depolitizacija RTV že zgodila, saj se je ogromno novinarjev, ki so poročali v prid levih strank, “zaslužno” preselilo v vladne in parlamentarne sobane. “Ta zavod je kadrovska baza levih političnih strank,” je oster Jančič.\n\nIntervju si oglejte v arhivu RTV Slo.",
    "Slovenija zasedla zlato mesto": "Od 25. do 28. avgusta je v češki prestolnici potekal štiridnevni festival z imenom Slovenija v Pragi. Na njem je sodelovalo kar 29 različnih kulturnih skupin iz vse Slovenije, skupno kar prek 600 udeležencev. Festival Slovenija v Pragi sta priredila društvo Si.in (Slovenija v) ter Slovensko veleposlaništvo v Pragi v sodelovanju s svetovno festivalsko organizacijo Wofa. Prvi slovenski festival v Pragi so organizirali lani, tokratni pa je bil po številu sodelujočih skupin še večji in odmevnejši, saj letos zaznamujemo 150. obletnico rojstva našega znamenitega arhitekta Jožeta Plečnika, ki je sou...",
    "Slovenski upi EP končali na šestem mestu, nov uspeh Italijanov": "Slovenska odbojkarska reprezentanca do 20 let je evropsko prvenstvo končala na 6. mestu. Nov velik uspeh so vknjižili Italijani, ki se veselijo evropskega naslova. Podobno kot pri članih na svetovnem prvenstvu so se v finalu udarili s Poljaki in jih premagali po petih nizih.\n\nSlovenski odbojkarji so evropsko prvenstvo do 20 let pod vodstvom selektorja Jerneja Rojca pri zahodnih sosedih začeli s porazom proti poznejšim prvakom Italijanom (0:3), nadaljevali z zmagama nad Slovaško in Srbijo (obe s 3:0), porazom po petih nizih s Poljsko (2:3), skupinski del pa končali z zmago s 3:2 nad Francozi.\n\nV skupini so zasedli tretje mesto, kar je pomenilo boj za razvrstitev od 5. do 8. mesta. Najprej so s 3:1 premagali Finsko, na zadnjem obračunu za 5. mesto pa po zaostanku z 0:2 proti galskim petelinom izsilili peti niz, na koncu pa izgubili in končali kot šesti.\n\nEP, tekma za 5. mesto Nedelja, 25. september\n\nFrancija : Slovenija 3:2 (20, 16, -23, -21, 12) Slovenija: Ranc, Prevorčnik 1, Kožar, Fink 8, Vinkovič 2, Oman, Bračko 16, Mujanovič 27, Kržič 9, Okroglič, Marovt 6, Snedec, Jančič, Najdič 2. Selektor: Jernej Rojc. Francija: Martino-Gauchi, Henno 27, Chaboissant 3, Canovas 15, Magnin 8, Michel, Lefaivre, Schlienger 3, Bouchez, Varier, Seddik 6, Leon 3, Nomai, Feral 6. Selektor: Jocelyn Trillon.\n\nNov uspeh italijanske odbojke. Foto: CEV\n\nItalijani žanjejo uspeh za uspehom\n\nPotem ko so se pred tednoma naslova svetovnih prvakov Italijani veselili v članski konkurenci, so zdaj njihovi mladi upi postali evropski prvaki do 20 let. V finalu so po petih nizih strli odpor Poljakov, ki so zaostajali z 0:2, a se vrnili v igro. Italijanski mladi odbojkarji so lani postali tudi svetovni prvaki do 21 let.\n\nBron je pripadel Bolgarom, s 3:1 so premagali Belgijo.",
    "Slovenija se je zadolžila za 500 milijonov evrov": "Z dodatno izdajo se je skupna nominalna vrednost obveznic RS77, ki jih je Slovenija prvič izdala februarja 2016, takrat v obsegu 1,5 milijarde evrov, povečala na 3,83 milijarde evrov.\n\nNamero o dodatni izdaji obveznice RS77 je Slovenija objavila v torej dopoldne in vlagatelji so pokazali močan interes, so sporočili s finančnega ministrstva. Višina naročil se je kmalu povzpela nad 1,6 milijarde evrov, ob zaprtju pa je bilo naročil že za več kot 1,8 milijarde evrov.\n\nStanje v knjigi naročil je omogočilo nadaljnje znižanje cenovnega pribitka in nekaj pred 17. uro se je cena dodatne izdaje obveznice RS77 določila pri donosnosti do dospelosti v višini 3,087 odstotka ter pribitkom v višini 1,19 odstotne točke nad referenčno nemško obveznico, ki zapade februarja 2032.",
    "Slovenski tenisači februarja proti Turčiji": "Foto: Tenis Slovenija\n\n\"Žreb je primeren temu rangu tekmovanja. Škoda, ker ne igramo doma. Vse bo zato malce bolj zapleteno. V naši ekipi bo veliko odvisno od tega, kdo bo igral. Upam, da se zberemo v čim boljši zasedbi in da se potegujemo za zmago,\" je žreb komentiral selektor Grega Žemlja.\n\nV Portorožu sta kariero sklenila Aljaž Bedene in Blaž Kavčič, ki sta bila ob selektorju Žemlji skoraj dvajset let okostje reprezentance. Vsaj eden od njih je od leta 2005 naprej sodeloval v dvobojih Davisovega pokala, ta niz pa se je prekinil lani proti Paragvaju in letos proti Čilu, ko je kapetan Grega Žemlja začel pomlajevati reprezentanco.\n\nOb 31-letnem Blažu Roli ima kapetan Žemlja na voljo zdaj zgolj mlade igralce, kot so Bor Artnak, Matic Križnik, Maj Premzl, Sebastian Dominko ali Filip Jeff Planinšek, ki bodo v prihodnjih letih prisiljeni stopiti v čevlje svojih predhodnikov.\n\nSlovenija je proti Turčiji igrala dvakrat. Prvič ob sploh prvem nastopu reprezentance v Davisovem pokalu. V Zambiji leta 1993 je Slovenija zmagala s 3:0. Igrala sta Marko Por in Blaž Trupej, kapetan je bil Aleš Filipčič. Drugi dvoboj je bil pred štirimi leti v Portorožu, Slovenija pa je zmagala s 3:2.\n\nSlovenija je trenutno na 48. mestu lestvice Davisovega pokala, Turčija, ki ima štiri igralce med prvih 500 na lestvici ATP (najvišje je Altug Celikbilek 220.), pa je osemintrideseta.",
    "Golob: Za boj z energetsko krizo v 2023 skoraj pet milijard evrov": "Vlada po letošnji pomoči gospodinjstvom in gospodarstvu za blažitev posledic energetske draginje za leto 2023 predvideva ukrepe v vrednosti skoraj pet milijard evrov, je v odgovoru na poslansko vprašanje v DZ zagotovil premier Robert Golob. Pred regulacijo cen za gospodarstvo je po njegovih besedah treba spremeniti več stvari na evropski ravni.\n\n\"Za leto 2023, ko bodo razmere najhujše, pripravljamo paket zakonov – nekateri zakoni so že sprejeti, nekateri so v pripravi –, katerih skupni obseg bo znašal skoraj pet milijard evrov. Toliko denarja bomo skupaj namenili temu, da bo Slovenija šla skozi to energetsko zimo brez velikih prask,\" je v odgovoru na vprašanje Boruta Sajovica (Svoboda) dejal premier Robert Golob.\n\nOd tega bo za gospodarstvo namenjenih okoli 1,5 milijarde evrov in za gospodinjstva okoli 1,2 milijarde evrov, v pomoč bo vključeno tudi kmetijstvo, je povedal. Z ukrepi nameravajo zagotoviti, da bodo največji dobavitelji, med njimi državna podjetja, prevzeli vse uporabnike po reguliranih cenah, tako da \"nihče ne bo ostal brez dobavitelja, še manj brez oskrbe\". Cilj drugega paketa je, da bo gospodarstvo lahko delovalo po cenah, ki bodo primerljive s tistimi v Evropi oz. bodo nižje. S tretjim paketom pa nameravajo zagotoviti, da bodo regulirane cene, ki veljajo od 1. septembra, veljale celotno prihodnje leto, \"oziroma dokler bo potrebno\".\n\nicon-expand Slovenija bo za gospodarstvo namenila okoli 1,5 milijarde evrov in za gospodinjstva okoli 1,2 milijarde evrov. FOTO: Shutterstock\n\nKombinacija ukrepov bo pripeljala do tega, da bo inflacija v Sloveniji nižja od evropskega povprečja in da bo njeno gospodarstvo delovalo po konkurenčnih cenah. \"Zavarovali bomo delovna mesta in zavarovali bomo ljudi. Na nikogar ne bomo pozabili,\" je zagotovil Golob.\n\nicon-expand Robert Golob je pojasnil, da vlada s tretjim paketom namerava zagotoviti, da bodo regulirane cene, ki veljajo od 1. septembra, veljale celotno prihodnje leto, \"oziroma dokler bo potrebno\". FOTO: AP",
    "\"Slovenija bo med prvimi tremi reprezentancami evropskega prvenstva\"": "Selektor Dario Gjergja in prvi center belgijske reprezentance Ismael Bako. Foto: Reuters\n\nV Berlinu se začenjajo izločilni boji evropskega prvenstva, Slovenijo, ki brani naslov, pa v osmini finala čaka Belgija. Belgijska izbrana vrsta v svoji ekipi nima izrazitih zvezdnikov, vodi pa jo hrvaški strokovnjak, ki si je v Belgiji ustvaril drugi dom. 47-letni Zadrčan namreč že od leta 2008 deluje v tej državi, po treh letih je prevzel najuspešnejši tamkajšnji klub Oostende in ga popeljal do 11 zaporednih naslovov državnega prvaka. Zadnja štiri leta zdaj vodi še reprezentanco.\n\nV skupinskem delu so njegovi levi igrali v Tbilisiju, kjer so v konkurenci Španije, Turčije, Črne gore, Bolgarije in Gruzije zasedli četrto mesto. Imeli so tri zmage in dva poraza, edini pa so na kolena spravili Špance. Skalp svetovnih prvakov je bil tretji odmeven v letu 2022, potem ko so v kvalifikacijah za svetovno prvenstvo dvakrat premagali celo Srbijo: \"Govori se o drugem tekmovanju. Drugačne okoliščine. Srbija je neverjetna reprezentanca. Zame glavni favorit, saj ima na vsakem položaju dva zelo kakovostna posameznika. Tu sta še Slovenija in Grčija, med temi tremi pa je po mojem mnenju treba iskati evropskega prvaka.\"\n\nZdaj bo vodil svojo zasedbo proti Sloveniji, ki jo torej postavlja med glavne favorite za končno slavje: \"Kaj reči o Sloveniji … Reprezentanca, ki je bila eno žogo oddaljena od finala olimpijskih iger. Reprezentanca, ki je zadnjih šest ali sedem let v samem vrhu evropske košarke. Od prihoda mojega dobrega prijatelja Igorja Kokoškova se je začela naglo vzpenjati. Zdaj delo uspešno nadaljuje Aleksander Sekulić. Res gre za fantastično reprezentanco.\"\n\nRetin Obasohan je eden najnevarnejših belgijskih košarkarjev. Foto: Reuters\n\nOdlično se razumeva. Rad ga imam. Zanimivo je gledati Slovenijo, kako igra, saj vidim nekaj podobnih stvari, ki smo jih mi delali takrat v Nymburku. Res sem vesel zanj. V zadnjem letu, odkar sem odšel iz kluba, je dosegel izjemne stvari. Nebo je meja zanj, in želim mu vso srečo. Retin Obasohan o slovenskem selektorju Aleksandru Sekuliću, s katerim sta sodelovala v Nymburku\n\n\"Vsi govorijo o Dončiću, a Slovenija še zdaleč ni le Dončić. Slovenija je tudi Goran Dragić, ki igra izvrstno. V vsakem pogledu je vodja ekipa. Malce se je potegnil nazaj in pustil, da je Dončić, kar je, ampak še vedno je izjemen. Tu je Zoran Dragić, ki je izvrsten v obrambi in protinapadih. Blažič in Prepelič sta odlična strelca z razdalje. Čančar je vsako leto boljši in igra na zelo visoki ravni. Tudi Dimec je vedno boljši. Moja napoved je, da bo Slovenija med prvimi tremi reprezentancami evropskega prvenstva,\" je z izbranimi besedami o evropskih prvakih govoril Gjergja, ki je med vojno na Hrvaškem tudi pol leta živel v Mariboru.\n\nDalmatinec, ki je v daljnem sorodstvu z legendarnim zadrskim košarkarjem Josipom Gjergjo, se zaveda, da je Slovenija absolutni favorit osmine finala: \"Izpolnili smo svoj cilj, skušali pa bomo najti način, da bodo fantje napravili nekaj več. Poskusili bomo odigrati najbolje, kot lahko. Mislim, da smo si mesto tu zaslužili s kvalifikacijami za svetovno in evropsko prvenstvo, kjer smo v skupini imeli Litvo, Češko in Dansko. Hkrati moramo biti realni, da se čez noč ne da doseči najbolj vrhunskih rezultatov.\"\n\nMurić: Do polfinala smo lahko sami sebi največja nevarnost\n\nKaj lahko Belgija naredi za morebitno presenečenje? Gjergja je naštel slovenska orožja, zaveda pa se, da je nekaj teorija, v praksi pa so ob jasni kakovostni razliki med reprezentancama stvari težje izvedljive: \"Če lahko zadržimo Luko v garderobi za več ur … (smeh, op. a.) Kako ustaviti Slovenijo? Na papirju je veliko tega, a papir prenese vse. (smeh, op. a.). Mislim, da moramo s pravo obrambno vnemo preprečiti slovensko tranzicijo. Vse ekipe, s katerimi je Slovenija igrala, so imele težave z branjenjem protinapadov. Slovenci so dali veliko lahkih košev. Moramo omejiti met za tri točke in skušati nekako nadzorovati skok, saj znajo imeti tudi veliko uspešnih akcij po napadalnem skoku.\"",
    "Slovenija na lestvici Evropskega inovacijskega indeksa pridobila dve mesti": "Podjetja 22.9.2022 13:05\n\nLjubljana, 22. septembra - Slovenija je na lestvici Evropskega inovacijskega indeksa (ESI) napredovala za dve mesti in zasedla 13. mesto. Kot ugotavljajo na gospodarskem ministrstvu, smo dosegli 93,5 odstotka povprečja EU, s čimer se še vedno uvrščamo v skupino držav zmernih inovatork, a se približujemo skupini močnih inovatork.\n\nNa vrhu lestvice ostaja Švedska, med vodilnimi državami EU na področju inovacij so še Finska, Danska, Nizozemska in Belgija. Irska, Luksemburg, Avstrija, Nemčija, Ciper in Francija so nad evropskim povprečjem, kar jih uvršča v skupino držav močnih inovatork, je zapisano na spletni strani Evropske komisije.\n\nV skupino držav zmernih inovatork poleg Slovenije sodijo še Estonija, Češka, Italija, Španija, Malta, Litva in Grčija. Med nastajajočimi inovatorji pa so madžarska, Hrvaška, Slovaška, Poljska, Latvija, Bolgarija in Romunija.\n\nKot ugotavljajo na Evropski komisiji, so skoraj vse države zabeležile napredek na področju inovacij v obdobju od 2015 do 2022. A kot izpostavljajo, razlike v inovacijah med državami EU še naprej ostajajo. \"Skupine uspešnosti so običajno geografsko koncentrirane: vodilni inovatorji in večina močnih inovatorjev so v severni in zahodni Evropi, večina zmernih in nastajajočih inovatorjev pa v južni in vzhodni Evropi,\" so zapisali na komisiji.\n\nV primerjavi z državami tekmicami je EU na globalni ravni letos po inovativnosti prehitela Japonsko, medtem kot je vodilna svetovna inovatorka še vedno Južna Koreja. Od leta 2015 je najbolj napredovala Kitajska, ki sicer še naprej zaostaja za EU.\n\nSlovenija je v primerjavi z letom 2022 močno napredovala glede števila malih in srednje velikih podjetij s poslovno-procesnimi ter produktnimi inovacijami in glede dosega širokopasovnega interneta. Država je izredno močna tudi v znanosti, predvsem na področju mednarodnih znanstvenih so-objav, so v sporočilu za javnost zapisali na ministrstvu za gospodarski razvoj in tehnologijo.\n\nSlovenija je nad evropskim povprečjem na področju uporabe informacijskih tehnologij, še posebej pri številu podjetij, ki svoje zaposlene usposabljajo na področju informacijsko komunikacijskih tehnologij. Nadpovprečni smo tudi pri kazalnikih vladne podpore raziskavam in razvoju v gospodarstvu ter zaposlovanja kadrov z znanjem intenzivnih dejavnosti.\n\n\"Evropski inovacijski indeks je koristno orodje za pripravljavce ukrepov za spodbujanje inovativnosti,\" je ocenil gospodarski minister Matjaž Han. S pomočjo kazalnikov države namreč dobijo vpogled, na katerih področjih je potrebno okrepiti aktivnosti.\n\n\"Zavedamo se, da se z vlaganjem v razvoj in inovacije na eni strani krepi naše gospodarstvo, na drugi strani pa se pomembno prispeva tudi k zelenemu prehodu, zato bomo na ministrstvu za gospodarski razvoj in tehnologijo tudi v bodoče podpirali aktivnosti v smeri razvoja in inovacij,\" je ob tem zagotovil Han.\n\nOb tem so spomnili, da je Slovenija napredovala tudi na EU lestvici indeksa digitalizacije gospodarstva in družbe (DESI), s katerim Evropska komisija od leta 2014 spremlja digitalni napredek držav članic EU. Slovenija je v letu 2022 napredovala za dve mesti in je sedaj uvrščena na 11. mesto, torej nad povprečjem EU. Uspešni smo predvsem pri integraciji digitalne tehnologije v mala in srednje velika podjetja ter na področju storitev v oblaku in umetni inteligenci, so še zapisali na ministrstvu.",
    "Po enajstih zmagah poraz! S trojkami Slovenijo razbila BiH.": "Po enajstih zaporednih zmagah na evropskih prvenstvih je Slovenija poražena. V tretjem krogu EuroBasketa 2022 jo je s 97:93 premagala BiH. S preslabo obrambo so tekmecu dovolili, da se je razigral. Bosanci so zadeli kar 15 trojk, pri večini so bili ob metu povsem neovirani. Še večji šok v skupini A: poraz Španije z Belgijo.\n\nTekmo je z dvema trojkama bolje začela BiH, tako je že po dveh minutah v igro vstopil Goran Dragić. Slovenija je z delnim izidom 12:2 prišla do prvega vodstva na tekmi (12:10). Nadaljevanje prve četrtine je bilo izenačeno, obramba na obeh straneh v drugem planu in koši so padali eden za drugim. Izid po prvih desetih minutah tako visok 32:26.\n\nMusa je dal v prvem polčasu 17 točk. Foto: Vid Ponikvar/Sportida Enaka zgodba v drugi četrtini: John Robersen, naturalizirani Američan v vrstah Bosne, jo je odprl z dvema zaporednima trojkama (32:32), nato je Slovenija povedla z delnim izidom 8:0 (40:32). A ni igrala obrambe, pa še Luka Dončić ni zadeval (po 15 minutah 1/7 iz igre) in Bosna je z delnim izidom 9:0 povedla z 41:40. Luka je v 18. minuti dosegel svoj šele drugi koš iz igre (47:44). Na polčas sta ekipi odšli z rezultatom 52:49. Vlatko Čančar je bil z desetimi točkami prvi strelec Slovenije, Mike Tobey jih je dal devet, Klemen Prepelič osem, pri BiH je bil Džanan Musa že pri 16 točkah.\n\nTretjo četrtino so košarkarji BiH začeli s tremi trojkami in povedli z 58:54. In so stvari v svoje roke vzeli trije slovenski NBA-jevci. Tri koše je dal Dončić (skupaj 12 točk), Dragić je podajal in zadeval (deset točk, šest asistenc), blestel pa je Čančar, ki je bil po 30 minutah že pri 22 točkah. A ker obramba še naprej ni bila prava, se Bosni niso oddaljili (73:72). Roberson je bil po peti trojki pri 15 točkah.\n\nDžanan Musa je pred leti člansko kariero začel pri zagrebški Cedeviti, nato odšel v NBA. Foto: Vid Ponikvar/Sportida Bosna je letela tudi v zadnji četrtini. Šest minut do konca je po trojki Muse (13. Bosne na tekmi) povedla s 83:79. Goran Dragić je z nekaj pomembnimi koši v zadnjih minutah vrnil upanje na preobrat, a se ni izšlo. BiH si je bolj želela zmage. Do konca so zadeli kar 15 trojk in zmagali s 97:93. Imeli so kar pet košarkarjev, ki so bili dvomestni. Roberson je dal 23 točk, Musa 22. Pet dvomestnih je bilo sicer tudi v vrstah Slovenije: Čančar 22 točk, Goran 20, Dončić 16, Klemen Prepelič 12 in Tobey 11. BiH je dobila tudi skok, s 45 proti 38.\n\nGalerija s tekme Slovenija - BiH (foto: Vid Ponikvar/Sportida):\n\n1 / 31 2 / 31 3 / 31 4 / 31 5 / 31 6 / 31 7 / 31 8 / 31 9 / 31 10 / 31 11 / 31 12 / 31 13 / 31 14 / 31 15 / 31 16 / 31 17 / 31 18 / 31 19 / 31 20 / 31 21 / 31 22 / 31 23 / 31 24 / 31 25 / 31 26 / 31 27 / 31 28 / 31 29 / 31 30 / 31 31 / 31\n\nNemci po dveh podaljških strli Litovce\n\nV skupini B sta kot prvi na parket stopili gostiteljica Nemčija in Litva. Po dveh podaljških so se s 109:107 veselili gostitelji, ki ostajajo stoodstotni, za Litovce pa je to bil že tretji poraz. Litva je po tekmi sicer vložila protest, češ da so sodniki ob koncu tretje četrtine po tehnični napaki nemški klopi pozabili na prosti met za Litvo.\n\nSe je pa z Madžarsko mučila Francija. Po treh četrtinah je sicer vodila za 14 točk, v zadnji pa se prehitro sprostila in malo je manjkalo in naši vzhodni sosedi bi pripravili preobrat. Zadnjo četrtino so namreč dobili z 21:11. Za končno zmago Francije z 78:74 je dal največ točk Guerschon Yabusele (17).\n\nČrnogorci do druge zmage\n\nS tekmovalnim dnem v skupini A, s katero se bo Slovenija križala v nadaljevanju prvenstva, sta začeli Črna gora in Bolgarija. Črnogorci so v drugem delu obračuna strli bolgarski odpor, vknjižili drugo zmago, tekmecu pa zadali še tretji poraz. Belgija je presenetila Španijo, Gruzija pa po dveh podaljških Turčijo.",
    "Slovenija po zelo slabi drugi četrtini in dramatični končnici obstala v četrtfinalu": "Luka Dončić je iz igre zadel le 5 izmed 15 metov. Za Slovenijo je to peti neuspeh v četrtfinalih evropskih prvenstev. Stopničko za vstop med štiri najboljše je preskočila samo pred petimi leti v Carigradu, ko se je na koncu zavihtela do zlate medalje (Latvijo), in leta 2009 na Poljskem, ko je zasedla četrto mesto (Hrvaško). Foto: Reuters\n\nNa večerni tekmi v Berlinu je bila nesporni favorit Slovenija, a je po prvem polčasu s katastrofalno igro v obrambi zaostajala kar za 19 točk (39:58). V tretji četrtini je nato pokazala povsem drugi obraz in se približala le na točko (63:64), v zadnji tudi povedla (68:64), toda na koncu so se veselili tekmeci. Poljaki so v ključnih trenutkih zadeli tri trojke (za 74:73, 76:79 in 80:87). Tudi hitro slovo Srbov in Grkov v osmini finala kaže, da v košarki ni nič samodejnega in je treba igrati zavzeto, zbrano in resno od prve do zadnje minute.\n\nNajboljši strelec Slovenije je bil z 21 točkami Vlatko Čančar, Goran Dragić jih je dosegel 17, Luka Dončić 14 (met iz igre 5/15, za dve 2/7, trojke 3/8). Največji slovenski zvezdnik v zadnjih treh minutah zaradi petih osebnih napak ni igral. Na drugi strani je bil izjemno razigran član Reggio Emilie Mateusz Ponitka s trojnim dvojčkom, šele tretjim tovrstnim dosežkom na evropskih prvenstvih (26 točk (trojke 5/13), 16 skokov in 10 podaj).\n\nPoljska in Francija se bosta v petek med seboj pomerili v polfinalu, drugi par pa sestavljata Španija in Nemčija, ki sta bili v četrtfinalu uspešni v torek.\n\nSelektor Poljske, Hrvat Igor Miličić, si je lahko po zmagi dal duška. Foto: Reuters\n\nPrva četrtina (26:29)\n\nSlovenija je tekmo začela s peterko Jaka Blažič, Vlatko Čančar, Luka Dončić, Goran Dragić in Mike Tobey. Zoran Dragić ni igral zaradi poškodbe mišice v osmini finala proti Belgiji.\n\nPobudo so v uvodnih minutah prevzeli Poljaki, Slovenci pa so prvič vodili v 3. minuti, ko je Dragić zadel trojko za 9:6. Visoki center Aleksander Balcerowski je na polovici prve četrtine z uspešnim metom izza črte Poljsko povedel v vodstvo z 11:15, do tistega trenutka je dosegel že 9 točk. Ponitka je z novo trojko povišal na 13:18, vendar je Čančar v nadaljevanju z zabijanjem izenačil na 18:18. Koprčan je izid poravnal tudi na 21. točki, tedaj z uspešnim metom za tri. Slovenci so tudi v končnici prve četrtine slabo odigrali v obrambi, tekmecem dovolili še dve trojki in po prvih desetih minutah zaostajali s 26:29.\n\nFoto: Reuters\n\nDruga četrtina (13:29)\n\nDruga četrtina je postregla s popolno nemočjo Slovenije. Koš Čančarja za dve točki in prosti met Dončića takoj na začetku so bile edine tri točke, ki so jih varovanci Aleksandra Sekulića dosegli v prvi polovici drugega dela tekme. Skoraj šest minut so bili Slovenci brez dosežene točke iz igre, na drugi strani pa so Poljaki pridno polnili njihovo mrežico.\n\nDragić je nato le zadel za znižanje na 31:44, a se je potem nadaljevala anemična igra Slovenije v obrambi z ogromno napakami v napadu. Dve minuti pred koncem prvega polčasa se je na semaforju izpisal izid 31:54, kar je bil najvišji zaostanek Slovencev. Pol minute pred koncem je bilo 36:58.\n\nZa piko na i je točno na polovici druge četrtine zaradi udarca v hrbtni predel iz igre odšel Dončić. Po dobrih dveh minutah se je vrnil na parket in s trojko postavil izid prvega polčasa. Skupaj je dosegel devet točk. Čančar jih je zbral 14, Dragić 7. Pri Poljski je bil najučinkovitejši Ponitka s 16 točkami.\n\nTretja četrtina (24:6)\n\nPo odmoru je iz slačilnice prišla drugačna Slovenija, s pravim pristopom in željna preobrata. Slovenci so vztrajno nižali zaostanek in zaloga Poljakov je vseskozi kopnela. S trojko je tretjo četrtino odprl Dončić, ki je sredi četrtine po prodoru pod koš dosegel tudi točki za znižanje na 50:60. Tobey je slovensko reprezentanco približal na 54:60, Čančar in Blažič pa s trojkama na 60:61. V zadnjih dveh minutah je bilo veliko napak na obeh straneh, pred zadnjimi desetimi minutami je bil tako izid 63:64. Poljska je v tretji četrtini dosegla zgolj šest točk oziroma samo en koš iz igre. Zgrešila je vseh enajst metov za tri točke, potem ko je v prvem polčasu zadela devet trojk (9/19).\n\nDončić v zadnjih treh minutah zaradi petih osebnih napak ni igral. Foto: Reuters\n\nZadnja četrtina (24:26)\n\nV zadnji četrtini so Slovenci povedli z 68:64 in 73:68, vendar v naslednjih minutah znova padli v krizo. Poljakom je z dvema trojkama uspel preobrat (76:79). Dončić je nato zgrešil dva prosta meta in met za tri, tudi Čančar izza črte ni bil uspešen. Tri minute pred koncem tekme je Dončić naredil peto osebno napako in moral predčasno na klop, kar je bil nov udarec za Slovenijo. Nato je pri zaostanku s 76:82 v napadu izgubil žogo še Dragić, Poljska pa je prednost povišala na 76:84.\n\nSekulićevi fantje so minuto in pol pred zadnjo sireno sicer znižali na 80:84, toda Ponitka je na drugi strani zadel novo trojko in še dva prosta meta (80:89), Poljska pa je v zadnji minuti kljub nekaj težavam zadržala prednost. 35 sekund pred koncem je Edo Murić s trojko znižal na 85:90, nato je Čančar pod košem hitro ukradel žogo, Dragić pa zadel za 87:90, kar je nenadejano prineslo novo upanje, a v zadnje pol minute novega preobrata ni bilo.\n\nA. J. Slaughter je v dramatični končnici zgrešil met za dve točki, na drugi strani pa je po prodoru ob stranski črti neuspešno z metom za tri točke s polovice igrišča poskusil Prepelič. Slovenci so zaman zahtevali osebno napako in začelo se je veliko slavje poljskih košarkarjev in navijačev.\n\nIzjavi po tekmi\n\nLuka Dončić: \"Čestitke Poljski, odigrala je izjemno tekmo. Vem, da nisem igral na svoji ravni, moral bi veliko bolje. Pustil sem ekipo na cedilu in celotno državo. Poraz je boleč, saj bi nas zmaga nad Poljsko popeljala v boj za medalje. Vedno, ko bom zdrav, bom igral za svojo domovino. Upam, da naslednjič na svetovnem prvenstvu, če se bomo tja seveda uvrstili.\"\n\nJaka Blažič: \"Nismo bili pravi, podobno kot proti Belgiji. Ob polčasu smo se pogovorili v slačilnici, si povedali svoje in verjeli smo, da se lahko vrnemo. Naredili smo neverjeten preobrat, povedli in Poljake pahnili v izgubljen položaj. Nato so se ti znova razigrali, dobili nazaj samozavest in zasluženo zmagali. Zdaj moramo umiriti glave, narediti analize in resnično upam, da se vidimo naslednje leto na svetovnem prvenstvu.\"\n\nIzjavi Prepeliča in Čančarja po porazu proti Poljski\n\nSlovenski košarkarji med igranjem himne. Foto: Reuters Luka Dončić in Aleksander Sekulić. Foto: Reuters Vlatko Čančar. Foto: Reuters Jaka Blažič. Foto: Reuters Edo Murić. Foto: Reuters Vlatko Čančar. Foto: Reuters\n\nFrancija se je izvlekla\n\nPopoldne so bili tudi Francozi proti Italijanom ob koncu rednega dela že v izgubljenem položaju (68:75), a so v zadnjih dveh minutah z delnim izidom 9:2 izsilili podaljšek (77:77). V dodatnih petih minutah so azzurri držali korak do izida 87:85, v zadnji minuti pa niso več dosegli niti točke. Francozi so bili pri metih natančnejši in se veselili uvrstitve v polfinale.\n\nNajboljši strelec Francije je bil Thomas Heurtel z 20 točkami, dodal je osem podaj. Rudy Gobert je zbral 19 točk (met iz igre 8/11) in 14 skokov. Za Italijo sta Simone Fontecchio in Marco Spissu prispevala po 21 točk.\n\nPo polovici tekme vodili s +7\n\nVarovanci Vincenta Colleta so dvoboj proti Italijanom odprli udarno in po petih minutah povedli s 13:4. To je bila najvišja prednost olimpijskih podprvakov v prvi četrtini, ki se je končala s 27:20. Po prvem polčasu je bil izid 38:31.\n\nFrancija je največ vodila za +11 (33:22) na začetku 14. minute, vendar je Italija odgovorila z delnim izidom 7:0 in se štiri minute pred koncem prvega polčasa približala na 33:29. Francozi so imeli v prvi polovici tekme kar 11 izgubljenih žog.\n\nNajboljši strelci po 20 minutah so bili Evan Fournier, Timothe Luwawu-Cabarrot (po 9 točk) in Fontecchio (11 točk).\n\nFontecchiu se je v ključnih trenutkih zatresla roka\n\nV tretji četrtini so azzurri naredili preobrat, čeprav so Francozi v 23. minuti znova ušli na +10 (43:33). Luigi Datome je slabih pet minut pozneje s trojko znižal na 53:52, nato pa je Nico Mannion povedel Italijane v vodstvo (56:57). Po tretji četrtini so vodili s 56:62.\n\nV zadnji četrtini so si priigrali že osem točk prednosti (56:64), njihov nalet pa je z dvema trojkama prekinil Heurtel (64:67). Fontecchio je dobri dve minuti pred koncem izza črte Italiji zagotovil novo lepo zalogo (68:75), a to ni bilo dovolj. Isti igralec je namreč 16 sekund pred zadnjo sireno pri izidu 75:77 zgrešil dva prosta meta, Heurtel je pet sekund pred koncem izenačil na 77:77, v zadnjem napadu pa je bil na drugi strani Fontecchio še enkrat nenatančen.\n\nTako Italija kot Francija sta skupinski del sklenili z razmerjem zmag 3-2, obe reprezentanci pa sta iz osmine finala napredovali po zanimivih dvobojih. Francozi so se proti Turkom prav tako po podaljšku izkopali iz nemogočega položaja (Turki so v zadnjih sekundah zapravili dva prosta meta in žogo), Italijani pa so izločili Srbe, ene največjih favoritov za končno zmago.\n\nRudy Gobert se je izkazal z 19 točkami (met iz igre 8/11) in 14 skoki. Foto: Reuters\n\nEP v košarki 2022\n\nČetrtfinale\n\nSlovenija − POLJSKA\n\n87:90 (26:29, 13:29, 24:6, 24:26)\n\n7852; Čančar 21, G. Dragić 17, Dončić 14 (met iz igre 5/15, za dve 2/7, trojke 3/8), 11 skokov, 7 podaj in 6 izgubljenih žog v 35 minutah, Blažič 13, Prepelič 9, Tobey 8 in 7 skokov, Murić 5; Ponitka 26 (trojke 5/13), 16 skokov in 10 podaj, Slaughter in Sokolowski po 16, Zyskowski 14, Balcerowski 11, Cel 4, Dziewa 3.\n\nMet za dve točki: 21/38; 15/31\n\nMet za tri točke: 11/38; 13/38\n\nProsti meti: 12/20; 21/31\n\nSkoki: 45; 43\n\nFRANCIJA − Italija\n\n93:85 (27:20, 11:11, 18:31, 21:15) - po podaljšku\n\nHeurtel 20 in 8 podaj, Gobert 19 (met iz igre 8/11) in 14 skokov, Fournier 17, Yabusele 15, Luwawu-Cabarrot 13; Fontecchio in Spissu po 21, Datome 12, Melli 10.\n\nNavijači pred dvorano v Berlinu\n\nOdigrano v torek:\n\nŠPANIJA − Finska\n\n100:90 (19:30, 24:22, 30:15, 27:23)\n\nW. Hernangomez 27, J. Hernangomez 15, Brizuela 14, Fernandez 11, Brown 10; Markkanen 28 točk in 11 skokov, Jantunen 18, Madsen 13, Salin 11.\n\nNEMČIJA − Grčija\n\n107:96 (31:27, 26:34, 26:10, 24:25)\n\nSchröder 26 točk in 8 podaj, Obst in Wagner po 19, Theis 13 točk in 16 skokov; Andedokumpo 31, Larentzakis 18, Dorsey 13, Sloukas 8.\n\nPolfinale\n\nPetek ob 17.15:\n\nPOLJSKA − FRANCIJA\n\nOb 20.30:\n\nNEMČIJA − ŠPANIJA\n\nFinale bo v nedeljo ob 20.30, tekma za tretje mesto pa ob 17.15.",
    "Turistični avgust je bil za Slovenijo rekorden": "Domači turisti so najraje zašli v Piran. Foto: BoBo\n\nPrihodov tujih turistov je bilo v turističnih nastanitvenih obratih avgusta letos nekaj manj kot 857.000. Ustvarili so 2,34 milijona prenočitev, kar je bilo polovico več kot lani in dva odstotka več kot v istem obdobju pred epidemijo. Tuji turisti so poskrbeli za 77 odstotkov vseh avgustovskih turističnih prenočitev. Med njimi je bilo največ Nemcev – več kot pol milijona oziroma 22 odstotkov vseh. Veliko je bilo še turistov z Nizozemske, iz Italije, Francije, Češke in Avstrije.\n\nDomači turisti so avgusta ustvarili 23 odstotkov vseh prenočitev. Turistični nastanitveni obrati so poročali o nekaj manj kot 196.000 prihodih in skoraj 698.000 prenočitvah, kar je sicer polovica manj kot v istem mesecu prejšnjega leta, ko so prebivalci Slovenije lahko koristili turistične bone. Domačih prenočitev je bilo vseeno za devet odstotkov več kot avgusta 2019.\n\nAvgusta so tako v turističnih nastanitvenih obratih našteli skupno 1,05 milijona prihodov turistov, kar je bilo 3,1 odstotka več kot istega mesca lani. Število turističnih prenočitev je bilo rekordno – kar 3,03 milijona. V prvih osmih mesecih leta je število prenočitev že preseglo celotno lansko leto.\n\nŠtevilo prenočitev se je najbolj povečalo v Ljubljani\n\nTuji turisti so največkrat prenočili v občini Ljubljana, v prestolnici so poskrbeli za 98 odstotkov vseh prenočitev, domači pa v občini Piran. Ta je bila tudi občina z največ turističnimi prenočitvami. Avgusta je bilo sicer največ prenočitev, 38 odstotkov, v nastanitvenih obratih v gorskih občinah – največji delež med njimi je imela občina Bled. Petina prenočitev je bila v obmorskih občinah, 15 odstotkov pa v zdraviliških.\n\nMed vrstami občin se je v primerjavi z istim mesecem preteklega leta število prenočitev najbolj povečalo v Ljubljani, za 57 odstotkov. Najbolj zmanjšalo pa v zdraviliških občinah, za 16 odstotkov. Domači in tuji turisti so v letošnjem osmem mesecu največkrat prenočili v hotelih – skoraj 915.000 prenočitev oziroma 30 odstotkov vseh. S štirimi odstotki manj so sledili zasebne sobe, apartmaji in hiše ter kampi s 24 odstotkov vseh.\n\nOd začetka januarja do konca avgusta je Slovenijo obiskalo okoli 4,34 milijona turistov. Prenočitev je bilo 11,72 milijona, kar je več kot v celotnem letu 2021. Domači turisti so ustvarili 4,2 milijona prenočitev – 11 odstotkov več kot v istem obdobju lani – tuji pa 7,53 milijona, to je kar 138 odstotkov več kot leto prej.",
    "Vlada sprejela predpise, plin iščejo drugi": "Temperature se iz dneva v dan nižajo, počasi se že prižigajo kurilne naprave, kje bo Slovenija dobila potrebne količine plina za letošnjo zimo pa je očitno še vedno neznanka.\n\nZaostritev razmer med EU in Rusijo zaradi vojne v Ukrajini se bo letošnjo zimo zagotovo pokazala v višjih cenah in razpoložljivosti energentov. Evropa se že celotno poletje bori, da bi prebivalcem in gospodarstvu zagotovila potrebne količine plina. Slovenija, ki nima ne svojih skladišč ne plinskih terminalov je v precej neugodni situaciji, saj se nam zna zgoditi, da bomo odvisni od tuje dobre volje. Zanimalo nas je, na kakšen način bo vlada zagotovila plin, ki ga potrebujemo in kako poteka dobava po tem, ko je Rusija prekinila dobavo preko plinovoda Severni tok 1.\n\nSlovenija je v letu 2021 porabila 10 TWh plina, Nemčija 1.000 TWh.\n\nDoločene potrebne zaloge plina\n\nIz ministrstva za infrastrukturo so nam odgovorili, da so zaloge plina in zagotavljanje tekočih potreb po plinu stvar komercialnih dobaviteljev plina. Ko smo jih povprašali, kaj prekinitev dobave preko Severnega toka pomeni za Slovenijo, so nas napotili na našega največjega dobavitelja, podjetje Geoplin. Med tem ko je ta teden nemški kancler iskal in tudi našel plin za Nemčijo v Združenih arabskih emiratih, kot kaže naša vlada meni, da je to stvar komercialnih ponudnikov. Sprejet je bil le Zakon o ukrepih za obvladovanje kriznih razmer na področju oskrbe z energijo, ki v 9. členu določa: »V skladu z zakonom mora nosilec bilančne skupine zagotoviti skladiščenje plina v drugih državah članicah EU na dan 1. novembra tekočega leta v obsegu, ki je enak vsaj 15 % povprečne letne dobave plina te bilančne skupine končnim odjemalcem v Republiki Sloveniji v zadnjih petih koledarskih letih pred tekočim letom.«\n\nDobava plina v Slovenijo nemotena\n\nNa Geoplinu so nam razložili, da dobave zemeljskega plina iz Ruske federacije v Slovenijo niso odvisne samo od Severnega toka 1, temveč plin k nam priteka tudi po drugih poteh in da kljub temu, da je ruskega plina veliko manj od dogovorjenih količin, svojim odjemalcem zagotavljajo nemoteno dobavo zemeljskega plina iz razpršenih virov in poti ter posledično omogočajo njihovo delovanje. Od kje natančno plin dobivamo in ga bomo dobivali med zimo, nam niso povedali.\n\nProfimedia Rusija je s septembrom zaprla plinovod Severni tok.\n\nSlovenske zaloge v tujini\n\nPredvsem nas je zanimalo, kako je z našimi zalogami, saj, kot rečeno, Slovenija nima ne skladišč ne terminalov. Znano je, da imamo večino zalog shranjenih v Avstriji, ki pa sodi v krog evropskih držav, kjer je nivo zalog najnižji. Trenutni podatki kažejo, da so skladišča pri naših sosedih napolnjena le 76 odstotno, čeprav je usmeritev EU, da morajo države članice skladišča napolniti vsaj do 85 odstotkov kapacitet. Povprečna napolnjenost po EU pa je trenutno 87,4 odstotna. Tisto, kar nam gre v prid je, da je Slovenija v primerjavi z drugimi EU državami skromen porabnik plina, v letu 2021 smo ga tako porabili »le« 10 TWh, kar je približno 10 odstotkov tistega kar porabijo v Avstriji, oziroma le odstotek porabe Nemčije, kjer so si uspeli tudi zagotoviti največje zaloge plina: za kar 222,7 TWh, ob tem, da je njihova letna poraba skoraj 1000 TWh.\n\nKriza ne bo tako huda?\n\nV podjetju Geoplin so nas ob tem opozorili, da je sicer res, da imajo tako kot še nekateri drugi slovenski dobavitelji zemeljskega plina, že vrsto let najete skladiščne zmogljivosti v sosednjih državah, a poudarjajo, da ta skladišča nimajo vloge strateških rezerv, temveč so komercialne narave. »Zato podatek, kje se nahajajo in koliko so polna, ni tako bistven, bistvena je diverzifikacija dobavnih poti zemeljskega plina.«, so zapisali. Zaloge, tudi te, ki jih je predpisala vlada nas torej ne bodo rešile, upamo lahko le, da bo skozi zimo dobava iz »razpršenih«, a nam neznanih oziroma skritih virov potekala nemoteno. Da morda pomanjkanje med zimo le ne bo tako hudo, bi lahko kazale tudi cene plina. Cena plina za dobavo v mesecu januarju je na nizozemski blagovni borzi namreč iz 345 evrov za megavatno uro, padla 208 evrov na megavatno uro.",
    "Necepljena Slovenija": "Necepljena Slovenija\n\nZ drugim poživitvenim odmerkom sta se v Sloveniji doslej cepila komaj slaba dva odstotka starejših\n\nVrsta za cepljenje pred enim letom v Kranju, ko brez potrdila o cepljenju nisi mogel potovati na Hrvaško ali kam drugam.\n\n© Luka Dakskobler\n\nVečina zdravstvenih domov po Sloveniji je v tem tednu prejela posodobljeni cepivi zoper novi koronavirus, ki sta prilagojeni na še vedno prevladujočo različico omikron. Cepivi sta registrirani za uporabo kot poživitveni odmerek in ne kot del osnovnega cepljenja. V priporočilih za cepljenje, ki jih je pripravil Nacionalni inštitut za javno zdravje, cepljenje s prvim poživitvenim odmerkom priporočajo prav vsem odraslim osebam, ki se lahko po želji odločijo tudi za cepljenje z drugim poživitvenim odmerkom. Je pa slednji posebno priporočen najranljivejšim skupinam, kroničnim bolnikom in starejšim od 60 let.",
    "Potrjeno: 45 boxerjev sploh ne bi bilo dovolj, Slovenija bi morala kupovati dodatne oklepnike": "Slovenija\n\nSTA 21. sep. 2022 7:33 | 599 | Osveženo: 7:37 / 21.9.2022\n\nOdbor DZ za obrambo je na včerajšnji nujni seji zavrnil opozicijski poziv vladi, naj prekliče sklep o odpovedi pogodbe za nakup osemokolesnikov boxer in nadaljuje izgradnjo srednje bataljonske skupine, češ da ta poteza tudi zaradi vojnih razmer v Ukrajini ogroža varnost Slovenije. Nujno sejo odbora za obrambo sta zahtevali SDS in NSi.\n\nČlani odbora so zavrnili tudi opozicijska poziva ministrstvu za obrambo, \"naj se v luči razmer v Ukrajini ne igra z varnostnim položajem Slovenije\", kot to trdijo v SDS in NSi. V obeh opozicijskih strankah tudi menijo, da je vlada s to odločitvijo ustavila modernizacijo Slovenske vojske ter da pri načrtovanju nakupov v zvezi z izgradnjo srednje bataljonske skupine zavoljo nižje cene ogroža varnosti slovenskih vojakov.\n\n\n\nA odbor je te trditve v predlaganih sklepih zavrnil z devetimi glasovi proti šestim. Člani odbora pa so soglasno podprli sklep, da se je odbor za obrambo včeraj seznanil z revizijskim poročilom o smotrnosti nabave osemkolesnikov boxer za potrebe Slovenske vojske.\n\n\n\nNujno sejo odbora za obrambo, ki je bila v večjem delu zaprta za javnost, sta zahtevali poslanski skupini SDS in NSi, potem ko je vlada na vrhu koalicije prejšnji teden sprejela sklep, da bo Slovenija pogodbo za nakup boxerjev preklicala. Ob tem je ministrstvo za obrambo zadolžila, da do konca leta pripravi novo, alternativno rešitev za oblikovanje zmogljivosti srednje bataljonske enote.\n\n\n\nPredsednik odbora Martin Premk (Svoboda) je po seji odbora v izjavi za javnost povedal, da so se na njej pojavljala vprašanja o gospodarnosti nakupa vozil boxer ter o ceni nakupa, osnovna dilema pa je bila tudi, \"da je 45 vozil premajhno število za minimalne standarde srednje bataljonske enote\".\n\n\n\nPremk meni, da bi bilo nakup boxerjev mogoče izpeljati bolj gospodarno, kot je bilo to storjeno v času nekdanje vlade, ob čemer je spomnil, da je bila ena od težav v povezavi z nakupom tudi ta, da je ministrstvo za obrambo dobilo le eno ponudbo za nakup, ki je prišla iz Nemčije.\n\n\n\nNavedbe nekdanjega obrambnega ministra Mateja Tonina, da bo šla vlada zdaj v nakup cenejših osemkolesnikov, je Premk zavrnil, glede morebitnih pogodbenih kazni, ki bi jih Slovenija plačala ob odstopu od pogodbe o nakupu boxerjev, pa je poudaril, da tega revizijsko poročilo ne omenja.\n\n\n\n\n\nNa sklep vlade o odstopu iz programa boxer se je po seji znova odzval tudi nekdanji obrambni minister, zdaj poslanec NSi Matej Tonin. Po njegovih besedah revizija ni pokazala nepravilnosti pri nakupu boxerjev, navedbe o višini pogodbenih kazni, ki jih bo morala plačati Slovenija v primeru odstopa od pogodbe o nakupu boxerjev, pa je označil za \"čisto izmišljotino\".\n\n\n\nObrambni minister Marjan Šarec je pred dnevi sicer nakazal možnost, da bi Slovenija ob odstopu od pogodbe lahko plačala do približno 70 milijonov evrov kazni, kar pa Tonin zanika. Kot je poudaril, pogodba, ki jo je podpisal 11. maja, ne vsebuje omenjene določbe, se pa Tonin strinja, da so zahteve po odškodninah povsem normalen mehanizem v poslovnem svetu, kadar pride do odpovedi že sklenjenih pogodb.\n\n\n\nTonin je včeraj sicer posredno potrdil informacijo iz revizijskega poročila, da nakup 45 vozil tipa boxer ne bi zadostoval za oblikovanje zmogljivosti srednje bataljonske enote. Po njegovih pojasnilih, bi Slovenija skladno s standardi Nata v ta namen namreč morala kupiti 53 vozil. Razliko naj bi predstavljala specialna vozila, ki bi jih nabavili kasneje, po drugačnih pogojih, je nakazal.\n\n\n\nKot je pojasnil, se je prejšnja vlada odločila, da bo vozila boxer kupovala postopno, in sicer se je najprej odločila za nakup 45 osnovnih vozil, kasneje pa bi dokupili še preostala, kot so na primer sanitetna vozila in poveljniška vozila.\n\n\n\nKer Slovenija pri nakupu specialnih vozil zaradi njihovega manjšega števila ne bi dosegla ugodne cene, je prejšnja vlada načrtovala, da bi se pri naročilih pridružili drugim državam. Tonin sicer ugotavlja, da Slovenija pod aktualno vlado najverjetneje ne bo \"zgradila srednje vojne bataljonske skupine.\"\n\n\n\nZ odločitvijo vlade, da odstopi od pogodbe za nakup osemkolesnikov, pa so na drugi strani v Levici zadovoljni. Po besedah njihovega poslanca Mihe Kordiša, v Levici nasprotujejo vsakršnim nakupom orožja po meri Nata, ki se ga kupuje za delovanje Slovenske vojske zunaj meja naše domovine. \"Pri tem bomo vztrajali,\" je med drugim poudaril Kordiš.",
    "Slovenija Pakistanu po hudih poplavah namenja agregate, spalne vreče in odeje": "Pakistan je 29. avgusta prek mehanizma EU na področju civilne zaščite zaprosil za mednarodno pomoč zaradi posledic obsežnih poplav. Ekstremne vremenske razmere so terjale več kot 1300 smrtnih žrtev, več kot pol milijona hiš pa je bilo uničenih.\n\nPoplave v Pakistanu so terjale več kot tisoč žrtev in prizadele več kot 33 milijonov ljudi.\n\nV poplavah je bilo skupno prizadetih najmanj 33 milijonov prebivalcev te južnoazijske države, kar znaša približno 15 odstotkov celotnega prebivalstva.\n\nMinistrstvo za obrambo je zato predlagalo, da Slovenija Pakistanu zagotovi materialno pomoč v obliki električnih agregatov, spalnih vreč in odej. Vrednost materialne pomoči znaša 113.000 evrov, cena prevoza materiala pa je ocenjena na 20.000 evrov.\n\nPo ocenah pakistanskega finančnega ministrstva so poplave povzročile škodo v vrednosti približno 12 milijard evrov gospodarstvu države, ki se že sicer sooča z velikimi finančnimi težavami.\n\nZdruženi narodi so v začetku meseca objavili nujni globalni poziv za zbiranje okoli 161 milijonov evrov za financiranje takojšnjega odziva na katastrofo.",
    "Slovenija daleč najslabša v Evropi": "Slovenija je glede pojavnosti novih primerov okužbe s koronavirusom v zadnjih 14 dneh na sto tisoč prebivalcev najslabša država v Evropi. Pojavnost v zadnjih 14 dneh namreč znaša 951 novih primerov, kar je 62 več, kot jih ima na drugem mestu Grčija, kjer so potrdili 889 novih primerov okužb. Na tretjem mestu je Srbija, kjer so v zadnjih 14 dneh potrdili 663 novih primerov okužb.\n\nKot kažejo podatki sledilnika za bolezen covid-19, je Slovenija najslabša država v Evropi glede pojavnosti novih primerov okužbe v zadnjih 14 dneh na sto tisoč prebivalcev. V zadnjih dveh tednih so potrdili 951 novih primerov na sto tisoč prebivalcev, kar je bistveno več kot preostale države. Med najslabšimi sta poleg Slovenije še Grčija, kjer so v zadnjih 14 dneh potrdili 889 okužb na sto tisoč prebivalcev, in Srbija, kjer so potrdili 663 okužb.\n\nMed najboljšimi evropskimi državami pa so Norveška, Kosovo ter Bosna in Hercegovina. Na Norveškem so potrdili le 23 primerov, v Kosovu 43, v Bosni pa 61.\n\nZaradi slabih podatkov glede pojavnosti koronavirusa v Sloveniji smo na epidemiologa in vodjo posvetovalne skupine za spremljanje koronavirusa pri NIJZ Maria Fafangla naslovili vprašanja, kaj ti podatki pomenijo, kako jih komentirajo in kakšne so perspektive za naprej.\n\n\n\nZ NIJZ-ja so v odgovoru poudarili, da je \"potrebno vedeti, da je Slovenija država, ki ohranja visoko raven testiranja\". \"V jesensko-zimskem obdobju lahko pričakujemo porast števila okužb. V tem trenutku je najbolj pomembno sporočilo, da so vsi ukrepi predvideni za Fazo 1 izjemnega pomena in njihova implementacija je nujna, saj s tem, ne glede na to, da omikron različica ni več tako tesno povezana s številom okužb oziroma okužbo in težkim potekom bolezni, zmanjšujemo verjetnost prestopa v Fazo 2,\" so pojasnili.\n\nVčeraj potrdili 548 okužb\n\nV nedeljo so v Sloveniji ob 444 PCR-testih in 1.924 hitrih antigenskih testih potrdili 548 okužb z novim koronavirusom. To je 80 okužb manj kot dan prej in 138 več kot prejšnjo nedeljo.\n\nPo oceni Nacionalnega inštituta za javno zdravje (NIJZ) je v Sloveniji trenutno 20.196 aktivnih primerov okužbe, kar je 178 več kot dan prej.\n\nSedemdnevno povprečje potrjenih primerov trenutno znaša 1.609, kar je 20 več kot dan prej, število potrjenih primerov v zadnjih 14 dneh na sto tisoč prebivalcev pa je trenutno 957, kar je osem več kot dan prej.\n\nZ enim odmerkom je cepljenih 1.266.452 ljudi, z vsemi odmerki pa 1.222.897, še navaja NIJZ.",
    "Slovenija prek Ukrajine prvič v polfinale svetovnega prvenstva!": "Najučinkovitejša Slovenca v polfinalu: Tine Urnaut in Klemen Čebulj sta skupaj prispevala 34 od skupno 94 točk. Foto: www.alesfevzer.com\n\nSlovenski del SP-ja 2022 se je končal sanjsko: z zmago Slovenije za največji uspeh na svetovnih prvenstvih. Slovenske odbojkarje zdaj v soboto čaka soočenje s starimi znanci Italijani oziroma ponovitev lanskega finala evropskega prvenstva, ki je pripadel zahodnim sosedom.\n\nSlika za zgodovino: polfinalisti 20. SP-ja v odbojki. Foto: www.alesfevzer.com\n\nSlab začetek, odličen konec\n\nPo začetnem vodstvu Slovencev z 2:0 je pobuda na začetku uvodnega niza prešla v roke Ukrajincev, ki so demonstrirali svoje najmočnejše orožje – začetni udarec. Rumeno-modri so tako povedli s 13:7 in nato ob dobri obrambni postavitvi ohranjali prednost vse do osvojitve prvega niza s 25:18.\n\nDrugi niz se je začel bolje za Slovence, a to je pomenilo zgolj izenačeno igro vse do 16:16. Takrat je Rok Možič z nekaj potezami poskrbel za vodstvo z 19:16. Gostje so sicer nato izenačili na 24:24, a z dvema zaporednima točkama je Slovenije s 26:24 le izenačila dvoboj.\n\nKončnice po slovenskem okusu\n\nTudi tretji niz je bil dolgo izenačen, vse do 11:11, ko je Ukrajina prešla v vodstvo za dve točki, čemur pa je sledil slovenski niz 4:0. Pobude domača reprezentanca ni več izpustila iz rok in je s 25:19 prevzela vodstvo v četrtfinalu z 2:1.\n\nČetrti niz je bil izenačen do 8:8, nato pa so se Slovenci razigrali in po asu Čebulja pobegnili Ukrajincem na 19:12. Ob koncu so vztrajni rumeno-modri poskrbeli za dramo, saj so se po zaostanku z 19:24 približali na vsega točko zaostanka. A nato je za zmagovito točko udaril mladi slovenski zvezdnik Možič.\n\nSlovenija je v Stožicah vedno navdušila, česar se je držala tudi v četrtfinalu SP-ja 2022 proti Ukrajini. Svetovno prvenstvo se po 30 tekmah poslavlja od Stožic, sledi zaključni turnir četverice v Katovicah. Foto: www.alesfevzer.com\n\nČebulj protiutež ukrajinskemu kapetanu\n\nPri Slovencih je s kar 23 točkami izstopal Klemen Čebulj, kapetan Tine Urnaut jih je dodal 11, po devet točk pa sta prispevala Alen Pajenk in Jan Kozamernik. Pri Ukrajincih je zgled dajal kapetan Oleh Plotnicki, ki je bil s svojimi nevarnimi servisi na koncu s 30 točkami najučinkovitejši igralec 30. tekme SP-ja v Ljubljani.\n\nKljučno razliko v dvoboju so ustvarile lastne napake: Slovenci so jih zbrali 21, Ukrajinci pa kar 33.\n\nSelektor Gheorghe Cretu, ki je le 18 dni pred prvenstvom prevzel ekipo Slovenije, je držal obljubo in fante popeljal na Poljsko, zdaj pa napovedal, da gredo v Katovice po kolajno.\n\nZmagovalec v polfinalu proti Italiji\n\nSlovenija je sicer že s četrtfinalom dosegla najboljšo uvrstitev na svetovnih prvenstvih, edini nastop je leta 2018 namreč končala na 12. mestu. Tudi Ukrajina igra šele na drugem svetovnem prvenstvu in se prav tako veseli največjega uspeha, leta 1998 je bila namreč deseta. Na tokratnem SP-ju Ukrajinci sicer nastopajo zaradi izključitve Rusije, ki so ji zaradi invazije v Ukrajini tudi odvzeli organizacijo svetovnega prvenstva, kar sta prevzeli Slovenija in Poljska.\n\nZmagovalca Ljubljane zdaj potujeta na Poljsko v Katovice, ki bodo gostile zadnje štiri tekme turnirja. V soboto se bosta med seboj v polfinalu tako pomerili Italija in Slovenija.\n\nSlovenija je v Stožicah vedno navdušila. Bo tako tudi tokrat? Foto: www.alesfevzer.com Foto: www.alesfevzer.com Foto: www.alesfevzer.com Foto: www.alesfevzer.com Foto: www.alesfevzer.com Foto: www.alesfevzer.com\n\n25-letnik iz Monze Yuri Romanò je bil nerešljiva uganka za francoski blok. Foto: EPA\n\nSosedska drama petih nizov Italiji\n\nPrvi četrtfinale med Italijo in Francijo ni razočaral, saj je ponudil veliko izenačene odbojke, četrtfinale pa se je zavlekel v peti niz.\n\nFrancozi so povedli z 1:0 in 2:1 v nizih, a so Italijani obakrat izenačili, v odločilnem nizu pa povedli že s 13:6. Takrat je drama dosegla vrelišče, po videogledu je točka pripadla olimpijskim prvakom, ki so nato prišli vse do 10:13, a zatem je Italija le strnila vrste in dokončala delo.\n\nKljub razigranemu superzvezdniku Earvinu N'Gapethu (15 točk) bodo Francozi na prvi naslov svetovnih prvakov morali še počakati, in to po tem, ko so pred tedni prvič osvojili Ligo narodov (nekdanjo svetovno ligo). Na drugi strani so se trikratni svetovni prvaki po 12 letih znova prebili med najboljše štiri na svetu. Pri evropskih prvakih je z 22 točkami blestel Yuri Romano, ki je imel izvrstna pomočnika v Allessandru Michielettu (14) in Danieleju Lavii (12).\n\n20. svetovno prvenstvo v odbojki\n\nPOLJSKA/SLOVENIJA 2022\n\nČetrtfinale, tabela\n\nSLOVENIJA − Ukrajina\n\n3:1 (-18, 24, 19, 23)\n\nSlovenija: T. Štern 1, Pajenk 9, Kozamernik 9, Gasparini, Vinčić, Štalekar, Koncilja, Klobučar, Kovačič, Ž. Štern, Ropret 1, Urnaut 11, Čebulj 23, Možič 7.\n\n\n\nUkrajina: Polujan, Drozd 9, Ševčenko, Plotnickij 30, Brova, Ostapenko, Semenjuk 9, Fomin, Tupčij 12, Kovalov 10, Ščitkov, Kanajev, Kisiljuk, Sinicia.\n\nITALIJA − Francija\n\n3:2 (-24, 21, -23, 22, 12)\n\nČetrtek ob 17.30 (Glivice):\n\nARGENTINA − BRAZILIJA\n\nOb 21.00:\n\nPOLJSKA − ZDA\n\n\n\n",
    "Slovenija po epski predstavi Luke Dončića zasenčila Francijo": "Slovenci so ugnali Francijo. Luka Dončić je že v prvem polčasu dosegel kar 27 točk, nato pa postal prvi košarkar, ki je v tem stoletju na EuroBasketu dosegel kar 47 točk!\n\nSlovenci so ugnali Francijo. Luka Dončić je že v prvem polčasu dosegel kar 27 točk, nato pa postal prvi košarkar, ki je v tem stoletju na EuroBasketu dosegel kar 47 točk! Foto: Vid Ponikvar\n\nSlovenski košarkarji so na zadnji tekmi v predtekmovanju evropskega prvenstva v Kölnu premagali olimpijske podprvake Francoze (88:82) in si zagotovili prvo mesto v skupini B. Mike Tobey zaradi načetega gležnja ni pomagal soigralcem, je pa več kot navdušil Luka Dončić in po izjemni predstavi dosegel kar 47 točk in popravil kar nekaj rekordov. Litva je premagala BiH in ji priprla vrata osmine finala. Slovenija se bo v Berlinu v osmini finala v soboto ob 14.45 pomerila z Belgijo, ki je v skupini A osvojila končno četrto mesto. Španija se bo spopadla z Litvo, Nemčija s Črno goro, Turčija pa s Francijo.\n\nEuroBasket 2022, skupinski del, skupina B, 5. krog Sreda, 7. september, Köln:\n\nFrancija : Slovenija 82:88 (19:20, 40:44, 64:64)\n\nGobert 19 (8 sk.), Fournier 15, M'Baye 13; Dončić 47 (trojke 6/11, 7 sk., 5 as.), G. Dragić 14\n\nStrelci za Slovenijo: Dončić 47 (7 sk., 5 as.), G. Dragić 14, Murić 9, Čančar 6, Z. Dragić 6, Blažič 4, Prepelič 2\n\nFotogalerija s tekme v Kölnu:\n\n1 / 66 2 / 66 3 / 66 4 / 66 5 / 66 6 / 66 7 / 66 8 / 66 9 / 66 10 / 66 11 / 66 12 / 66 13 / 66 14 / 66 15 / 66 16 / 66 17 / 66 18 / 66 19 / 66 20 / 66 21 / 66 22 / 66 23 / 66 24 / 66 25 / 66 26 / 66 27 / 66 28 / 66 29 / 66 30 / 66 31 / 66 32 / 66 33 / 66 34 / 66 35 / 66 36 / 66 37 / 66 38 / 66 39 / 66 40 / 66 41 / 66 42 / 66 43 / 66 44 / 66 45 / 66 46 / 66 47 / 66 48 / 66 49 / 66 50 / 66 51 / 66 52 / 66 53 / 66 54 / 66 55 / 66 56 / 66 57 / 66 58 / 66 59 / 66 60 / 66 61 / 66 62 / 66 63 / 66 64 / 66 65 / 66 66 / 66\n\nS kom se bo Slovenija pomerila v osmini finala? Za preboj v četrtfinale jo bo v Berlinu čakala četrtouvrščena ekipa iz skupine A. To je Belgija, ki je v skupini A v Tbilisiju vknjižila tri zmage in dva poraza. Po podaljšku je premagala Gruzijo, bila boljša še od Španije in Bolgarije, izgubila pa je proti Črni gori in Turčiji. Selektor Belgije je Hrvat Dario Gjergja, njegovi varovanci pa so v začetku julija poskrbeli za senzacionalno zmago, ko so v kvalifikacijah za SP 2023 v Nišu premagali Srbijo (74:73).\n\nFrancozi so bili sprva močnejši, boljši in natančnejši. Hitro so si priigrali prednost desetih točk, pri Sloveniji pa se je še kako poznala odsotnost Mika Tobeyja. Zdravniki so mu prižgali rdečo luč za nastop, saj se je njegov gleženj po včerajšnjem zvinu na začetku tekme proti Nemčiji, ko je v nadaljevanju srečanja le stisnil zobe in pomagal soigralcem, v noči na sredo razbolel.\n\nV napadu je tako največkrat prevzel odgovornost nase Luka Dončić. Sprva ni bil najbolj natančen pri metu, Francozi pa so ga domala v vsakem napadu ustavljali s prekrškom ali pa vsaj na robu prekrška. Slovenija je v uvodni polovici četrtine dosegla le štiri točke, vse prek prostih metov. Iz igre sploh ni zadela. Tako je bilo do šeste minute in znižanja zaostanka na 6:14, ko je dal prvi koš iz igre Zoran Dragić.\n\nSlovenija se je maščevala Francozom za poraz v polfinalu olimpijskega turnirja v Tokiu. Foto: Vid Ponikvar\n\nTakrat je imela Francija še prednost. V nadaljevanju pa je Sloveniji, četudi je pogrešala prvi center, igra le stekla. Na krilih izjemnega Dončića, ki je do konca četrtine dosegel kar 13 točk, je prešla v vodstvo! Prvo četrtino je dobila z 20:19, zadovoljstvo pa je skazila tretja osebna napaka Eda Murića, še kako pomembnega moža za Slovenijo ob odsotnosti Tobeyja. V prvi četrtini so za Slovenijo zadeli v polno le trije strelci (Dončić 13, Z. Dragić 4 in Murić 3).\n\nDončić v prvem polčasu dosegel kar 27 točk\n\nLuka Dončić je v uvodni četrtini dosegel 13, na koncu pa kar 47! Foto: Vid Ponikvar Druga četrtina je postregla s širokim naborom mojstrovin Luke Dončića, ki je navduševal več tisoč slovenskih navijačev v Kölnu. Prvi zvezdnik slovenske reprezentance je zadeval kot za stavo za tri točke, spravljal v obup Francoze, Slovenija pa je na račun njegovih točk, še pred koncem prvega polčasa jih je zbral kar 27 (ob štirih skokih in asistencah), ohranjala prednost pred olimpijskimi podprvaki.\n\nSodniki so z nekaterimi odločitvami poskrbeli za nezadovoljstvo v slovenski reprezentanci, ko pa je v zadnji minuti druge četrtine francoski orjak Vincent Poirier v boju za žogo pod slovenskim obročem s komolcem grobo udaril Dončića, je dvorana utihnila. LD77 je padel na tla, nato pa z okrvavljeno glavo in zaskrbljenim pogledom zapustil dvorano. Napotil se je k zdravniški oskrbi. Sodniki so po videoanalizi Francozu prisodili nameren prekršek, ljubitelji košarke pa so se spraševali, kako močno jo je skupil Dončić. Slovenija je odšla na počitek s prednostjo +4.\n\nNe glava, ne zapestje, Dončiću ne more nič do živega!\n\nSlovenski navijači so v Kölnu spremljali noro strelsko predstavo Luke Dončića in pomembno zmago slovenske reprezentance. Foto: Vid Ponikvar Ko se je nadaljeval drugi polčas, so slovenski navijači z veseljem pozdravili vrnitev Luke Dončića na parket. Reprezentančni zdravnik dr. med. Marko Macura je po tekmi pojasnil, kako so morali zašiti rano vročemu slovenskemu asu. Na polovici tretje četrtine, ko je Slovenija vodila s 56:60, je moral še enkrat zapustiti parket. Tokrat zaradi bolečin v levem zapestju. Francozi niso skoparili z udarci, prošnje in kritike slovenskih košarkarjev na račun sodniškega kriterija, ki ni kaznoval tako agresivne igre galskih petelinov, pa ni naletel na plodna tla.\n\nTriindvajsetletni Ljubljančan, ki je odigral tekmo proti Franciji kot v transu, je vseeno stisnil zobe. Nadaljeval je s tekmo, do konca tretje četrtine dosegel še deset točk. V zadnjo četrtino, v katero sta Slovenija in Francija vstopili z izenačenim rezultatom (64:64), je tako vstopil pri 37 točkah!\n\nFrancozi izenačili na 82:82, nato je sledila slovenska rapsodija\n\nV zadnji četrtini je Dončić nadaljeval s čarovnijami, še naprej je marljivo polnil francoski koš in postavljal nove zgodovinske mejnike. Slovenija si je priigrala lepo prednost, v zadnjih pet minut je vstopila z vodstvom +10 (80:70). Sledilo je nekaj spornih sodniških odločitev, Dončić se je neuspešno pritoževal, ko so ga Francozi ovirali ob njegovih prodorih. Slovenski tekmec je dobil zalet in se z delnim rezultatom 9:0 približal na -1 (79:80), po sporni osebni napaki, ki so jo sodili Goranu Dragiću, pa je Evan Fournier izenačil na 82:82. Sledila je napeta končnica, v kateri se je najprej izkazal zlati kapetan Dragić, ukradel žogo Francozom in dosegel koš za 84:82.\n\nSlovenija si je zagotovila prvo mesto v skupini B, najmočnejši izmed vseh štirih na letošnjem EuroBasketu. Foto: Vid Ponikvar\n\nPo odlični igri v obrambi je slovenska trojica iz lige NBA izvedla še akcijo, ki jo je po podajah Dončića in starejšega izmed bratov Dragić v koš pretopil Vlatko Čančar. Slovenija si je priigrala \"varno\" prednost, na koncu pa premagala Francijo z 88:82 in se ji tako maščevala za lanskoletni poraz na Japonskem. Aktualni evropski prvaki so si zagotovili tudi prvo mesto v skupini, veselje v Kölnu je bilo nepopisno, navijači pa so še dolgo v noč nazdravljali junaštvu strelskega rekorderja Dončića, ki je kljub zašiti glavi in bolečemu zapestju dosegel fenomenalnih 47 točk!\n\nUvodni štirje pari osmine finala: Slovenija (B1) – Belgija (A4)\n\nŠpanija (A1) – Litva (B4)\n\nNemčija (B2) - Črna gora (A3)\n\nTurčija (A2) - Francija (B3)\n\nPopravil rekord prijatelja Nowitzkega Dirk Nowitzki od srede naprej ni več najboljši strelec na tekmi EuroBasketa v 21. stoletju. Foto: Vid Ponikvar Luka Dončić je pisal zgodovino. Postal je prvi košarkar, ki je na tekmi EuroBasketa v tem stoletju dosegel 47 točk. Prejšnji rekorder 21. stoletja je bil njegov \"mentor\" pri Dallas Mavericks, Nemec Dirk Nowitzki, ki je pred 21 leti dosegel na tekmi proti Španiji 43 točk. Na letošnjem EuroBasketu je bil pred tem rekorder Grk Giannis Antetokounmpo (41). Dosežek Dončića je izjemen, saj je postavil drugo najvišje število točk na tekmi evropskega prvenstva vseh časov! Edini, ki jih je dosegel več, je bil pred davnimi 65 leti na EP 1957 nekdanji reprezentant Belgije Eddy Terrace. Proti Albaniji je dosegel kar 63 točk. Do čarobne Dončićeve predstave je za drugi najboljši dosežek veljal tisti, ki ga je leta 1983 postavil nekdanji grški as Nikos Galis (46).\n\nKapetan Goran Dragić je nastopil v posebnih košarkarskih čevljih, na katerih sta zapisani imeni njegovih otrok:",
    "Poraz boli, a Slovenija je zasidrana med elito": "Slovenija je dodobra izkoristila igranje v Stožicah. Foto: OZS\n\nZlata Italija, srebrna Poljska, bronasta Brazilija. Ko je slovenski štab pogledal edine reprezentance, ki so turnir končale pred njo, je videl elito. Tri ekipe, ki svetovni odbojki vladajo tri desetletja. Danes, ko je konkurenca v večini športov izjemno razvejana, res težko najdemo še podoben primer, da bi na zadnjih devetih svetovnih prvenstvih zlato medaljo osvajale le tri reprezentance.\n\nKo se je začela italijanska prevlada (naslovi v letih 1990, 1994, 1998), je bila slovenska reprezentančna odbojka v povojih, brez enega samega nastopa na velikih tekmovanjih. V kvalifikacijah za svetovna prvenstva sploh ni igrala, na prvenstva stare celine se ji ni nikoli uspelo prebiti.\n\nKo je štafeta na svetovnih prvenstvih prešla v brazilske roke (2002, 2006, 2010), je Sloveniji uspel preboj, saj je nanizala prve tri nastope na evropskih prvenstvih, kamor se je prebila trikrat (2001, 2007, 2009), kjer pa je bila zgolj udeleženka. Izgubila je namreč vseh 11 dvobojev, skupna razlika v osvojenih nizih pa je bila 6:33.\n\nNaslednja naslova (2014, 2018) sta nato pripadla Poljski, zadnji pred našimi očmi pa se je spet vrnil v italijanske roke (2022). Slovenija pa je v tem obdobju naredila še dva ogromna koraka proti vrhu, kar pričajo tri srebrne medalje na evropskih turnirjih ter četrti mesti na svetovni ravni (ob tem svetovnem prvenstvu še v lanski Ligi narodov).\n\nKaj je bilo torej ključno? Na eni strani je šlo za neverjetno zgodbo ACH Volleyja, ki je leta 2007 presenetljivo dobil evropski pokal CEV, tri leta pozneje pa se še bolj senzacionalno uvrstil v polfinale Lige prvakov. Doma se je ustvarila kakovost, ki je ni bilo več mogoče zadržati in se je razširila po Evropi. Dovolj zgovoren je tale številski podatek: na EP-ju leta 2009 je kar devet od 12 članov igralo v Sloveniji (vsi za ACH), leta 2015 sta bila taka le še dva. Igralci so po tujih in dobrih evropskih klubih le še napredovali in rasli.\n\nNa uvodni tekmi EP-ja 2013 so presenetili branilca naslova Srbijo s 3:1, a izkazalo se je, da je bila to njihova edina zmaga na tem turnirju, nato so ostali celo brez bojev na izpadanje. Nekako so šli po poti košarkarjev, ki so večkrat predtem na velikem turnirju že znali presenetiti kakšnega velikana, a v pomembnih tekmah praviloma popustili in igrali pod svojimi sposobnostmi. Dobro se spomnim (vedno) optimističnega novinarja Vala 202 Boštjana Reberšaka, ki je po koncu tekmovanja vzneseno razmišljal o neverjetnem potencialu teh fantov in poudarjal, da potrebujejo boljše pogoje, vključno s kakovostnimi selektorji iz tujine.\n\nIn to se je tudi zgodilo! Ključno stopničko je premagal Italijan Andrea Giani, ki je Slovenijo leta 2015 popeljal do zgodovinske medalje, dve srebrni je osvojil njegov rojak Alberto Giuliani, uspešen je bil tudi Srb Slobodan Kovač (ki je mimogrede s Srbijo dobil finale leta 2019). Zadnji selektor Mark Lebedew se ni izkazal kot najboljša rešitev (a ne v taktičnem pogledu, bolj je škripalo v kemiji), zveza je tvegala in tik pred zdajci pripeljala Gheorguja Cretuja, ki gotovo ni razočaral. Ravno pozna menjava je zdramila ekipo in kaže, kako pomemben vidik predstavljajo selektorji.\n\nPriprave tako niso bile optimalne, zato pa je imela Slovenija več sreče pri drugih dejavnikih, kot je bil odvzem ruske organizacije. Nikakršnega dvoma ni, da so tekme v Stožicah ponesle slovensko reprezentanco, svoje pa je dodal tudi prilagojen tekmovalni sistem, ki je šel državama gostiteljicama še kako na roke. Slovenija je namesto vloge sedmega nosilca dobila drugega, in to je brez dvoma olajšalo pot do polfinala (v običajnem sistemu bi z Ukrajino igrala v osmini finala, v četrtfinalu pa z zmagovalcem dvoboja Srbija − Nemčija). A priložnosti je pač treba izkoristiti in Slovenija jo je.\n\nZa Slovenijo je neverjetno obdobje, od leta 2015 naprej je nastopila na šestih velikih tekmovanjih (manjkata le uvrstitvi na olimpijske igre), v tem času pa se je kar štirikrat uvrstila v polfinale, kar ni naključje, ampak dokaz kakovosti. To je v tem času uspelo le še Italiji, Poljski in Rusiji. V spodnji tabeli so vse evropske reprezentance, ki so v tem času osvojile vsaj eno medaljo.\n\nReprezentanca Zlato Srebro Bron Polfinale Četrtfinale Nastopi Italija 2 1 1 4 8 8 Francija 2 0 0 3 5 8 Poljska 1 1 2 4 7 8 Rusija 1 1 0 3 7 7 Srbija 1 0 1 4 5 6 SLOVENIJA 0 3 0 4 5 6 Nemčija 0 1 0 1 4 5\n\nIzjemni kakovosti in uspehom manjkata le dve stvari − zlata medalja in nastop na olimpijskih igrah, kar je brez dvoma cilj te generacije. Ne gre spregledati dejstva, da je povprečna starost slovenske reprezentance leta 2013 (torej tik pred začetkom preboj med elito) znašala 25 let in pol, danes pa 30 let in pol (povprečna starost začetne postave pa je še leto višja).\n\nPariz 2024 torej kliče. Nov sistem kvalifikacij je ugoden, kar pomeni, da ima Slovenija precej možnosti, da se tja uvrsti. Včasih je na poti do cilja potreben tudi kanček sreče. Francija je v polfinalu kvalifikacij za OI 2020 proti Sloveniji že zaostajala z 0:2, uspel ji je preobrat, danes pa je olimpijski prvak ...",
    "Ta slovenski radio je nekatere diskriminiral": "Zagovornik načela enakosti je ugotovil, da je Radio Ognjišče diskriminiral nekatere politične stranke, ki v svojih programih nasprotujejo nauku Katoliške cerkve. Pred državnozborskimi volitvami jim je podobno kot drugim strankam omogočil predstavitev stališč, a jih neupravičeno obravnaval slabše, so pri zagovorniku zapisali v sporočilu za javnost.\n\nRadijska postaja je predstavitve stališč nekaterih strank objavila zgolj v prebranem povzetku, stališča strank, ki katoliškemu nauku ne nasprotujejo, pa je predstavila z objavo zvočnih posnetkov pogovorov s kandidati teh strank za poslance. Radio je tako nekatere stranke diskriminiral na podlagi vere ali prepričanja na področju dostopa do dobrin in storitev, ki so na voljo javnosti, je ugotovil zagovornik načela enakosti.\n\nZagovornik načela enakosti v odločbi sicer ne navaja, za katero radijsko postajo gre, a se je že marca na spletu pojavil vprašalnik Radia Ognjišče, ki ga je poslal političnim strankam.\n\nV povabilu strankam, naj se pred volitvami predstavijo javnosti, je radio zapisal, da bo to storitev nudil le tistim, ki v svojih programih in stališčih ne nasprotujejo nauku Katoliške cerkve, kar je preverjal s posebnim vprašalnikom.\n\nZagovornik je ugotovil, da je radio vse stranke, ki so se vabilu odzvale, predstavil v svojem programu, a jih pri tem obravnaval različno. Pogovore s kandidati strank, ki sledijo katoliškemu nauku ali mu ne nasprotujejo, je objavil v obliki posnetkov intervjujev, pogovore s kandidati preostalih strank pa samo s povzetkom pogovorov. Možnost zvočne predstavitve je tako radio dal strankam Naša dežela, Zeleni Slovenije, Glas za otroke in družine ter NSi, s povzetki pa predstavil stališča strank Vesna, Z.Dej, SD, Lide in SNS.\n\nZagovornik je preveril, ali bi lahko razlikovanje strank predstavljalo izjemo od prepovedi diskriminacije in ali je bilo uporabljeno sredstvo sorazmerno.\n\nRadio je zagovorniku pojasnil, da je razlikovanje pri obravnavi kandidatov strank na podlagi osebne okoliščine vere ali prepričanja uvedel, da s predvajanjem posnetkov izjav kandidatov, ki se s katoliškim naukom ne strinjajo, ne bi žalil čustev poslušalcev. Zagovornik je v postopku dopustil možnost, da bi ravnanje radia lahko zasledovalo ta legitimni cilj.\n\nV testu sorazmernosti ukrepa pa je ocenil, da odločitev radia, da predstavitev stališč nekaterih strank izvede zgolj s povzetkom pogovorov s kandidati, ni bilo ne edino mogoče ne sorazmerno sredstvo za dosego cilja, saj je radio pogovore s kandidati vseh strank, ki so se odločile za sodelovanje, posnel vnaprej in bi lahko morebitne dele pogovorov, ki bi žalila verska čustva, izrezal.\n\nRadio je zagovorniku že zagotovil, da bo v prihodnje ugotovljeno diskriminacijo odpravil, so še zapisali v sporočilu za javnost.",
    "Slovenija (p)ostala zvezda stalnica na evropskem košarkarskem nebu": "Spomin na leto 2005 in veselje ob prvi uvrstitvi v četrtfinale evropskih prvenstev. Foto: EPA\n\nPrav danes portal Športni SOS slavi 10 let svojega delovanja. Tokrat odgovarjamo na vaši košarkarski vprašanji. Še vedno ste vabljeni k postavljanju vprašanj (ne glede na šport).\n\nVabljeni k sodelovanju Vprašanja o športu, športni zgodovini in statistiki lahko pošljete po elektronski pošti ali Twitterju.\n\n\n\nŠportni SOS deluje tudi v avdioobliki ‒ naročite se na podkast SOS-odmev!\n\n1998. Slovenija je zadnje desetletje in pol nepogrešljiva udeleženka četrtfinalov na EP-jih v košarki. Kdo je še v tej skupini?\n\nMatevž Golob\n\nSlovenska košarkarska reprezentanca se je leta 2005 v Beogradu prvič uvrstila v četrtfinale na evropskih prvenstvih. Z zmago nad Belgijo ji je to uspelo že sedmič, brez preboja v najboljšo osmerico je ostala le leta 2015. Najboljša pri tem je Španija, ki se ji je v tem obdobju prav vselej uvrstila v četrtfinale (še več – prav vselej se ji je uspelo prebiti tudi v polfinale).\n\nReprezentanca 2005 2007 2009 2011 2013 2015 2017 2022 Skupaj Španija 1 1 1 1 1 1 1 1 8 Slovenija 1 1 1 1 1\n\n1 1 7 Francija 1 1 1 1 1 1\n\n1 7 Grčija 1 1 1 1\n\n1 1 (1) 6 Rusija 1 1 1 1\n\n\n\n1\n\n5 Litva 1 1\n\n1 1 1\n\n\n\n5 Srbija\n\n\n\n1 1 1 1 1 (1) 5 Hrvaška 1 1 1\n\n1\n\n\n\n(1) 4 Nemčija 1 1\n\n\n\n\n\n\n\n1 1 4 Italija\n\n\n\n\n\n\n\n1 1 1 (1) 3 Latvija\n\n\n\n\n\n\n\n\n\n1 1\n\n2 Turčija\n\n\n\n1\n\n\n\n\n\n\n\n\n\n1 S. Makedonija\n\n\n\n\n\n1\n\n\n\n\n\n\n\n1 Ukrajina\n\n\n\n\n\n\n\n1\n\n\n\n(1) 1 Češka\n\n\n\n\n\n\n\n\n\n1\n\n(1) 1\n\nOpombe:\n\n− Številka 1 označuje, da se je posamezna reprezentanca uvrstila v četrtfinale na posameznem turnirju.\n\n− (1) v letu 2022 pa pomeni, da se je reprezentanca uvrstila v osmino finala in ima torej še priložnost za vnovičen preboj v četrtfinale.\n\n− Velja po 4. tekmi osmine finala na tem prvenstvu.\n\n\n\n1999. Kdo pa je v tem času osvojil največ medalj?\n\nMatevž Golob\n\nKot namiguje že zgornji odgovor, je to Španija, ki se je vselej uvrstila v polfinale, brez medalje pa ostala le v Beogradu 2015.\n\nReprezentanca Zlato Srebro Bron Skupaj Španija 3 1 2 6 Francija 1 1 2 4 Grčija 1 0 1 2 Rusija 1 0 1 2 Slovenija 1 0 0 1 Litva 0 2 1 3 Srbija 0 2 0 2 Nemčija 0 1 0 1\n\nOpomba: Omenjena lestvica medalj upošteva obdobje od 2005.",
    "Golob: Bistvo zdravstvenega interventnega zakona je, da denar sledi bolniku": "Poslanec NSi Jožef Horvat , ki od vstopa Janeza Ciglerja Kralja v tekmo za predsednika republike znova opravlja funkcijo vodje poslanske skupine NSi, je predsedniku vlade zastavil poslansko vprašanje o vzpostavitvi vsem dostopnega javnega zdravstva. \"Zdravje je naše največje bogastvo, slovenski zdravstveni sistem pa ima že preveč let hude zdravstvene težave,\" je dejal Horvat.\n\nHorvat je povedal, da gre za osrednjo temo programa NSi, pri kateri si v dobro slovenskih bolnikov želijo državotvornega sodelovanja večjega dela politike. Zanimalo ga je, na kakšen način namerava koalicija slovenskim bolnikom v čim krajšem času omogočiti pravočasno, dostopno in kakovostno zdravstveno oskrbo v okviru obveznega zdravstvenega zavarovanja in na ta način vzpostaviti vsem dostopno javno zdravstvo ter kateri koraki so bili narejeni v smeri merjenja kakovosti izvedenih zdravstvenih storitev.\n\nGolob se je strinjal, da je zdravstveni sistem potreben temeljite prenove. Stvari, ki so jih v zvezi s tem že izpeljali, so po njegovih besedah koncentrirane v interventnem zakonu na področju zdravstva. Bistvo zakona je, da denar sledi bolniku, pri čakalnih vrstah pa želijo vedeti, kdo je tisti, ki dejansko opravlja storitve, in kje jih opravlja. V ta namen so namenili dodatnih 200 milijonov evrov. Drugi enako pomemben vidik pa je Zakon o nalezljivih boleznih, s katerim želijo zagotoviti, da zdravstveni sistem kljub covidu-19 deluje enako kakovostno, je dejal Golob.\n\nGolob: Ključna ukrepa za skrajšanje čakalnih vrst sta digitalizacija in informatizacija\n\nGolob je pojasnil, da imamo v čakalnih vrstah cel kup ljudi in storitev, ki so že bile opravljene ali pa niso več potrebne, takšnih vnosov je bilo le v zadnjem mesecu 23.000. S tem ko bodo prečistili čakalne sezname, bodo lahko začeli naslavljati bolnike, ki res čakajo. \"To je prvi korak, ne pravim, da je edini,\" je poudaril.\n\nS plačilom za dodatne storitve pa želijo poskrbeti za to, da lahko zdravniki v javnem sektorju pod enakimi pogoji kot pri zasebnikih opravljajo dodatno delo znotraj matičnih javnih ustanov. Golob je ob tem spomnil, da bo interventni zakon, ki je začel veljati septembra, veljal 18 mesecev, tj. do leta 2024, ko bodo izpeljali temeljito reformo zdravstvenega sistema. Slednjega pa da bodo sproti dopolnjevali, je zatrdil Golob. Ob tem je izpostavil, da verjame v tvorno sodelovanje z vsemi poslanskimi skupinami.\n\nHorvat je spomnil še na razmere na Ministrstvu za zdravje, kjer \"v povprečju vsak mesec odide eden od ključnih kadrov iz kabineta ministra\". Golob je zatrdil, da ima minister za zdravje Danijel Bešič Loredan njegovo 100-odstotno podporo in tudi visoko javnomnenjsko podporo. \"Ljudje prepoznavajo v njem tistega, ki bo po 30 letih mogoče zdravstveni sistem postavil na pravo pot,\" je dejal Golob.\n\nHorvat je podal tudi postopkovni predlog, da v DZ odprejo razpravo, ali je zdravnik, ki dela v javni instituciji, enakovreden zdravniku, ki je koncesionar, in tistemu, ki je zasebnik. DZ bo o tem predlogu glasoval v sredo.",
    "'Denar, ki je bil namenjen vsem zaposlenim, bo dodeljen le določenim'": "Gospodarska zbornica Slovenije (GZS), Trgovinska zbornica Slovenije (TZS), Obrtno-podjetniška zbornica Slovenije (OZS), Združenje delodajalcev Slovenije (ZDS) ter Združenje delodajalcev obrti in podjetnikov Slovenije (ZDOPS) \"v celoti nasprotujemo parcialnim spremembam, ki jih prinaša predlog zakona in na podlagi katerega naj bi se še pred njihovo dokončno uveljavitvijo izničili vsi pozitivni učinki zadnjih sprememb Zakona o dohodnini, ki so bile sprejete marca 2022\" , so zapisali predstavniki delodajalskih organizacij v dopisu, ki so ga posredovali tudi medijem.\n\nMenijo, da bi lahko Ministrstvo za finance v okviru celovite davčne reforme, ki jo je napovedalo, na podlagi celovite analize predlagalo tudi spremembe dohodninske zakonodaje, in sicer v smeri zagotovitve večjih neto prihodkov slovenskim državljanom, namesto da predlaga parcialne spremembe, ki bodo njihove neto prihodke še zmanjšale. \"Posledično pa se denar, ki je bil v sedanjem okviru namenjen vsem zaposlenim (v obliki razbremenitve in višjih neto plač), namenja zgolj določenim kategorijam (predvsem v javnem sektorju),\" so zapisali.\n\nSpomnili so tudi na dejstvo, da Ministrstvo za finance v okviru socialnega dialoga na Ekonomsko-socialnem svetu (ESS) niti ni iskalo soglasja o predlaganih spremembah pri dohodnini.\n\nMinistrstvo za finance spremembe pri dohodnini načrtuje v okviru novel petih zakonov s področja davkov, katerih predloge naj bi vlada potrjevala danes na dopisni seji, potem ko jih je v petek obravnaval ESS.\n\nPri dohodnini naj bi se splošna olajšava s sedanjih 4500 evrov v letu 2023 zvišala na 5000 evrov\n\nOlajšava se tako leta 2023 ne bi zvišala na 5500 evrov, prav tako ne bi bilo dodatnih postopnih zvišanj na 7500 evrov do leta 2025, kot določa veljavni zakon.\n\nPoleg tega se bo predvidoma zvišal skupni dohodek, od katerega se poleg splošne olajšave prizna tudi dodatna splošna olajšava, in sicer s 13.716,33 evra na 16.000 evrov.\n\nStopnja v zadnjem, petem, dohodninskem razredu naj bi se zvišala s sedanjih 45 na 50 odstotkov.\n\nZaposleni s povprečno plačo bo imel leta 2023 glede na trenutno ureditev za 130 evrov nižje izplačilo\n\nPo izračunih Ministrstva za finance se bo zaposlenemu z minimalno plačo neto letna plača prihodnje leto v primerjavi s trenutno veljavno ureditvijo za leto 2023 zvišala za 318 evrov. Zaposleni s povprečno plačo bo imel leta 2023 glede na trenutno ureditev za 130 evrov nižje izplačilo, zaposleni s plačo v višini dveh povprečnih plač za 165 evrov nižje izplačilo, zaposleni s plačo v višini šestih povprečnih plač pa za 1790 evrov nižje izplačilo, pri čemer je upoštevano tudi zvišanje stopnje v zadnjem dohodninskem razredu s 45 na 50 odstotkov.\n\nPredvidena je tudi uvedba olajšave za mlade do 29. leta starosti, in sicer naj bi se davčna osnova od dohodkov iz delovnega razmerja znižala za 1000 evrov. Za zaposleno osebo z minimalno plačo bo po navedbah ministrstva to pomenilo 160 evrov več neto na leto, zaposlenemu s povprečno plačo za 260 evrov neto več in zaposlenemu z dvakratnikom povprečne plače za 330 evrov neto več letno.\n\nPredlog naj bi odpravil avtomatično usklajevanje višin zneskov olajšav in neto letnih davčnih osnov ter uvedel spremenjen mehanizem usklajevanja, in sicer naj bi se zneski olajšav in neto letnih davčnih osnov od leta 2024 usklajevali s polovično rastjo plač.\n\nSpremembe predvidene tudi pri obdavčitvi samostojnih podjetnikov, ki so vključeni v sistem normiranih odhodkov\n\nZa s. p., ki imajo do 25.000 evrov dohodka, se ne bo spremenilo nič, za del dohodka nad 25.000 in do 100.000 evrov pa se bodo priznani normirani odhodki znižali na 40 odstotkov (zdaj 80 odstotkov, a največ 80.000 evrov), pogoj bo vključenost v pokojninsko in invalidsko zavarovanje vsaj devet mesecev (prej pet mesecev). Priznani normirani odhodki bodo na 40 odstotkov znižani tudi za vse popoldanske s. p. (sedaj do 50.000 evrov prihodka 80 odstotkov, a največ do 40.000 evrov).\n\nZa polne normirance s 60.000 evrov dohodka se bo po navedbah ministrstva tako davek zvišal z 2400 na 5200 evrov, za tiste s 100.000 evrov dohodka pa s 4000 na 10.000 evrov.\n\nZa popoldanske normirance s 15.000 evrov dohodka se bo davek zvišal s 600 na 1800 evrov, s 25.000 evrov dohodka s 1000 na 3000 evrov, s 60.000 evrov dohodka s 4000 na 8000 evrov in s 100.000 evrov dohodka z 12.000 na 16.000 evrov, so izračune predstavili na ministrstvu.\n\nPri plačilu za poslovno uspešnost je predviden dodatni pogoj za ugodno davčno obravnavo, in sicer naj bi ta veljala ob izplačilih največ dvakrat letno, poleg tega naj bi bila nagrada neobdavčena v višini do povprečne mesečne plače v državi, ne več v višini povprečne plače delavca.",
    "Udbaland Slovenija!": "V sredo, 14. septembra 2022, je bila v Portorožu državna proslava ob 75. obletnici vrnitve Primorske k matični domovini. Ta praznik je bil letos v znamenju pred meseci preminulega in nam vsem ljubega tržaškega rojaka Borisa Pahorja. Delo je to, istega dne, na 5. strani pospremilo z obsežnim člankom, kaj se bo zvečer dogodilo v Portorožu, in objavilo fotografijo Pahorja ter ob njej pripisalo, da \"velja za simbol primorskega upora.\" Lepo in primerno!\n\nPotem pa je 20. septembra sledilo, vsaj zame, prav tako v Delu, in to na prvi strani (!), neprijetno presenečenje. Izvedel sem namreč in tudi videl fotografijo, da so Društvo slovenskih pisateljev, Beletrina in Direkcija Mladininega rolanja po sceni \"razkrili kip v čast pisatelju in dramatiku Petru Božiču\". Gre že za drugi Petrov kip, znanci smo ga ljubkovalno, zaradi drobne postave, klicali Voščenka. Kakšno kodno oz. tajno ime mu je pa dala tajna politična policija slovenskega komunističnega vrha (ponarodelo Udba), Peter je bil namreč registrirani sodelavec Udbe, pa mi še ni uspelo ugotoviti.\n\nPosebej paradoksalno pri vsej zadevi je to, da je Delo naprej objavilo slavospev Pahorju in kmalu zatem še počastilo Božiča, kajti Peter je Borisa leta 1977 zatožil Udbi. Poglejmo, zakaj in kako se je to dogodilo!\n\nNovinar Dela Viktor Blažič in sodnik ljubljanskega sodišča Franc Miklavčič, oba sta bila skrita simpatizerja takrat od režima hudo preganjanega Edvarda Kocbeka, sta konec leta 1975 v Pahorjevi tržaški reviji Zaliv objavila prispevka (v korist Kocbeku) pod lažnima imenoma. Čuječa Udba, ki se je po Trstu sprehajala kot po Ljubljani, je hitro ugotovila, kdo sta resnična pisca, kar ni bilo težko, saj je intenzivno pokrivala tako Edvarda Kocbeka (kodno zalezovan po Udbi kot Bohinjski) kot Borisa Pahorja (kodno zalezovan po Udbi kot Jambor) in tudi Viktorja Blažiča (kodno zalezovan po Udbi kot Blaž) ter Franca Miklavčiča (kodno zalezovan po Udbi kot Privesek). Vrh režima se je odločil zapreti Blažiča in Miklavčiča, pa ne toliko zaradi pisanja v Zalivu, ampak zaradi njune povezave s Kocbekom, ki je marca 1975 razkril in obsodil, v knjižici Edvard Kocbek – pričevalec našega časa, komunistični povojni pomor razoroženih domobrancev in totalno dolomitsko-partijsko podreditev (februarja 1943) sicer že poprej samo formalno koalicijske Osvobodilne fronte. Ker si Kocbeka, predvsem zaradi njegovega mednarodnega ugleda, niso upali zapreti, v njegov bran se je odločno postavil tudi svetovno znani človekoljub, pisatelj in Nobelov nagrajenec Heinrich Böll, se je vrh partije spravil na \"manjši\" ribi. Nekoga je bilo pač treba zapreti, da bi ustrahovali druge, pokazali svoje mišice slovenskemu prebivalstvu in pomirili beograjsko komunistično centralo s Titom na čelu.\n\nKakorkoli že, oba je Udba 17. maja 1976 aretirala in režimsko pravosodje je uprizorilo montiran politični proces, formalno zaradi pisanja v Pahorjevem tržaškem Zalivu (pri Miklavčiču so dodali še vsebino njegovega zasebnega dnevnika, kjer je pisal o samostojni Sloveniji). Boris Pahor, živeč v Trstu, ob tem ni sedel križem rok, ampak je z vsemi silami, ki jih je imel na razpolago, tolkel po tem sramotnem pravosodnem postopku in zahteval osvoboditev obeh prijateljev in sodelavcev. Tako je npr. 23. januarja 1977 poslal cirkularno protestno pismo 103 članom Društva slovenskih pisateljev, živečih v Sloveniji. V pismu je apeliral na pisatelje, da se zavzamejo za sodno preganjana kulturnika.\n\nSlovenska tajna politična policija je prestregla kar 68 primerkov tega cirkularja in o tem sestavila zaupno Informacijo za slovensko komunistično vodstvo ter mu hkrati sporočila, \"da le redki prejemniki zavračajo ta Pahorjev 'apel'. Med temi je novinar in publicist Peter Božič, ki izjavlja, da je želel najprej ostro odgovoriti Pahorju, zdaj pa resno razmišlja, da bi veljalo javno spregovoriti o tem, zlasti še zaradi dokaj nerazumljive politike vodstva društva književnikov, in pripravlja oster napad v tisku.\" Iz tega udbovskega poročila je tudi razvidno, da je Božič sam predal Pahorjevo pismo organom za notranje zadeve, torej Udbi.\n\nOb tem naj dodam, da je sam Viktor Blažič konec leta 2009 izjavil v Reporterju: \"Ko sem po pomilostitvi leta 1977 prišel iz zapora, me je (Peter Božič, op. Omerza) napadel, da se grem heroja … Kaj takega ni bilo v moji naravi. Pač pa je moj primer – predvsem to, da se pred sodiščem nisem pokesal – šel v nos Petru Božiču, za katerega je bilo udinjanje tajni policiji nekaj normalnega.\"\n\nKer je bil pred procesom proti Vikiju Blažiču književnik in novinar Peter Božič njegov sostanovalec v sobici uredništva reportažne strani na Delu, sem prepričan, da je imela Udba, prek Božiča, odličen nadzor tudi nad \"predobsodilnim\" delovnim okoljem Viktorja Blažiča.\n\nTorej, če povzamem, je književnik Peter Božič, v \"svinčenih\" slovenskih sedemdesetih letih minulega stoletja – izraz je skoval prav Viki Blažič – podpiral montiran politični proces proti dvojici Blažič - Miklavčič in ovajal Borisa Pahorja tajni policiji zaradi njegovega zavzemanja za zaprta kulturnika!\n\nZa popolno absurdnost pa naj še dodam, da je, po poročanju Dela, zbrane nagovoril Stane Pejovnik, v propadlem slovenskem socializmu zaupnik naše Udbe, in v sledečem pogovoru o Božiču je sodeloval tudi Darko Štrajn, po Udbi zalezovan kot Hipy. Čudna mešanica!\n\nMedtem ko ima recimo udbovski špicelj Peter Božič v Ljubljani že dva spomenika, enega (in še enega v Novi Gorici) tudi udboljubec in fanatični nasprotnik slovenske osamosvojitve Janez Stanovnik, pa še vedno čakamo spomenike velikanom slovenske osamosvojitve – npr. Janezu Toplišku (zalezovan po Udbi kot Potres), Francu Jezi (zalezovan po Udbi kot Separatist), Cirilu Žebotu (zalezovan po Udbi kot Peter).\n\nHm, na ta način se ne dela slovenska država, ampak se sramoti. In poveličevanje Udbe, ki si ga privoščijo nekateri, lahko vse nas, v tem negotovem svetu, pripelje v situacijo, ko jo bomo zopet dobili. Tisti, in teh je v Sloveniji veliko in preveč, ki se požvižgajo na temno plat naše zgodovine, so namreč obsojeni na to, da se jim bo (in nam) slej ko prej ponovila!\n\nKolumne izražajo stališča avtorjev in ne nujno tudi organizacij, v katerih so zaposleni, ali uredništva Siol.net.",
    "Slovenija po številu okužb s koronavirusom ostaja najslabša v Evropi": "Termometer prikaže, kako vroč je članek. Skupni seštevek je kombinacija števila klikov in komentarjev.\n\nV Sloveniji so v četrtek spet potrdili več kot dva tisoč novih okužb.\n\nV Sloveniji so v četrtek spet potrdili več kot dva tisoč novih okužb. Foto: Shutterstock\n\nSlovenija na evropskem zemljevidu pojavnosti novih primerov okužbe s koronavirusom v zadnjih štirinajstih dneh na sto tisoč prebivalcev ostaja najslabša država v Evropi. Pojavnost se naglo viša in trenutno znaša 1.109, kar je 382 več kot pri Grčiji, ki je s 727 novimi primeri okužbe na drugem mestu. Med najslabše države se uvrščajo še Latvija, Slovaška in sosednja Avstrija.\n\nZa Slovenijo, ki po okužbah v Evropi daleč prednjači, za petami ostaja Grčija. Srbijo, ki je bila še pred nekaj dnevi na tretjem mestu, pa so po najnovejših podatkih prehitele Latvija s 643, Slovaška s 625 in Avstrija s 610 novimi primeri v zadnjih 14 dneh na sto tisoč prebivalcev.\n\nSrbija je tako pridobila tri mesta in je s 597 primeri na šestem mestu, še kažejo podatki sledilnika covid-19.\n\nMed najboljšimi evropskimi državami ostajajo Norveška, Kosovo ter Bosna in Hercegovina. Na Norveškem so potrdili le 21 primerov, na Kosovem 24, v Bosni in Hercegovini pa 51 novih primerov v zadnjih 14 dneh na sto tisoč prebivalcev.\n\nMed državami, kjer beležijo manj kot sto novih primerov, so še Albanija, Severna Makedonija, Španija in tudi Švedska z 89 primeri. Na Švedskem ob izbruhu pandemije covid-19 zaprtja države, kot denimo v Sloveniji, ni bilo, so pa v poročilu preiskovalne komisije švedske vlade o ravnanju med pandemijo februarja letos sporočili, da bi morali ukrepe sprejeti hitreje. Včeraj so na Švedskem potrdili 4.973 novih okužb s koronavirusom.\n\nV Sloveniji v četrtek spet več kot dva tisoč novih okužb\n\nPo podatkih nacionalnega inštituta za javno zdravje (NIJZ) so v četrtek ob 799 PCR-testih in 6.126 hitrih antigenskih testih v Sloveniji potrdili 2.174 okužb z novim koronavirusom, kar je 551 več kot prejšnji četrtek, ko so potrdili 1.623 novih okužb.\n\nPo oceni Nacionalnega inštituta za javno zdravje (NIJZ) je v Sloveniji trenutno 24.338 aktivnih primerov okužbe.\n\nSedemdnevno povprečje potrjenih primerov trenutno znaša 1.985. Število potrjenih primerov v zadnjih 14 dneh na sto tisoč prebivalcev je trenutno 1.155.\n\nZ enim odmerkom se je cepilo še deset ljudi, skupaj do danes 1.266.526, z vsemi odmerki pa je cepljenih sedem oseb več, skupaj 1.222.954, še navaja NIJZ.",
    "Bruselj z več opomini Sloveniji zaradi neupoštevanja zakonodaje EU": "Pravice delavcev ureja tudi direktiva o usklajevanju poklicnega in zasebnega življenja, ki je Slovenija prav tako še ni prenesla v svojo zakonodajo, zaradi česar je prejela uradni opomin.\n\nBruselj je Sloveniji uradni opomin poslal, ker v svojo zakonodajo ni pravočasno prenesla direktive o preglednih in predvidljivih delovnih pogojih. Ta direktiva po navedbah komisije nudi več delavskih pravic in zaščite zaposlenim po EU. Med drugim imajo pravico do večje predvidljivosti glede nalog in delovnega časa.\n\nOpomin je Slovenija prejela tudi zato, ker v nacionalno zakonodajo ni prenesla direktive, ki ureja področja preventivnega prestrukturiranja podjetij, odpusta dolgov in prepovedi opravljanja dejavnosti ter je namenjena predvsem preprečevanju stečajev podjetij.\n\nV slovensko zakonodajo prav tako še vedno ni bila prenesena direktiva, ki ureja uporabo digitalnih orodij in postopkov na področju prava družb, zaradi česar je Slovenija prejela uradni opomin.\n\nTega pa ji je Evropska komisija poslala tudi zato, ker ni prenesla delegirane direktive na področju upravljanja produktov in upoštevanja trajnostnih vidikov pri tem.\n\nSlovenija ima zdaj na voljo dva meseca, da odgovori na uradne opomine in zaključi prenos direktiv. V nasprotnem primeru lahko komisija nadaljuje pravne postopke v zvezi s kršitvami ter ji izda obrazložena mnenja. Na koncu pa lahko zadevo predloži tudi Sodišču EU.",
    "Slovenija na evropskih prvenstvih prvič do polčasa prejela 58 točk": "Mateusz Ponitka je Sloveniji nasul kar 26 točk. Foto: EPA\n\nNa portalu Športni SOS tokrat odgovarjamo na vaša košarkarska vprašanja. Še vedno ste vabljeni k postavljanju vprašanj (ne glede na šport).\n\nVabljeni k sodelovanju Vprašanja o športu, športni zgodovini in statistiki lahko pošljete po elektronski pošti ali Twitterju.\n\n\n\nŠportni SOS deluje tudi v avdioobliki ‒ naročite se na podkast SOS-odmev!\n\n2003. Ali je slovenska košarkarska reprezentanca na evropskih prvenstvih že kdaj do polčasa prejela 58 točk (ali več)?\n\nJaša Lorenčič\n\nNe, Slovenija še nikoli na evropskih prvenstvih ni prejela 58 točk. To je bil sicer šele tretji primer, ko je v prvi polovici tekme prejela \"polovico stotice\". Zanimivo − prejšnji negativni rekord sicer ni bil usoden. Slovenija je namreč na evropskem prvenstvu leta 2017 prav tako v četrtfinalu proti Latviji prejela 55 točk, a na koncu vseeno tekmo dobila (103:97). Res pa je, da je takrat zaostanek po prvem polčasu znašal le štiri točke (51:55).\n\nSlovenija je 50 točk prejela le še na turnirju leta 1995, ko je proti Rusiji zaostajala s 44:50, na koncu pa izgubila z desetimi točkami razlike (82:92).\n\nKar pa se tiče poljskih 58 točk v prvem polčasu, Slovenija je na kar osmih tekmah evropskega prvenstva prejela manj kot 58 točk v celi tekmi! Z najbolj granitno obrambo se je ponašala leta 2007, ko je na prvi tekmi proti Nemčiji dobila le 47 točk.\n\n2004. Slovenija je v drugem polčasu precej izboljšala igro v obrambi, saj je dovolila kar 26 točk manj kot v prvem polčasu. Ali ji je na evropskih prvenstvih še kdaj uspel tak napredek?\n\nAndrej Bečan\n\nSlovenija je v uvodnem polčasu dovolila kar 58 točk, v drugem polčasu pa le še 32, kar je pomenilo napredek za 26 točk.\n\nLe enkrat do zdaj ji je v zgodovini tega tekmovanja uspela boljša razlika v obrambi. Zgodilo se je na EuroBasketu 2009, ko je (spet) v četrtfinalu Hrvatom v prvem polčasu dopustila 47 točk (južni sosedje so vodili s 47:39), v drugem pa jo je omejila na zgolj 18 točk in slavila s skupnim izidom 67:65. Skupni napredek v obrambi je tako znašal kar 29 točk (47-18).\n\n2005. Ali je Slovenija kdaj zmagala, če je v prvi četrtini dobila 25 ali več točk?\n\nŽiga Mraz\n\nSlovenija je na evropskih prvenstvih v uvodni četrtini 11-krat prejela vsaj po 25 točk, v teh primerih je slavila petkrat, izgubila pa šestkrat. Zanimivo, kar tri take tekme so se Sloveniji pripetile na tem EuroBasketu, dve od teh je izgubila (Bosna in Hercegovina ter Poljska), eno tekmo pa je dobila (Litva).",
    "Noro! Vdrl v studio po tekmi in v živo naredil tole! Poteza, o kateri govori vsa Slovenija! (video)": "Neverjeten prizor v času Sportklubovega studia po tekmi.\n\nSlovenija je premagala Norveško 2:1 z Benjaminom Šeškom kot velikim junakom. No, dogajanje v Sportklubovem studiu po tekmi pa je najbolj zaznamovalo nekaj povsem drugega. Medtem ko je tekla debata o tekmi, je s svojega komentatorskega mesta na drugi strani tribune do studia prišel sloviti komentator Goran Obrez in imel pri tem prav poseben cilj. Tako pomemben, da ni hotel počakati, da bi se kamere ugasnile - vse skupaj je storil kar v živo.\n\nEden od gostov v studiu je bil Zlatko Dedić, strelec zadetka, ki je leta 2009 Slovenijo odpeljal na zadnje veliko tekmovanje - na svetovno prvenstvo v Južno Afriko. A ni zadel v polno le tedaj, Dedić je v studiu pred tekmo napovedal zmago Slovenije nad Norveško z izidom 2:1. Da ne govorimo o tem, da je napovedal glavno vlogo napadalnega dvojca Andraž Šporar - Benjamin Šeško, pri čemer sta oba seveda dosegla po en zadetek, slednji pa je prvemu tudi prispeval asistenco.\n\nGoran Obrez je zato celi Sloveniji želel kar v neposrednem prenosu pokazati, kaj si o vsem skupaj misli. \"Igralec za velike tekme,\" so bile besede, s katerimi se je na prvotno začudenje vseh usmeril proti Dediću in mu energično segel v roko. Delno tudi spet za tisto, kar nam je prinesel pred 13 leti, hkrati pa tudi za njegovo tokratno napoved in za prispevek pozitivnega ozračja in duha, kakršnega smo pogosto pogrešali v aktualni reprezentanci. Ta večer pa nikakor ne!\n\nVse skupaj si lahko ogledate spodaj v posnetku. Če vam ga ne prikaže, pa na tej povezavi.",
    "Prvaki udarili nazaj in pokazali, zakaj so favoriti EP-ja": "Luka Dončić je prejel številne udarce, a vendarle zbral 14 točk, 10 podaj in šest skokov. Ko je na začetku predzadnje minute izsilil nešportno osebno napako in zadel oba prosta meta za vodstvo s 87:81, je bilo že slutiti slovenski uspeh. Foto: EPA\n\nTo je že deseta zaporedna slovenska zmaga na EP-jih, seveda po devetih na prejšnjem prvenstvu 2017, ko so Slovenci brez praske osvojili naslov. Niz nepremagljivosti je bil pred 14.500 gledalci v Kölnu – prevladovali so litovski – na hudi preizkušnji, Litva z verjetno najboljšo evropsko centrsko navezo Valančiunas-Sabonis (skupaj sta dosegla le 19 točk) je bila res neugodna, toda v zadnji četrtini si je privoščila več kot petminutno obdobje, ko ni dosegla koša iz igre. \"Ključno je bilo, da smo dojeli, da sodniki puščajo veliko kontakta. Dobro smo se držali, zmaga je zelo pomembna za samozavest, saj igramo v verjetno najtežji skupini na tem EP-ju,\" je za Val 202 povedal Edo Murić.\n\nLuka Dončić. Foto: EPA\n\nDončić najboljši igralec tekme, presenetil Blažič\n\nTekma je bila privlačna in kakovostna, Slovenci pa v končnici odlični. Izid 73:78 jih ni zmedel in so zaostanek spremenila v vodstvo z 90:83. Poleg Tobeyja (statistični indeks 27) je bil v napadu razpoložen Goran Dragić (18 točk, od tega trojke 3/4), ki ni začel tekme, malo manj pa (za svoje standarde) Luka Dončić, toda njegov skupni učinek je bil spet izjemen, saj je 14 točkam dodal 10 podaj in šest skokov, predvsem pa je v odločilnih trenutkih potegnil prave poteze. Izbran je bil za igralca tekme. Med slovenskimi junaki sta bila tudi Jaka Blažič (14 točk ob le enem zgrešenem metu) in Vlatko Čančar (11).\n\nV prvi četrtini trojki šest slovenskih trojk\n\nSlovenija (začetna postava: Dončić, Nikolić, Blažič, Čančar, Tobey), ki je lani na odločilni tekmi za preboj na olimpijski turnir Litvi na njenem igrišču zadala hud udarec, je tekmo odprla s štirimi uspešnimi trojkami (Dončić, Čančar, Blažič dvakrat) in povedla z 12:6, izza črte je bil nato uspešen tudi Tobey. Litva je vseeno držala priključek, atraktivno zabijanje Valančiunasa je sredi uvodne četrtine pomenilo le štiri točke zaostanka (17:13). Strelci so bili navdihnjeni na obeh straneh, Dimec je bil pogumen pod košem, nato G. Dragić pri metu za tri točke. Ob koncu četrtine je Dončić zadel enega od dveh prostih metov, Litovci pa so po uspešnem skoku v napadu v izdihljajih četrtine zadeli za 27:27.\n\nSlovenci v napeti končnici strli Litvo\n\nBlažič pravi čas našel pravo formo\n\nSlovenija je dobro odprla tudi drugo četrtino. Po asistenci Dragića je zadel Dimec, Prepelić pa je z razdalje prinesel novo lepšo prednost. Jaka Blažič, ki na pripravljalnih tekmah ni blestel, se je večkrat zelo dobro znašel, po njegovi podaji je Tobey zaključil za 37:31. V 26. minuti je Valančiunas (v prvem polčasu sedem točk in osem skokov) nenamerno udaril Dončića po obrazu.\n\nČančarju uspela poteza tekme v obrambi\n\nNadaljevala se je izenačena igra, nekaj slabših slovenskih minut je prekinil G. Dragić z ukradeno žogo in polaganjem (43:38). V zadnji minuti uvodnega polčasa je zablestel Vlado Čančar. Najprej je prilepil \"banano\" Kuzminskasu, nato je stekel v napad in zadel čez Valančiunasa, izkoristil pa še dodatni prosti met. Naveza Dončić-Tobey je poskrbela, da je Slovenija presegla 50 točk (51:45), ob izteku časa pa je neverjetno trojko zadel Marius Grigonis.\n\nŽiga Dimec je dobro unovčil vlogo rezervista, boril se je v obrambi, dosegel pa štiri točke v devetih minutah. Foto: EPA\n\nSlovenci ušli na 7, a zapravili prednost\n\nV drugem polčasu je Litva začasno prevzela nadzor, tako da sta se zelo prilegli trojka Čančarja za novo slovensko vodstvo 58:57 in nato akcija Dragić-Tobey. Ponovnega ogleda sta bila vredna tudi poteza Luke Dončića (obrnil je Brazdeikisa) in zabijanje za 62:57. Slovenijo je krasil skok v napadu. Blažič je pod košem prinesel vodstvo 64:57 in prisil litovskega selektorja v minuto odmora. Ko se je zdelo, da so Slovenci zagospodarili (64:57), so se tekmeci vrnili, pri izenačenju na 67 je moral enominutni sestanek sklicati Sekulić. Slovenija, ki je imela vse več težav z osebnimi napakami (G. Dragić in Blažič po 3), si je s košem Dragića pred odločilno četrtino priborila prednost dveh točk (69:67).\n\nTobey tehtnico nagnil na slovensko stran\n\nV zadnji četrtini se je nadaljevala napeta predstava, Slovenija je morala garati za vsak koš, tudi s črte prostih metov (uspešnost je bila v prvi polovici zadnje četrtine manj kot polovična) ni šlo, Litva pa je z raznovrstnimi napadalnimi akcijami in ob spodbudi ogromne množice svojih navijačev prevzemala pobudo. Sabonis je zadel za pet litovskih točk prednosti (73:78). Ker ni šlo z razdalje, je Slovenija vse bolj igrala pod koš, Tobey je trikrat zapored zadel v raketi in spet je povedla Slovenija (82:81). Zlati kapetan Dragić je s trojko (prvo slovensko v zadnji četrtini) utišal litovske navijače in kar naenkrat je imela boljše izhodišče pred finišem Slovenija. Dončić je v predzadnji minuti izsilil nešportno osebno napako (v obraz je dobil Sabonisov komolec). Luka je zadel oba prosta meta in postavil temelje za zmago, ki jo je devet sekund pred koncem s polaganjem potrdil Goran Dragić. EP se je tako za Slovenijo začel s skoraj istim izidom, kot se je končal prejšnji EP, ko je Srbija v finalu padla s 93:85.\n\nNBA-igralec Jonas Valančiunas (New Orleans) se v raketi ni razigral (devet točk ob metu iz igre 4/10), slovenska obramba je bila dovolj agresivna. Foto: EPA\n\nNemci presenetili Francoze\n\nSlovenija je tako pokazala, da jo upravičeno štejejo med favorite in da visok nedeljski poraz z Nemci ni pustil posledic. Naslednji tekmec bo Madžarska (v soboto ob 20.30), ki je proti BiH-u v popoldanski tekmi izgubila za 10 točk (95:85). Bosanska reprezentanca je odločilno razliko naredila v tretji četrtini (28:17).\n\nNa večerni tekmi je Nemčija s 76:63 premagala olimpijskega podprvaka Francijo. Johannes Thiemann je bil s 14 točkami in šestimi skoki prvi igralec obračuna. Dvoboj se je začel z 20-minutno zamudo, ker so v dvorani, v kateri sta bili tudi Mark Cuban in Jason Kidd, pripravili slovesnost za legendarnega Dirka Nowitzkega (153 nastopov za Nemčijo) in upokojili njegovo številko 14.\n\nSlovenci zaman čakali na avtobus\n\nOrganizacija na začetku prvenstva šepa, česar od Nemcev ne bi pričakovali. Slovenci so namreč zaman čakali na avtobus, ki bi jih od hotela pripeljal do Lanxess Arene. \"Kje je avtobus za našo reprezentanco,\" so se na Twitterju nekaj ur pred začetkom tekme spraševali pri Košarkarski zvezi Slovenije. Zadrego so rešili tako, da so poklicali taksi, ki je fante pripeljal v dvorano. \"Se šalite? Po vsaj 20 minutah (čakanja) smo morali poklicati taksi,\" je bil presenečen tudi Goran Dragić.\n\nSkupina A (Tbilisi):\n\nŠPANIJA – BOLGARIJA\n\n114:87 (28:17, 19:18, 32:31, 25:21)\n\nBrown 17, Hernangomez 16; Vezenkov 25.\n\nTURČIJA – ČRNA GORA\n\n72:68 (14:18, 27:13, 12:20, 19:17)\n\nLarkin 18, Osman 15; Dubljević 18.\n\nBELGIJA – GRUZIJA\n\n79:76 (16:11, 22:21, 20:19, 12:19) - po podaljšku\n\nMamukelašvili 18, McFadden 17, Bitadze 14; Mweme in Tabu po 14,\n\nSkupina B (Köln):\n\nSLOVENIJA – LITVA\n\n92:85 (27:27, 24:21, 18:19, 23:18)\n\n14.500; Tobey 24 (10/12 za dve) in 8 skokov, G. Dragić 19 (5/10 za dve, 3/4 za tri), Dončić (3/6 za dve, 1/8 za tri, 10 podaj in 6 skokov) in Blažič (2/2 za tri) po 14, Čančar (2/2 za tri) 11, Dimec 4, Prepelič 3, Murić 2, Z. Dragić 1; Kuzminskas 19 (5/9 za dve, 3/3 za tri), Grigonis 18, Lekavičius 14, Sabonis 10, Vanlančiunas 9 in 12 skokov, Brazdeikis 8, Giedraitis 5.\n\nMet za tri točke: 10/28; 8/19\n\nMet za dve točki: 26/41; 24/46\n\nProsti meti: 10/17; 13/20\n\nSkoki: 35; 37\n\nPodaje: 25; 14\n\nBiH – MADŽARSKA\n\n95:85 (17:23, 28:23, 28:17, 22:22)\n\nMusa in Nurkić po 19; Benke 20.\n\nFRANCIJA – NEMČIJA\n\n63:76 (13:17, 18:21, 12:19, 20:19)\n\nYabusele 18; Thiemann 14, Lo in Giffey po 13.",
    "Evenepoel svetovni prvak, Pogačar ni imel najboljšega dne, a Slovenija je bila v igri za medaljo": "Dramatičen razplet na cestni preizkušnji v avstralskem Wollongongu.\n\nBelgijski kolesar Remco Evenepoel je novi svetovni prvak po cestni preizkušnji v avstralskem Wollongongu. Srebro je po dramatični končnici pripadlo Francozu Christophu Laportu, bron pa domačinu Michaelu Matthewsu. Jan Tratnik je bil na koncu 12., a je v zaključku skorajda presenetil ostale tekmece in za las ostal brez kolajne. Evenepoel je v predzadnjem krogu napadel in iz večje skupine v ospredju s sabo odpeljal Kazahstanca Alekseja Lucenka, ob predzadnjem prečkanju Mount Pleasanta pa se je zmagovalec španske Vuelte otresel tekmeca in se odpeljal zmagi naproti. Za Belgijca, mladinskega svetovnega prvaka iz Innsbrucka pred štirimi leti, je to 37. zmaga ter ena največjih v karieri. Po letu 1989 je postal prvi kolesar, ki je v istem letu postal svetovni prvak po zmagi na kateri od tritedenskih dirk (zmagal je na Vuelti). To je nazadnje uspelo Američanu Gregu LeMondu.\n\n\"To je povsem neka druga raven, tega ne morem primerjati z naslovom mladinskega svetovnega prvaka. Dirkali smo tri ure dlje, bilo je precej bolj naporno. Po dolgi sezoni je to res neverjeten zaključek. Super vesel sem, da sem imel dobre noge,\" je v prvi izjavi po koncu preizkušnje dejal novi svetovni prvak.\n\n\"Ko sta v ospredju dva, si želiš le čim dlje sodelovati, toda počutil sem se zelo dobro in uvidel, da sem močnejši od Lucenka. Želel sem biti sam, saj na takšni trasi ne smeš izgubljati časa. Moje noge so že skoraj eksplodirale ob zadnjem prečkanju klanca, ampak vedel sem, da nato sledi spust. Ničesar nisem prepuščal naključju kljub vse večji prednosti. To je le svetovno prvenstvo in nikoli ne želiš izgubiti niti sekunde v lovu na mavričasto majico,\" je še dodal 22-letnik. Pri tej starosti je postal najmlajši svetovni prvak po letu 1993, ko je to pri enaindvajsetih letih uspelo Američanu Lanceu Armstrongu.\n\n\n\nDrugo mesto je z zaostankom 2:21 minute zasedel Laporte, tretje pa domačin Matthews, potem ko se se prvi zasledovalci Evenepoela predolgo pogledovali med seboj v boju za preostali kolajni. Manjšo skupinico je iz ozadja v zaključku nato presenetil tudi Tratnik, se jim odpeljal za nekaj metrov ter v v ospredju zdržal tik do ciljne črte, ko so ga prehiteli boljši sprinterji. Med glavnimi favoriti je bil tudi Tadej Pogačar, ki pa ni ujel najboljšega dne in dirko zaključil na 19. mestu. To je njegova druga najboljša uvrstitev na svetovnih prvenstvih, potem ko je bil pred tremi leti v Yorkshiru 18. Najboljša slovenska uvrstitev na svetovnih prvenstvih ostaja bronasta kolajna Andreja Hauptmana iz Lizbone pred 21 leti.\n\nSama preizkušnja se je začela pričakovano z večjo skupino ubežnikov. Med 16 kolesarji se je znašel še en Slovenec Jaka Primožič, ki je na koncu zasedel 68. mesto. Ta skupina je imela največ osem minut naskoka, a se je hitro vzpostavil lov v glavnini. Iz nje pa je pet krogov pred koncem pobegnilo več kolesarjev, med njimi tudi Evenepoel, Tratnik in ostali. Hitro si je ta skupina nabrala okoli dve minuti naskoka, v ozadju pa je Pogačar tri kroge pred koncem z nekaterimi drugimi še poskušal zmanjšati zaostanek, a nato v lovu na prvo skupino ni bilo pravega sodelovanja. Kasneje pa ni imel več prave moči, da bi poskušal priti do kolajne v sprintu.\n\nOd ostalih Slovencev je Jan Polanc zasedel 30. mesto, Domen Novak in David Per pa sta odstopila. V boj za kolajne ni posegel eden izmed favoritov, Nizozemec Mathieu van der Poel. V noči na dirko je sedemindvajsetletnika lokalna policija v Sydneyju aretirala zaradi spora s sosedi v hotelu. Po plačilu varščine je sicer začel dirko, a po slabih 35 km odstopil.\n\nNaslednje svetovno prvenstvo v cestnem kolesarstvu bo prihodnje leto v Glasgowu na Škotskem.\n\nIzidi\n\n(Helensburgh - Wollongong, 266,9 km):\n\n1. Remco Evenepoel (Belgija) 6:16:08\n\n2. Christophe Laporte (Francija) + 2:21\n\n3. Michael Matthews (Avstralija) isti čas\n\n4. Wout Van Aert (Belgija)\n\n5. Matteo Trentin (Italija)\n\n6. Alexander Kristoff (Norveška)\n\n7. Peter Sagan (Slovaška)\n\n8. Alberto Bettiol (Italija)\n\n9. Ethan Hayter (Velika Britanij)\n\n10. Mattias Skjelmose (Danska)\n\n...\n\n12. Jan Tratnik (Slovenija) isti čas\n\n19. Tadej Pogačar (Slovenija)\n\n30. Jan Polanc (Slovenija) 2:31\n\n68. Jaka Primožič (Slovenija) 6:11\n\n...\n\n\n\n- odstop:\n\nMathieu van der Poel (Nizozemska), Domen Novak, David Per (oba Slovenija) ...",
    "Toliko bo od torka cenejše gorivo": "Polnjenje 50-litrskega dizelskega rezervoarja bo od jutri za približno štiri evre cenejše kot danes.\n\nPolnjenje 50-litrskega dizelskega rezervoarja bo od jutri za približno štiri evre cenejše kot danes. Foto: STA\n\nOpolnoči se bodo znova znižale cene bencina in dizla na bencinskih servisih zunaj avtocest. Za liter 95-oktanskega bencina bo treba odšteti 1,353 evra, kar je 0,1 centa manj kot doslej. Liter dizla pa bo stal 1,603 evra, s čimer se bo pocenil za osem centov. Znižala se bo tudi najvišja dovoljena drobnoprodajna cena kurilnega olja. Torkovo polnjenje 50-litrskega dizelskega rezervoarja bo tako za približno štiri evre cenejše kot danes.\n\nCene bodo veljale do 10. oktobra, je na spletni strani objavilo ministrstvo za gospodarski razvoj in tehnologijo.\n\nCene bencina in dizla na servisih zunaj avtocest se izračunavajo na podlagi metodologije, ki temelji na gibanju cen naftnih derivatov na svetovnem trgu in gibanju tečaja ameriški dolar-evro. Modelske cene se izračunavajo na podlagi 14-dnevnih povprečij cen mineralnih naftnih derivatov.\n\nNa bencinskih servisih ob avtocestah in hitrih cestah cene trgovci določajo sami\n\nCene pogonskih goriv na bencinskih servisih ob avtocestah in hitrih cestah medtem trgovci določajo sami.\n\nNa cene med drugim vpliva odločitev vlade, po kateri je ukinjena obveznost plačila okoljske dajatve za obremenjevanje okolja z emisijo ogljikovega dioksida za dizel, motorni bencin, kurilno olje in zemeljski plin.\n\nVlada je spremenila uredbo o oblikovanju cen določenih naftnih derivatov, po kateri so poleg marž za bencin in dizel zunaj avtocest omejene tudi marže za kurilno olje, in sicer na 0,08 evra za liter. Najvišja dovoljena drobnoprodajna cena kurilnega olja je 1,287 evra na liter.\n\nPred dvema tednoma se je na mediteranskih trgih bencin izraziteje pocenil od surove nafte, predvsem po zaslugi odprave dajatev na CO2. Regulirana cena bencina se je znižala za krepkih 13 centov in se pri 1,354 evra za liter znižala pod raven pred izbruhom vojne v Ukrajini, ko je liter stal 1,43 evra, poročajo Finance.\n\nZvišala se je marža trgovcev, padla cena kurilnega olja\n\nKot še na Financah ugotavljajo, se je zaradi odprave dajatve na izpuste CO2 pocenil dizel v maloprodaji, ki se je tako pocenil za osem centov in danes znaša 1,683 evra.\n\nCena litra 95-oktanskega bencina in dizla se od 21. junija znova določa vsak drugi torek. Okoljske dajatve za obremenjevanje okolja z emisijo ogljikovega dioksida in prispevek za energetsko učinkovitost so ceno ali višali ali pa preprečevali večje pocenitve, s 17. avgustom pa se je zvišala tudi marža trgovcev, ki se je povečala z 0,0591 evra na liter dizla na 0,0983 evra, pri bencinu pa z 0,0607 evra na 0,0994 evra za liter.",
    "Slovenija po rasti opravljenih gradbenih del daleč prva v Evropski uniji": "Medtem ko ena podjetja pravijo, da je slovensko gradbeništvo že pregreto, druga podjetja ter Združenje gradbeništva in industrije gradbenega materiala trdijo, da temu še ni tako.\n\nSlovenska gradbena podjetja so lani prihodke povečala kar za petino. Gradbene aktivnosti se veča tudi letos, saj smo daleč nad evropskim povprečjem. Preberite tudi Lestvica TOP podjetij v gradbeni panogi: največji CGP, najboljši GP sistemi\n\nJavni investitorji tiščijo glavo v pesek\n\nZadnji podatki statističnega urada Republike Slovenije kažejo, da se je julijska vrednost opravljenih gradbenih del na letni ravni zvišala za 28,5 odstotka.\n\nDo julija je vrednost zrasla za skoraj četrtino\n\nVrednost del na stavbah se je julija na letni ravni skoraj podvojila, na inženirskih objektih je bila višja za 8,5 odstotka, vrednost specializiranih gradbenih del pa se je znižala za 22 odstotkov.\n\nV prvih sedmih mesecih tega leta se je vrednost opravljenih gradbenih del zvišala za 24,4 odstotka. Pri stavbah je bila ta rast 62,7-, pri inženirskih objektih pa 11,5-odstotna. Vrednost specializiranih gradbenih del se je v prvih sedmih mesecih na letni ravni znižala za dobro petino.\n\nV primerjavi z letošnjim junijem se je julijska vrednost opravljenih gradbenih del znižala za 4,3 odstotka. Pri stavbah je bila ta vrednost nižja za dobro desetino, za 1,3 odstotka je upadla tudi vrednost specializiranih gradbenih del. Pri inženirskih objektih se je julija vrednost zvišala za 1,9 odstotka.\n\nDeleč največja rast v Evropski uniji\n\nPovsem drugačne številke je za Evropsko unijo objavil Eurostat, ki sicer še ni razkril julijskih vrednosti, zato objavljamo junijske. Slovenija je daleč na prvem mestu po letni rasti opravljenih gradbenih del, saj je bila ta 27-odstotna, na drugem mestu sta Poljska in Romunija s skoraj šestodstotno rastjo.\n\nNajbolj je vrednost junija na letni ravni upadla v Španiji, in sicer skoraj za PDF revije Gradbeništvo lahko prenesete s te povezave\n\ndesetino, velik upad so junija zabeležili pri dveh naših sosedih. Na Madžarskem je letna vrednost opravljenih gradbenih del upadla za dobrih osem odstotkov, v Avstriji pa skoraj za sedem. Eurostat je junija v Evropski uniji zabeležil 1,2-odstotni upad vrednosti opravljenih gradbenih del, v območju evra je bil ta upad za desetinko odstotne točke manjši.\n\nGradbeništvo ni pregreto\n\nNajprej spomnimo, da gradbena podjetja in stanovske organizacije poudarjajo, da niti veliki upadi niti rasti za podjetja niso dobri. Kljub navedenim številkam Gregor Ficko, direktor Zbornice gradbeništva in industrije gradbenega materiala pri GZS, ne vidi znamenj pregrevanja. To rast pripisuje začetkom gradnje dveh velikih infrastrukturnih projektov, in sicer tretje razvojne osi ter drugega tira. »Letos bo rast prihodkov precej manjša, saj večjih novih projektov v Sloveniji nismo zagnali,« pravi Ficko. Foto: Aleš Beno Gregor Ficko, Zbornica gradbeništva in industrije gradbenega materiala: »Kljub velikim rastem slovensko gradbeništvo še ni pregreto.«\n\nS Fickom se strinja tudi Marko Trampuž, direktor skupine Kolektor Construciton, vanjo sodita Kolektor Koling in Kolektor CPG: »Slovenski gradbeni trg v tem trenutku še ni pregret.« V tej gradbeni skupini pravijo, da je tudi za gradbeništvo, kot za druge gospodarske panoge, velika rast dobrodošla. Vendar pa je dobra le, če je postavljena na zdravih in stabilnih temeljih. Zaradi velike rasti imajo gradbena podjetja težave z organizacijo, logistiko, zmogljivostjo podpornih služb in bančnimi garancijami.\n\nGradbeništvo je pregreto\n\nPovsem drugače pravi direktor podjetja Makro 5 Gradnje Igor Hvastja: »Seveda, slovenski gradbeni trg je pregret, in to ni dobro.« Podjetja potrebujejo več delavcev, materiala, transportnih storitev in energentov. Zato so se cene nenadzorovano zvišale, podjetja pa so se morala hitro in brezpogojno prilagoditi. Spremembam na trgu se je treba hitro prilagoditi, hkrati pa se truditi, da znotraj podjetja vzdržijo trdni temelji. Prizadevamo si, da ne sprejemamo prehitrih in predrznih odločitev, ki bi omajale naše delovanje. V gospodarsko burnih časih je treba ohraniti trezno glavo in neomajno slediti postavljenim ciljem. Igor Hvastja, Makro 5 Gradnje: »Slovensko gradbeništvo je pregreto.«\n\nOptimalne meje obsega gradbenih del ne more natančno določiti, pravi le, da se ta vzpostavi takrat, ko lahko v sprejemljivem času izdelajo kakovosten objekt. Dodajmo še, da so lani v tem podjetju dosegli kar 93-odstotno rast prihodkov, dobiček jim je zrasel za dobre tri odstotke. Letos bosta rast prihodkov po njegovih besedah manjša.\n\nVeliki rasti se je treba prilagoditi\n\nO pregrevanju slovenskega gradbeništva Rok Cajzek, pomočnik direktorja GIC Gradnje, pravi, da lanska rast še ne pomeni pregrevanja. Takšno rast vsako podjetje občuti drugače, pri čemer se je vedno treba prilagajati.\n\nCajzek priznava, da so velike oscilacije v gradbeništvu precej težavne. Zaradi teh je investiranje v opremo, tehnologije in tudi surovinske baze zelo zahtevno, saj je ob velikih upadih dolgove težko odplačevati. Za gradbeništvo je to še zlasti pereče, ker so številne aktivnosti odvisne od zunanjih dejavnikov, na primer obseg javnih naročil na eni strani in višanja obrestnih mer na drugi. V GIC Gradnjah opažajo, da se zaradi dražjih posojil nekatere nenujne investicije že odlagajo.\n\nDobiček lani daleč za rastjo prihodkov\n\nVelika rast gradbenih del je ena plat medalje. Na drugi strani je rast dobička, ki je bila lani precej manjša. Podjetja v gradbeni panogi so lani, v primerjavi z letom prej, imela za sedem odstotkov večji dobiček.\n\nJano je, da na precej manjšo rast dobička od ustvarjenih prihodkov vpliva predvsem podražitev gradbenih materialov, energentov in dela. Na Zbornici gradbeništva in industrije gradbenega materiala predvidevajo, da bi se lahko kakšno podjetje znašlo tudi v rdečih številkah, saj velika večina javnih naročnikov še ne priznava izjemnih okoliščin in s tem povezanih višjih plačil, kot so zapisana v pogodbah, sklenjenih pred zdravstveno krizo in vojno v Ukrajini, zaradi česar so cene vhodnih materialov skokovito poskočile.\n\nKaj bo letos, danes še ni povsem jasno. »Vse bo odvisno od sprejetega proračuna. Vendar ni izključeno, da se bodo nekateri že napovedani projekti odložili, kar bi lahko pomenilo tudi zmanjšanje gradbenih del,« razloži Gregor Ficko.\n\nFinančni kazalci so letos slabši\n\nMarko Trampuž nam je odgovoril, da so lanski finančni kazalci gradbenih podjetij slabši kot v minulih dveh letih. Zato je težko pričakovati, da se bo ta trend do konca leta občutno izboljšal. Foto: Aleš Beno Marko Trampuž, Kolektor Construction: »Letos bomo dosegli načrtovane prihodke, dobički bodo manjši od načrtovanih.«\n\nNajbolj pereče je, da so gradbena podjetja ujeta v pogodbah, ki so jih podpisala pred pandemično krizo. Od takrat so cene gradbenih materialov eksponentno zrasle, cene osnovnih surovin in energentov pa so že dosegle visoke, celo rekordne vrednosti. Marko Trampuž pri tem omenja del investitorjev, ki nimajo posluha in se ne zavedajo bremena podražitev: »Če investitorji ne bodo spoznali, da gradbinci kritja celotnih podražitev ne zmoremo, bodo večje izgube v gradbeni panogi neizogibne in končanih projektov ne bo.«\n\nRezultati Kolektorjeve gradbene skupine bodo po njegovih ocenah letos slabši od lanskih, čeprav jih ne more natančno oceniti, saj je prezgodaj. Veliko bo odvisno, ali bodo naročniki gradbenih del priznali zahtevke za višje cene in prihodnjih nihanj cen ključnih materialov. Ne glede na to v tej primorski gradbeni skupini napovedujejo, da bodo dosegli načrtovane prihodke. Rezultat bo pozitiven, vendar načrtovanega dobička, tudi če bi jim naročniki priznali zahteve za podražitve, ne bodo dosegli. Pomgrad: Podjetja se stalno prilagajajo okoliščinam Član uprave Pomgrada Kristian Ravnič nam je poslal kratek ogovor. V skupini Pomgrad pričakujejo, da bodo to leto sklenili po načrtih, vendar je o natančnejših rezultatih, dobičku in rasti obsega poslovanja še prezgodaj govoriti. V gradbeništvu so spremembe stalnica in zagotovo se morajo podjetja vedno prilagajati okoliščinam. V zadnjih letih so se te še bolj spreminjale zaradi epidemije, dviga cen ali celo manka surovin na trgu ter gospodarskega ohlajanja, ki smo mu priča danes.\n\nVarni pred stečaji\n\nNa vprašanje, katera podjetja bi lahko to najbolj prizadelo in ali lahko pričakujemo stečaje in propad kakšnega segmenta, Ficko odgovarja, da zdaj te nevarnosti ni. Najbolj pa bodo po njegovem mnenju prizadeta mala in srednja podjetja oziroma tista z nizko akumulacijo denarnih sredstev. »Najbolj bi lahko bili lahko na koncu prizadeti prav javni naročniki,« pravi Gregor Ficko. Po njegovem mnenju bi lahko slovenska gradbena podjetja, če jim ne bodo priznali višjih plačil, presodila, da se jim ne splača delati z izgubo. V tem primeru ni izključeno, da bodo kakšno gradbišče tudi zaprli.\n\nZ njim se strinja tudi Marko Trampuž, ki še dodaja, da lahko letos to vpliva na vsa, celo velika gradbena podjetja. »Najbolj tista, ki so podpisala dolgoročne pogodbe z zahtevo fiksnosti cen, v katerih je veliko materialov, kot so asfalt, jeklene konstrukcije, betoni, transporti, elektronapeljave in podobno,« pravi Trampuž.\n\nŠtajerci višajo dodano vrednost\n\nV nasprotju z veliko večino podjetij na naši lestvici so v GIC Gradnjah lani ustvarili manj prihodkov, in sicer za skoraj petino. Letos načrtujejo več prihodkov kot lani. Kljub temu so lani povečali dobiček. Rok Cajzek je povedal, da so ustavili njihove posle z nižjo dodano vrednostjo in se usmerili k bolj dobičkonosnim, s čimer bodo tudi lažje amortizirali morebitna nihanja naročil in s tem opravljena gradbena dela ter seveda prihodke. Foto: Jure Makovec Rok Cajzek, GIC Gradnje: »Širimo dela z višjo dodano vrednostjo in opuščamo tista z nižjo.«\n\nTako so začeli posamezne projekte izvajati po sistemu projektiraj in zgradi (Design and Build). »Investitorjem ponujamo celostne gradbene storitve: od umeščanja v prostor, projektiranja, pridobitve dovoljenj do vodenja upravnih postopkov in seveda gradnje,« pravi Cajzek. Takšno poslovanje omogoča višanje dodane vrednosti. Ta je v njihovem podjetju dobrih 60 tisoč evrov na zaposlenega, v prihodnjih letih jo želijo približati stotim tisočakom.\n\nDodano vrednost bodo višale še z reciklažo gradbenih materialov, trajnostno naravnanostjo podjetja ter vlaganjem v raziskave in razvoj. »Med drugim postavljamo megavatno sončno elektrarno, elektrificiramo vozni park in investiramo v zeleno poslovanje. S tem ne bomo le zvišali dodane vrednosti, ampak lahko nastopamo na novih trgih, kjer vse več naročnikov išče izvajalce s trajnostno oziroma ekološko komponento,« je sklenil Rok Cajzek, in za konec dodal, da poleg tega vpeljujejo nove tehnologije, ki temeljijo na informacijskih tehnologijah, robotiki in 3D-tiskanju."
}