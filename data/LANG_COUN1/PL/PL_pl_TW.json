{
    "Tajwan w Szczecinku. Lokalna historia uwieczniona przez tajwańską pisarkę [zdjęcia]": "",
    "#CyberMagazyn: Chińskie manewry wokół Tajwanu. Wojska Xi nad strategicznym celem": "Armia i Służby #CyberMagazyn: Chińskie manewry wokół Tajwanu. Wojska Xi nad strategicznym celem Szymon Palczewski 24.09.2022 08:28 Drukuj\n\nPDF\n\n\n\n\n\nFot. OsintTv📺 (@OsintTv)/Twitter Facebook\n\nTwitter\n\nLinkedIn\n\nKopiuj link\n\nWyślij email Strategicznym celem Chin w trakcie ewentualnej agresji na Tajwan mogą być podmorskie kable oraz stacje lądowe światłowodów, których zniszczenie sparaliżuje nie tylko wyspę, ale będzie miało poważny wpływ na inne państwa w regionie. Podczas ostatnich ćwiczeń wojska Państwa Środka manewrowały już nad podmorską infrastrukturą internetową.\n\nReklama\n\nStwierdzenie, że Tajwan to jeden z kluczowych węzłów infrastruktury internetowej w regionie, z pewnością nie jest przesadzone. Taki stan rzeczy pokazuje wielość połączeń oraz rozbudowaną infrastrukturę wychodzącą z wyspy.\n\nReklama\n\nGrafika poglądowa: światłowody wokół Tajwanu.\n\nFot. TUBS/Wikimedia Commons/CC3.0 / Furfur/Wikimedia Commons/CC4.0 / Modyfikacje: CyberDefence24.pl\n\nReklama\n\n„The Wall Street Journal” (WSJ) wskazuje na 14 podwodnych kabli, które łączą Tajwan z pozostałą częścią świata. Mowa o wiązkach światłowodów, których grubość można porównać do węża ogrodowego. Przechodzi przez nie 98 proc. międzynarodowego ruchu internetowego.\n\nJak krew dla człowieka\n\nInfrastruktura otaczająca Tajwan odgrywa kluczową rolę dla regionu Azji i Pacyfiku. Wynika to z faktu, że dzięki niej wspomniany obszar jest podłączony do internetu. Ruch w sieci albo przebiega przez wyspę lub w jej pobliżu.\n\nReklama\n\n„Wiele państw ucierpi, jeśli dojdzie do incydentu; pojawienia się problemu w tajwańskich światłowodach” – zwraca uwagę Kenny Huang, CEO Taiwan Network Information Center, w rozmowie z „WSJ”.\n\nEkspert zaznacza, że obecnie wszystko opiera się na internecie, dlatego też znaczenie łodzi podwodnych czuwających nad bezpieczeństwem podmorskiej infrastruktury jest tak samo ważne, jak krążenie krwi dla człowieka.\n\nReklama\n\nCzytaj też Linie światłowodowe – nowy środek inwigilacji\n\nReklama\n\nOtoczona wyspa\n\nReklama\n\nŚwiatłowody są kluczowe dla wyspy, zwłaszcza mając na uwadze Chiny – kraj kwestionujący jej niezależność. Lokalne władze obawiają się agresywnych działań ze strony Państwa Środka, które mogą doprowadzić do wojny. Wojny, gdzie jednym z pierwszych celów może być infrastruktura, będąca źródłem połączenia Tajwanu z internetem.\n\nW sierpniu br. Chiny przeprowadziły ćwiczenia wojskowe w sześciu strefach, otaczając tym samym wyspę niemalże ze wszystkich stron. Manewry były reakcją Pekinu na wizytę na Tajwanie Nensi Pelosi, przewodniczącej Izby Reprezentantów USA.\n\nReklama\n\nGrafika poglądowa: obszar prowadzenia ćwiczeń przez chińskie wojsko a światłowody wokół Tajwanu.\n\nFot. TUBS/Wikimedia Commons/CC3.0 / Furfur/Wikimedia Commons/CC4.0 / Modyfikacje: CyberDefence24.pl\n\nReklama\n\nĆwiczenia ogłoszono kilka minut po przybyciu na wyspę przedstawicielki Stanów Zjednoczonych. Działania chińskich wojsk miały miejsce w 6 strefach. Siły Pekinu prowadziły operacje szkoleniowe bezpośrednio nad krytyczną infrastrukturą.\n\nPekin oficjalnie nie wskazał, że podmorskie kable są strategicznym celem Państwa Środka, to jednak jego rosnąca aktywność militarna w regionie stwarza ryzyko dla tej wrażliwej infrastruktury.\n\nReklama\n\nReklama\n\nPierwszy cel\n\nReklama\n\nKenny Huang podkreśla na łamach „WSJ”, że w momencie zakłócenia komunikacji i dostępu do internetu w czasie wojny, będzie to oznaczać katastrofę dla wyspy.\n\nBiorąc pod uwagę geopolityczne uwarunkowania w regionie oraz napięcia na linii Tajwan-Chiny, istnieje ryzyko, że podmorska infrastruktura wokół wyspy może być celowo uszkodzona.\n\nReklama\n\n„Jeśli dojdzie do konfliktu między Tajwanem a Chinami, istnieje bardzo duże prawdopodobieństwo, że pierwszym celem będą stacje lądowe światłowodów” – tłumaczy ekspert.\n\nJak podaje „WSJ”, na wyspie znajdują się cztery takie stacje (na północy oraz południu). To miejsca, gdzie infrastruktura podmorska łączy się z tą, położoną na lądzie (lokalną siecią).\n\nReklama\n\nGrafika poglądowa: umiejscowienie stacji światłowodowych na Tajwanie.\n\nFot. TUBS/Wikimedia Commons/CC3.0 / Furfur/Wikimedia Commons/CC4.0 / Modyfikacje: CyberDefence24.pl\n\nReklama\n\nAtak rakietowy i cybernetyczny\n\nReklama\n\nMożna sobie wyobrazić scenariusz, gdzie chińskie siły przeprowadzają uderzenie rakietowe na stacje lądowe, a dodatkowo równocześnie prowadzone są cyberataki wymierzone w tę infrastrukturę. Wszystko po to, aby odciąć wyspę od internetu, a przy okazji poważnie ograniczyć ruch do np. Japonii czy Hawajów.\n\nPaństwo Środka posiada przecież zdolności i możliwości, aby skutecznie zrealizować tego typu działania. Chiński arsenał uzbrojenia wciąż jest rozbudowywany i rozwijany, a grupy hakerskie powiązane z rządem z powodzeniem prowadzą cyberoperacje w różnych częściach świata.\n\nReklama\n\nZbyt duże ryzyko\n\nReklama\n\nW przypadku fizycznego zniszczenia światłowodów Tajwan potrzebowałby do ich odbudowy lub naprawy wsparcia prywatnych firm oraz pobliskich państw. Jednak pojawia się pytanie, czy partnerzy zdecydowaliby się na ryzyko, wynikające z militarnej aktywności Chin w regionie?\n\nNietrudno wyobrazić sobie sytuację, gdzie dochodzi do np. zerwania światłowodu u północnych wybrzeży wyspy w ramach kanału „Trans-Pacific Express”. Mówimy o ważnym punkcie łączącym Tajwan z innymi państwami.\n\nReklama\n\nW związku z incydentem lokalne władze proszą o pomoc np. japońską firmę, aby ta udała się na miejsce i naprawiła kabel. Jednak ze względu na obecność w okolicach uszkodzonego węzła chińskich sił i związane z tym ryzyko, bardzo prawdopodobna jest odmowa.\n\n„Są małe szanse, że jakikolwiek specjalista, inżynier, konserwator, będzie chciał podjąć ryzyko i naprawiać światłowód (w takiej sytuacji – red.)” – mówi Kenny Huang na łamach „WSJ”.\n\nReklama\n\nPrzykład Ukrainy pokazuje, że pomimo ogromnego zniszczenia, regularnych ostrzałów, wszechogarniającego zagrożenia można skutecznie utrzymywać łączność i dostęp do internetu w ramach sieci krajowej.\n\nWiąże się to jednak z wielkim poświęceniem inżynierów, którzy ryzykując zdrowie i życie wytrwale pracują, aby odbudowywać infrastrukturę internetową w ukraińskich miejscowościach. Nie bez powodu określa się ich mianem „niewidzialnych bohaterów wojny”.\n\nReklama\n\nReklama\n\nTu należy wyraźnie podkreślić, że w przypadku naszego sąsiada mówimy o ukraińskich specjalistach, angażujących się w niesienie pomocy „swoim” i działających w imię własnej ojczyzny.\n\nPoza tym problemy dotyczą krajowej sieci i jej naprawy. W przypadku Tajwanu sytuacja wygląda znacznie poważniej, ponieważ chodzi o strategiczne węzły i infrastrukturę, mającą wpływ na okoliczny region.\n\nReklama\n\nNie tylko wojna\n\nReklama\n\nZagrożenia dla podmorskiej infrastruktury internetowej wokół Tajwanu nie muszą wiązać się jedynie z wojną.\n\nRyzyko wynika również z innych czynników. Wśród nich można wskazać na rybołówstwo (i inną aktywność na morzu, która w pobliżu wyspy jest wysoka) czy katastrofy naturalne (trzęsienia ziemi, tajfuny itp.).\n\nReklama\n\nPrzykładem może być 2006 rok, kiedy to w grudniu w wyniku trzęsienia ziemi doszło do przerwania kilku światłowodów. Efekt? Poważny spadek dostępu do sieci i komunikacji w Azji.\n\nPodejście Tajwanu\n\nAby w jakiś sposób zabezpieczyć swój dostęp do internetu Tajwan rozwija sieć światłowodów, budując kolejne połączenia.\n\nReklama\n\nPrzykładem może być kabel o nazwie „Apricot”, który jest finansowany przez takie koncerny jak Meta (dawniej Facebook) i Alphabet, a także telekomy z Tajwanu, Japonii i Filipin. Ma być gotowy do użytku w 2024 roku.\n\nPonadto, wyspa stawia na internet satelitarny. Mowa o Starlinkach Elona Muska, gwarantujących dostęp do internetu bez żadnych kabli ułożonych na lądzie lub morzu.\n\nReklama\n\nWarto przypomnieć, że w trakcie wizyty w siedzibie SpaceX w lipcu br. tajwański minister nauki i technologii wskazał, iż wyspa będzie kontynuować bliską współpracę z firmą.\n\nInternet został przez lokalne władze uznany za kwestię bezpieczeństwa narodowego. Rozwijanie nowoczesnych technologii, w tym np. 5G czy łączności satelitarnej, jest jednym z priorytetów rządu, na które przeznaczane są ogromne fundusze z budżetu.\n\nReklama\n\nCzytaj też Niespokojnie na Tajwanie. Cyberatak na stronę ministerstwa obrony\n\nReklama\n\nSerwis CyberDefence24.pl otrzymał tytuł #DigitalEUAmbassador (Ambasadora polityki cyfrowej UE). Jeśli są sprawy, które Was nurtują; pytania, na które nie znacie odpowiedzi; tematy, o których trzeba napisać – zapraszamy do kontaktu. Piszcie do nas na: [email protected]",
    "Chiński smok jest cierpliwy i czeka na odpowiedni moment, by „pochłonąć” Tajwan": "„Jeśli chodzi o rozwiązanie kwestii Tajwanu i zrealizowanie całkowitego zjednoczenia Chin, wybieramy strategiczny spokój i historyczną cierpliwość, a także jesteśmy pełni wiary”- powiedział 21 września Qiu Kaiming, urzędnik w chińskim departamencie ds. relacji z Tajwanem.\n\nReklama\n\nPropagandowe manipulacje\n\nReklama\n\nChiny starają się pozyskać przychylność 23 milionów mieszkańców Tajwanu. Chwalą się działaniami na rzecz przyciągnięcia nowych firm i studentów. W ubiegłym roku ułatwiono tajwańskiemu sektorowi rolnemu i leśnemu prowadzenie działalności w Chinach kontynentalnych.\n\n„Coraz więcej rodaków z Tajwanu zdaje sobie sprawę, że przyszłość Tajwanu leży w zjednoczeniu narodowym” – powiedział Qiu, który przemawiał na briefingu w Pekinie zorganizowanym przez Biuro ds. Tajwanu, podsumowującym relacje z ostatniej dekady. Dodał, że „ogromna większość mieszkańców Tajwanu sprzeciwia się niepodległości”.\n\nGłos ludu\n\nSierpniowy sondaż przeprowadzony na zlecenie rządu w Tajpej wykazał, że około dwie trzecie respondentów uznało działania Pekinu za nieprzyjazne. Jest to najwyższy wskaźnik negatywnych odpowiedzi od ponad dwóch dekad. Ponad jedna czwarta respondentów zadeklarowała ​​poparcie dla natychmiastowej niezależności. Natomiast mniej niż 10 proc. Tajwańczyków poparło zjednoczenie z Chinami kontynentalnymi.\n\nBadanie przeprowadzono tuż po wizycie Nancy Pelosi na wyspie. Pierwsza do 25 lat podróż spikera Izby Reprezentantów amerykańskiego Kongresu skłoniła chińską Armię Ludowo-Wyzwoleńczą do przeprowadzenia bezprecedensowych ćwiczeń wojskowych i wysłania rakiet balistycznych nad Tajwan.\n\nGroźne pomruki chińskiego smoka, czyli trzecia kadencja dla Xi Jinpinga\n\nPekin cały czas grozi siłowym przejęciem Tajwanu. Nakłada kary na przedsiębiorstwa i darczyńców, którzy wspierają zwolenników niepodległości. Stara się również przeciwdziałać kampanii prezydenta Tsai Ing-wena, mającej na celu większe umiędzynarodowienie wyspy.\n\nKomentarze Qiu mogą być próbą spełnienia przez Pekin oczekiwań społecznych po wizycie Pelosi. Niektóre nacjonalistyczne głosy na kontynencie wzywały rząd, aby ten uniemożliwił lądowanie samolotu z amerykańską spikerką, a nawet nawoływały do jego zestrzelenia. Deng Yuwen, były redaktor gazety Partii Komunistycznej, powiedział wówczas, że społeczne rozczarowanie mocno osłabiło autorytet prezydenta Xi Jinpinga.\n\n69-letni Xi szykuje się do sprawowania władzy przez kolejną, trzecią z rzędu kadencję. Jednym z elementów, które mogą mu w tym pomóc, będzie zapewne przedstawienie planów wobec Tajwanu na najważniejszym zjeździe rządzącej Partii Komunistycznej, który rozpocznie się 16 października. Wówczas zjednoczenie zyska rangę długoterminowego celu, poinformował Kyodo News of Japan we wtorek 20 września, powołując się na nieujawnione źródła partyjne i rządowe.",
    "Chińskie MSZ odpowiada USA: kwestia Tajwanu jest naszą wewnętrzną sprawą": "Problem Tajwanu jest wewnętrzną sprawą Chin - oświadczyło chińskie ministerstwo spraw zagranicznych po piątkowym spotkaniu szefów dyplomacji USA i Chin - Antony'ego Blinkena i Wanga Yi - w Nowym Jorku. Dodano, że \"im bardziej energiczna będzie niepodległościowa aktywność Tajwanu, tym mniej prawdopodobne będzie pokojowe uregulowanie tej kwestii\".\n\nJak poinformowały oficjalne źródła amerykańskie, podczas 90-minutowego spotkania na marginesie sesji Zgromadzenia Ogólnego ONZ w Nowym Jorku sekretarz stanu USA Antony Blinken powiedział ministrowi spraw zagranicznych Chin Wangowi Yi, że \"utrzymanie pokoju i stabilności w Cieśninie Tajwańskiej jest absolutnie, kluczowo ważne\".\n\nAntony Blinken PAP/EPA/JUSTIN LANE\n\nChińskie MSZ opublikowało po spotkaniu oświadczenie, w którym stwierdziło, że Stany Zjednoczone wysyłają w kwestii Tajwanu \"bardzo złe, niebezpieczne sygnały\" oraz, że \"im bardziej energiczna będzie niepodległościowa aktywność Tajwanu, tym mniej prawdopodobne będzie pokojowe uregulowanie tej kwestii\".\n\n\"Problem Tajwanu jest wewnętrzną sprawą Chin i Stany Zjednoczone nie mają żadnego prawa mieszania się do tego, jakiej metody użyjemy aby ją rozwiązać\" - miał powiedzieć Wang według oświadczenia chińskiego MSZ.\n\nMinister spraw zagranicznych Chin Wang Yi PAP/EPA/JUSTIN LANE\n\nNapięcia między USA i Chinami wokół Tajwanu\n\nNapięcia między USA i Chinami wokół Tajwanu wzrosły po sierpniowej wizycie przewodniczącej amerykańskiej Izby Reprezentantów Nancy Pelosi na wyspie. Kilka dni temu prezydent Joe Biden powiedział, że USA będą bronić Tajwanu, jeżeli dojdzie do \"bezprecedensowego ataku\" ze strony Chin.\n\ntvn24.pl\n\nZdaniem komentatorów to oświadczenie Bidena można było postrzegać jako krok w kierunku odejścia od prowadzonej przez Waszyngton od wielu lat w kwestii Tajwanu polityki \"strategicznej niejednoznaczności\", która nie wyjaśniała, czy USA zareagują militarnie na chińską inwazję.\n\nChiny uważają demokratycznie rządzony Tajwan za część swojego terytorium i dążą do przejęcia nad nim kontroli, nie wykluczając możliwości użycia siły.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:pp//now\n\nŹródło: PAP",
    "Czy Tajwan jest jak Ukraina?": "Kiedy spikerka amerykańskiej izby reprezentantów Nancy Pelosi wylądowała na początku sierpnia w Tajpej na Tajwanie, piloci chińskich sił zbrojnych wzbili w powietrze myśliwce, na wody w bliskiej odległości Tajwanu, wypłynęły załogi okrętów wojennych – i tak zaczęły się manewry chińskiej armii, które trwają do tej pory.\n\nEuropa, która pamięta manewry rosyjskie przy granicy z Ukrainą bezpośrednio poprzedzające inwazję na ten kraj, zamarła w poczuciu déjà vu. Podobieństwa dotyczą nie tylko relacji między Rosją a Ukrainą i Chinami a Tajwanem – w których to oba mocarstwa roszczą sobie prawa do mniejszych sąsiadów, odmawiając im prawa do własnej państwowości. Dotyczą one także konsekwencji. Wojna o Tajwan mogłaby wywołać ciąg zdarzeń porównywalnych do tych w Ukrainie. Po pierwsze, zaangażowanie militarne państw, a po drugie – konsekwencje gospodarcze.\n\nZaangażowanie militarne to przede wszystkim możliwa interwencja Stanów Zjednoczonych, dla których niezależność Tajwanu od Chin jest strategiczna. Chodzi oczywiście o niezależność faktyczną, bo teoretycznie państwa takiego jak Tajwan nie ma. Jest to jednak demokratycznie zarządzane terytorium, które leży w miejscu kluczowym dla mobilności chińskiej marynarki wojennej. Gdyby Chiny podporządkowały sobie Tajwan, ich okrętom łatwiej byłoby wyruszyć w morze, a więc stałyby się potężniejsze militarnie. Gospodarczo natomiast zaczęłyby kontrolować większość światowej produkcji półprzewodników niezbędnych do zaawansowanych technologii, co robi obecnie Tajwan. A technologie te są między innymi wykorzystywane przez amerykańską armię.\n\nKonflikt chińsko-tajwański wykracza więc znacznie poza granice tych terytoriów i dotyczy zdecydowanie większej części świata. Tak zwykliśmy na to patrzeć. Jednak aktywne działania Chin na świecie wybiegają daleko poza to, co się wiąże z Tajwanem. To tylko jeden z wielu ich frontów.\n\nIndonezja, Filipiny, Afryka – wszędzie tam Chiny prowadzą z zaangażowaniem działania, które można uznać z różnych powodów za agresywne. Nie jest to jednak agresja tak oczywista jak manewry z użyciem ostrej amunicji w Cieśninie Tajwańskiej. To agresja na pierwszy rzut oka niewidoczna, trudna do zidentyfikowania i do skontrowania stosowną reakcją.\n\nJednym z wielu światowych obszarów, w których Chiny prowadzą tego typu swoistą kolonizację, jest oczywiście również Europa, a w niej Polska. Tu robią to również trudnymi do uchwycenia i zidentyfikowania metodami, w sposób rozproszony, nieoczywisty. Jednak niebezpieczny tym bardziej, że jeszcze dobrze nierozpoznany.\n\nNasz groźny sąsiad Rosja jest pod tym względem dla nas, Europejczyków, bardziej przewidywalny, bo znamy jego metody. Rozpoznawania wpływów chińskich dopiero się uczymy. Czeka nas przyspieszony kurs, bo Chiny są wszędzie.\n\nA jeśli nadal myślimy o Tajwanie i tej łatwej do nazwania i zidentyfikowania reakcji militarnej, to nasza przyszłość też jest z nią związana. Bo gdyby Chiny zaatakowały Tajwan, a Ameryka ruszyłaby na pomoc Tajwanowi, to czy angażowałaby się nadal w Ukrainie? Można trochę na wyrost powiedzieć, że bez niezależnego Tajwanu może nie być też wolnej Polski.\n\nW najnowszym numerze „Kultury Liberalnej” zastanawiamy się, czy świat jest gotowy na chińską kolonizację.\n\n„Czy możemy mówić o nowej zimnej wojnie pomiędzy USA i ich sojusznikami a Chinami i państwami, którym jest z nimi po drodze?” – pyta Katarzyna Skrzydłowska-Kalukin, a profesor Krzysztof Kozłowski, prorektor SGH i specjalista od Chin, odpowiada: „Nie lubię tego porównania. Historia się rymuje, ale nie powtarza. Tamta rywalizacja była związana z konkretnymi uwarunkowaniami, ustalonymi przez koniec drugiej wojny światowej”.\n\nNa pewno mamy do czynienia ze zmianą w organizacji centrów światowych, ale ład międzynarodowy, który obecnie się wyłania, nie będzie ładem dwubiegunowym – Pekin kontra Waszyngton oraz państwa zmuszone do opowiedzenia się po jednej ze stron.\n\nGospodarki Chin i Ameryki są tak głęboko ze sobą zszyte, że obecny stan zaawansowania globalizacji nie byłby możliwy bez bliskości tych dwóch państw.\n\nTo oznacza, że w nowym ładzie o wiele silniejszą rolę mogą odgrywać lokalne mocarstwa, które są w stanie lawirować między tymi potęgami.\n\nW numerze rozmawiamy również z Sylwią Czubkowską, dziennikarką i autorką właśnie wydanej książki „Chińczycy trzymają nas mocno. Pierwsze śledztwo o tym, jak Chiny kolonizują Europę, w tym Polskę”. W rozmowie z Jakubem Bodzionym Czubkowska zwraca uwagę na specyfikę chińskiej dyplomacji, jej wszechstronne podejście i dominację technologiczną, którą ten kraj zdobył w naszym regionie.\n\n„Funkcjonujemy w świecie, w którym kapitał ma narodowość i podlega ocenie etycznej, dlatego kluczowa jest świadomość. Musimy wziąć pod uwagę więcej czynników i nie możemy usprawiedliwiać się, że nie wiedzieliśmy, że firma X czy Y wykorzystuje niewolniczą pracę Ujgurów w Sinkiangu. Wojna pokazała nam, że potrafimy podejmować decyzje, które mają negatywny wpływ na nasz portfel. Czy rzeczywiście zyskujemy na tym, że za te 5,31 złotego możemy kupić zaparzacz do herbaty w kształcie kupy psa?”, mówi Czubkowska.\n\nO sposobach i tajnikach pracy pracowników chińskiego MSZ, nazywanych „dyplomacją wilczego wojownika”, Jakub Bodziony rozmawia w podcaście „Kultury Liberalnej” z sinolożką z Uniwersytetu Jagiellońskiego, dr Katarzyną Sarek.\n\nZapraszamy do lektury!\n\nRedakcja „Kultury Liberalnej”",
    "Armia Tajwanu. Niezatapialny lotniskowiec gotowy do obrony przed Chinami": "Tajwan, czyli Republika Chińska, jest uznawany przez kontynentalne Chiny za zbuntowaną prowincję. Z tego powodu od kilkudziesięciu lat wisi nad nim widmo chińskiej inwazji, a głównym celem sił zbrojnych Tajwanu jest odparcie ewentualnego ataku z kontynentu. Jaką mniej znaną, nietypową bronią dysponuje Tajwan?\n\nRepublika Chińska funkcjonuje w stanie ciągłego zagrożenia ze strony kontynentalnych Chin, czyli Chińskiej Republiki Ludowej. Wynika ono z faktu, że w 1949 r., po przegranej wojnie domowej, na Tajwanie wraz ze swoimi zwolennikami schronił się chiński przywódca Czang Kaj-Szek, pokonany przez komunistów, kierowanych przez Mao Zedonga.\n\nOd tamtego czasu kontynentalne Chiny uważają Tajwan za swoją zbuntowaną prowincję. Choć Tajwan w praktyce funkcjonuje jako niepodległe państwo, jego niepodległość jest oficjalnie uznana tylko przez 14 krajów. Są to Belize, Eswatini, Gwatemala, Haiti, Honduras, Nauru, Palau, Paragwaj, Saint Kitts i Nevis, Saint Lucia, Saint Vincent i Grenadyny, Tuvalu, Watykan i Wyspy Marshalla.\n\nJednocześnie Republika Chińska korzysta z bliskich relacji ze Stanami Zjednoczonymi, dla których zachowanie niezależności wyspy jest jednym ze strategicznych celów. Z tego powodu Tajwan bywa określany niezatapialnym lotniskowcem USA.\n\nZ powodu swojego statusu Tajwan ma problemy z pozyskaniem nowoczesnego sprzętu wojskowego – państwa dostarczające Tajwanowi broń muszą liczyć się z nieprzychylną reakcją Chin. Z tego powodu wyposażenie tajwańskiej armii to zbieranina starego i nowego sprzętu. Świadoma problemu Republika Chińska realizuje ambitne programy rozwojowe, których celem jest uniezależnienie produkcji zbrojeniowej od zagranicznych kooperantów, czego przykładem jest m.in. samodzielna budowa korwet Tuo Chiang.\n\nSiły powietrzne Tajwanu\n\nW kontekście chińskich prowokacji, związanych z naruszaniem tajwańskiej przestrzeni powietrznej (albo – częściej – strefy kontroli), ciężar reagowania na pojawiające się zagrożenia spoczywa na tajwańskim lotnictwie.\n\nTworzą go samoloty wielu typów i o różnym potencjale. Tajwan ma do dyspozycji m.in. 145 samolotów F-16 w wersji A/B. Ich zakup okazał się dla władz wyspy sporym wyzwaniem, bo przez całe lata 80. Stany Zjednoczone odmawiały dostarczenia Tajwanowi tych samolotów. Zmiana nastąpiła dopiero po ochłodzeniu relacji USA i Chin, dzięki czemu w 1992 r. udało się zrealizować zakup. 16 tajwańskich F-16 stacjonuje na terenie Stanów Zjednoczonych, gdzie są używane do szkolenia i testów.\n\nTajwan eksploatuje także francuskie wielozadaniowe Mirage 2000, jak również samoloty opracowane lub zbudowane na wyspie. Należą do nich AIDC F-CK-1, a także bardzo stare, produkowane przed laty dzięki licencji, F-5 II.\n\nSamolot wielozadaniowy AIDC F-CK-1 Ching-Kuo\n\nAIDC F-CK-1 Ching-Kuo to samolot wielozadaniowy, opracowany siłami tajwańskiego przemysłu, ze znaczną pomocą Amerykanów. Opracowanie tego samolotu stało się dla Tajwanu koniecznością w sytuacji, gdy poprawa relacji pomiędzy Stanami Zjednoczonymi i Chinami sprawiła, że (czasowo) niemożliwy stał się zakup F-16.\n\nChing-Kuo jest napędzany dwoma silnikami. Układ aerodynamiczny, mimo dwóch silników, jest zbliżony do F-16, a samolot został wyposażony w amerykańską awionikę. Tajwan jest przy tym częściowo niezależny w kwestii uzbrojenia lotniczego - Ching-Kuo może być uzbrojony w tajwańskie pociski powietrze-powietrze krótkiego i średniego zasięgu Sky Sword I i II, tajwańskie pociski manewrujące Wan Chien, a także pociski przeciwokrętowe Hsiung Feng II.\n\nPoza rodzimym uzbrojeniem, maszyna może także przenosić amerykańskie bomby i pociski o różnym przeznaczeniu.\n\nSamolot wielozadaniowy Northrop F-5 Tiger II\n\nSamoloty F-5 to relikt dawnych czasów – zostały kupione i częściowo wyprodukowane dzięki licencji jeszcze w latach 70., kiedy to Tajwan wyprodukował aż 380 takich maszyn. Obecnie w służbie pozostaje ich nie więcej niż 100, częściowo zastąpionych przez AIDC F-CK-1 Ching-Kuo.\n\nNorthrop F-5 Tiger II to lekki, tani i prosty w obsłudze samolot, który – choć nie spełnił wymagań amerykańskiego lotnictwa – okazał się przed laty hitem eksportowym. Kupiony przez kilkadziesiąt krajów, doczekał się licznych modernizacji i zmian. Wersja używana przez Tajwan ma powiększone skrzydła i kadłub, a także bogatsze wyposażenie awioniczne, w tym m.in. radar.\n\nWojska lądowe Tajwanu\n\nTajwańska armia liczy około 90 tys. żołnierzy, obecnie zawodowych. Jej struktura została podporządkowana zadaniu, jakim jest odparcie ewentualnej inwazji z kontynentu, a elastyczność dowodzenia i działania zapewnia jej organizacja brygadowa, bez szczebla dywizji. Ok. 80 proc. żołnierzy stacjonuje na Tajwanie. Pozostali zabezpieczają mniejsze wysypy i archipelagi.\n\nWyposażenie tajwańskich wojsk to – podobnie jak w przypadku lotnictwa – mieszanina nowoczesnego (Tajwan zamówił w USA m.in. czołgi Abrams), ale również i bardzo starego sprzętu.\n\nCzołg CM-11 Brave Tiger\n\nTę drugą kategorię reprezentuje czołg CM-11, będący obecnie podstawą tajwańskich sił pancernych. CM-11 Brave Tiger to czołg \"złożony z klocków\" – ma podwozie od amerykańskiego M60, wieżę od starszego M48, ale w starej \"skorupie\" umieszczono nowoczesny system kierowania ogniem z czołgu Abrams. Ten właśnie system to kluczowa zaleta maszyny.\n\nJej wadą jest armata kalibru 105 mm, której skuteczność na współczesnym polu walki może okazać się niewystarczająca. Słaby jest także poziom ochrony załogi czołgu i jego liczący ponad pół wieku układ napędowy. Od kilku lat Tajwan usiłuje wzmocnić ochronę tych czołgów, wyposażając w dodatkowy pancerz reaktywny.\n\nKołowy transporter opancerzony CM-32\n\nCM-32 to opracowany na Tajwanie kołowy transporter opancerzony. Jego zadaniem było zastąpienie w tej roli leciwego, amerykańskiego M113. Tajwańska konstrukcja jest produkowana od 2007 r., waży 22 tony i – poza dwoma członkami załogi – może przewozić do ośmiu żołnierzy desantu.\n\nCM-32 jest eksploatowany w kilku wersjach, różniących się uzbrojeniem (karabin maszynowy, działko 20 lub 30 mm), a także w wariantach specjalistycznych, jak samobieżny moździerz. Trwają także prace nad pojazdem wsparcia uzbrojonym w 105-mm armatę, zestawem przeciwlotniczym i samobieżną haubicą kal. 155 mm.\n\nMarynarka wojenna Tajwanu\n\nPodstawą tajwańskiej marynarki wojennej są starsze okręty, pozyskane głównie ze Stanów Zjednoczonych, a także Francji. Są to stare niszczyciele klasy Kidd, fregaty Knox i Oliver Hazard Perry, a także francuskie fregaty La Fayette.\n\nTajwan rozpoczął jednak ambitny projekt modernizacji floty. Jego filarem jest budowa – siłami rodzimego przemysłu – coraz większych i bardziej zaawansowanych okrętów. Program jest już realizowany: tajwańskie stocznie rozpoczęły budowę 12 korwet Tuo Chiang.\n\nKorweta typu Tuo Chiang\n\nTuo Chiang to niewielki, 60-metrowy okręt, wykorzystujący układ konstrukcyjny katamaranu i zbudowany z zachowaniem wymogów stealth. Mimo skromnych rozmiarów, korwety tego typu są silnie uzbrojone i mogą przenosić osiem pocisków przeciwokrętowych typu Hsiung Feng II i cztery typu Hsiung Feng III o zasięgu – odpowiednio – 150 i 400 km.\n\nSą także wyposażone w broń przeciwlotniczą - zestaw średniego zasięgu Sea Sword II i Phalanx CIWS, a także armatę OTO Melara 76 mm. Kontrolę nad tym arsenałem zapewnia – także opracowany na Tajwanie – system zarządzania walką, będący funkcjonalnym odpowiednikiem amerykańskiego systemu Aegis.\n\nTak silne uzbrojenie na tak małej, wypierającej tylko 700 ton jednostce uzyskano dzięki rezygnacji z funkcji zwalczania okrętów podwodnych. Niewielkie, szybkie (rozwijają do 43 węzłów) katamarany mają zapewnić Tajwanowi obronę przed chińską flotą inwazyjną.\n\nDo 2026 r. ma powstać cała seria 12 jednostek. Okręty te niemal w całości, wraz z wyposażeniem i większością uzbrojenia, są budowane siłami tajwańskiego przemysłu.\n\nŁukasz Michalik, dziennikarz Wirtualnej Polski",
    "Tajwan alarmuje. Niepokojące ruchy ze strony chińskiej armii": "Do zdarzenia doszło w czwartek. Później – jak informują władze Tajwanu – Chiny powtarzał tego typu manewry w piątek i w sobotę.\n\nJak podkreślają media, chińskie loty naruszające nieuznawaną oficjalnie przez Chiny granicę Tajwanu mogą być formą chińskiej odpowiedzi na zestrzelenie chińskiego cywilnego drona, który naruszył przestrzeń powietrzną kontrolowanej przez władze Tajwanu malutkiej wyspy Shiyu, leżącej zaledwie parę kilometrów od kontynentalnych Chin.\n\nTajwan gotowy na chińską inwazję, ale podobne loty miały mieć miejsce wcześniej\n\nKomunistyczna Partia Chin uznaje \"powrót Tajwanu do chińskiej macierzy\" za jeden z głównych celów swojej polityki, a sytuacja w regionie pozostaje napięta. Po rosyjskiej inwazji na Ukrainę tajwańskie władze alarmowały, że do podobnego ruchu wobec Tajwanu szykują się lada moment Chiny.\n\nDalsza część artykułu pod materiałem wideo\n\nZobacz także: Tajwan łatwo się nie podda. Wszyscy gotowi na wojnę z Chinami\n\nW ostatnich tygodniach coraz ostrzejsza chińska retoryka spotkała się z odpowiedzią ze strony USA. Na wyspę w sierpniu 2022 r. poleciała osobiście Nancy Pelosi, najważniejsza osoba w amerykańskim Kongresie. Będąc już na wyspie, na którą po wojnie w 1949 r. uciekli polityczni przeciwnicy Komunistycznej Partii Chin, Pelosi złożyła deklarację, że USA wspiera prawo mieszkających na Tajwanie Chińczyków do samostanowienia.\n\nAnonimowe chińskie źródła wojskowe, na które powołuje się wydawany w Hongkongu \"South China Morning Post\", twierdzą, że chińskie drony naruszały przestrzeń powietrzną Tajwanu wcześniej i to od listopada 2021 r., ale do tej pory wojska Tajwanu oficjalnie tego faktu nie potwierdzały.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Dlaczego Chinom tak zależy na Tajwanie? Tajpej w geopolitycznych sidłach Pekinu": "Chińskie myśliwce regularnie naruszają przestrzeń powietrzną Tajwanu, Komunistyczna Partia Chin grozi retorsjami państwom pogłębiającym z nim współpracę handlową i agresywnie reaguje nawet na najmniejsze próby wspierania suwerenności wyspy. Zjednoczenie Tajwanu z kontynentalnymi Chinami zgodnie z zasadą „jednych Chin” stanowi centrum wysiłków polityki zagranicznej Pekinu. Dlaczego Chinom tak zależy na zdobyciu kontroli nad tym 23-milionowym krajem? Przyglądamy się znaczeniu Tajwanu dla ChRL z geostrategicznej, ideologicznej, politycznej, historycznej, gospodarczej i wojskowej perspektywy.\n\nCieśnina Tajwańska jest jednym z najważniejszych geopolitycznie punktów ciężkości na świecie, który może zdefiniować dynamikę chińsko-amerykańskiej rywalizacji. Stany Zjednoczone wspierają Tajwan dostawami uzbrojenia, operacjami „wolności żeglugi” swojej marynarki wojennej w regionie i wizytami na wyspie dyplomatów coraz wyższego szczebla. Na początku sierpnia bieżącego roku temperaturę podniosła Nancy Pelosi, przewodnicząca Izby Reprezentantów, rozpoczynając podróż po azjatyckich krajach właśnie od Tajpej. Chiny odpowiedziały ostrą krytyką Waszyngtonu i serią ćwiczeń wojskowych w pobliżu wyspy.\n\nKontrola nad Republiką Chińską (Tajwanem) jest według Pekinu kluczowa dla zabezpieczenia jego dalekosiężnych interesów i ambitnych celów na Indo-Pacyfiku. Tajwan znajduje się w środku pierwszego łańcucha wysp w pobliżu wschodniego wybrzeża Chin. Zajęcie Tajwanu pozwoliłoby Chińskiej Armii Ludowo-Wyzwoleńczej na przejęcie kontroli nad traktami morskimi z gigantycznym ruchem na Morzu Wschodniochińskim.\n\nNa tym wybrzeżu zlokalizowane są wszystkie największe chińskie porty (Shanghai, Shenzhen, Ningbo i Guangzhou) odpowiadające za ponad 40% całkowitego zagranicznego handlu Chin. Przebiegające tu morskie drogi handlowe są także podstawą transportu towarów do Japonii i Korei Południowej, kluczowych sojuszników USA. Prawie 90% chińskich, japońskich i koreańskich statków cargo płynie stąd przez mityczną Cieśninę Malakka do Indii, Afryki, na Bliski Wschód i do Europy.\n\nKonsolidacja siły przez przejęcie kontroli nad Tajwanem dałaby Chinom wolny dostęp do Pacyfiku i Oceanu Indyjskiego oraz „dźwignię” nie tylko na sam Tajwan, ale także Koreę Południową i Japonię. Ograniczyłaby możliwości projekcji siły przez amerykańską marynarkę wojenną. Wyspa stałaby się wysuniętą bazą Chin i pozwoliłaby im na potencjalnie skuteczniejszy atak na Japonię i bazę amerykańską na Guam.\n\nHistoria – budowanie tożsamości z uwagi na cele polityczne\n\nOczywiście geografia to nie wszystko. Może nawet bardziej istotna jest waga Tajwanu dla ideologii reżimu. Jak stwierdza Maciej Sobieraj, szef działu „Polska na mapie” na naszym portalu, „w historii Chin głównym motywem jest cykl jednoczenia i rozbicia, dezintegracji państwa, dobrze wyłożonej w klasycznej Opowieści o trzech królestwach: »Imperium długo podzielone musi się zjednoczyć; długo zjednoczone musi się podzielić«”. Federacje traciły ziemie, a silne, scentralizowane rządy je zdobywały, budując autorytet władzy.\n\nDla przewodniczącego Chińskiej Republiki Ludowej, Xi Jinpinga, zjednoczenie wyspy to najważniejszy cel strategiczny Chin, który zaważy na jego historycznym dziedzictwie. W tej filozofii odzyskanie Tajwanu jest kwestią prestiżu partii, wokół niego budowane jest poczucie narodowej dumy.\n\nRozdział Tajwanu jest dla Chińczyków przypomnieniem wieku upokorzeń w XIX w., kiedy przeszedł w ręce Japończyków. Brak postępów w zjednoczeniu mógłby doprowadzić do rozczarowania komunistyczną władzą i niezadowolenia społeczeństwa, nad którym ciąży już widmo poważnych problemów demograficznych i gospodarczych.\n\nZresztą odrębność Tajwanu jako organizmu państwowego ma dość przewrotną historię. Kuomintangowcy na Tajwanie wcale nie opowiadali się za niepodległością wyspy, tylko uznawali się za prawowitych przedstawicieli całych Chin. Tradycja wspierania „jednych Chin” pozostała w partii dominująca aż do dzisiaj.\n\nTomasz Smura z Fundacji Pułaskiego przypomina, że w trakcie II wojny światowej Stany Zjednoczone „wspierały Chiny przeciw Japonii, a równolegle nacjonalistyczny Kuomintang (KMT) przeciwko komunistom w chińskiej wojnie domowej. Mimo ogromnego zaangażowania Stanów Zjednoczonych nacjonaliści przegrali wojnę i uciekli na Tajwan, co kompletnie rozczarowało ekipę Trumana. »Postawiliśmy na złego konia« – pisał prezydent USA, a sama wyspa została uznana za nieistotną z punktu widzenia bezpieczeństwa”.\n\nNa początku lat 50., podczas wojny koreańskiej, Amerykanie zmienili zdanie co do wagi Tajwanu dla ich interesów bezpieczeństwa i uznali go za swój „niezatapialny lotniskowiec”, deklarowali nawet gotowość użycia broni jądrowej w jego obronie. Włączenie Chin do trybów globalnej gospodarki (pełna formalna normalizacja nastąpiła w 1979 r.) kompletnie zmieniło sytuację Tajwanu, którego władze przestały być przedstawicielem w organizacjach międzynarodowych nie tylko Chin kontynentalnych, ale i samej wyspy, nad którą realnie nadal sprawowały władzę.\n\nNie chcąc pozwolić na wchłonięcie Tajwanu przez Pekin, Amerykanie podpisali z Tajpej Taiwan Relations Act (TRA). Poza traktatem stosunki z wyspą definiuje sformalizowane dopiero w 2016 r. Sześć zapewnień – dokument ze wskazówkami dla amerykańskiej administracji dotyczącymi trzeciego komunikatu szanghajskiego, który to Waszyngton podpisał z Pekinem w 1982 r.\n\nZgodnie z tymi dokumentami (TRA, Sześć zapewnień i trzy komunikaty szanghajskie) Amerykanie przyjmują do wiadomości, że Chiny uznają Tajwan za część „jednych Chin”. Ponadto Stany Zjednoczone odrzucają możliwość użycia siły do rozwiązania sporu, utrzymują kulturalne, handlowe i inne relacje przez Amerykański Instytut na Tajwanie, sprzedają Tajwanowi defensywną broń i utrzymują zdolność do pomocy Tajwanowi w obronie bez jednoczesnego zobowiązania się do tego, co nazywane jest strategiczną dwuznacznością.\n\nDla Pekinu wizyty różnej rangi urzędników państwowych USA lub innych krajów są problematyczne i poddawane krytyce, ale czerwoną linią byłoby oficjalne deklarowanie przez Tajwan niepodległości. Ostatecznie dzisiaj władze Tajwanu tego nie robią ani nie roszczą pretensji do reprezentowania całych Chin, zaś Waszyngton ani nie rozpoznaje Tajwanu jako państwa, ani części Chin.\n\nPolityka – sygnały wywierające nacisk\n\nPresja Pekinu na Tajwan przybiera różne formy. Chiny po wyborze pro-niepodległościowej Tsai Ing-wen na prezydent Tajwanu znacznie zwiększyły częstotliwość ćwiczeń wojskowych. Każde naruszenie przestrzeni powietrznej, zwiadowcze kursy marynarki wojennej lub tysiące cyberataków każdego dnia tworzą realne koszty bycia w nieustannej gotowości militarnej Tajwanu. Prowokacje mają wzbudzać strach Tajwańczyków i budować poczucie nieuchronności zjednoczenia przez pokaz przygniatającej siły wojskowej.\n\nChińczycy starają się izolować Tajwan na arenie międzynarodowej. Blokują podpisywanie umów o wolnym handlu z krajami trzecimi (tylko Singapur i Nowa Zelandia nie uległy tej presji) oraz akcesję Tajwanu do wielopaństwowych bloków handlowych, takich jak RCEP (Regionalne Kompleksowe Partnerstwo Gospodarcze pomiędzy 15 państwami Azji i Pacyfiku).\n\nJak wskazuje Lindsay Maizland z Council on Foreign Relations, Pekin wstrzymał też współpracę w ramach mechanizmu komunikacji po obu stronach cieśniny, ograniczył strumień chińskiej turystyki na Tajwanie (spadek z 4 mln do 2,7 mln turystów między 2015 a 2019 r.), wymógł na liniach lotniczych, sieciach hotelowych i innych prywatnych korporacjach, żeby wskazywały Tajwan jako chińską prowincję, i wstrzymał handel z Litwą po otwarciu w Wilnie biura przedstawicielskiego wyspy, o czym pisał u nas Michał Steć.\n\nCałe spektrum tych agresywnych działań Chin nie wyklucza militarnej inwazji. W ostatnich dekadach pojawiły się trzy szczególnie groźne punkty kulminacyjne prowadzenia wojskowych działań, podczas których Pekin dawał do zrozumienia, że może użyć siły do przejęcia wyspy. Według amerykańskiego Departamentu Obrony same Chiny przygotowują się na ewentualność przejęcia siłą kontroli nad wyspą.\n\nOdprężenie z Tajwanem jest teoretycznie możliwe, jeśli Tajwańczycy zgodziliby się odejść od proniepodległościowego kursu rządzącej drugą kadencję prezydent Tsai i jej Demokratycznej Partii Postępowej (DPP) na rzecz ponownego zbliżenia. Taką politykę prowadziła rządząca długo Tajwanem partia Kuomintang (od międzywojnia aż do 2000 r. i ponownie w latach 2008-2016).\n\nNadzieje na taką zmianę są raczej płonne. Tajwańczycy z roku na rok coraz bardziej identyfikują się z tożsamością tajwańską, a nie chińską. „Według sondażu przeprowadzanego co roku przez National Chengchi University’s Election Study Center od 1992 r. do 2020 r. liczba osób, które identyfikują się jako Tajwańczycy, a nie Chińczycy, wzrosła z niecałych 18% do 67%. Administracja Tsai Ing-wen przyjęła asertywną postawę, czego wyrazem była m.in. zmiana w paszportach nazwy kraju z »Republika Chińska, Tajwan« na po prostu »Tajwan«. Zapowiedziano również zmianę nazwy narodowych linii lotniczych, China Airlines” – pisałem dwa lata temu.\n\nCo również istotne, dla chińskich władz niewygodny jest sukces gospodarczy i stabilność Tajwanu osiągnięte w warunkach wolności politycznej, gospodarczej i osobistej w ustroju demokratycznym, któremu KPCh przeciwstawia koncepcję chińskiej wersji komunizmu.\n\nGospodarka – bliskie powiązania wyspy z kontynentem\n\nOdziedziczony po Japończykach rozwinięty przemysł i finansowe wsparcie Stanów Zjednoczonych (warunkowane m.in. liberalizacją gospodarki) pozwoliły Tajwanowi stać się jednym z czterech azjatyckich tygrysów, które bardzo dynamicznie rozwijały się od lat 60. do końcówki XX w.\n\nPróżno jednak szukać konsekwencji w polityce handlowej Tajwanu wobec Chin, co starannie przybliżyła Syaru Shirley Lin z Uniwersytetu Stanforda. Od początku lat 90. do dzisiaj okresy liberalizacji handlu i inwestycji w Chinach (zezwolenie na tajwańskie inwestycje w 1991 r., głównie w chińskich specjalnych strefach ekonomicznych, polityka „aktywnego otwarcia” z 2001 r., umowa handlowa z Chinami, ECFA, z 2010 r.) i nakładania restrykcji (przenoszenie fabryk do krajów Azji Południowo-Wschodniej i negocjacje umów o wolnych handlu w czasie Southbound Policy z 1994 r., ograniczenia na strategiczne inwestycje w Chinach pod hasłem: „No Haste Policy” z 1996 r. i ponownie w 2014 r.) stale się mieszały, niezależnie od tego, które partia była akurat u władzy.\n\nOstatnie 30 lat handlu z Chinami nie było definiowane polityką głównych partii (prozjednoczeniowej KMT i proniepodległościowej DPP), ale presją społeczną na ograniczanie handlu i nacisków biznesu na jego liberalizację. Tajwańskie inwestycje w Chinach początkowo koncentrowały się na efektywności kosztów lokalizowania fabryk na kontynencie, co wspierało eksport Tajwanu na globalne rynki, jednak wraz z bogaceniem się Chińczyków coraz ważniejsza stawała się bliskość konsumentów zza cieśniny i efektywne dostarczanie towarów metodą just in time (ang. dostawa na czas).\n\nWartość całkowitej wymiany handlowej między Tajwanem a Chinami wynosi aż 328 mld dolarów. Chiny z Hongkongiem „ważą” aż 42% w eksportowym koszyku Tajwanu (jest to głównie elektronika), a Stany Zjednoczone tylko 15%. W imporcie Tajwanu relacja tych państw wynosi 22% do 10%. Co ciekawe, import z Chin rośnie w znacznie szybszym tempie niż z USA (wzrost o 87% do 44% między 2016 a 2021 r.), zaś dynamika tajwańskiego eksportu do obu krajów ma odwrotną proporcję (wzrost 97% do 71% w tym samym okresie na korzyść USA).\n\nPoziom zależności chińskiej i tajwańskiej gospodarki jest tak wysoki, że Tajwan stoi w obliczu wyzwania dywersyfikacji tych łańcuchów przez zagranicznych partnerów (coraz więcej krajów próbuje wprowadzać strategię substytucji importu półprzewodników, w tym UE i USA).\n\nZ drugiej strony zintensyfikowany handel w tym wymiarze oddala ryzyko chińskiej inwazji na Tajwan, która odbiłaby się rykoszetem na gospodarce Państwa Środka. Tę tezę potwierdza fakt, że gospodarcze środki chińskiego nacisku skupiają się raczej na relacjach Tajwanu ze światem niż na bilateralnych stosunkach i istotnej dla Pekinu branży elektronicznej. Czy dzięki temu Tajwan może się czuć względnie bezpieczny?\n\nWojna – blokada i izolacja zamiast inwazji\n\nPrzyjrzyjmy się najpierw argumentom oddalającym wizję militarnej agresji na Tajwan. Po pierwsze, są to wynikające z gospodarczych relacji i zależności w strategicznych branżach ogromne koszty, które dla chińskiego państwa mogłyby się okazać zbyt wysokie.\n\nPo drugie, być może najważniejsze, zdobycie kontroli nad wyspą ma tak wielką wagę w politycznej świadomości chińskiego społeczeństwa i elit, że ewentualne niepowodzenie inwazji miałoby katastrofalne skutki dla autorytetu władzy i stabilności państwa.\n\nBrak sukcesu w zdobyciu Kijowa w trzy dni przez Rosję tym bardziej wpłynął na obawy w Pekinie przed takim scenariuszem. Chiny muszą więc być całkowicie pewne, że atak na wyspę zakończy się wyraźnym sukcesem, nawet przy amerykańskim wsparciu dla Tajwanu, retorsjom gospodarczym i potencjalnemu ostracyzmowi Zachodu.\n\nPamiętajmy, że atak na Tajwan nie wiązałby się jedynie z globalnym spowolnieniem gospodarczym i rozbiciem globu na dwa luźno powiązane bloki (proamerykański i antyamerykański), ale ze złamaniem panujących reguł i porządku światowego, potencjalnie mógłby doprowadzić do wojny między światowymi hegemonami.\n\nPo trzecie, ryzyko nieudanej inwazji miałoby ogromne konsekwencje regionalne. Chiny okazałyby się „papierowym tygrysem”, co zwiększyłoby asertywność sąsiednich państw i doprowadziłoby do bliższej współpracy wobec wspólnego, chińskiego zagrożenia.\n\nPo czwarte, zdobycie Tajwanu samo w sobie też nie kończy problemu, bo kontrola wiązałaby się z kosztowną okupacją i przyspieszyła budowanie tajwańskiej tożsamości narodowej. Jak zauważa Bogdan Góralczyk w rozmowie z Biznes Alert, „z punktu widzenia tradycji w strategii chińskiej rozwiązanie siłowe nie jest tym najbardziej pożądanym. Woleliby fortel, podstęp, przekupstwo, korupcję i blokadę Tajwanu. To sobie mogę wyobrazić. Atak samolotami, amfibiami i artylerią jest raczej ostatecznością”.\n\nTo sprowadza nas do piątego punktu, czyli zdolności wojskowych do przeprowadzenia skutecznego ataku na wyspę. Tajwan ma pewne atuty. Tylko 10% jego linii brzegowej jest możliwa do zdobycia przez amfibie, a to tam mogą skupić się wszystkie tajwańskie siły lądowe. Chiny nie mają też doświadczenia w pełnoskalowej wojnie od czasów walk z Wietnamem w 1979 r., kiedy notabene jednym z podstawowych błędów było niewykorzystanie potencjału marynarki do uderzenia na południowego sąsiada.\n\nPonadto Tajwan mógłby liczyć nie tylko na pomoc amerykańską, ale i koreańską czy japońską (tak deklarował zastępca premiera Japonii rok temu). Tajpej rozbudowuje też własne zdolności, przede wszystkim flotę łodzi podwodnych, a niedawno tamtejszy parlament zaakceptował wydanie dodatkowych 8,6 mld dolarów przez najbliższe 5 lat na uzbrojenie. m.in. na pociski manewrujące, miny morskie i systemy rozpoznawcze.\n\nMimo powyższych pięciu argumentów Chiny wciąż dysponują miażdżącą przewagą wojskową nad Tajwanem. Wydają ponad 20 razy więcej na armię. Szybko rozbudowują flotę i do 2030 r. mają dysponować już 5-6 lotniskowcami. Jeden z amerykańskich dowódców przewidywał w zeszłym roku, że inwazja nastąpi już w tej dekadzie. Powątpiewa w to wielu ekspertów, ale czy ktoś trafnie przewidział nadchodzącą rosyjską agresję na Ukrainę trzy lata temu (no dobrze, poza Krzysztofem Wojczalem)? Status wielkiego mocarstwa Chiny mają osiągnąć do 2049 r. i to ta data może być graniczną dla pełnego zjednoczenia z Tajwanem, niezbędnego do zrealizowania wizji Xi Jinpinga.\n\nZa inwazją może przemawiać albo niezachwiana pewność sukcesu, albo desperacka potrzeba poparcia społecznego Komunistycznej Partii Chin. Ta druga motywacja będzie coraz bardziej prawdopodobna w razie chęci odwrócenia uwagi od wewnętrznych rosnących problemów z zatrudnieniem, mieszkalnictwem czy demografią.\n\nZ Chin docierają też coraz poważniejsze sygnały wzrastającego priorytetyzowania celów politycznych nad kosztem ekonomicznym, tak jak w przypadku konsekwentnego trzymania się polityki „zero COVID” mimo poważnych konsekwencji gospodarczych.\n\nWojna hybrydowa dużym zagrożeniem\n\nChiny mogą zrealizować swoje cele innymi środkami niż inwazja. Skoro tak wiele elementów musi pójść zgodnie z planem, wygodniej jest podejmować mniej ryzykowne kroki. Wojna hybrydowa może być skierowana na przemęczenie i wzbudzanie strachu, co de facto już się dzieje. Ofiara ataków hybrydowych ma się czuć odizolowana, koszty obrony przed nimi mają być coraz większym obciążeniem, a zagrożenie inwazją traktowane nie jako blef.\n\nCoraz śmielsze działania poniżej progu wojny mogą pozwolić Chinom uniknąć zdecydowanej reakcji Stanów Zjednoczonych i badać każdorazowo ich działanie. W razie ostrej odpowiedzi Pekin miałby szansę wycofać się z twarzą i obarczyć USA zaognianiem konfliktu.\n\nJak wskazuje Caspian Report, do takich działań należałaby np. blokada powietrzna i morska lub częste inspekcje statków handlowych po otrzymywaniu „wiarygodnych” informacji dotyczących transportu nielegalnych towarów. W ewentualne dowody takiego transportu nikt oczywiście by nie uwierzył, ale nie miałoby to znaczenia. Gra na przemęczenie przynosiłaby skutki.\n\nTajwan byłby bardziej skłonny do ustępstw lub też przyjąłby te warunki tranzytu przez cieśninę jako nową normalność, co podniosłoby czas i koszty dostaw. Chiny mogłyby też przejąć kontrolę nad tajwańskimi wysepkami u wybrzeży kontynentu, co też raczej nie sprowokowałoby reakcji.\n\nWszystkie te scenariusze mają jednak zasadniczą wadę – potęgowałyby sceptycyzm Tajwańczyków wobec Chin i wzmacniałyby niepodległościowe postawy, co utrudniłoby przyszłe pełne zjednoczenie. Pekin chce ostrożnie podchodzić do korzystania z twardej siły militarnej i wciąż liczy, że soft power i dyplomacja, być może z ograniczonymi elementami przemocy (podobnymi do pacyfikacji protestów w Hongkongu), wystarczą do realizacji chińskiego marzenia, które dzisiaj z tajwańskiej perspektywy przypomina raczej koszmar okupacji niż piękny sen.",
    "Zawalone budynki, zniszczony 600-metrowy most. Seria trzęsień ziemi na Tajwanie": "W weekend Tajwan nawiedziła seria poważnych trzęsień ziemi. Chociaż ich epicentrum znajdowało się około 200 kilometrów od stolicy kraju, Tajpej, stołeczne budynki wielokrotnie się zakołysały. W wyniku żywiołu zginęła jedna osoba, a prawie 150 zostało rannych.\n\nPogoda Długoterminowa Weekend\n\nTajwan ma za sobą trudny weekend. W regionie doszło do serii trzęsień ziemi, która wywołała rozległe zniszczenia budynków i infrastruktury. Według najnowszych danych, zginęła co najmniej jedna osoba, a 146 zostało rannych.\n\nPo raz pierwszy ziemia zatrzęsła się w sobotę wieczorem, a wstrząsy wtórne były odczuwalne przez całą noc. Najsilniejsze i najbardziej tragiczne w swoich skutkach trzęsienie zostało odnotowane o 14.44 czasu lokalnego w niedzielę. Miało ono magnitudę 6,8, a jego epicentrum znajdowało się w gminie Chishang. Zjawisko było tak nasilone, że wstrząsy odczuwalne były nawet w oddalonej o 200 kilometrów stolicy kraju, Tajpej.\n\nAkcja ratunkowa w sklepie\n\nWedług lokalnego Centralnego Biura Meteorologicznego (CWB), największe zniszczenia pojawiły się w gminie Yuli. Ponad 7000 gospodarstw domowych nie miało dostępu do prądu, a system wodociągowy został poważnie uszkodzony.\n\nWstrząsy, które odnotowano w tym regionie, przyczyniły się do zawalenia budynku mieszkalnego, w którym znajdował się także sklep. Chociaż jego pracownicy mogli uwolnić się po wybiciu jednego z okien, mieszkańcy górnych kondygnacji nie mieli tyle szczęścia. Po trzech godzinach od tragedii strażakom udało się uratować cztery osoby uwięzione w gruzach.\n\nPo trzęsieniu ziemi w Tajwanie PAP/EPA/RITCHIE B. TONGO\n\nPo trzęsieniu ziemi w Tajwanie PAP/EPA/RITCHIE B. TONGO\n\nJedna ofiara śmiertelna\n\nPierwszą potwierdzoną ofiarą trzęsienia był 42-letni pracownik fabryki cementu, który zginął w wyniku zawalenia gruzów w fabryce w miejscowości Hualien. Mężczyzna natychmiast otrzymał pomoc, ale nie udało się go uratować.\n\nW powiecie Hualien zawalił się 600-metrowy most Gaoliao. Struktura rozpadła się na wiele części. Lokalne media podają również, że w Yuli doszło do wykolejenia się pociągu po tym, kiedy w pojazd uderzyły fragmenty rozpadającego się dachu dworca. Nikt nie został ranny.\n\nTrzęsienie ziemi spowodowało także osunięcie się ziemi w Yuli. W jego wyniku, prawie 400 turystów zostało uwięzionych na zboczach góry Chike.\n\nPo trzęsieniu ziemi w Tajwanie PAP/EPA/RITCHIE B. TONGO\n\nPo trzęsieniu ziemi w Tajwanie PAP/EPA/RITCHIE B. TONGO\n\nAutor:kw,as/dd\n\nŹródło: ENEX, Reuters, The Guardian, abc.net.au",
    "Strzały ostrzegawcze do chińskich dronów. Tajwan będzie się bronić": "Po wtorkowych działaniach Chin u wybrzeży i wysłaniu militarnych dronów, Tajwan poinformował w środę, że skorzysta ze swojego prawa do samoobrony i podejmie kontratak, jeśli chińskie siły zbrojne wkroczą na jego terytorium. Jak podaje Reuters, tajwańscy urzędnicy obrony powiedzieli, że chińskie patrole wojskowe o \"wysokiej intensywności\" w pobliżu Tajwanu nadal niepokoją Tajpej. Podkreślili też, że zamiar Pekinu, by uczynić Cieśninę Tajwańską, oddzielającą obie strony, może stać się źródłem niestabilności w regionie.",
    "Chiny obserwują Tajwan za pomocą tej dziwnej maszyny": "Jak ujawnia CIA, Xi Jinping, przewodniczący Chińskiej Republiki Ludowej, planuje atak na Tajwan. Ma on stać się częścią Chin do roku 2027. Jednak już teraz chińska armia bezustannie zaczepia i prowokuje władze Tajwanu. Od jakiegoś czasu, mieszkańcy wyspy informują o pojawianiu się na niebie dziwnego pojazdu latającego.\n\nOkazuje się, że jest to najnowszy i jednocześnie najbardziej zaawansowany w historii dron chińskiej armii. Mówimy tutaj o Guizhou WZ-7 Soaring Dragon (Szybujący Smok), który wygląda bardzo nietypowo. Z dostępnych informacji wykona, że maszyna należy do klasy HALE. Oznacza to, że może odbywać loty na dużej wysokości, do 18 kilometrów, i zdolna jest do przebywania w powietrzu przez ponad 10 godzin.\n\nReklama\n\nWideo youtube\n\nPotężny chiński dron WZ-7 Soaring Dragon\n\nBezzałogowiec mierzy 5,41 m wysokości, 14,33 m długości i posiada rozpiętość skrzydeł na poziomie 24,86 m. Jeśli chodzi o masę i ładowność, to wynoszą one odpowiednio 7500 kg i 650 kg. Tymczasem maksymalny zasięg drona to 7000 kilometrów, a prędkość przelotowa 750 km/h. Take parametry zapewnia mu silnik turboodrzutowy Guizhou WP-13.\n\nEksperci podają, że WZ-7 Soaring Dragon powstał w inspiracji amerykańskim dronem Northrop Grumman RQ-4 Global Hawk. Jego rolą jest patrolowanie wybranego obszaru, zbieranie cennych informacji i przekazywanie ich do centrum dowodzenia. Maszyna jest też dobrze uzbrojona.\n\nChiny chcą zaatakować Tajwan do 2027 roku\n\nNa jej pokładzie może znaleźć się kilka pocisków przeciwokrętowych i manewrujących, a nawet rakiet balistycznych, takich jak chiński DF-21D. Siły Powietrzne Chińskiej Armii Ludowo-Wyzwoleńczej w ciągu najbliższych kilku lat będzie miała do swojej dyspozycji dziesiątki takich dronów.\n\nZa projekt i budowę WZ-7 Soaring Dragon odpowiada Chengdu Aircraft Industry Group. Maszyna pierwszy raz została zaprezentowana na Zhuhai Airshow w 2021 roku, jednak do użytku weszła zaledwie kilka miesięcy temu. Siły Powietrzne Chińskiej Armii Ludowo-Wyzwoleńczej dysponują też kilkoma innymi dronami. Wśród nich znajduje się: Guizhou BZK-007.\n\nWładze Tajwanu też będą posiadały zaawansowane drony. Rząd planuje wydać prawie 700 milionów dolarów na zakup czterech amerykańskich bezzałogowych statków powietrznych MQ-9B Sea Guardian, ale ich dostarczenie zajmie lata.",
    "Biden deklaruje gotowość do obrony Tajwanu": "Geopolityka Biden deklaruje gotowość do obrony Tajwanu PM Piotr Miedziński 19.09.2022 14:40 Drukuj\n\nPDF\n\n\n\n\n\nFot. he Republic of China Army (ROCA)/Facebook Facebook\n\nTwitter\n\nLinkedIn\n\nKopiuj link\n\nWyślij email Prezydent USA Joe Biden oświadczył w wywiadzie dla CBS, że w przypadku \"bezprecedensowego ataku Chin\" na Tajwan wojska USA będą go bronić. Potwierdził też \"żelazne\" zaangażowanie USA na rzecz pomocy Ukrainie. Nie chciał potwierdzić, że będzie kandydował w kolejnych wyborach prezydenckich.\n\nReklama\n\nReklama\n\nZapytany w wyemitowanym w niedzielę programie telewizji CBS \"60 Minutes\" czy wojska USA będą bronić Tajwanu w przypadku chińskiego ataku, Biden odparł: \"Tak, jeśli w istocie byłby to bezprecedensowy atak\".\n\nJeden z pytających Bidena dziennikarzy wspomniał o narastającym zaniepokojeniu, iż atak Rosji na Ukrainę mógłby zachęcić Pekin do zaatakowania Tajwanu, uważanego przez niego za swoją zbuntowaną prowincję.\n\nReklama\n\nDopytywany czy, w odróżnieniu od Ukrainy, siły amerykańskie zaangażowałyby się bezpośrednio w obronę Tajwanu, prezydent odparł: \"Tak\".\n\nCzytaj też Armie Świata: Siły Powietrzne Republiki Chińskiej na Tajwanie\n\nJednak później - jak relacjonuje Associated Press - przedstawiciele Białego Domu oświadczyli, że oficjalna polityka USA wobec Tajwanu nie uległa zmianie i uchylili się od potwierdzenia, że wojska USA wzięłyby udział w obronie Tajwanu.\n\nReklama\n\nAssociated Press zauważa, że Biden już wcześniej składał taką deklarację w okresie wzmożonego napięcia na linii Pekin Waszyngton, zwłaszcza po wizycie na Tajwanie przewodniczącej Izby Reprezentantów USA Nancy Pelosi.\n\nMimo rosnących obaw USA, Biden powtórzył w wywiadzie \"60 Minutes\", że polityka \"jednych Chin\" Stanów Zjednoczonych nie uległa zmianie. Waszyngton od 1979 roku utrzymuje politykę \"jednych Chin\", oficjalnie uznając raczej Pekin niż Tajpej, ale zajmując stanowisko, że status Tajwanu jest nieuregulowany. Tymczasem ustawa o stosunkach z Tajwanem wymaga, by USA zapewniły rządzonej przez siebie wyspie środki do obrony.\n\nReklama\n\nMao Ning, rzecznik ministerstwa spraw zagranicznych - jak cytuje Reuters - powiedziała, że Chiny zastrzegają sobie prawo do podjęcia wszelkich niezbędnych środków w odpowiedzi na działania USA, mówiąc \"jesteśmy gotowi zrobić wszystko, by dążyć do pokojowego zjednoczenia. Jednocześnie nie będziemy tolerować żadnych działań zmierzających do secesji\" - powiedziała Mao. Rzecznik wezwała też Stany Zjednoczone do \"ostrożnego i właściwego\" traktowania kwestii związanych z Tajwanem i niewysyłania \"niewłaściwych sygnałów\" do niepodległościowych sił separatystycznych na Tajwanie, ostrzegając, by Stany Zjednoczone nie zaszkodziły stosunkom chińsko-amerykańskim i pokojowi w Cieśninie Tajwańskiej.\n\nCzytaj też Chińskie zdolności desantu morskiego na Tajwan [ANALIZA]\n\nW zeszłym tygodniu zastępca dyrektora CIA David Cohen powiedział, że choć Xi Jinping nie podjął decyzji o inwazji na Tajwan, to chce, aby Chińska Armia Ludowo-Wyzwoleńcza była w stanie przejąć kontrolę nad wyspą siłą do 2027 roku. Kluczową datą ma być rok 2027, kiedy przypadnie setna rocznica powstania chińskiej Armii Ludowo-Wyzwoleńczej i zbiegnie się w czasie z wycofaniem ze służby części amerykańskich okrętów.\n\nReklama\n\nW nowej białej księdze Chin, przedstawia się wizję Tajwanu po „zjednoczeniu\" – jak pisze The Diplomat. W dokumencie jest napisane, że USA wykorzystują Tajwan do powstrzymywania Chin i podważają ich rozwój i postęp. Co ciekawe, biała księga utrzymuje, że Chiny preferują „pokojowe zjednoczenie\" z Tajwanem. W dokumencie jest nawet mowa o tym, że istnieje możliwość stworzenia „jednego kraju i dwóch systemów\", by zjednoczyć się z wyspą co ma sprawić, że Tajwan będzie mógł kontynuować swój obecny system społeczny i cieszyć się wysokim stopniem autonomii.\n\nNależy jednak domniemywać, że jest to zabieg propagandowy, zwłaszcza kiedy przeanalizuje się działania wymierzone w Hong Kong. Jeśli popatrzymy na wcześniejsze \"białe księgi\" Chin z 1993, jak i 2000 r. i zamieszczone w nich zapisy dotyczące Tajwanu, to w kolejnych dokumentach coraz rzadziej mowa o autonomii wyspy. Wcześniej zresztą wyraźnie twierdzono, że po zjednoczeniu Chiny nie wyślą żołnierzy ani personelu administracyjnego w celu stacjonowania na Tajwanie, ale dziś ta obietnica jest już nieobecna.\n\nReklama\n\nZe strategicznego punktu widzenia Stany Zjednoczone nie muszą wysyłać bezpośrednio swoich żołnierzy na wyspę w przypadku chińskiej inwazji mają inne opcję jak cyberataki, ataki powietrzne czy ostrzał okrętowy jak mówi w swoim komentarzu Drew Thompson, starszy pracownik naukowy w Lee Kuan Yew School of Public Policy na National University of Singapore dla CNN. Analityk powiedział, że takie działania mogą utrudnić ewentualną chińską inwazję, co też by pokazało siłę amerykańską w regionie.\n\nCzytaj też Chińskie zdolności desantu morskiego na Tajwan [ANALIZA]\n\nAmerykańska pomoc dla Tajwanu\n\nW zeszłym tygodniu Senacki Komitet Stosunków Zagranicznych zatwierdził ustawę o zwiększeniu amerykańskiej pomocy w zakresie bezpieczeństwa dla Tajwanu, autoryzując 6,5 miliarda dolarów w ciągu najbliższych pięciu lat. Ustawa przyspiesza sprzedaż broni i nadaje priorytet transferowi nadmiaru amerykańskich broni. Jak pisze Defense News pierwotny projekt ustawy zapewniał 4,5 mld dolarów do 2026 roku, ale komisja wprowadziła poprawki do przepisów zwiększając je o 2 mld dolarów. Jednocześnie, pierwotny projekt ustawy określiłby Tajwan jako głównego sojusznika spoza NATO, co nie jest równoznaczne z zawarciem paktu o wzajemnej obronie, ale pomaga przyspieszyć transfery broni. W wersji poprawionej, którą Komisja Stosunków Zagranicznych przyjęła, stwierdza się, że \"Tajwan będzie traktowany tak, jakby został głównym sojusznikiem spoza NATO\". Jak komentuje Defense News ustawa pozwoli Tajwanowi na otrzymanie takich samych korzyści jak sojusznicy spoza NATO zgodnie z amerykańskim prawem, jednakże to nie oznacza uznania przez Waszyngton suwerenności Tajwanu. Niemniej jednak, ustawa pomoże przyspieszyć zakupy amerykańskiego sprzętu wojskowego dla Tajwanu. Według dokumentu uzyskanego przez Defense News w kwietniu, Tajwan ma obecnie 14 miliardów dolarów zaległości w dostawie broni, którą zakupił od Stanów Zjednoczonych. Oprócz wielu innych przepisów nie związanych z obroną, ustawa zawiera również sankcje na Chiny, jeśli świadomie zaangażują się w agresję wobec Tajwanu.\n\nReklama\n\nReklama\n\nDepartament Stanu zatwierdził na początku września dodatkowe 1,1 miliarda dolarów sprzedaży broni na Tajwan, w tym wsparcie logistyczne dla programu radarów obserwacyjnych Tajpej, 60 pocisków przeciwokrętowych Harpoon i 100 pocisków taktycznych Sidewinder. Laura Rosenberger, starszy dyrektor Białego Domu ds. Chin i Tajwanu powiedział, że pakiet sprzedaży broni \"obejmuje asymetryczne zdolności obronne, które są priorytetowe dla Tajwanu, w tym pociski Harpoon, aby wspierać obronę przybrzeżną Tajwanu; pociski AIM-9X, aby wspierać obronę powietrzną Tajwanu, a także wsparcie dla tajwańskiego programu radarów obserwacyjnych, centralnego dla tajwańskiego C4ISR\". Dlatego też USA zależy na sprzedaży jak największej ilości broni na Tajwan w ramach tzw. \"strategii jeżozwierza\", która ma powstrzymać Chiny przed blokadą lub wręcz inwazją – pisze o tym Defense News. Strategia ta polega na użyciu mniejszej, ale bardzo skutecznej broni do walki z większymi siłami wroga. Sukces Ukrainy w odparciu pierwszej fazy rosyjskiej inwazji, na przykład przy użyciu ppk czy też granatników ppanc wykorzystywanych do skutecznego niszczenia czołgów, został uznany za udane zastosowanie tej strategii – jak uważają amerykańscy stratedzy. Stany Zjednoczone doradzają teraz Tajwanowi zakup broni zaprojektowanej z myślą o mobilności i precyzji w walce z inwazją morską z Chin. W maju The New York Times i Politico pisały, że Departament Stanu powiedział Tajwanowi, że powinien skoncentrować się na pozyskiwaniu sprzętu, który nadaje się do prowadzenia wojny asymetrycznej i będzie lepiej odstraszał, dzięki temu Tajwan będzie się lepiej bronił przed Chinami, a pomóc temu mają pociski i ulepszona artyleria. Takie wsparcie ma być skuteczniejsze niż sprzedaż ciężkiej broni. Jak podaje DW od czasów administracji Donalda Trumpa Waszyngton zatwierdził sprzedaż takich asymetrycznych systemów, jak pociski obrony wybrzeża Harpoon, systemy rakiet artyleryjskich o wysokiej mobilności (HIMARS), pociski Stinger i drony MQ-9 „hunter killer\".\n\nWedług Defense News, od 2019 roku Tajwan zamówił sprzęt wojskowy o wartości co najmniej 17 miliardów dolarów (16,65 miliardów euro). Obejmuje to zamówienie o wartości 8 miliardów dolarów na 66 myśliwców F-16 za czasów byłego prezydenta Donalda Trumpa, które było jednym z największych pojedynczych zamówień w historii. W lipcu 2022 roku Departament Stanu USA zatwierdził możliwą sprzedaż „wojskowej pomocy technicznej\" o wartości 108 mln USD dla Tajwanu. Pentagon poinformował wtedy w oświadczeniu, że Tajwan zażądał części do naprawy czołgów i wozów bojowych, broni strzeleckiej, systemów broni bojowej oraz elementów wsparcia logistycznego.\n\nReklama\n\nCzytaj też Tajwan powoli zwiększa budżet obronny, by bronić się przed Pekinem",
    "Xi Jinping chce by wojsko było zdolne do zajęcia Tajwanu do 2027 roku": "Geopolityka Xi Jinping chce by wojsko było zdolne do zajęcia Tajwanu do 2027 roku Defence24 18.09.2022 08:40 Drukuj\n\nPDF\n\n\n\n\n\nfot. mil.ru Facebook\n\nTwitter\n\nLinkedIn\n\nKopiuj link\n\nWyślij email Prezydent Chin Xi Jinping powiedział swoim generałom, że chce by chińskie wojsko było zdolne do zajęcia Tajwanu siłą do 2027 roku - powiedział w piątek zastępca dyrektora CIA David Cohen. Jak dodał, Xi nie podjął jeszcze decyzji co do samej inwazji, lecz chce mieć taką opcję.\n\nReklama\n\nReklama\n\n\"On jeszcze nie podjął decyzji, by to zrobić, ale poprosił swoje wojsko, by mógł to zrobić do 2027 roku. Ocena społeczności wywiadowczej wciąż jest taka, że w interesie Xi jest zdobycie kontroli nad Tajwanem poprzez środki niewojskowe\" - oświadczył Cohen podczas konferencji Intelligence and National Security Summit w National Harbor w stanie Maryland, cytowany m.in. przez CNN.\n\nCzytaj też Pentagon: Chiny nie zaatakują Tajwanu w ciągu dwóch lat\n\nKluczową datą ma być rok 2027, kiedy przypadnie setna rocznica powstania chińskiej Armii Ludowo-Wyzwoleńczej i zbiegnie się w czasie z wycofaniem ze służby części amerykańskich okrętów.\n\nReklama\n\nCzytaj też Chińskie zdolności desantu morskiego na Tajwan [ANALIZA]\n\nReklama\n\nOdnosząc się do wojny na Ukrainie, Cohen zasugerował, że rosyjski prezydent Władimir Putin wciąż nie porzucił swoich pierwotnych celów - tj. przejęcia kontroli nad Ukrainą i \"nie należy nie doceniać jego skłonności do ryzyka\". Dodał jednak, że nie ma na razie żadnych konkretnych dowodów wskazujących na to, że Kreml zamierza użyć broni masowego rażenia.\n\nCzytaj też Chiny ćwiczą niszczenie amerykańskich lotniskowców koło Tajwanu\n\nW nowej białej księdze Chin, przedstawia się wizję Tajwanu po „zjednoczeniu\" – jak pisze The Diplomat. W dokumencie jest napisane, że USA wykorzystują Tajwan do powstrzymywania Chin i podważają ich rozwój i postęp. Co ciekawe, biała księga utrzymuje, że Chiny preferują „pokojowe zjednoczenie\" z Tajwanem. W dokumencie jest nawet mowa o tym, że istnieje możliwość stworzenia „jednego kraju i dwóch systemów\", by zjednoczyć się z wyspą co ma sprawić, że Tajwan będzie mógł kontynuować swój obecny system społeczny i cieszyć się wysokim stopniem autonomii.\n\nReklama\n\nReklama\n\nNależy jednak domniemywać, że jest to zabieg propagandowy, zwłaszcza kiedy przeanalizuje się działania wymierzone w Hong Kong. Jeśli popatrzymy na wcześniejsze \"białe księgi\" Chin z 1993, jak i 2000 r. i zamieszczone w nich zapisy dotyczące Tajwanu, to w kolejnych dokumentach coraz rzadziej mowa o autonomii wyspy. Wcześniej zresztą wyraźnie twierdzono, że po zjednoczeniu Chiny nie wyślą żołnierzy ani personelu administracyjnego w celu stacjonowania na Tajwanie, ale dziś ta obietnica jest już nieobecna.",
    "Tajwan: Gubernator stanu Arizona z wizytą w Tajpej": "Na Tajwan przyleciał we wtorek amerykański gubernator stanu Arizona Doug Ducey – przekazało tajwańskie ministerstwo spraw zagranicznych. Jest to już druga w tym miesiącu wizyta gubernatora z USA na Tajwanie.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW trakcie mającej potrwać trzy dni wizyty, przedstawiciel Arizony spotka się z prezydent Caj Ing-wen oraz z ministrem spraw zagranicznych Josephem Wu. Ducey odbędzie również spotkania z przedstawicielami sektora półprzewodników oraz odwiedzi uniwersytety, które oferują programy w tej dziedzinie, by promować współpracę Tajwanu z USA w tym sektorze.",
    "Tajwan: utrzymujemy stały kontakt z Watykanem": "Tajwańskie Ministerstwo Spraw Zagranicznych stwierdziło w czwartek 8 września, że utrzymuje ścisły kontakt ze Stolicą Apostolską, w związku z pogłoskami o potencjalnym spotkaniu papieża Franciszka z prezydentem Chin Xi Jinpingiem w Kazachstanie.\n\nSłowa te dotyczą spekulacji, że Xi i papież Franciszek mają pojawić się w stolicy Kazachstanu, Nur-Sułtan 14 września i mogą przeprowadzić rozmowy, które mogłyby utorować drogę do stworzenia formalnych więzi między Pekinem a Watykanem.\n\nPoproszona o komentarz rzeczniczka tajwańskiego MSZ Joanne Ou powiedziała dziennikarzom, że ministerstwo utrzymuje „płynny kanał komunikacyjny z Watykanem”. Dodała, że Republika Chińska, jak brzmi oficjalna nazwa Tajwanu, utrzymuje bliską współpracę ze Stolicą Apostolską od czasu nawiązania stosunków dyplomatycznych w 1942 roku. „Tajwan zawsze zwracał baczną uwagę na wszelkie potencjalne spotkania między przywódcami swoich dyplomatycznych sojuszników a wysokimi rangą urzędnikami chińskimi” - powiedziała Ou.\n\nPrezydent ChRL Xi ma być w Kazachstanie ze swoją pierwszą wizytę państwową od czasu wybuchu pandemii COVID-19, podczas gdy papież Franciszek będzie w tym kraju od 13 do 15 września, aby wziąć udział w Kongresie Religii Światowych i Tradycyjnych. Ani Pekin, ani Watykan nie skomentowały tego spotkania.\n\nStolica Apostolska jest jednym z 14 suwerennych podmiotów, które utrzymują pełne więzi dyplomatyczne z Tajwanem, ale jej stosunki z Pekinem ociepliły się w ostatnim okresie. W 2018 roku Pekin i Watykan zawarły porozumienie o współpracy w zakresie mianowania biskupów w ChRL, które w przyszłym miesiącu po raz drugi ma zostać przedłużone.\n\nPolityka Pekinu „jednych Chin” sprawia, że zerwanie przez Watykan więzi z Tajpej jest warunkiem nawiązania stosunków dyplomatycznych z ChRL.\n\nOu powiedziała jednak, że relacje Tajwanu z Watykanem pozostają silne i stabilne, zauważając, że były wiceprezydent Chen Chien-jen spotkał się w niedzielę z papieżem Franciszkiem podczas beatyfikacji Jana Pawła I na placu Świętego Piotra.\n\nZobacz także Tajwan przetestował swoje zdolności obronne przed chińską inwazją morską\n\nŹródło: KAI / kb",
    "Tajwan zamawia nowe wozy dowodzenia": "Znajdująca się na Tajwane i okolicznych wyspach Republika Chińska to dzisiaj jedno z najbardziej zagrożonych konfliktem zbrojnym państw na świecie. W dodatku potencjalnym przeciwnikiem jest położone nieopodal światowe supermocarstwo w postaci Chińskiej Republiki Ludowej. Przeciwko temu przeciwnikowi alternatywne państwo chińskie wydaje się, przynajmniej na pierwszy rzut oka, skazane na porażkę, szczególnie w przypadku gdyby nie udało mu się pozyskać międzynarodowego poparcia. 23 milionowy Tajwan ma jednak niezaprzeczalny atut w postaci położenia geograficznego. Główna wyspa oddzielona jest od kontynentalnych Chin cieśniną o szerokości od 130 do 250 kilometrów. Oznacza to, że jakakolwiek inwazja lądowa mogłaby się odbyć dopiero po zwycięstwie Chin w bitwie powietrzno-morskiej.",
    "Tajwan na zbrojeniowych zakupach": "Prezydent Joe Biden planuje zwrócić się do Kongresu o zatwierdzenie sprzedaży broni Tajwanowi o wartości 1,1 mld USD , poinformowało w poniedziałek Politico na podstawie anonimowych źródeł.\n\nAdministracja Bidena planuje zwrócić się do Kongresu o zatwierdzenie szacowanej na 1,1 miliarda dolarów sprzedaży broni dla Tajwanu, w tym 60 pocisków przeciwokrętowych i 100 pocisków powietrze-powietrze, podało Politico, powołując się na źródła, i zwracając uwagę na zwiększone napięcia między USA i Chinami.\n\nPAP/ as/",
    "Tajwan – najwyższa stawka. Jak Stany zbliżyły się do Chin i oddaliły od nich": "Nie masz czasu na zapoznanie się z całością artykułu? Wystarczy, że klikniesz ikonę „oznacz artykuł do przeczytania później”. Wszystkie zapisane publikacje znajdziesz w profilu czytelnika\n\nTajwan – najwyższa stawka. Jak Stany zbliżyły się do Chin i oddaliły od nich\n\n„Nowa zimna wojna” będzie inna od poprzedniej. Chiny i USA to naczynia mocno gospodarczo i handlowo połączone, w przeciwieństwie do Stanów i ZSRR. Kiedy i dlaczego obecni rywale się do siebie zbliżyli?",
    "Tajwan odpowiada na agresywne ćwiczenia Chin. Setki pocisków z USA trafią na wyspę": "Ogłoszenie transakcji łączy się z agresywnymi ćwiczeniami wojskowymi Chin wokół Tajwanu po sierpniowej wizycie na wyspie szefowej Izby Reprezentantów USA Nancy Pelosi. Jest ona najwyższą od lat przedstawicielką władz USA, która odwiedziła Tajpej.\n\n\n\nReuters, opierając się informacjach agencji Pentagonu ds. współpracy w dziedzinie bezpieczeństwa obronnego (DSCA), podał co będzie przedmiotem sprzedaży.\n\n\n\nWyszczególnił, że obejmuje rakiety taktyczne Sidewinder i związany z nimi sprzęt w cenie ok. 85,6 mln dolarów, pociski Harpoon i stosowny sprzęt za ok. 355 mln dolarów. Przewidziany koszt zestawu dla tajwańskiego systemu radarowego i wiążącego się z tym sprzętu oceniono na 665,4 mln dolarów.\n\nWsparcie z USA\n\n\"Zamówienie odzwierciedla kontynuowanie wsparcie dla Tajwanu ze strony administracji prezydenta Joe Bidena. Tajpej staje w obliczu presji ze strony Chin, które nigdy nie wykluczyły użycia siły w celu podporządkowania sobie demokratycznie rządzonej wyspy\" – pisze Reuters.\n\n\n\nFrancuska agencja prasowa AFP poinformowała, że Pekin zagroził Waszyngtonowi środkami odwetowymi, jeśli nie odwoła nowej sprzedaży broni Tajwanowi.\n\n\n\n\"Chiny zdecydowanie podejmą uzasadnione i konieczne środki w związku z zaistniałą sytuacją\" - głosi oświadczenie rzecznika ambasady ChRL w USA.\n\nCzytaj także:\n\ndn",
    "Tajwan. Dom opieki przeprasza za wynajęcie striptizerki ​​dla pensjonariuszy": "Film zaczął się od tego, że striptizerka położyła się na podłodze przed seniorem, po czym rozkraczyła się w powietrzu. W tle grała muzyka. Słychać było klaskanie i zachęty ze strony pracowników.",
    "Tajwan i Ukraina to dwie strony tej samej monety. Dlaczego Ameryka nie może odpuścić?": "Wojna sprawiła, że antyrosyjska polityka jeszcze silniej zakotwiczyła się w Waszyngtonie nie tylko jako forma odpowiedzi na rosyjską agresję, ale również powstrzymywania Chin. Kiedy Rosja utraciła impet i zaczęła ponosić strategiczne porażki, USA dostrzegły unikatową szansę trwałego zniszczenia rosyjskiego potencjału, pozwalającą w przyszłości skupić się na rywalizacji z Chinami. Po 24 lutego ostatecznie ukształtowała się nowa oś podziału świata, wokół której coraz silniej będzie się obracać globalna polityka. Polska jednoznacznie sytuuje się w skupionym wokół USA obozie Zachodu i globalnej Północy. Pozycja naszego kraju w jego obrębie jest niezwykle silna. Być może najsilniejsza w historii.\n\nNiniejszy tekst pochodzi z opublikowanego przez Klub Jagielloński raportu Rozpad starego świata. Próba syntezy po pół roku wojny na Ukrainie. Zachęcamy do pobrania darmowej wersji i zapoznania się z całością publikacji.\n\nRosyjska inwazja na Ukrainę wywołała głębokie rozdarcie w zglobalizowanym świecie, który trzeszczał w szwach już od dłuższego czasu. Wyłoniła nową oś konfliktu, wokół której coraz silniej będzie się obracać globalna polityka. To starcie koalicji broniącej globalnego status quo i przewodzonej przez USA wraz z sojusznikami w Europie i na Pacyfiku z rewizjonistycznie nastawionymi Rosją i Chinami, a także podmiotowym globalnym Południem w roli języczka u wagi.\n\nTempo i moc sankcji nałożonych na Rosję pokazały, że inercję globalnego systemu ekonomicznego można przełamać, co przyspieszy rozpad znaczących połaci światowej gospodarki na mniejsze fragmenty. Wywołana tym inflacja jest kosztem, jaki wszyscy ponosimy, by lepiej przygotować się na globalną konfrontację i uniezależnić od państw po drugiej strony barykady. Dziś od Rosji, a jutro być może od Chin.\n\nReakcja łańcuchowa i strategiczna kalkulacja\n\nGlobalny charakter wojny na Ukrainie najlepiej pokazuje krótkie spojrzenie na polityczną reakcję łańcuchową, którą wywołała na Pacyfiku. Niedługo po rozpoczęciu rosyjskiej pełnoskalowej inwazji na Ukrainę, z Tokio w kierunku Waszyngtonu zaczęły dobiegać wyraźne sygnały: zdecydowana reakcja USA będzie niezbędna, by Ameryka utrzymała swoją wiarygodność na Indo-Pacyfiku. Sama Japonia bardzo szybko przystąpiła do wdrażania bezprecedensowych sankcji na Rosję. Wkrótce dołączyli do niej inni gracze obszaru zachodniego Pacyfiku, tacy jak Korea Południowa, Tajwan, Singapur, Australia i Nowa Zelandia.\n\nSukcesywnie – we współpracy z USA – odcięły one Rosję od kluczowych dostaw technologii (w tym procesorów) i źródeł finansowania. Zaczęły wysyłać również bezpośrednie wsparcie humanitarne dla Ukrainy i sprzęt wojskowy. Brutalny atak na wartości wyznawane przez wiele demokratycznych społeczeństw Pacyfiku doprowadziły do wielkiej społecznej presji. Nowa Zelandia uchwaliła specjalne prawo umożliwiające samodzielne nałożenie sankcji na państwa trzecie. Chwilę później inaugurowała je poprzez uderzenie w Rosję.\n\nTransporty australijskich haubic na Ukrainę i sankcje grzebiące raz na zawsze japońskie nadzieje na porozumienie z reżimem Putina trudno tłumaczyć jedynie przywiązaniem do wartości czy nawet dyplomatycznymi zachętami ze strony Waszyngtonu. Stoi za tym strategiczna kalkulacja i postępujące zrozumienie lokalnych elit co do rosnącego powiązania europejskiego i pacyficznego teatru wojny.\n\nPod wieloma względami rosyjska inwazja na Ukrainę i chińskie roszczenia na Pacyfiku to dwie strony tej samej monety. Państwa zachodniego Pacyfiku zdecydowały się zainwestować w relację z Europą poprzez sankcjonowanie Rosji i wspieranie Ukrainy. Liczą na zwrot długu przez Europejczyków w sytuacji eskalacji na Oceanie Spokojnym.\n\nParadoksalnie powiązanie polityki na dwóch krańcach Eurazji nie było wynikiem zabiegów europejskich lub amerykańskich dyplomatów, ale ostentacyjnej deklaracji strategicznej współpracy Pekinu i Moskwy. Nic dobitniej nie udowodniło istnienia osi chińsko-rosyjskiej niż wizyta Władimira Putina na rozpoczęciu olimpiady w Pekinie w przededniu inwazji. W czasie, gdy Rosja gromadziła już wojska inwazyjne i wysyłała do Europy swoje ultimatum, Putin i Xi Jinping ogłosili w stolicy Chin partnerstwo „bez limitów” i wspólną pracę na rzecz prawdziwie „demokratycznego” ładu światowego.\n\nObie strony wyłożyły i poparły wzajemnieswoje roszczenia terytorialne – odpowiednio w odniesieniu do „zjednoczenia z Tajwanem” oraz rosyjskich „uzasadnionych żądań” rewizji europejskiego porządku bezpieczeństwa. Budowane od wielu lat i niezwykle bogate relacje chińsko-rosyjskie wzniesione zostały z poziomu dwustronnego do partnerstwa o prawdziwie globalnym charakterze. Wojna sprawiła, że antyrosyjska polityka jeszcze silniej zakotwiczyła się w Waszyngtonie nie tylko jako forma odpowiedzi na rosyjską agresję, ale również powstrzymywania Chin.\n\nPo pierwsze, inwazja zakończyła zasadniczo wszystkie amerykańskie dyskusje o ewentualnym „obracaniu” Rosji przeciwko Chinom kosztem Europy, które wywoływały w Polsce wiele kontrowersji. Co więcej, heroiczna i skuteczna obrona Ukraińców w pierwszych dniach wojny wyzwoliła zupełnie nową dynamikę, w której USA dostrzegły szansę rozwiązania jednego z najważniejszych strategicznych wyzwań: perspektywy równoczesnego konfliktu w Europie i na Pacyfiku, grożącego zbytnim rozciągnięciem amerykańskich zasobów.\n\nKiedy Rosja utraciła impet i zaczęła ponosić strategiczne porażki, USA dostrzegły unikatową szansę trwałego zniszczenia rosyjskiego potencjału, pozwalającą w przyszłości skupić się na rywalizacji z Chinami. Proces nakładania sankcji na Rosję stał się też sposobem na komunikowanie Pekinowi potencjalnych gospodarczych konsekwencji siłowego podważania systemu bezpieczeństwa Azji Wschodniej. Obrona Ukrainy stała się wreszcie dowodem na determinację w obronie istniejącego ładu, tak ważną dla ochrony Tajwanu i wiarygodności sojuszniczej na Indo-Pacyfiku.\n\nPrzebudzenie Europy?\n\nEuropa, dotąd najbardziej wzbraniająca się przed jasnym opowiedzeniem się po którejś ze stron w rywalizacji amerykańsko-chińskiej, sukcesywnie redukuje swoje powiązania z Rosją i płaci za to wysoką cenę. 1 kwietnia 2022 r., po nieudanych próbach przekonania Pekinu do mediowania w wojnie Rosji z Ukrainą, Unia Europejska postawiła wyraźne ultimatum również Chinom: dalsze losy relacji chińsko-unijnych zależeć będą od chińskiej polityki wobec wojny na Ukrainie, a wsparcie Rosji trwale zatrzyma dialog.\n\nTo ważny, symboliczny krok, choć można mieć wątpliwości, czy Europa, a w szczególności Niemcy, ma obecnie apetyt na utratę wielomiliardowych zysków z chińskiego rynku lub otwieranie nowego frontu wojen gospodarczych.\n\nAmerykańska koalicja ma więc nierówne brzegi i musi okrzepnąć. O powstrzymywaniu Chin i Rosji oraz wzmacnianiu zdolności Zachodu do konkurowania dyskutuje się od G7 przez formaty nowych mechanizmów koordynacji gospodarczej na Pacyfiku (IPEF) i Atlantyku (TTC) aż po NATO, gdzie na historycznym szczycie w Madrycie pojawili się przywódcy Japonii, Korei Płd. i Australii.\n\nOś Moskwa-Pekin pod presją\n\nPierwsze tygodnie rosyjskiej inwazji stały się również jednym z największych testów dla rodzącej się osi Pekin-Moskwa. Testem trudnym, ale jak na razie zdanym. Zarówno Xi Jinping, jak i zapewne sam Władimir Putin nie spodziewali się serii strategicznych porażek, których doznała Moskwa: heroicznego oporu Ukrainy, szerokiego zagranicznego wsparcia, a także wyjątkowej, politycznej spójności Zachodu. Kiedy skala rosyjskiej porażki pierwszego etapu wojny zaczęła być widoczna, Pekin miał paradoksalnie najlepszą szansę, by zdystansować się od Moskwy. To ruch, który antycypowało wielu zachodnich obserwatorów i polityków.\n\nMimo początkowo dwuznacznych wypowiedzi chińskich dyplomatów tworzących wrażenie neutralności Pekinu, stawanie po stronie Moskwy stało się jednak coraz bardziej widoczne. Pekin zaczął wskazywać na agresywną politykę USA jako główny powód „konfliktu” na Ukrainie i werbalnie atakować NATO jako „zimnowojenny przeżytek”.\n\nChiny skrytykowały również sankcje wobec Rosji, a także zrealizowały szereg wspólnych ćwiczeń marynarki wojennej i przelotów bombowców strategicznych wokół terytorium Japonii. Wydaje się, że Pekin nadal wierzy w strukturalną słabość USA i Zachodu oraz patrzy na Ukrainę jak na amerykańskie narzędzie uderzania w Rosję, analogicznie do Tajwanu.\n\nNie bez znaczenia jest również presja niezwykle prorosyjskiego chińskiego społeczeństwa. Przede wszystkim opiera się to na podstawowej, wyrażanej głośno przez chińskie elity kalkulacji: jeśli USA poradzą sobie teraz z Rosją, będą w stanie skierować pełnię sił na konflikt z Chinami.\n\nPartnerstwo – jak widać – ma jednak swoje granice. Chińskie banki i korporacje nie rzuciły się na pomoc Rosji, bo zostały ostrzeżone przez USA i UE przed poważnymi konsekwencjami takich działań. Jednocześnie sukcesywnie zdobywają nowe przyczółki na rynku rosyjskim i skupują przecenioną rosyjską ropę. Biorąc pod uwagę, jak silne jest wpięcie Chin w globalne rynki technologiczne, należy stwierdzić, że groźby ewentualnych sankcji na chińskie podmioty są najmocniejszą kartą, jaką posiada obecnie Zachód chcący zapobiec odbudowie rosyjskiego potencjału przemysłowego.\n\nGwałtownie odcięta od Zachodu Rosja coraz silniej będzie wpadać w chińską orbitę. Elity rosyjskie wydają się zaciskać zęby. W swojej propagandzie wskazują Chiny jako cudownego sojusznika – wystarczającego, by wesprzeć je w konfrontacji z USA. Wypięcie Rosji z globalizacji zmusi jednak Pekin i Moskwę do zdefiniowania na nowo wzajemnych relacji.\n\nOd lat Moskwa stara się zachować maksymalną autonomię w relacji z Chinami, chroni swój rynek, bazę surowcową i sektor zbrojeniowy przed zakusami Pekinu. Chińczycy zapewne będą próbowali wykorzystać rosnącą asymetrię do wynegocjowania nowych, korzystniejszych dla siebie warunków współpracy, a być może wykorzystania Rosji do własnych celów politycznych. Tak dotychczas traktowano Koreę Północną. Moskwa może mieć również pokusę wykorzystywania dla rozgrywek z Pekinem swojego ostatniego atutu, czyli siłowej destabilizacji otoczenia.\n\nObie strony mają jednak poczucie, że w konfrontacji z USA, którym podporządkowane są strategiczne cele obu państw, są one dla siebie najbliższymi partnerami wojskowym, surowcowym i technologicznym. Reżimy Putina i Komunistycznej Partii Chin, coraz silniej ideologicznie zrośnięte w walce z „kolorowymi rewolucjami” i „zewnętrznymi wpływami”, wzajemnie wspierają swoją stabilność.\n\nPołudniowy języczek u wagi\n\nChoć w relacjach między Chinami a Rosją pozostaje kilka istotnych znaków zapytania, a spoistość Zachodu czeka wielkie: „sprawdzam” nadchodzącej zimy, to ostatnie 6 miesięcy ukazało nowe, globalne linie podziału. Nie należy jednak przyjmować, że w globalne bloki będzie można łatwo wpisać całą społeczność międzynarodową. Ostatnie miesiące wyraźnie wyłoniły ogromną, skupioną na globalnym Południu grupę państw Afryki, Bliskiego Wschodu, Ameryki Łacińskiej i Azji, które wyraźnie opierają się przed byciem wpisanym w którykolwiek z bloków.\n\nTamtejsze społeczeństwa często nie czują, by spory w odległej Europie bezpośrednio ich dotyczyły. Nierzadko nie mają również oporów wobec rozgrywania po swojemu interesów USA, Europy, Rosji i Chin.\n\nSkojarzenia z zimną wojną i państwami Trzeciego Świata byłoby jednak nietrafione. Kalka ta nie oddaje obecnej, nowej sytuacji. Globalne Południe, dynamicznie rosnący region z ogromną populacją i coraz większymi ambicjami, pełni obecnie funkcję języczka u wagi, a nie jedynie areny starcia mocarstw z Północy.\n\nI tak prezydent USA, Joe Biden, musiał udać się do krytykowanej wcześniej przez niego Arabii Saudyjskiej, by negocjować efektywne narzędzia uderzania w rosyjski sektor naftowy. Unia Europejska, widząc niechęć Indii do odcinania się od tradycyjnie bliskiej im Rosji, stara się zaoferować New Delhi atrakcyjną ofertę rozwoju infrastruktury.\n\nZ kolei od indonezyjskiego prezydenta, Joko Widodo, wizytującego ostatnio w zarówno w Kijowie, jak i w Moskwie, zależeć będą w dużej mierze losy członkostwa Rosji w G20. Odmawiających jednoznacznego opowiedzenia się po którejś ze stron nie trzeba zresztą daleko szukać. Niejednoznaczną pozycję wobec Rosji i zachodniego reżimu sankcyjnego obrała chociażby Turcja, kluczowe państwo NATO.\n\nRywalizacja o globalne Południe już się rozpoczęła, szczególnie na polu informacyjnym i dyplomatycznym. Od początku wojny na Ukrainie zarówno Moskwa, jak i Pekin intensywnie starają się dotrzeć do społeczeństw Afryki, Bliskiego Wschodu i Ameryki Łacińskiej. Przedstawiają USA i NATO jako agresorów i wskazują na wymierne koszty dla społeczeństwa globalnego Południa.\n\nOstatnią odsłoną tego procesu była blokada ukraińskich portów czarnomorskich, generująca globalny kryzys żywnościowy, który jest przez Moskwę i Pekin prezentowany jako bezpośredni skutek agresywnej polityki USA. Częściowo narracje te padają na żyzny grunt antyamerykanizmu lub resentymentu wobec Zachodu. Pekin i Moskwa kują żelazo, póki gorące, i próbują wciągnąć Indie – nieufne wobec Chin, ale bliskie Rosji – do trójstronnego dialogu. Starają się ożywić ospały format BRICS i rozszerzyć Szanghajską Organizację Współpracy.\n\nRosyjska wyrwa w globalizacji\n\nMając już przed oczami przybliżone kontury nowego światowego podziału na bloki z całą płynnością ich granic, należy zadać sobie pytanie, jak dalej będzie toczył się konflikt.\n\nJedną z oczywistych i szeroko dyskutowanych opcji jest scenariusz III wojny światowej – globalnej konfrontacji militarnej. Choć nie można go wykluczyć, jak dotąd wojna na Ukrainie wydaje się raczej osłabiać globalne apetyty na siłową rewizję granic.\n\nSzybkie stępienie ostrza rosyjskiej ofensywy i skala zachodniego wsparcia mogą skłonić chińskie przywództwo, o ile ma ono bliższy kontakt z rzeczywistością niż Władimir Putin w lutym, do gruntownego przemyślenia ewentualnych planów siłowego przyłączenia Tajwanu (samego wyciągającego wnioski z praktyki obrony stosowanej przez Kijów).\n\nTrudno też wyobrazić sobie, by dzisiejszy konflikt wszedł wprost w koleiny zimnej wojny – ciągłej groźby atomowej anihilacji, konfrontacji ideologii zdolnych mobilizować ogromne rzesze ludzi czy nieustannych zagranicznych interwencji mocarstw. Naturalnym kandydatem na arenę globalnego starcia jest jeszcze więcej tego, co dotychczas, czyli wykorzystania zglobalizowanej gospodarki jako pola bitwy oraz kolejnych regionalnych wojen zastępczych.\n\nOstatnie kilka lat przyzwyczaiło nas do prób rozplątywania lub wręcz wykorzystywania przeciwko sobie złożonej sieci globalnych powiązań gospodarczych przez państwa po obu stronach barykady. Chińsko-amerykańskie wojny handlowe, wzajemne odcinanie od kluczowych technologii, próby skracania łańcuchów dostaw, autonomie w produkcji procesorów, dywersyfikacje i szantaże energetyczne – wszystko to przyrównać można do coraz silniejszego szarpania za płótno globalizacji.\n\nŚwiatowa gospodarka umie jednak bronić się przed tego typu próbami i ma zadziwiającą skłonność do wracania na stare tory. Nawet najbardziej zdeterminowani i nieobliczalni politycy, jak np. Donald Trump, musieli zmierzyć się z ogromnym sprzeciwem potężnych korporacji, niezadowoleniem konsumentów, oporem sojuszników żyjących z handlu z Rosją lub Chinami czy powstawaniem globalnych schematów omijania sankcji.\n\nWojna na Ukrainie wniosła do globalnych zmagań zupełnie nową jakość. Błyskawiczne odcięcie Rosji od światowych technologii, rynków zbytu dla energii, przewozów lotniczych, systemów komunikacji bankowej, rynków finansowych, internetu, a także szerokie bojkoty korporacyjne i konsumenckie – wszystko to pozostawiło znaczącą wyrwę w globalnej gospodarce, co musi doprowadzić do jej przemeblowania.\n\nPrzede wszystkim ostatnich kilka miesięcy pokazało, że przy odpowiedniej mobilizacji zachodnich społeczeństw pogrążony w globalnej inercji system może zostać gwałtownie przecięty. Ceną, którą za to płacimy, jest ograniczony dostęp do dóbr i wzrost cen. Nasze portfele odczuwają koszt doniosłych politycznych decyzji, jakie wspólnie podejmujemy.\n\nSankcyjny karnawał wobec Rosji kończy się, a przed Zachodem stoi obecnie trudne zadanie wytrwania w podjętych decyzjach, przetrwania kryzysu energetycznego i podwyższonej inflacji. Ogromnym wyzwaniem będzie również efektywne odcięcie rosyjskiej bazy przemysłowej od finansowania, zawansowanych komponentów i technologii.\n\nW złożonym systemie hydraulicznym globalnego handlu zaczynają one z powrotem płynąć do Rosji przez państwa trzecie, łańcuszki pośredników, centra offshore. Jeśli jednak Zachodowi się powiedzie, to do elit rosyjskich, ale i chińskich, dotrze potężny sygnał polityczny, że ich dalsze uczestnictwo w globalizacji odbywać się będzie na amerykańskich, europejskich i japońskich warunkach.\n\nSygnał ten dotarł już zresztą do kluczowych odbiorców w Pekinie. Jedną z pierwszych reakcji Chin na kolejne salwy sankcji nakładanych na Rosję było uruchomienie potężnego programu badawczego, mającego zmierzyć wpływ analogicznych uderzeń na gospodarkę Chin. Choć Pekin może liczyć, że Zachodowi trudniej będzie się porwać na konflikt tej skali, to świadomość zagrożenia przyspieszy na pewno chińskie działania na rzecz gospodarczej autonomii, np. w ramach tzw. programu podwójnej cyrkulacji lub utworzenia własnego łańcucha produkcji półprzewodników.\n\nPodobnie jak Zachód Chiny są świadome, że pełne odłączenie – decouping – jest obecnie niemożliwe. Skupiają się więc na najbardziej newralgicznych sektorach. Należy stwierdzić, że szok odczuwany po wypięciu gospodarki rosyjskiej z systemu globalnego jest kilka razy słabszy niż potencjalne analogiczne działania wobec Chin.\n\nOdcięcie świata od chińskiej bazy przemysłowej i określonych rodzajów kluczowych surowców, a coraz częściej również chińskich technologii (np. 5G czy baterii), wywołałoby globalny kryzys o trudnej do przewidzenia skali. Dla niektórych zachodnich gospodarek z Niemcami na czele oznaczałoby to w zasadzie załamanie całego dotychczasowego modelu gospodarczego. Czynnik ten przejściowo stabilizuje świat i przynajmniej do czasu efektywnego „rozplątania” złączonych globalnie gospodarek studzi zakusy na zbrojną rywalizację między nowymi blokami.\n\nRosyjska agresja wprowadziła nas w nową rzeczywistość, w której wojny i gwałtowne rozdarcia w globalizacji, chociażby oparte na błędnych kalkulacjach, stają się możliwe. Sukcesywne wypinanie się Chin, a także odcinania Zachodu od tego państwa, przyspieszy i będzie generowało dalsze napięcia wewnątrz amerykańskiej koalicji.\n\nNowa dynamika dla polskiej polityki\n\nPolityka Polski wobec rosyjskiej inwazji na Ukrainę jednoznacznie pozycjonuje nas w skupionym wokół USA obozie Zachodu i globalnej Północy. Co więcej, pozycja naszego kraju w jego obrębie jest niezwykle silna (być może najsilniejsza w historii) ze względu na szczególną rolę w mobilizowaniu Europy do działań, organizację logistycznego i materialnego wsparcia dla Ukrainy, a także niezwykle ciepło przyjętą na Zachodzie pomoc dla milionów ukraińskich uchodźców.\n\nW pewnym sensie nowy podział świata i prująca się globalizacja, o ile nie doprowadzą do bezpośredniej rosyjskiej napaści czy głębokiego kryzysu gospodarczego w Polsce, stanowią dla nas również szansę.\n\nW tak zmiennej i płynnej sytuacji międzynarodowej przyspieszającej rozpad starego świata przed Polską stoi kilka fundamentalnych pytań:\n\nW jaki sposób podtrzymać spójność Zachodu i efektywnie odciąć reżim Putina w Rosji od korzyści z globalizacji, trwale pozbawiając Rosję potencjału zbrojnej eskalacji w Europie?\n\nW jaką stronę należy ukierunkować proces integracji i polityk Unii Europejskiej, tak by realizowały one strategiczne interesy RP w ujęciu globalnym, a także pozwalały lepiej pozycjonować się w nowym układzie na świecie?\n\nW którą stronę zmierzać powinny relacje Polski z Chinami, gdyby wziąć pod uwagę zarówno zawiązanie osi Pekin-Moskwa i znaczenie antychińskiej polityki dla relacji z USA i Pacyfikiem, jak i głęboką zależność Niemiec od chińskiego rynku i technologii?\n\nW jaki sposób – jako Polska, ale i cały obszar Trójmorza – wykorzystać możemy szanse płynące z częściowej deglobalizacji, skracania łańcuchów dostaw i konieczności budowy autonomii technologicznej Europy?\n\nW jaki sposób zdyskontować nową, pozytywną dynamikę z sojusznikami na Pacyfiku – Japonii, Korei Płd. i Australii – do wzmocnienia polskiego bezpieczeństwa i gospodarki?\n\nJak na nowo zdefiniować relacje z globalnym Południem, które jest kluczowe dla procesu światowej przebudowy i dywersyfikacji, ale nie podziela często polskiej optyki na konflikt z Rosją?\n\nZnalezienie odpowiedzi na te pytania jest jednym z najważniejszych zadań, jakie stoi przed polskimi elitami politycznymi, gospodarczymi i intelektualnymi pół roku po 24 lutego 2022 roku.\n\nNiniejszy tekst pochodzi z opublikowanego przez Klub Jagielloński raportu Rozpad starego świata. Próba syntezy po pół roku wojny na Ukrainie. Zachęcamy do pobrania darmowej wersji i zapoznania się z całością publikacji.",
    "USA rozważa sankcję na Chiny by zniechęcić do ataku na Tajwan": "Geopolityka USA rozważa sankcję na Chiny by zniechęcić do ataku na Tajwan Defence24 14.09.2022 14:00 Drukuj\n\nPDF\n\n\n\n\n\nFot. Flickr.com / Fredrik Rubensson / CC 2.0 Facebook\n\nTwitter\n\nLinkedIn\n\nKopiuj link\n\nWyślij email Stany Zjednoczone rozważają wdrożenie dodatkowego pakietu sankcji przeciwko Chinom, aby powstrzymać je od inwazji na Tajwan - informuje we wtorek Reuters. Zdaniem agencji Unia Europejska znalazła się pod dyplomatyczną presją Tajpej, aby zrobiła to samo.\n\nReklama\n\nReklama\n\nPowołując się na źródła Reuters pisze, że w obu przypadkach chodzi o nałożenie sankcji, wykraczających poza środki już podjęte na Zachodzie w celu ograniczenia handlu z Chinami i chińskich inwestycji we wrażliwe technologie, takie jak chipy komputerowe i sprzęt telekomunikacyjny.\n\nWedług Reutersa źródła nie podały żadnych szczegółów na temat tego, co jest rozważane, ale opcja sankcji wobec drugiej co do wielkości gospodarki świata i jednego z największych ogniw globalnego łańcucha dostaw rodzi pytania o wykonalność tego pomysłu.\n\nReklama\n\n\"Potencjalne nałożenie sankcji na Chiny jest o wiele bardziej złożonym działaniem, niż sankcje na Rosję, biorąc pod uwagę rozległe uwikłanie USA i sojuszników w chińską gospodarkę\" – powiedział Nazak Nikakhtar, były wysoki rangą urzędnik ministerstwa handlu USA.\n\nCzytaj też Pentagon: Chiny nie zaatakują Tajwanu w ciągu dwóch lat\n\nReuters przypomina, że rozmowy w USA w sprawie sankcji na Chiny rozpoczęły się po inwazji Rosji na Ukrainę w lutym i nabrały naglącego charakteru po chińskiej reakcji na wizytę przewodniczącej Izby Reprezentantów Nancy Pelosi na Tajwanie.\n\nReklama\n\nZdaniem Reutersa rząd w Tajpei już nawiązał w tej sprawie kontakty z urzędnikami unijnymi, ale na razie poprosił jedynie, by Europa zaplanowała, jakie działania może podjąć, gdyby Chiny zaatakowały Tajwan i by ostrzegła Chiny, że poniosą konsekwencje ewentualnej napaści.",
    "Amerykanie odpowiadają Chinom. Sprzedadzą broń Tajwanowi": "O propozycji sprzedaży pocisków przeciwokrętowych i przeciwlotniczych w związku ze zwiększonym napięciem w Cieśninie Tajwańskiej pisze Al Jazeera. Zdaniem katarskiej telewizji poprosi o to sam prezydent USA Joe Biden.\n\nTransakcja ma opiewać na 1,1 mld dol. Tajwan może zakupić 60 pocisków przeciwokrętowych AGM-84L Harpoon Block II (355 mln dol.) i 100 pocisków rakietowych powietrze-powietrze AIM-9X Block II Sidewinder (85,6 mln dol.). Ponadto transakcja ma objąć warte 655,4 mln dol. przedłużenie kontraktu na radary obserwacyjne. Pociski Sidewinder mają być przenoszone przez myśliwce F-16. Jak informuje portal defence24.pl - \"Tajwan modernizuje 141 odrzutowców F-16A/B do wersji F-16V, a dodatkowo zamówił 66 nowych F-16V, które mają nową awionikę, broń i systemy radarowe, aby lepiej stawić czoła chińskim siłom powietrznym, które już dysponują myśliwcami stealth J-20, ponoć prowadzącymi operacje w rejonie wyspy.\"\n\nUSA odpowiadają Chinom\n\nStosunki międzynarodowe poważnie zrewidowała już wojna w Ukrainie, w wyniku której agresor - Rosja - jest izolowana przez Zachód. Rośnie w międzyczasie (i coraz mocniej) napięcie wokół Tajwanu, które Chiny uznają za swoje terytorium. Także tę kwestię inaczej postrzegają zachodnie państwa ze Stanami Zjednoczonymi na czele.\n\nJak pisaliśmy na money.pl pzywódca Xi-Jinping niedawno ostrzegł USA podczas rozmowy z prezydentem Joe Bidenem przed angażowaniem się w sytuację Tajwanu. Powiedział, by Ameryka \"nie igrała z ogniem\". Mimo to na Tajwanie pojawiła się spikera Izby Reprezentantów Stanów Zjednoczonych Nancy Pelosi. Ta wizyta doprowadziła bezpośrednio do ćwiczeń wojskowych, które chińska armia przeprowadziła na morzu i w powietrzu wokół wyspy.\n\nUmowa dotycząca sprzedaży broni będzie wymagała zatwierdzenia przez komisje spraw zagranicznych Kongresu.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "USA rozważają dodatkowe sankcje na Chiny, by powstrzymać je od inwazji na Tajwan": "Powołując się na źródła Reuters pisze, że w obu przypadkach chodzi o nałożenie sankcji, wykraczających poza środki już podjęte na Zachodzie w celu ograniczenia handlu z Chinami i chińskich inwestycji we wrażliwe technologie, takie jak chipy komputerowe i sprzęt telekomunikacyjny. Według Reutersa źródła nie podały żadnych szczegółów na temat tego, co jest rozważane, ale opcja sankcji wobec drugiej co do wielkości gospodarki świata i jednego z największych ogniw globalnego łańcucha dostaw rodzi pytania o wykonalność tego pomysłu.\n\nReklama\n\n\"Potencjalne nałożenie sankcji na Chiny jest o wiele bardziej złożonym działaniem, niż sankcje na Rosję, biorąc pod uwagę rozległe uwikłanie USA i sojuszników w chińską gospodarkę\" – powiedział Nazak Nikakhtar, były wysoki rangą urzędnik ministerstwa handlu USA.\n\nReuters przypomina, że rozmowy w USA w sprawie sankcji na Chiny rozpoczęły się po inwazji Rosji na Ukrainę w lutym i nabrały naglącego charakteru po chińskiej reakcji na wizytę przewodniczącej Izby Reprezentantów Nancy Pelosi na Tajwanie.\n\nReklama\n\nZdaniem Reutersa rząd w Tajpei już nawiązał w tej sprawie kontakty z urzędnikami unijnymi, ale na razie poprosił jedynie, by Europa zaplanowała, jakie działania może podjąć, gdyby Chiny zaatakowały Tajwan i by ostrzegła Chiny, że poniosą konsekwencje ewentualnej napaści. (PAP)",
    "O!PLA powraca na Tajwan": "O!PLA powraca na Tajwan! Tym razem będzie gościem TIAF (Taichung International Animation Festival), aby 25.09.2022 zaprezentować laureatki/ów 10. Ogólnopolskiego Festiwalu Animacji O!PLA. Będzie to kolejna już (po Grecji, Indiach, Niemczech, Słowacji i Ukrainie) zagraniczna prezentacja polskiej animacji zorganizowana w tym roku przez O!PLA.\n\nMiędzynarodowy Festiwal Filmów Animowanych w Taichung (TIAF) istnieje z przerwami od 2003 roku. TIAF to rzadki przykład miejskiego festiwal u film owego, który powierzył ANIMACJI główną rolę w promocji regionu. Wynika to z głębokiego przekonania władz o potencjale i znaczeniu filmu animowanego w dzisiejszym świecie. TIAF angażuje się w promocję szeregu działań z zakresu edukacji, wprowadzając dywersyfikację międzynarodowej animacji na Tajwan, a także tworząc platformę animacji artystycznej dla publiczności.",
    "Spotkanie prezydentów Rosji i Chin. Tematem rozmów Ukraina i Tajwan": "Dla prezydenta Chin Xi Jinpinga to pierwsza zagraniczna podróż od początku pandemii koronawirusa. Wczoraj przebywał on z oficjalną wizytą w Kazachstanie, dziś w Samarkandzie weźmie udział w szczycie Szanghajskiej Organizacji Współpracy. To regionalne stowarzyszenie ośmiu państw, którego celem jest umacnianie bezpieczeństwa.\n\nNa marginesie szczytu dojdzie do rozmów Xi Jinpinga z Władimirem Putinem. Jak informowały wcześniej rosyjskie źródła tematyka ma skupić się wokół Ukrainy i Tajwanu, który Chiny uznają za własne terytorium. Chińskie władze nie potępiły Rosji za agresję na Ukrainę ani za popełniane tam zbrodnie wojenne. W ostatnim czasie nasiliła się też prorosyjska retoryka komunistycznych władz w Chinach. Oczekuje się, że obydwaj przywódcy zadeklarują dalsze zacieśnianie współpracy, szczególnie w tak ważnym dla Rosji ze względu na sankcje obszarze gospodarczym.\n\nWspólne patrole Rosji i Chin na Pacyfiku\n\nMinisterstwo obrony Rosji potwierdziło również, że marynarki wojenne Rosji i Chin wspólnie patrolują akweny na Pacyfiku.\n\nWedług rosyjskiego MON celem wspólnych patroli jest m.in. ochrona morskich stref ekonomicznych obu państw oraz zapewnienie bezpieczeństwa i stabilności na Pacyfiku. Japońskie media informowały wcześniej o wspólnych rejsach chińskich i rosyjskich jednostek na akwenach wokół Wysp Japońskich.\n\nWedług niektórych opinii w ten sposób obydwa kraje miały testować reakcje Japonii i USA. W ubiegłym roku w patrolach uczestniczyły m.in. chińskie niszczyciele i fregaty. Japońskie władze uznały wówczas ćwiczenia za niepokojący sygnał.\n\nPosłuchaj 00:49 11941518_1 (1).mp3 Spotkanie prezydentów Rosji i Chin - relacja Tomasza Sajewicza (IAR)\n\nCzytaj także:\n\nZobacz także: Paweł Jabłoński w \"Sygnałach dnia\"\n\nes",
    "Delegacja z kolejnego państwa udała się na Tajwan. Chiny reagują": "Delegacji, która udała się na Tajwan, przewodzi szef senackiej Komisji Edukacji. W jej skład weszła także grupa senatorów oraz przedstawicieli poszczególnych ministerstw. Politycy mają przebywać na Tajwanie do soboty 24 września.\n\nDelegacja z Czech i reakcja Chin\n\nStrona chińska poprzez swoją ambasadę w Czechach wystosował wobec Pragi protest i wezwał czeskich do uszanowania zasady \"jednych Chin\". Zaznaczył, że wizyta stanowi podważenie politycznych podstaw dwustronnej współpracy i zobowiązań zawartych między Czechami a Chinami.\n\nWobec tego ambasada Chin w Pradze wyraziła w oficjalnym stanowisku \"silne niezadowolenie\" z wizyty czeskiej delegacji na Tajwanie.\n\nWizyta Pelosi\n\nTajwan znajduje się pod coraz większą presją Chin. Sprawa stała się mocno medialna od czasu podniesienia na wyższy poziom eskalacji pomiędzy Waszyngtonem a Pekinem w rezultacie wizyty przewodniczącej amerykańskiej Izby Reprezentantów Nancy Pelosi na Tajwanie. Kwestia ta oficjalnie zaostrzyła stosunki USA i Chin do niespotykanego wcześniej poziomu. W reakcji Armia Ludowo-Wyzwoleńcza przeprowadziła szeroko zakrojone ćwiczenia wokół Tajwanu.\n\nAgencja Reuters, powołując się na swoje źródła, twierdzi, że Biały Dom bierze pod uwagę wprowadzenie kolejnych sankcji przeciwko Chinom. Ruch taki miałby zapobiec ewentualnej inwazji Armii Ludowo-Wyzwoleńczej na Tajwan. Źródła Reutersa nie informują, jakie konkretnie sankcje Amerykanie chcą nałożyć na Chiny. Miałyby one jednak wykraczać daleko poza dotychczasowe ograniczenia np. w dostępie do najnowszych technologii komputerowych.\n\nStatus Tajwanu\n\nChińska Republika Ludowa (Chiny) nie uznaje Tajwanu za oddzielne państwo i uważa wyspę za własne terytorium. W stosunkach międzynarodowych przyjmuje zasadę \"jednych Chin\" oznaczającą, że państwo reprezentuje wyłącznie władza w Pekinie. Chiny zgodnie z tą wykładnią stanowczo sprzeciwiają się ingerencji USA w ich wewnętrzne sprawy.\n\nZ kolei Waszyngton formalnie uznaje zasadę \"jednych Chin\" i nie ma stosunków dyplomatycznych z Tajwanem, ale stosuje konstrukcje utrzymywania specjalnych stosunków z mieszkańcami tego terytorium. Wskazuje, że może też zgodnie z prawem międzynarodowym korzystać z wód międzynarodowych. Stany Zjednoczone podkreślają, że będą wspierać militarnie Tajwan i udzielać mu poparcia politycznego.\n\nCzytaj też:\n\nZaostrza się rywalizacja o produkcję półprzewodników. Stany wykonały kolejny ruchCzytaj też:\n\nChiny oburzone planami Ukrainy",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "KOZŁOWSKI: To nie jest kolejna zimna wojna. Nowy ład światowy nie będzie dwubiegunowy": "„Chiny wykorzystują Rosję jako dźwignię na państwa zachodnie, sposób destabilizowania Europy, bo tam, gdzie dwóch się bije, trzeci korzysta. Jednak jednoznaczne opowiedzenie się po stronie Rosji w wojnie z Ukrainą oznacza utratę szeregu potencjalnych sprzymierzeńców, koniec balansowania i problemy wizerunkowe. Po co to Chinom?” – mówi prof. Krzysztof Kozłowski, prorektor SGH.\n\nKatarzyna Skrzydłowska-Kalukin: Czy dla Chin i dla świata Tajwan jest jak Ukraina?\n\nKrzysztof Kozłowski: Z perspektywy polskiej jest to bardzo wygodne porównanie. Może być również podbijane przez Stany Zjednoczone, cały świat zachodni i przez sam Tajwan.\n\nJednak różnic jest na tyle dużo, że kwestię relacji w Cieśninie Tajwańskiej należy traktować najwyżej jako podobną, ale nie tożsamą ze scenariuszem ukraińskim. Różnice dotyczą głównie tego, kto jest po drugiej stronie. Chin pod wodzą Xi Jinpinga nie można zrównywać z Rosją putinowską.\n\nDlaczego?\n\nPonieważ Rosja putinowska jest państwem patrymonialnym, autokratycznym i autorytarnym. Natomiast Xi, pomimo autorytarnego skrętu i wzmocnienia władzy centralnej kosztem prowincji, wciąż musi dużo bardziej liczyć się z sytuacją wewnętrzną niż Putin.\n\nRosja przez dużą część swojej historii była państwem obozowym. W związku z tym Rosjanie mają większą akceptację dla zachowań, jakie teraz przejawia Putin.\n\nNatomiast Chińczycy przez ostatnich kilkadziesiąt przyzwyczaili się do spełnianych obietnic partii komunistycznej, wzrostu gospodarczego i tego, że mogą na nich skorzystać. Narażenie ich na utratę tego, co zyskali przez ostatnie ponad trzydzieści lat, jest z perspektywy partii niewskazane.\n\nMogłoby tak się stać ze względu na Tajwan?\n\nTajwan jest elementem opowieści o wielkiej odnowie i zjednoczeniu Chin po latach poniżeń. Problem w tym, że z perspektywy historycznej o Tajwanie można mówić na dwa skrajnie różne sposoby.\n\nZgodnie z pierwszą perspektywą Tajwan od zawsze był chiński. Wyspę zawsze zamieszkiwali Chińczycy, chińscy władcy odbijali Tajwan i utrzymywali jego ścisły związek z Chinami. Druga opowieść mówi o Tajwanie jako bycie od Chin odrębnym. Chińczyków na Tajwanie nigdy tak naprawdę nie było, bo ci, którzy tam trafiali, byli migrantami ekonomicznymi, tanią siłą roboczą na polach ryżowych. Pierwszą wersję zawierają chińskie podręczniki – jednak trzeba przyznać, że na Tajwanie odbyło się przynajmniej kilka chińskich insurekcji.\n\nZa wersją drugą przemawia chociażby fakt, że kiedy w latach czterdziestych Chińczycy zaczęli za Chiang Kai-shekiem uciekać z komunistycznych Chin, to na Tajwanie zderzyli się z lokalną ludnością, mówiącą wprawdzie ich językiem, jednak inną mentalnie. Ostatecznie skończyło się to zbrojnymi rozruchami na ulicach (tak zwanym incydentem 28 lutego 1947).\n\nPrawda jest więc gdzieś pomiędzy tymi skrajnymi wersjami. W dodatku na Tajwanie są obecne silne wpływy japońskie. Relacje Tajwanu z Japonią są zupełnie inne niż z innymi zsinizowanymi częściami Azji. Japończycy połączyli Północ i Południe Tajwanu na lądzie. Tajpej było drugim po Tokio miastem, które Japończycy zelektryfikowali. Oczywiście używali też brutalnej siły, zwłaszcza wobec lokalnych aborygenów, ale bardzo zależało im na tym, aby Tajwan stał się piątą japońską wyspą.\n\nOd lat dziewięćdziesiątych XIX wieku mamy więc na Tajwanie do czynienia z obecnością japońską. Potem z krótkim interludium Republiki Chińskiej, kiedy Chiang Kai-shek rządzi częściowo na kontynencie i na Tajwanie, a później na ten Tajwan ucieka. Tylko wtedy okazuje się, że musi wprowadzić stan wojenny, żeby Tajwańczyków trzymać w ryzach. To stawia to pod dużym znakiem zapytania rzekomą nieprzerwaną chińskość Tajwanu.\n\nJednocześnie ta historia jest dla Chin zadrą na honorze, tak samo jak był nią Hongkong i Makau. Makau udało się wchłonąć najbardziej płynnie. W przypadku Hongkongu widzieliśmy nieszczęsny obrót spraw na przestrzeni ostatnich kilku lat. Z resztą w 2014 roku, kiedy zaczęły się pierwsze protesty w Hongkongu, Tajwan również protestował przeciwko zbliżeniu z kontynentem. Hongkong już nie będzie taki, jakim go znaliśmy. A Xi Jinpingowi w tej układance do przyłączenia pozostał tylko Tajwan.\n\nZbliża się rocznica utworzenia Partii Komunistycznej Chin, a potem okrągła rocznica powstania Chińskiej Republiki Ludowej. Chińczycy są świadomi tego, że stali się główną siłą napędową rozwoju Azji i aspirują do tego tytułu na arenie globalnej. Nie dziwi więc, że państwo to, czy organizacja, jaką jest Partia Komunistyczna, będzie chciała mieć w tych okolicznościach wszystko poukładane po swojej myśli.\n\nZ perspektywy europejskiej może to brzmieć mało logicznie. Mamy do czynienia z niewiele ponad 23 milionami ludzi na małej wyspie wobec ponad miliardowego społeczeństwa, które ma już swoje osiągnięcia. No ale takie rzeczy ambicjonalne, odgrywają w Azji ogromną rolę. Zwłaszcza jeśli dołożymy do tego element kulturowy – utratę twarzy, za którą w Pekinie można postrzegać brak chińskiej kontroli na Tajwanem.\n\nJednak jest duże ryzyko porażki. Chińska armia nie ma doświadczenia bojowego. Nie wiadomo, jak zareagują Stany Zjednoczone.\n\nRzeczywiście nie wiadomo, czy armia chińska byłaby zdolna do przeprowadzenia takiej operacji. Nie znamy jej jakości bojowej, a armia tajwańska jest świetnie wyposażona i przygotowana do głębokiej defensywy w bardzo sprzyjających obronie okolicznościach. Do tego Tajwan jest oblewany przez jeden z najsilniejszych prądów morskich na świecie, bardzo trudno byłoby go sforsować pod ostrzałem.\n\nTo, co mnie niepokoi, to fakt, że kiedy zaczynamy oceniać sprawność bojową jakiejś armii, to jesteśmy relatywnie blisko linii frontu. Zaczynamy już realnie myśleć o wojnie.\n\nW tej sytuacji najważniejsza jest rola Tajwanu w światowej gospodarce, zwłaszcza w sektorach wysokich technologii. Tajwan jest jednym z głównych producentów zaawansowanych półprzewodników na świecie. 70 procent Najbardziej zaawansowanych półprzewodników jest produkowanych na Tajwanie. Nie mówimy tylko o sektorze auto-moto, o BMW, który nie ruszy bez tajwańskiego chipu. Mówimy o satelitach wojskowych, o zaawansowanym wyposażeniu wojennym głównie armii amerykańskiej.\n\nA więc dla Ameryki jest to odpowiednik rosyjskiego gazu i ropy w Europie.\n\nW pewnym sensie, ale nie wykorzystywany drapieżnie, tak jak robiła to Federacja Rosyjska pod rządami Putina, tylko tak, by tworzyć wartość dodaną dla siebie. Tajwańczycy tak robią. Osoby po czterdziestce pamiętają może, że zanim na etykietkach pojawiło się „Made in China” było „Made in Taiwan”, tanie produkty masowe przychodziły do nas najpierw stamtąd. Kiedy Chińczycy wypchnęli Tajwańczyków z tego sektora, ci zaczęli szukać innych opcji. Otworzyły się one też na samym kontynencie. Tajwan był jednym z największych inwestorów w Chinach kontynentalnych i efektywnym pośrednikiem dla Zachodu w nawiązywaniu relacji z Chinami.\n\nTeraz wytworzył sobie niepowtarzalną przewagę konkurencyjną pod postacią know-how w zakresie budowania zaawansowanych chipów.\n\nTo jest polisa ubezpieczeniowa, której nie miała Ukraina, by chronić się przed Rosją.\n\nDo tego zmierzam. Ukraina mogła podkreślać swoją rolę państwa tranzytowego, wykazywać, że jeżeli będzie zagrożona, wszyscy w Europie to odczują.\n\nKonsekwencje podboju Tajwanu dla USA byłyby znacznie gorsze, amerykańska armia nie może sobie na to pozwolić. Bez Tajwanu będzie ślepa. Nie mogłaby funkcjonować większość amerykańskich zaawansowanych technologii wojskowych i kosmicznych.\n\nSą tego świadome także inne państwa, takie jak Korea, które zaczęły inwestować w te technologie. Stany Zjednoczone również starają się stworzyć własną bazę. To jednak wymaga czasu, zbudowania doświadczenia i umiejętności, co daje Tajwanowi jeszcze dekadę, jeśli nie dłużej.\n\nAle nie zapominajmy też, że Tajwan jest dobrze działającą demokracją. Kiedy w 2014 roku prezydent Ma Ying-jeou ponad głowami parlamentu postanowił podpisać ramową umowę o współpracy z Chinami, Tajwańczycy wyszli na ulice i umowa nie doszła do skutku. Za pomocą protestów obywatele wstrzymali pewne działania jako niekonstytucyjne i sprzeczne z rządami prawa. To żywy dowód na to, że to społeczeństwo ceni wartości demokratyczne.\n\nI że trudno będzie je podbić?\n\nChińczycy na kontynencie są tego świadomi. Świadczą o tym chociażby ostatnie wypowiedzi chińskiego ambasadora w Australii o tym, że Tajwańczyków trzeba będzie reedukować, czy ambasadora Chin we Francji, że będzie trzeba przypomnieć im o tym, czym są Chiny.\n\nTrajektoria przemian mentalnych, jakie zaszły na Tajwanie, jest kompletnie inna niż na kontynencie. Tajwan nie przeszedł przez rewolucję kulturalną, przez wielki skok ani przez eksplozję drapieżnego kapitalizmu – czego doświadczyli obywatele ChRL. To społeczeństwo nie wypiera się tego, że jest chińskie, ale ludzie czują i myślą inaczej niż Chińczycy na kontynencie. Modelu tajwańskiego nie da się przeszczepić na kontynencie, ale model kontynentalny nie pasuje też do wyspy.\n\nMogłoby się wydawać, że obecna sytuacja jest dla Chin wygodna. Tajwan oficjalnie nie jest uznawany za państwo, znajduje się więc w chińskiej strefie wpływów. Z drugiej strony – jest strategiczny dla świata nie tylko ze względu na półprzewodniki, ale i na swoje położenie. Jest jedną z wysp oddzielających Chiny od wyjścia na pełne morze.\n\nMożemy myśleć o Tajwanie jako o bardzo dobrze umiejscowionym lotniskowcu na tylnym siedzeniu Chińskiej Republiki Ludowej. Nie ma co ukrywać. Ten element też jest oczywiście ważny. Jednak z tych samych względów możemy powiedzieć, że zarówno Chinom, jak i Stanom Zjednoczonym powinno pasować status quo – gra pozorów, balansowanie.\n\nA Nancy Pelosi ląduje na Tajwanie. Co w związku z tym?\n\nWłaśnie tu zaczyna kłaniać się Ukraina. Można zadać pytanie – czy wcześniej nie należało być bardziej asertywnym wobec Rosji? Czy to by jej nie powstrzymało?\n\nTakie pytania padają wśród amerykańskich elit. Teraz pojawia się paralela: mamy do czynienia z Tajwanem i z adwersarzem Tajwanu na kontynencie, może warto wysłać sygnał, że jesteśmy asertywni?\n\nZe strony administracji Bidena i Kongresu, padają jednoznaczne sygnały, że stoją po stronie Tajwanu. Bidenowi ze trzy razy się wymknęło w oficjalnych sytuacjach, że traktuje Tajwan jak państwo, choć z perspektywy chińskiej jest to naruszenie zasad konsensusu z 1992 roku. Pani speaker Nancy Pelosi, jadąc na Tajwan, też działała na zasadzie „mam prawo, nie muszę pytać Chin o zgodę, więc trzymajcie się z dala”. Jest to sygnał asertywności Waszyngtonu, której brak mógł sobie zarzucać względem Ukrainy.\n\nOczywiście nie wiadomo, czy większa asertywność w związku z Ukrainą zmieniłaby sytuację.\n\nA na Tajwanie może być skuteczna?\n\nChiny zmagają się teraz z wyzwaniami demograficznymi. Również z sygnalizowanymi od wielu lat i teraz zmaterializowanymi wyzwaniami na rynku nieruchomości, które wywołują wstrząs w reszcie gospodarki. Gospodarkę dusi też polityka „zero tolerancji wobec covid”. To społeczeństwo żyje teraz pod ogromną liczbą napięć. Państwa autorytarne czy systemy autorytarne bardzo często takie napięcia kanalizują na zewnątrz.\n\nCzyli co robią?\n\nZachowują się agresywnie wobec sąsiadów. Chiny zachowują się agresywnie między innymi na Morzu Południowochińskim.\n\nA władze Stanów Zjednoczonych wysyłają w drugą stronę sygnał, że gwarantują swojemu może nie sojusznikowi, ale przynajmniej nieoficjalnemu sojusznikowi, w nieoficjalny sposób, że są obecne i czuwają. Wysyłają nieoficjalne sygnały Chinom, że jeżeli chcą szukać sposobu na skanalizowanie swoich wewnętrznych napięć, to niech szukają gdzie indziej, tutaj nie, bo tu będzie je to za dużo kosztowało. Oczywiście taka jest intencja amerykańska. Na ile to wyjdzie, zobaczymy.\n\nZałóżmy, że Chiny się zaangażują, więc Amerykanie też. Jaki to będzie miało wpływ na Polskę, Europę, Ukrainę? Stany Zjednoczone nie mogą być za bardzo zaangażowane w dwóch miejscach.\n\nTo jest właśnie główna obawa, a jednocześnie szansa dla Chin. Co się stanie, jeżeli okaże się, że obecność amerykańska będzie utrzymana na dwóch frontach, kiedy to państwo nie ma już takiego potencjału, żeby temu podołać.\n\nA prezydent nie ma takiego poparcia, jakie miał.\n\nAkurat jeżeli chodzi o poparcie przeciwko Chinom, to będzie mu je o wiele łatwiej znaleźć niż przeciwko Putinowi. Postrzeganie Chin jako głównego konkurenta Stanów Zjednoczonych jest ponad podziałami. Demokraci, republikanie, nieważne, oni wszyscy zgadzają się co do tego, że Chiny są głównym rywalem.\n\nNiektórzy traktują Rosję jako mniej istotną, więc ewentualna eskalacja na Morzu Południowochińskim, Wschodniochińskim, wokół Tajwanu może oznaczać odpływ zainteresowania Stanów Zjednoczonych Rosją. Z perspektywy polskiej to nie byłoby korzystne.\n\nByłoby to bardzo niekorzystne. Chiny w nieoficjalny sposób, ale jednak popierają Rosję po rozpoczęciu wojny w Ukrainie. Czy blamaż Rosji ma wpływ na obecną skalę tego poparcia? I w ogóle jaki będzie miał wpływ dalej na te relacje rosyjsko-chińskie?\n\nPozwolę sobie wybiec dalej. Często można spotkać się z opinią, że Chiny i Rosja blisko ze sobą współpracują. Jest im ze sobą po drodze jako adwersarzom Stanów Zjednoczonych, jako państwom niezadowolonym z zachodniej organizacji świata. Tylko jeśli spojrzymy na materialne przejawy tej współpracy, to ciężko je znaleźć.\n\nNajprostszy przykład – ile ropociągów albo gazociągów łączy Federację Rosyjską z Europą Zachodnią, a ile z Chińską Republiką Ludową, w momencie gdy ChRL jest jednym z głównych konsumentów ropy naftowej na świecie?\n\nTuż obok granic chińskich, na Syberii Wschodniej, są ogromne zasoby ropy, którą już na początku tego wieku można było sprzedawać Chinom, kiedy miały niezdywersyfikowane rafinerie i były uzależnione od ropy lekkiej i słodkiej, czyli mało zasiarczonej i z możliwie małą liczbą atomów węgla. Rosja jednak była wtedy zainteresowana innymi rzeczami.\n\nW tej chwili Chiny Rosję raczej wykorzystują jako pewną dźwignię na państwa zachodnie, sposób destabilizowania Europy, bo tam, gdzie dwóch się bije, trzeci korzysta. Jeżeli Amerykanie muszą się zaangażować w ochronę swoich sojuszników natowskich, jeżeli Europa musi się zaangażować na swojej wschodniej flance, to kto się będzie angażował na Morzu Wschodniochińskim? Broniąc kogo – indonezyjskich rybaków? I to będzie przemawiać do Europejczyków? Że bronimy wietnamskich rybaków? Przecież z perspektywy społeczeństw zachodnich Wietnamczycy to są komuniści, problemy Indonezji są niezrozumiałe. W cudzysłowie – nas to nie obchodzi.\n\nA ekspansja Chin w tym regionie jest źródłem ogromnych napięć społecznych. Nawet jeżeli Chiny mają dobrą relację z lokalnymi rządami, to i tak ta ekspansja, chociażby w zakresie rybołówstwa, powoduje, że około 20 procent tamtejszej populacji może stracić oparcie dla własnego bytu, bo rybacy są wypędzani ze swoich tradycyjnych łowisk. To są agresywne zachowania.\n\nJakie to ma znaczenie dla Zachodu?\n\nProsty przykład. Kilka lat temu Filipiny dokonały gwałtownego zwrotu od Stanów Zjednoczonych w kierunku Chin. Prezydentem Filipin został wtedy Rodrigo Duterte, który zasłynął rozstrzeliwaniem bez procesu ludzi podejrzanych o handel narkotykami. Stany Zjednoczone jasno mówiły, że takie zachowanie im się nie podoba, więc odwrócił się w kierunku Chin, które nie miały z tym problemu. Zrezygnował wówczas z walki o dostęp do łowisk na Morzu Południowochińskim, choć miał do nich prawo. Teraz Filipiny domagają się jednak w ONZ tego, z czego zrezygnowały. A więc nawet lokalnym autokratom, nawet lokalnym – przepraszam za słowo – zamordystom, którym, wydawałoby się, blisko jest do władzy urządzającej obozy reedukacji w Sinkiangu czy niszczącej kulturę Tybetu, w praktyce blisko nie jest, bo ekspansja chińska sprawia, że społeczeństwa Wietnamu, Indonezji czy Filipin stykają się z konkretnymi społecznymi wyzwaniami, które są konsekwencją działań Chin. A to oznacza, że wokół Chin jest o wiele więcej złej energii w Azji i punktów zapalnych, niż nam się wydaje. Dla Zachodu oznacza to pole do dyplomatycznej gry.\n\nA jakie znaczenie mają Chiny dla Rosji, która też zresztą nie jest na nie skazana, jeśli chodzi o sprzedaż surowców?\n\nNie jest skazana, ale jest jej najłatwiej sprzedawać Chińczykom ze względu na ich centralną kontrolę nad gospodarką. Chiny są państwem, które jest w stanie relatywnie szybko wyciągnąć rękę do Federacji Rosyjskiej.\n\nNatomiast patrząc historycznie na okres istnienia Federacji Rosyjskiej, momenty współpracy między Rosją i Chinami były zwykle krótkotrwałe i kontekstowe. W dłuższej perspektywie, do tej pory wydawało się, że interesy chińskie wiążą się z Europą jako głównym rynkiem zbytu. W tej chwili, ze względu na agresję rosyjską, to się trochę zmienia.\n\nCzy nam się teraz opłaca myśleć więcej o współpracy z Chinami?\n\nZdecydowanie od dłuższego czasu opłaca nam się myśleć o Azji. Problem polega na tym, że Zachód przeważnie uczy się o Chinach z dużym poślizgiem. Świat nie zauważył, kiedy Chiny się zmieniały pod koniec lat siedemdziesiątych. W obliczu tragedii, która wydarzyła się na placu Tian’anmen, świat uświadomił sobie dopiero, jak bardzo Chiny zmieniły się w latach osiemdziesiątych i zanim to przetrawił, już była końcówka lat dziewięćdziesiątych, kiedy Chiny przeniosły swój rozwój z prowincji do miast i zaczęły kłaść ogromny nacisk na sektor finansowy. Znowu, zanim się tego nauczyliśmy, nadszedł rok 2008, kiedy Chiny już świętowały swój wielki sukces międzynarodowy przy okazji olimpiady. I kiedy pieczątką podbijającą ten sukces było relatywnie szybkie wyjście z kryzysu finansowego przez Państwo Środka, kiedy już świat zachodni patrzył na Chiny jako na antidotum na problem kryzysu, nie zauważył pewnych wyzwań, które już się tworzyły w Chinach.\n\nDzisiaj zauważamy, że mają problem na rynku nieruchomości, a te problemy było już widać w 2008 roku, kiedy pakiet stymulacyjny tak naprawdę kładł nacisk na energochłonne części gospodarki, na upłynnienie zasobów.\n\nMoże więc nadszedł najwyższy czas, żebyśmy zaczęli zauważać, że Xi Jinping konsekwentnie buduje podstawy niezależności gospodarczej Chin od reszty świata. Z mojej perspektywy to jest o wiele bardziej niepokojący długoterminowo sygnał niż chociażby napięcia, o których mówiliśmy – bo to może oznaczać, że Chiny znowu w jakiś sposób mentalnie, intelektualnie się zamykają, a to nigdy światu nie wychodziło na dobre.\n\nNo na to wskazywałby zwrot autokratyczny, który tam następuje.\n\nAutokratyczny to mało powiedziane. Ja bym powiedział, że to się już ociera o totalitaryzm. Nie ma co tego ukrywać.\n\nWracając do relacji gospodarczych między Europą, Polską a Chinami – napięcia polityczne, różne sojusze nie uniemożliwiają ich?\n\nChodzi raczej o ustawienie tego w odpowiedniej perspektywie. Polsce powinno bardziej zależeć na stabilności relacji gospodarczych niż gwałtownym ich zrywaniu. Gospodarce niemieckiej całkiem nieźle szło w relacjach z Chinami, a my zarabialiśmy na byciu podwykonawcami dla koncernów niemieckich. To oznacza, że na kwestie chińskie powinniśmy zwracać więcej uwagi.\n\nJednak z drugiej strony strategicznie czy militarnie, polegamy na sojuszu nie z Unią Europejską, a ze Stanami Zjednoczonymi, które mają twarde spojrzenie na Chiny. Stajemy więc w rozkroku – czy z Chinami należy zarabiać, czy przede wszystkim przed Chinami trzeba się bronić.\n\nBiorąc pod uwagę sytuację ukraińską, musimy trzymać się sojusznika, który da nam możliwość zabezpieczenia granicy, czyli Stanów Zjednoczonych. Z drugiej strony, jeżeli nie będziemy myśleć o innych rzeczach niż kwestie bezpieczeństwa, znowu odłożymy na „święte nigdy” kwestie gospodarcze, to zawsze będziemy w relacji zależności, będziemy dostosowywać się do reguł gry, które niekoniecznie są układane po naszej myśli.\n\nNasz sąsiad, Niemcy meblują właśnie na nowo swoją sytuację gospodarczą, rozluźniają współpracę z Rosją, współpracują gospodarczo z Chinami. Możemy postrzegać to jako szansę, skoro zależy nam, z powodu naszego bezpieczeństwa, na zaostrzeniu kursu wobec Rosji.\n\nTaka rekonfiguracja może dać nam szansę, zgadza się. Problem polega na tym, że postawa niemiecka wobec Chin nie będzie, moim zdaniem, nigdy tak stanowcza jak postawa Stanów Zjednoczonych. Na przykład za prezydencji niemieckiej przymykano w Parlamencie Europejskim oczy na kwestie pracy przymusowej w Chinach.\n\nWierzę jednak w tę pragmatykę niemiecką, dzięki której nie zerwą wszystkich swoich relacji gospodarczych z Chinami. Możemy się cieszyć z tego, że zmienia się pogląd niemiecki na Federację Rosyjską, rzeczywiście, to nam może otworzyć większą przestrzeń do myślenia o bezpieczeństwie, natomiast napięcia w Azji Wschodniej prędzej czy później, ale niezmiennie, przekładają się na antagonizm pomiędzy Waszyngtonem a Pekinem. Dlatego przywiązanie Polski, niezależnie od orientacji politycznej, do Ameryki będzie nas stawiać przed coraz trudniejszymi dylematami i konsekwencjami.\n\nA gdyby doszło do oficjalnego sojuszu Chin i Rosji w sprawie Ukrainy?\n\nTo się nie stanie, bo to nie jest w interesie samych Chin. Rozstrzygnięcia kategoryczne, zamykające inne możliwości rozwoju wypadków w przyszłości, to nie jest chiński sposób myślenia.\n\nDlaczego?\n\nCzęsto używa się metafory, że Europejczycy grają w szachy, a Chińczycy w go. W go nie zbija się figur przeciwnika, by go pokonać, jak w szachach, tylko otacza je tak, by nie miały możliwości ruchu.\n\nZa każdym razem, kiedy chińskie władze stawały się mniej elastyczne na różne scenariusze, tym szybciej nadchodziła wewnętrzna rewolucja, która oznaczała morze przelanej krwi i zmianę władzy.\n\nMam na myśli nie tylko dojście do władzy komunistów, ale również wcześniejsze zmiany cesarskich dynastii. Historia Chin pokazuje, że filozofia polityczna opierająca się na jednej opcji nie ma sensu, bo ogranicza dalsze możliwości manewru.\n\nTo samo pokazują sytuacje biznesowe. W świecie zachodnim umowę traktuje się jako świętość, a Chińczycy często uważają ją za wstęp do współpracy, do którego nie należy się nadmiernie przywiązywać. Z naszej perspektywy to oznacza brak szacunku dla zasad prawa i wzajemnych zobowiązań, a dla nich kluczowy jest bieżący kontekst, a nie zapis.\n\nJednoznaczne opowiedzenie się po stronie Rosji w wojnie z Ukrainą oznacza utratę szeregu potencjalnych sprzymierzeńców, koniec balansowania i problemy wizerunkowe. Po co to Chinom?\n\nMusimy sobie zdawać sprawę ze złożoności wyzwań, z którymi zmagają się tamtejsi decydenci. Stawianie czegokolwiek na ostrzu noża z perspektywy Pekinu tylko zaostrza jeden z tysiąca problemów. Lepiej jest pozwolić na to, żeby sprawy toczyły się swoim tempem i rozwiązać je wtedy, kiedy będzie do tego okazja lub kiedy będzie trzeba to zrobić. Rosja ma teraz problem? Wykorzystajmy to, ale udzielanie im bezwarunkowego poparcia nie ma sensu.\n\nCzy możemy mówić o nowej zimnej wojnie pomiędzy USA i ich sojusznikami a Chinami i państwami, którym jest z nimi po drodze?\n\nNie lubię tego porównania. Historia się rymuje, ale nie powtarza. Tamta rywalizacja była związana z konkretnymi uwarunkowaniami, ustalonymi poprzez koniec drugiej wojny światowej.\n\nNa pewno mamy do czynienia ze zmianą w organizacji centrów światowych, ale ład międzynarodowy, który obecnie się wyłania, nie będzie ładem dwubiegunowym – Pekin kontra Waszyngton oraz państwa zmuszone do opowiedzenia się po jednej ze stron.\n\nGospodarki Chin i Ameryki są tak głęboko ze sobą zszyte, że obecny stan zaawansowania globalizacji nie byłby możliwy bez bliskości tych dwóch państw.\n\nTo oznacza, że w nowym ładzie o wiele silniejszą rolę mogą odgrywać lokalne mocarstwa, które są w stanie lawirować między tymi potęgami.\n\nPaństwa Południa?\n\nMożliwe. To jest też szansa dla Unii Europejskiej, która jest ogromnym rynkiem zbytu i mocarstwem gospodarczym. Dzięki temu mamy możliwość grania z Pekinem oraz z Waszyngtonem na własnych zasadach.\n\nWiele też zależy od tego, w jaki sposób będzie się dalej rozwijać Afryka, w której Chińczycy od lat prowadzą ekspansywną politykę gospodarczą. Zachód musi zdać sobie sprawę z tego, że ponosi odpowiedzialność za to, w jakim stanie jest spora część państw afrykańskich. Nie powinniśmy na to patrzeć protekcjonalnie, ale z odpowiedzialnością warunkującą naszą politykę. Chińczycy przychodzą tam z konkretną ofertą biznesową, chociaż są uprzedzeni i rasistowscy wobec ludzi o innym kolorze skóry. Do tego jest jeszcze Ameryka Południowa, która ma ogromną zadrę, jeśli chodzi o Zachód.\n\nCzyli to jednak sprowadza się do rywalizacji dwóch systemów.\n\nTak, ale ona jest znacznie łatwiejsza do wykorzystania przez lokalnych graczy na ich korzyść.\n\nZarówno w Pekinie, jak i w Waszyngtonie decydenci muszą sobie uświadomić, że żadna ze stron nie będzie mogła jednostronnie kształtować przyszłości, jak to było za czasów zimnej wojny. Wtedy, gdy coś nie szło po myśli ZSRR lub Stanów Zjednoczonych, dochodziło do zdecydowanych działań, co mogliśmy obserwować na Węgrzech czy w Wietnamie. Mam nadzieję, że teraz będzie inaczej, bo pól do wykorzystywania lokalnych przewag przez mniejsze państwa już teraz jest znacznie więcej niż w przeszłości.\n\nCzyli jest pan optymistą?\n\nTak, mimo wszystkich wad globalizacji i ceny, jaką przyszło nam za nią zapłacić.\n\nNatomiast jeżeli spojrzymy na lokalne ośrodki gospodarcze w Azji – Indonezja, Malezja, Singapur – to są państwa, które, pomimo ogromnej złożoności problemów wewnętrznych, umiały się odnaleźć i zbudować swoją własną drogę do sukcesu. Przy czym Malezja otarła się o kleptokrację w związku z funduszami powierniczymi. Singapur, chociaż powszechnie uznawany za jedno z najlepiej funkcjonujących państw świata, dopiero teraz uświadamia sobie skalę wewnętrznych napięć i wyzwań społecznych, związanych z autorytarnymi rządami. Indonezja jest państwem z wyzwaniami klimatycznymi tej skali, że prawdopodobnie będzie musiało ono przenieść swoją stolicę, ze względu na podnoszący się poziom oceanów. Nie powinniśmy jednak lekceważyć potencjału tych krajów do prowadzenia własnej rozgrywki pomiędzy Pekinem i Waszyngtonem.\n\nCzyli koncentrowanie się na Tajwanie jako na miejscu, które może zmienić bieg historii, jest uzasadnione, ale też pomija wiele istotnych kwestii?\n\nTo prawda. Jednak proszę zobaczyć, że ta jedna mała wyspa, której jeszcze niewiele ponad sto lat temu nie można było przejść na piechotę ubitą drogą z północy na południe, była w stanie powiązać interesy gospodarcze niemal wszystkich potęg na świecie. Wyspa, która formalnie nie jest uznawana za państwo przez większość świata, jest relatywnie niezależna gospodarczo, żyje tak jak chce. To pokazuje, że możliwe jest odnalezienie punktu równowagi pomiędzy wielkim Pekinem i wielkim Waszyngtonem.\n\nPrzytłaczająca większość Tajwańczyków nie chce przyłączenia do Chin, ale to wcale nie znaczy, że oni chcą niepodległości. Bo zdają sobie sprawę z tego, że to może odciąć ich od możliwości współpracy z Chińczykami. Po co im to?\n\nTo chyba pewna wskazówka dla nas, żyjących pomiędzy Rosją a Niemcami.\n\nZgadza się. Tym bardziej, że jest to społeczeństwo, które broni swojej demokracji, młodzi ludzie skutecznie protestują przeciwko łamaniu konstytucji. Tajwan uznaje związki jednopłciowe, a jego obywatele wybrali prezydentkę na przywódczynię kraju, która nie jest „czyjąś” żoną lub córką. Można? Można.",
    "Wojna chipowa": "Półprzewodniki to podstawa nowoczesnego świata. Ich dotyczy też kryzysowa sytuacja wokół Tajwanu, która może - zdaniem analityków - doprowadzić do eskalacji gospodarczej rozgrywki między Chinami i USA\n\nReklama\n\nPrzez długie lata sprawa była prosta – królem produkcji chipów był Tajwan i stamtąd trafiały one do odbiorców na całym świecie. Sam koncern TSMC – Taiwan Semiconductor Manufacturing Company Limited miał 53 proc. udziału w globalnym rynku produkcji półprzewodników. Reszta tajwańskich producentów dokładała do tego udziału jeszcze 10 proc.\n\nReklama\n\nPandemia wszystko skomplikowała. Nastąpił nagły wzrost zapotrzebowania na układy elektroniczne. Wiązało się to z boomem na komputery i inne urządzenia niezbędne w związku z przestawieniem się na pracę zdalną, ale też do zaspokojenia innych potrzeb ludzi zamkniętych w czterech ścianach – utrzymywania kontaktów czy rozrywki. Równocześnie zamykanie fabryk na czas epidemii doprowadziło do powstania niedoborów, co pokrzyżowało plany wielu producentów i konsumentów. Chipów brakowało do produkcji telewizorów, pralek i innych sprzętów domowych, które już nie potrafią się obyć bez nowoczesnej elektroniki. Z tego powodu opóźniały się premiery najnowszych smartfonów. Problem nabrzmiał jeszcze bardziej, gdy po covidowej przerwie zaczął odżywać rynek motoryzacyjny i okazało się że producenci aut muszą ograniczać produkcję, wyłączać linie produkcyjne, albo zubażać wyposażenie pojazdów, bo nie mają skąd brać koniecznych podzespołów.\n\nPółprzewodniki są także niezbędne w produkcji najnowocześniejszych rodzajów broni. Kto więc odetnie konkurencję od najbardziej zaawansowanych układów, będzie miał najpotężniejszą armię na świecie.\n\nUniezależnić się od Azji\n\nSprawą produkcji chipów mocno zainteresowali się Amerykanie. Jak stwierdzał raport Białego Domu z czerwca 2021 r. o łańcuchach dostaw – uznali oni, że cała gospodarka amerykańska jest zależna od tajwańskiego TSMC i koreańskiego Samsunga, które jako jedyne są w stanie wytwarzać nowoczesne układy w litografii 5 nm. To, jak czytamy w raporcie, „stanowi zagrożenie dla bezpieczeństwa narodowego USA oraz krytycznej infrastruktury w Stanach Zjednoczonych”. Dlatego też dla Amerykanów niepodległość Tajwanu oznacza to, że główny producent chipów nie przestanie produkować układów, lub nie znajdzie się pod kontrolą Pekinu.\n\nChiny wykorzystałyby bowiem zajęcie Tajwanu do odcięcia świata od nowoczesnych technologii. „Chińczycy znacjonalizowaliby TSMC i zintegrowali fabryki ze swoimi własnymi przedsiębiorstwami” – tłumaczył niedawno w telewizji CNBC Abishur Prakash, założyciel firmy doradczej Center for Innovating the Future. Z kolei sam szef TSMC zapowiadał w wywiadzie dla CNN, że jego firma nigdy nie poszłaby na żadne układy z okupacyjnymi władzami i nie pracowałaby na potrzeby Pekinu. Słychać wręcz głosy, że zakłady wytwarzające półprzewodniki prędzej zostałyby zniszczone niż miałyby się znaleźć w rękach władz Chińskiej Republiki Ludowej.\n\nGłównym celem USA jest jednak nie tylko zapewnienie niepodległości Tajwanu, ale także przeniesienie centrum produkcyjnego układów scalonych z Azji do Stanów Zjednoczonych.\n\nGłównym celem USA jest jednak nie tylko zapewnienie niepodległości Tajwanu, ale także przeniesienie centrum produkcyjnego układów scalonych z Azji do Stanów Zjednoczonych.\n\nAmerykanie skutecznie przekonują TSMC do otworzenia fabryk na kontynencie amerykańskim.\n\nPierwsza ma być gotowa w 2024 r. Uchwalona przez Kongres Ustawa o układach i nauce (Chip and science Act) zapewnia producentom układów, którzy zdecydują się otworzyć nowe fabryki półprzewodników w USA dofinansowanie rzędu 52 mld dol. Ale pod warunkiem, że nie będą sprzedawać swoich wytworów chińskim firmom. Administracja Bidena podąża bowiem drogą, wytyczoną przez Donalda Trumpa, który wypowiedział wojnę chińskim gigantom, takim jak Huawei.\n\nDrugim sposobem na zapewnienie dostaw niezbędnych układów są amerykańskie umowy handlowe. Podczas marcowej wizyty w Azji głównym celem prezydenta Joe Bidena były rozmowy zarówno z Koreą Południową, jak i Japonią o współpracy przy tworzeniu i produkcji półprzewodników oraz o zapewnieniu kontroli nad ich eksportem. Cel jest jasny – jak najmniej nowoczesnej elektroniki ma trafiać do Chin.\n\nPekin się nie podda\n\nChińczycy nie zamierzają czekać spokojnie na efekty amerykańskich ustaw oraz rozmów zarówno amerykańskich biznesmenów, jak i Nancy Pelosi z szefem TSMC Markiem Liu. Będą mocno inwestować w sektor mikroukładów. „Chińska strategia polegająca na wsparciu własnego sektora produkcji półprzewodników będzie coraz mocniejsza, a rosnące napięcia pomiędzy Pekinem, a Waszyngtonem tylko wzmocnią te działania” – powiedział agencji Bloomberg Vey-Sern Ling, dyrektor zarządzający singapurskiego banku Union Bancaire Privee.\n\n„Chińska strategia polegająca na wsparciu własnego sektora produkcji półprzewodników będzie coraz mocniejsza, a rosnące napięcia pomiędzy Pekinem, a Waszyngtonem tylko wzmocnią te działania” – powiedział agencji Bloomberg Vey-Sern Ling, dyrektor zarządzający singapurskiego banku Union Bancaire Privee.\n\n„Chiny będą chciały uniezależnić się od układów z USA” – stwierdził Brendan Ahern, szef działu inwestycji w funduszu inwestycyjnym KraneShares. „To niczym nie różni się od amerykańskiej ustawy o produkcji chipów” – dodał. Z kolei dyrektor działu inwestycji firmy Wangi Asset, Nie Chunbao ocenił, że chińskie firmy będą miały wielką szansę, by zastąpić importowane produkty.\n\nTuż po wizycie przewodniczącej amerykańskiego Senatu, Nancy Pelosi na Tajwanie, akcje największych producentów mikrochipów działających za Wielkim Murem poszły w górę w ciągu jednego dnia o ponad 20 proc. Indeks spółek technologicznych, produkujących półprzewodniki zanotował najlepszy tygodniowy wynik od dwóch lat.\n\nSilikonowa tarcza dla Tajwanu\n\nPekin staje jednak przed poważnymi problemami, które utrudnią pościg za tajwańskimi potentatami. Amerykańskie sankcje uderzają bowiem w największego chińskiego producenta – SMIC. „SMIC zostało bowiem odcięte – przynajmniej na moment – od możliwości zdobycia najnowszego sprzętu do produkcji układów z holenderskiej firmy ASML – tłumaczył w telewizji CNBC Paul Triolo z firmy Eurasia Group, zajmującej się doradztwem w sprawie ryzyka. Bez holenderskich maszyn nie uda się Chińczykom produkować najbardziej zaawansowanych układów. Warto dodać, że sprzedaż tych maszyn zablokowała jeszcze administracja Trumpa, a zmiana w Białym Domu nie zmieniła polityki USA w tym zakresie.\n\nWedług Triolo, nawet przekonanie Amerykanów do zmiany decyzji i odblokowanie transakcji na razie niczego nie zmieni. „Chińczycy potrzebują lat, by być w stanie wyprodukować nowoczesne półprzewodniki w dużych ilościach” – tłumaczy.\n\n„Nic więc dziwnego, że Pekin nie może na razie nałożyć sankcji na tajwańskich producentów układów” – mówił na antenie Al-Jazeery James Lee z Academia Sinica na Tajwanie. O ile bowiem te sankcje mocno zniszczyłyby gospodarkę wyspy, o tyle zaszkodziłyby też poważnie Chinom. Z raportu amerykańskiego Congressional Research Service z 2020 wynika, że Chiny importują, lub kupują w chińskich fabrykach zagranicznych producentów 90 proc. potrzebnych im układów.\n\n„Chiny są zależne od Tajwanu, bo o ile chińskie firmy są w stanie zaprojektować nowoczesne półprzewodniki, o tyle nie są w stanie wyprodukować potrzebnych ilości. Zwłaszcza tych najbardziej nowoczesnych” – dodał Lee. SMIC jest dopiero w stanie wyprodukować układy starszej generacji w litografii 7 nm, gdy TSMC produkuje 5 nm, a także wchodzi w proces 3nm.\n\nNa to samo wskazuje w opinii dla Nikkei Liam Gibson, analityk z Tajwanu. Przypomina on, że obecnie Chiny importują więcej półprzewodników niż ropy naftowej. Dlatego też tajwańska produkcja układów to „silikonowa tarcza”, która chroni wyspę przed atakiem chińskich wojsk. Jego zdaniem, sankcje na Rosję pokazały, co mogą zrobić restrykcje z gospodarką państwa, które jest uzależnione od importu nowoczesnej technologii, a sankcje nałożone na Pekin za próbę ataku na Tajwan byłyby jeszcze surowsze. Gibson dodaje jednak, że ta „silikonowa tarcza” nie powinna uśpić czujności Zachodu i władz w Tajpej i nie skłonić ich do rezygnacji z inwestowania w armię i zbrojne przygotowania do odparcia inwazji Pekinu.",
    "Czy protajwański zwrot wychodzi Litwie na dobre?": "Otwarcie przedstawicielstwa Tajwanu w Wilnie skomplikowało pomiędzy Litwą a Chińską Republiką Ludową. Pekin starała się wywrzeć presję ekonomiczną na Wilno. Litwa z kolei nie zamierza rezygnować z obranego przez siebie celu i rozwija relacje z Tajwanem.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nIntensyfikacja kontaktów dyplomatycznych pomiędzy Litwą a Tajwanem stawia pytanie o ich wpływ na relacje gospodarcze.\n\nW porównaniu z obrotami handlowymi z Chińską Republiką Ludową, relacje gospodarcze z Tajwanem wyglądają dość mizernie.\n\nWładze Litwy dość optymistycznie spoglądają na rozwój relacji z Tajwanem, podkreślając, że „litewscy przedsiębiorcy dopiero poznają nowy rynek”.\n\nW dniach 12-16 września litewska delegacja na czele z wiceministrem gospodarki i innowacji Karolisem Žemaitisem odwiedziła Tajwan. W jej skład weszło 28 przedstawicieli agencji rządowych takich jak np. Litewska Agencja Innowacji oraz przedstawiciele biznesu, w tym z branży biotechnologii i produkcji laserów.\n\nW trakcie wizyty Litwini mieli okazję spotkać się ze swoimi tajwańskimi odpowiednikami, a także odwiedzić tamtejsze centra badawcze takie jak np. Biomedical Incubation Center, czy Industrial Technology Research Institute oraz uczestniczyć w forum networkingowym.\n\nDo rezultatów wizyty można zaliczyć podpisanie porozumienia przez wspomnianą już Agencję Innowacji i Tajwańską Radę Rozwoju Handlu Zagranicznego. Jest to już czwarta wizyta delegacji z Litwy na Tajwanie w ciągu bieżącego roku.\n\nWedług doniesień m.in. Taipei Times, w tym samym tygodniu, co wizyta wiceministra, miało mieć miejsce otwarcie przedstawicielstwa handlowego w Tajpej. Jednak rząd Litwy zaprzeczył tym doniesieniom, nie podając żadnej daty oficjalnej inicjacji placówki. Z dużym prawdopodobieństwem na jej czele stanie prawdopodobnie Paulius Lukauskas, niedawny doradca premier Ingridy Šimonytė. Fakt ten może świadczyć o znaczeniu placówki dla litewskiego rządu.\n\nLitewsko-tajwańskie relacje mizerne w porównaniu z wymianą z Chinami\n\nIntensyfikacja kontaktów dyplomatycznych pomiędzy Litwą a Tajwanem stawia pytanie o ich wpływ na relacje gospodarcze. Oba państwa nie są dla siebie kluczowymi partnerami handlowymi, zajmując na liście takowych bardzo odległe miejsca. Według danych Observatory of Economic Complexity (OEC) w 2020 r. Tajwan wyeksportował na Litwę produkty i usługi o wartości 100 mln dolarów, natomiast eksport Litwy wyniósł 30 mln dolarów.\n\nPowyższy stan rzeczy uległ znaczącej zmianie w bieżącym roku. Jednak obecnie dynamika obrotów handlowych znacznie przyspieszyła. Zgodnie z danymi litewskiego ministerstwa gospodarki i innowacji w pierwszej połowie 2022 r. wymiana handlowa z Tajwanem wyniosła blisko 90 mln dolarów, co stanowi wzrost o ponad 90 proc. w porównaniu z analogicznym okresem w roku poprzednim.\n\nJednak w porównaniu z obrotami handlowymi z Chińską Republiką Ludową, relacje gospodarcze z Tajwanem wciąż wyglądają dość mizernie. Wedle danych Trading Economics eksport litewskich towarów do Chin kontynentalnych tylko w 2021 r. wyniósł 270 mln dolarów, natomiast import z ChRL wyniósł 1,86 mld dolarów.\n\nWładze Litwy dość optymistycznie spoglądają na rozwój relacji z Tajwanem\n\nWładze Litwy podkreślają, że „litewscy przedsiębiorcy dopiero poznają nowy rynek”. Dodatkowo rząd liczy na współpracę w dziedzinie nowych technologii, której ramy zostały określone w dwóch umowach bilateralnych. Natomiast otwarcie przedstawicielstwa handlowego służyć ma nie tylko relacjom dwustronnym, ale - wedle ministerstwa gospodarki naszego sąsiada - powinna „pomóc zdywersyfikować obecność gospodarczą Litwy w Azji”, co może wskazywać na to, że Tajpej w zamierzeniach Wilna ma stać się swego rodzaju trampoliną na inne rynki dynamicznie rozwijającego się kontynentu.\n\nWięcej komentarzy o Azji na stronie Instytutu Boyma\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Chiny: MSZ: liczymy, że nowy rząd Włoch będzie kontynuował pragmatyczną politykę wobec ChRL": "Liczymy, że nowy rząd Włoch będzie kontynuował aktywną i pragmatyczną politykę wobec Chin – oświadczył w poniedziałek rzecznik chińskiego MSZ Wang Wenbin. Wcześniej chińska dyplomacja nie wprost krytykowała wypowiedzi kandydatki na premiera Giorgii Meloni na temat Tajwanu.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW odpowiedzi na pytanie o zwycięstwo bloku centroprawicowego w niedzielnych wyborach parlamentarnych we Włoszech, Wang podkreślił, że Chiny i Włochy łączy \"wszechstronne partnerstwo strategiczne\", a \"zdrowy i stabilny rozwój dwustronnych stosunków leży w interesie obu krajów\".\n\n\"Mamy nadzieję, że nowy rząd Włoch będzie kontynuował aktywną i pragmatyczną politykę wobec Chin, podtrzymywał ducha wzajemnego szacunku, zaufania i dwustronnych korzyści, w dalszym ciągu pogłębiał dwustronną współpracę w różnych dziedzinach (…) z korzyścią dla obu narodów\" - powiedział rzecznik MSZ w Pekinie, cytowany przez chińskie media.\n\nPrzywódczyni zwycięskiej partii Bracia Włosi, Giorgia Meloni, która jest najbardziej prawdopodobną kandydatką na premiera, wyrażała przed wyborami wątpliwości co do współpracy z Chinami.\n\nMeloni zasugerowała niedawno w rozmowie z tajwańską agencją prasową CNA, że jeśli zostanie premierem, nie przedłuży obecności Włoch w lansowanej przez Chiny globalnej Inicjatywie Pasa i Szlaku (BRI), nazywanej również \"Nowym Jedwabnym Szlakiem\". Przystąpienie do niej przez Włochy nazwała \"wielkim błędem\".\n\nLiderka Braci Włochów oświadczyła również, że jeśli władzę obejmie centroprawicowy rząd, \"pewne jest, że Tajwan będzie fundamentalną kwestią dla Włoch\". Jako \"niemożliwe do zaakceptowania\" określiła groźby Chin względem Tajwanu.\n\nTłumacząc swoje stanowisko w sprawie chińskiej Inicjatywy Pasa i Szlaku, Meloni przytoczyła doniesienia o represjach działaczy demokratycznych w Hongkongu, dyskryminacji Ujgurów i innych mniejszości etnicznych w Chinach, niejednoznaczne stanowisko Pekinu w sprawie rosyjskiej inwazji na Ukrainę oraz pokazy siły skierowane przeciwko Tajwanowi - podała CNA.\n\nPo tych wypowiedziach ambasada ChRL w Rzymie, nie wymieniając Meloni z nazwiska, wyraziła niezadowolenie i sprzeciw wobec \"pewnych negatywnych komentarzy w sprawie Tajwanu\". \"Wzywamy właściwe osoby, aby zdały sobie sprawę z delikatności kwestii tajwańskiej (…) i unikały wysyłania błędnych sygnałów separatystycznym siłom +niepodległości Tajwanu+\" - napisano w oświadczeniu.\n\nKomunistyczne władze w Pekinie uznają demokratycznie rządzony Tajwan za część terytorium ChRL i dążą do przejęcia nad nim kontroli, nie wykluczając przy tym możliwości zbrojnej inwazji. W myśl polityki \"jednych Chin\" Pekin wymaga od stolic, z którymi ma formalne relacje dyplomatyczne, aby nie utrzymywały ich z Tajpej.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Chińczycy zmusili wysokiego rangą urzędnika UE do odwołania wizyty na Tajwanie": "Według dyplomatów Jose Casimiro Morgado, dyrektor Centrum Wywiadowczego i Sytuacyjnego Unii Europejskiej, miał udać się w październiku na tajne spotkanie z urzędnikami tajwańskimi. Jednak plan Morgado został wstrzymany po tym, jak Pekin dowiedział się o wizycie i wywarł presję na UE, by zrezygnowała z tej niezwykle delikatnej wizyty w obliczu eskalacji gróźb militarnych ze strony Chin wobec Tajwanu.\n\nreklama\n\nW związku z tym pojawia się pytanie, czy nie doszło do wycieku danych z UE, a dyplomaci są zaniepokojeni zmianą planów UE po interwencji Pekinu. Rzecznik UE nie chciał nam powiedzieć, czy prowadzone jest śledztwo w sprawie ewentualnego przecieku planów podróży Morgado.\n\nPo zeszłorocznej tajnej podróży tajwańskiego ministra spraw zagranicznych Josepha Wu do Brukseli ujawnione informacje rzucają światło na cichą dyplomację między UE a Tajwanem. Centrum Wywiadowcze i Sytuacyjne UE, znane w brukselskiej bańce jako INTCEN, koncentruje się na \"świadomości sytuacyjnej opartej na danych wywiadowczych\" i stanowi jeden z dwóch filarów \"jednolitego potencjału analizy wywiadowczej\" UE, obok Dyrekcji Wywiadowczej Sztabu Wojskowego UE, która skupia się na sprawach wojskowych.\n\nMorgado został mianowany szefem INTCEN w 2019 r., po ponad 20 latach pracy w wywiadzie portugalskim. Odpowiada bezpośrednio przed Josepem Borrellem, szefem dyplomacji UE.\n\nreklama reklama\n\nreklama reklama",
    "Okręty USA i Kanady w Cieśninie Tajwańskiej. Drugi raz w tym roku": "Chiny potępiły misję, mówiąc, że ich siły \"ostrzegły\" statki.\n\nReklama\n\nW ostatnich latach, amerykańskie okręty wojenne, a czasami te z krajów sojuszniczych, takich jak Wielka Brytania i Kanada, rutynowo przepłynęły przez cieśninę, przyciągając gniew Chin.\n\nW oświadczeniu, US Navy ogłosiło, że jej niszczyciel - Higgins i fregata Royal Canadian Navy - Vancouver przepłynęły przez korytarz w cieśninie, który jest poza morzem terytorialnym jakiegokolwiek państwa.\n\n\"Współpraca taka jak ta stanowi centralny element naszego podejścia do bezpiecznego i prosperującego regionu\" - dodano w oświadczeniu marynarki wojennej.\n\nReklama\n\nMinister obrony Kanady Anita Anand powiedziała, że jej kraj, jako państwo Pacyfiku, był głęboko zaangażowany w podtrzymanie globalnej stabilności i dobrobytu w regionie Indo-Pacyfiku.\n\n\"Dzisiejszy rutynowe działania w Cieśninie Tajwańskiej demonstrują nasze zaangażowanie w wolny i otwart Indo-Pacyfik\" - powiedziała.\n\nByły to drugie tego rodzaju działania podjęte w ciągu miesiąca przez okręt marynarki wojennej USA i drugie wspólne przepłynięcie Stanów Zjednoczonych i Kanady w ciągu mniej niż roku - ostatni emiał miejsce w październiku 2021 roku.",
    "Amerykańskie okręty w Cieśninie Tajwańskiej. Pierwszy raz od wizyty Nancy Pelosi": "Dwa okręty marynarki wojennej Stanów Zjednoczonych żeglują po wodach międzynarodowych w Cieśninie Tajwańskiej - dowiedziała się agencja Reutera od trzech amerykańskich urzędników. To pierwsza taka operacja od czasu zaostrzonych napięć z Chinami w związku z wizytą przewodniczącej Izby Reprezentantów USA Nancy Pelosi na Tajwanie.\n\nW ostatnich latach amerykańskie okręty wojenne, a czasami także z krajów sojuszniczych, takich jak Wielka Brytania i Kanada, rutynowo pływały przez Cieśninę Tajwańską, wywołując gniew Pekinu.\n\nChiny, które wbrew sprzeciwom demokratycznie wybranego rządu w Tajpej twierdzą, że Tajwan jest ich terytorium, po wizycie Nancy Pelosi na początku sierpnia rozpoczęły ćwiczenia wojskowe w pobliżu wyspy. Podróż rozwścieczyła Pekin, który postrzegał ją jako amerykańską próbę ingerencji w wewnętrzne sprawy Chin.\n\nZOBACZ: Twitter zagrożeniem dla bezpieczeństwa narodowego. Chiny, Rosja i Indie robią tam, co tylko chcą\n\nW ślad za Nancy Pelosi tydzień później podążyła grupa pięciu innych amerykańskich prawodawców, a chińska armia zareagowała, przeprowadzając więcej ćwiczeń w pobliżu Tajwanu.\n\nAmerykańskie krążowniki na międzynarodowych wodach\n\nAmerykańscy urzędnicy poinformowali anonimowo w sobotę, że krążowniki marynarki wojennej USA Chancellorsville i Antietam przeprowadzają operację, która wciąż jest w toku - podaje Reuters.\n\nTakie operacje zwykle trwają od 8 do 12 godzin i są ściśle monitorowane przez chińskie wojsko.\n\nWąska Cieśnina Tajwańska była częstym źródłem napięć militarnych od czasu, gdy pokonany rząd Republiki Chińskiej uciekł na Tajwan w 1949 roku po przegranej wojnie domowej z komunistami, którzy utworzyli Chińską Republikę Ludową.\n\nWIDEO: Mateusz Lachowski: Mobilizacja to zawsze mobilizacja Twoja przeglądarka nie wspiera odtwarzacza wideo...\n\nan/Reuters",
    "Tajwański bogacz wyłoży środki na przeszkolenie mieszkańców kraju do obrony przed Chinami": "",
    "Dr Bruno Surdel (Centrum Stosunków Międzynarodowych): Tajwan obserwuje Ukrainę i wyciąga wnioski": "Dyplomacja chińska ogłosiła, że inwazja rosyjska na Ukrainę była kontratakiem wobec działań NATO w Europie Wschodniej. Po raz pierwszy Chiny zajęły tak zdecydowane stanowisko – mówi ekspert.\n\nOstatnie spotkanie Xi Jinpinga i Władimira Putina (przy okazji szczytu Szanghajskiej Organizacji Współpracy w Samarkandzie) zakończyło się. Jego głównym tematem były dwa wrogie im kraje: Ukraina i Tajwan.\n\nDyplomacja chińska ogłosiła, że inwazja rosyjska na Ukrainę była kontratakiem wobec działań NATO w Europie Wschodniej. Po raz pierwszy Chiny zajęły tak zdecydowane stanowisko.\n\n– podkreśla dr Surdel.\n\nWrogie względem siebie mocarstwa z zaciekawieniem patrzą na Indie. Którą stronę wybierze najludniejsze państwo świata? Kraj ten do tej pory jednak nie określił się po żadnej ze stron.\n\nLawirowanie Indii między Wschodem i Zachodem jest niezwykle interesujące… Indie widzą w Rosji przeciwwagę dla Chin. Ale z drugiej strony współpracują również z krajami Zachodu – chociażby w grupie QUAD (razem z Australią, Japonią i Stanami Zjednoczonymi).\n\n– komentuje nasz gość.\n\nW obszarze Pacyfiku nadal działa jedyne supermocarstwo globu – Stany Zjednoczone Ameryki. Aby zachować swój status, Amerykanie szukają sojuszników. Ekspert wymienia wśród potencjalnych partnerów Wuja Sama Wietnam, Australię, Japonię i Tajwan. Ten ostatni kraj w przypadku otwartej wojny przyjmie pierwsze uderzenie. Bruno Surdel uważa jednak, że inwazja na Tajwan nie jest prawdopodobna:\n\nEwentualna inwazja na Tajwan będzie niezwykle trudna… Od 1949 roku Chiny oznajmiają, że chcą „odzyskać Tajwan”, ale do tej pory nie podjęły poważnej próby.\n\nWięcej szczegółów – w nagraniu!\n\nPosłuchaj rozmowy:\n\nCzytaj także:",
    "Zimna wojna mocarstw o półprzewodniki trwa. Co z Tajwanem?": "Intel rozpoznawany jest jako prekursor ewolucji technologicznej kalifornijskiej Doliny Krzemowej oraz czołowy producent procesorów i układów graficznych dzięki którym budowy komputerów, laptopów i smartfonów stały się możliwe. Gigant z kalifornijskiego Santa Clara przez wiele lat opierał się na krajowej produkcji i postrzegany był jako flagowy, amerykański producent półprzewodników. Dziś stoją przed nim bezprecedensowe wyzwania.\n\nRynkowi chipów grozi implozja?\n\nTo właśnie używane na masową skalę w niemal każdym urządzeniu półprzewodniki stanowią dla rynku technologii odpowiednik ropy dla rynku samochodowego czy uranu dla rynku elektrowni jądrowych. Są niezastąpione i krytycznie potrzebne, a dziś stanowią epicentrum konfliktu dwóch największych gospodarek świata.\n\n\n\n\n\n\n\nProblemy z chipami zwiastowała pandemia, gdy producenci chipów obniżyli moce produkcyjne przez lockdowny i spowolnienie konsumplcji spodziewając się spowolnienia po czym nie byli w stanie pokryć skokowego wzrostu popytu na urządzenia, który spowodował m.in. trend pracy zdalnej, popularność wirtualnej rozrywki oraz chwilowy boom zamówień w gospodarce pośrednio spowodowany niskimi stopami procentowymi, nierozważną polityką fiskalną rządów oraz po prostu znacznymi rezerwami niewydanej przez konsumentów podczas pandemii gotówki.\n\nProducenci samochodów zaczęli narzekać na wydłużające się terminy półprzewodników z uwagi na dotychczasową politykę zamówień ‘just in time’, której celem było ograniczenie tworzenia niepotrzebnych rezerw. Rynek nawiedziła fala pożarów kluczowej infrastruktury. Spłonęła m.in. fabryka ASL produkująca chipy w technologi 3nm i 5nm pod Berlinem, japońska fabryka Nittobo dostarczająca włókno szklane dla procesorów, fabryka czujników Asahi Kasei Microdevices oraz również japońska fabryka Renesans Electronics Corp. który był jednym z największym na świecie producentem mikroprocesorów dla przemysłu motoryzacyjnego.\n\nWszystko to przełożyło się na kluczowe braki, przestoje i wydłużony czas oczekiwania na dostawy. W 2022 roku okazało się, że na tym nie koniec ponieważ Chiny rozpoczęły swoją grę z blokującymi potencjał Państwa Środka Amerykanami.\n\nTeoretyczna wojna Chin ze Stanami Zjednoczonymi o Tajwan, w czasie której zniszczona zostałaby infrastruktura wyspy spowodowałaby implozję rynku półprzewodników na której najbardziej ucierpiałyby zachodnie przedsiębiorstwa technologiczne jak Intel, AMD ale również odbiorcy chipów jak Apple czy Tesla (ponieważ Chiny praktycznie już są odłączone od tajwańskich łańcuchów dostaw). Pentagon wielokrotnie odnosił się do prawdopodobieństwa wybuchu takiego konfliktu. Ostatnio zrobił to nawet dyrektor CIA, William J.Burns wskazując, że w miarę upływu obecnej dekady chiński apetyt na podporządkowanie Tajwanu będzie się zwiększał.\n\nGiełda wycenia dziś pesymistyczną przyszłość dla producentów chipów. W obliczu globalnej recesji oraz geopolitycznych tarć między Pekinem a Waszyngtonem zapaść wydaje się dziś bardziej prawdopodobna niż kiedykolwiek wcześniej. Stany Zjednoczone jednak wyraźnie nie zamierzają odpuszczać i wskazują na zacieśnianie współpracy i zwiększoną obecność na wyspie.\n\nUSA zbyt późno zorientowały się, że potrzebują krajowej produkcji półprzewodników bardziej niż kiedykolwiek wcześniej ponieważ Tajwan jest miejscem wciąż niepewnym. Postępująca w ciągu ostatnich dekad globalizacja pozwoliła Amerykanom na chwilę o tym zapomnieć. Wobec braku chipów do nawigacji, silników i układów elektronicznych producenci samochodów w tym roku mogą stracić ok 20 mld USD. Zdaniem analityków Deutsche Bank globalna “zimna wojna technologiczna” kosztować będzie świat ponad 3,5 bln USD w ciągu tylko najbliższych 5 lat. Może wiązać się też z nawet 4% spadkiem PKB gospodarek takich jak Chiny, Korea Południowa czy kraje Unii Europejskej.\n\nUmożliwienie Chinom kontroli nad Tajwanem zwiastowałoby chińską dominację i monopol na rynku chipów co w praktyce oznaczałoby potężny chiński lewar na globalną ekonomię i amerykańskich producentów technologii. Infrastruktura przemysłowa rynku produkcji precyzyjnej na Tajwanie jest na tyle potężna, że na odbudowę jej zdolności świat musiałyby czekać prawdopodobnie dłużej niż dekadę. USA pracuje nad projektem ustawy land lease dla sojuszniczego Tajwanu, która pomoże wyspie wynajmować wojskowy sprzęt od Amerykanów w proponowanych 10-letnich okresach spłaty.\n\nRynek producentów chipów notuje potężne spowolnienie w obliczu możliwej globalnej recesji, która w otoczeniu wysokiej inflacji, stóp procentowych i rosnących kosztów produkcji może zwiastować destrukcję popytu na nowe technologie.\n\nO co chodzi z Tajwanem?\n\nTajwańska spółka, Taiwan Semiconductors odpowiada za około 65% całkowitej światowej produkcji półprzewodników oraz 90% produkcji ich modeli najnowszej generacji. Blisko 60% światowych przychodów ze sprzedaży półprzewodników konsoliduje się na Tajwanie. Dzięki zdolnościom pozwalającym skalować produkcję chipó w układach 5 nm i mniejszych Tajwan okazał się być miejscem pielgrzymki technologicznych gigantów. Ze względu na trend upychania półprzewodników w jak najmniejszych, wydajnych układach oraz dostęp do tańszej i wydajnej tajwańskiej siły roboczej amerykańskie firmy z chęcią przekierowywały produkcję koncentrując się na projektowaniu i własności intelektualnej.\n\nTo między innymi dzięki taniej produkcji na Tajwanie giganci jak Intel, AMD czy Apple mogli uzyskiwać wyższe marże na sprzedaży produktów. Ze względu na olbrzymie zdolności produkcyjne Tajwan stał się światowym epicentrum geopolitycznych tarć. Biznes związany z półprzewodnikami jest niezwykle trudny. Budowa fabryki półprzewodników trwa nawet 2 lata (przy obecnych brakach może trwać dłużej), a ze względu na olbrzymie koszty i koordynację łańcuchów dostaw koszt inwestycji zwraca się dopiero kolejnych 5 latach.\n\nChRL uznaje Tajwan za integralną część własnego terytorium powodując kolejne problemy w łańcuchach dostaw i groźbę zamknięcia Cieśniny Tajwańskiej, która jest najczęściej uczęszczanym szlakiem frachtowym świata. Państwo Środka powstrzymuje tym globalizację i uderza w model biznesowy firm jak Intel czy AMD.\n\nObecnie produkcja półprzewodników w Chinach stanowi wyłącznie 5% światowego zapotrzebowania przy czym są to produkty wciąż zwykle nieudolnie imitujące zachodnią technologię. Dla przykładu producenci z Unii Europejskiej wciąż posiadają dwukrotnie większy od Chin, 10% udział w światowym rynku chipów. Państwo Środka nie chce jednak pokornie przyjąć pozycji zależności. W 2020 roku Chiny na import półprzewodników wydały 350 mld USD, kwota ta przekroczyłą wydatki na import ropy.\n\nChińczycy pracują nad alternatywną metodą produkcji chipów trzeciej generacji poprzez miks azoteku galu z węglikiem krzemu co potencjalnie mogłoby się wiązać z łatwiejszym skalowaniem produkcji i wydajnością układów. Do 2025 roku chińskie wydatki na postęp technologiczny mogą sięgnąć nawet 1,5 bln USD, a lwia część tej kwoty trafi na rynek półprzewodników. Do 2025 roku Chiny planują również zwiększyć krajową produkcję na tyle by móc całkowicie pokryć własne potrzeby.\n\nTymczasem Tajwan dostrzegł, że przez geopolityczne tarcia, ‘wąskie gardła’ w łańcuchach dostaw oraz narrację krajów o skalowaniu własnych możliwości produkcyjnych jego rola jako monopolisty może z czasem zmaleć. O zwiększeniu możliwości produkcji półprzewodników zdecydowała również Unia Europejska, która do 2030 roku zamierza posiadać 20% udział w światowym rynku chipów. Dlatego Tajwańczycy tym bardziej, drażniąc pobliskie Chiny planują konsolidować produkcję u siebie poprzez zachęcanie utalentowanych specjalistów do imigracji oraz wspieranie rodzimych firm budujących technologię umożliwiających skalowanie produkcji.\n\nPrezes TSMC, Mark Liu w przeszłości podkreślał jednak, że Tajwan wciąż nie jest zdolny do samodzielnej produkcji i polega na technologiach zaprojektowanych na Zachodzie, głównie w USA. Dla Tajwanu oczywiście współpraca z USA ma swoją cenę. Przez naciski Amerykanów podczas prezydentury Donalda Trumpa, TSMC ugiął się pod groźbą wycofania amerykańskich kontraktów i zatrzymania transferu własności intelektualnej i zablokował eksport dla Huawei, tracąc miliardy dolarów zysku i stalego klienta. Sygnały amerykańskiej kontroli eksportu płynęły już w 2015 roku gdy Stany Zjednoczone zablokowały eksport chipów Intela Xeon i Xeon Phi do Państwa Środka. Podobne naciski USA odczuwa na sobie również koreański Samsung, który posiada 16% udział w światowych przychodach z produkcji półprzewodników.\n\nChiński smok jednak nie zionie ogniem?\n\nNajwiększym dotychczasowym importerem tajwańskich chipów były oczywiście Chiny. Dziś eksport do Chin uległ pogorszeniu, a samym Chinom poza głębokim kryzysem gospodarczym grozi zapaść technologiczna. Fabryki chipów Państwa Środka są zdolne wyprodukować chipy w technologii 14 nm co pozwala instalować je w pralkach, zmywarkach i samochodach ale nie w laptopach czy smartfonach. Jednocześnie USA blokuje chiński import naciskając na producentów by nie sprzedawali komponentów Chinom.\n\nW przeszłości Chiny eksperymentowały z zaawansowaną produkcją układów scalonych ale nie miały na tym polu sukcesów. Duże firmy jak SMIC wciąż nie sprostały wymaganiom nowych technologii i według analityków zostają 5 do 6 lat w tyle za tajwańskim przemysłem precyzyjnym. W 2019 roku oliwy do ognia dodał głośny debiut Hongxin Semiconductor Manufacturing. Firma z Wuhan wydała blisko 20 mld USD na inwestycje, otrzymując państwowe dotacje i zobowiązała się do produkcji 30 tysięcy sztuk półprzewodników. Zbankrutowała jednak w 2020 nie dostarczając ani jednego. Chinom ciąży brak własności intelektualnej, a obecne otoczenie gospodarcze nie sprzyja rozwojowi technologicznemu i swobodnej wymianie handlowej. Chiny przez poprzednie lata były największym na świecie klientem na rynku chipów czym prawdopodobnie przygotowywały się się na wypadek odcięcia tajwańskich łańcuchów dostaw.\n\nProblemy z rynkiem PC\n\nJakby tego było mało amerykańscy producenci półprzewodników AMD i Intel przyznały, że popyt na komputery stacjonarne pogarsza się. Problem w tym, że tempo hamującego popytu jest wyższe niż obie firmy zakładały w pesymistycznych prognozach latem tego roku. Analityk rynku półprzewodników w Bernstein, Stacy Rasgon opublikował raport ze spotkania z dyrektorami obu największych amerykańskich producentów. Dyrektor finansowy Intela David Zinsner wskazał, że popyt na komputery pogorszył się jeszcze bardziej niż wskazywały na to szacunki, które zakładały spadek o 10% r/r.\n\nTo właśnie tą prognozę firma przedstawiła podczas sezonu wyników w lipcu pogłębiając wyprzedaż akcji. Zinser podkreślił, że powody osłabienia rynku to głównie mniejsza sprzedaż w Chinach oraz trudne środowisko makroekonomiczne przez które wyhamowuje popyt na nowe technologie. Dyrektor nie pokusił się jednak o aktualizację prognozy. Przypomnijmy, że jeszcze w kwietniu Intel prognozował odbicie na rynku PC, w drugiej połowie roku z czego wycofał się po wynikach za II kwartał. Według szacunków IDC Technologies, światowe dostawy komputerów PC spadły o 15%, od 2021 roku.\n\nAnalityk Bernstein spotkał się również z Danem McNamarą, dyrektorem działu biznesowego AMD. McNamara również potwierdził, że obecny popyt na komputery PC spada, a perspektywy wzrostu są jeszcze słabsze niż oczekiwano. AMD optymistycznie w zeszłym roku zakładało spadek popytu na podzespoły do komputerów prywatnych o 1,5%. Dyrektor producenta chipów ujawnił, że spadek będzie większy. Patrząc na Intel sytuacja nie powinna dziwić. Obie firmy jednym głosem twierdzą, że rynek PC jest jeszcze słabszy niż zakładały ich i tak ‘pesymistyczne’ oczekiwania.\n\nSukces za wszelką cenę\n\nMimo zawirowań na globalnym rynku, Intel wskazał datę premiery zapowiadanego od blisko 2 lat układu procesorów 13 generacji ‘Raptor Lake’. Prezentacja odbędzie się w ramach konferencji ‘Intel Innovation’ którą o 18:00 czasu polskiego rozpocznie wystąpienie prezesa firmy, Pata Glesingera. Układ opracowywany przez Intela wraz z tajwańskim MSI w efekcie podkręcania mocy osiągnął 8 GHz wobec 6GHz bazowych i pobił rekord świata pośród procesorów. Cena jednostek nowej generacji może być jednak nawet o 140 USD wyższa od poprzedniej (szacunki wskazują na ok. 550 USD), przez co kwestia popytu w obliczu spowolnienia gospodarczego wciąż pozostaje otwarta. Premierą Intel potwierdził jednak zdolności do dostarczania najwydajniejszych technologicznie jednostek przewyższając moc konkurencyjnej serii AMD Ryzen 7000.\n\nW ostatnim czasie potężny cios biznesowi Intela zadało również Apple, które zrezygnowało z produktów firmy i zmieniło dostawcę półprzewodników na przejętego w 2020 roku za 40 mld USD, brytyjskiego producenta ARM. Obecnie firma zaczyna konkurować z Apple na rynku minikomputerów i udostępniła wyposażony we własne najnowocześniejsze komponenty model NUC 12 Enthusiast, którego cena jest dwukrotnie niższa od Mac Studio od ‘firmy z jabłuszkiem’. To prawdopodobnie nie wystarczy jednak by powstrzymać okres zawirowań na rynku chipów.\n\nPrzypomnijmy, plany biznesowej ekspansji Intela poprzez przekierowanie produkcji chipów do chińskiego Chengdu zostały zablokowane przez USA, w 2021 roku. Intel stoi więc przed perspektywą kosztownego przekierowania produkcji do ‘bezpieczniejszych’ Stanów Zjednoczonych i państw UE. W marcu tego roku firma poinformowała o otworzeniu fabryki we Francji, której pełne oddanie zaplanowane zostało na 2024 rok. Inwestycja w europejską produkcję chipów kosztowała Intel blisko 36 mld USD. Na pogarszającym się rynku komputerów stacjonarnych, zwalniającm popycie na urządzenia oraz problemach z ograniczeniami eksportu do Chin, które dotychczas były największym importerem chipów poza Intelem tracą walory Advanced Micro Devices (AMD.US) Micron Technology (MU.US), Samsung (SMSN.UK) oraz Taiwan Semiconductor (TSMC.US).\n\nWalory spółki w 2022 roku odwróciły wieloletni trend wzrostowy, a cena w styczniu gwałtownie spadła poniżej 200 sesyjnej średniej kroczącej, która przez ponad dekadę stanowiła dolne ograniczenie spadków. Kupno akcji na 200 sesyjnej średniej za każdym razem okazywało się być świetną decyzją inwestycyjną. Tym razem podaż nie dała za wygraną a niepewność i zawirowania na rynku półprzewodników, które obserwujemy de facto już od 2020 roku spowodowały trwałe osłabienie wyceny Intela. Wizja konfliktu w Cieśninie Tajwańskiej i hamujący popyt na urządzenia uderzają w rentowność firmy. Wycena traci 65% od cenowych szczytów z 2020 roku. RSI znalazlo się na niewidzianych od blisko 14 lat poziomach wyprzedania.\n\nPamiętajmy, że tak olbrzymie wyprzedaże w przypadku Intela miały już miejsce m.in. gdy pękała bańka dot-comów w 2000 roku oraz w czasie kryzysu 2008-2009. Dotychczas firma za każdym razem potrafiła podnieść się z ciężkiej sytuacji i odzyskać marżowość co pośrednio związane jest z amerykańską dominacją na rynku nowych technologii. Mimo trudnych warunków ekonomicznych Intel 16 września poinformował o dywidendzie dla akcjonariuszy, która kwartalnie wyniesie 0,365 USD na akcję, co przełoży się na 1,36 USD w ujęciu rocznym. Przy obecnej wycenie akcji dywidenda wynosi ok. 2,5% jej wartości.\n\nAutor: Eryk Szmyd Analityk rynków finansowych XTB\n\n\n\nRedakcja poleca również:",
    "Drony-kamikadze Flyingfish, czyli Switchblade po tajwańsku": "Tajwan rozpoczyna dozbrajanie swojej armii w amunicję krążącą, czyli zdalnie sterowane drony-kamikadze, które wlatują w cel i detonują swój ładunek wybuchowy. W październiku lokalny producent JC Tech podpisać ma umowę, na mocy której dostarczy rozwiązanie o nazwie Flyingfish, czyli lokalną wersję popularnych amerykańskich Switchblade’ów. Warto przypomnieć, że chodzi o drony, które USA dostarczyły w ostatnich miesiącach Ukrainie, dzięki czemu cały świat mógł się przekonać o ich skuteczności.\n\nFlyingfish, czyli dron-kamikadze po tajwańsku\n\nDrony Switchblade to broń bardzo trudna do wykrycia ze względu na niski sygnał akustyczny, termiczny i wizualny, dostępna w dwóch wersjach, tj. 300 i 600, przeznaczonych odpowiednio do precyzyjnego uderzenia w żołnierzy i niszczenia czołgów oraz innych pojazdów opancerzonych. Czy z Flyingfish będzie podobnie?\n\n\n\nReklama\n\nW tym przypadku mamy mieć do czynienia z trzema rozmiarami, a średnia nosi nazwę Flyingfish 200 i jest zdolna do przenoszenia 10-12 granatów (albo ładunku o wadze do 500 gramów). Dron w tej wersji mierzy 115 centymetrów długości i waży nieco ponad 2 kilogramy przy pełnym załadunku, co oznacza, że gabarytami przypomina bardziej Switchblade 600 (130 cm długości), a wagą Switchblade 300 (2,5 kg).\n\nNa pokładzie nie brakuje także wbudowanego GPS, sztucznej inteligencji i wielu różnych kamer, wszystko w celu precyzyjnego namierzania wrogich celów. Nie da się też pominąć kwestii imponująco niskiej ceny dronów Flyingfish, bo koszt jednego szacowany jest na 3000 USD, podczas gdy za Switchblade 300 trzeba zapłacić dwa razy tyle.\n\nUżywanie Flyingfish w dużych ilościach jest opłacalne i wysoce skuteczne podsumowuje Cheng.\n\nSzef JC Tech, Robert Cheng, nie ukrywa, że drony Switchblade były tu inspiracją, ale przekonuje jednocześnie, że rozwiązanie to powstało głównie jako wsparcie... Straży Przybrzeżnej, a wzmocnienie sił obronnych kraju to wartość dodana.",
    "Chiny oburzone planami Ukrainy": "Działania te ujawnił przewodniczący parlamentarnego Komitetu Spraw Zagranicznych Ołeksandr Mereżko. W rozmowie z portalem Focus Taiwan oświadczył, iż Pekin zastosował metody „sowieckie”, aby udaremnić tę inicjatywę, która spotkała się z uznaniem wielu posłów z różnych partii politycznych. Grupa liczy obecnie 10 deputowanych większości i 5 z opozycji.\n\nSprawa Tajwanu\n\nSwoje grupy kontaktowe z władzami w Tajpej mają parlamenty wielu krajów europejskich, w tym republik nadbałtyckich, które są najaktywniejsze pod tym względem.\n\nMereżko oświadczył, że odmówił spotkania z ambasadorem chińskim Fan Xianrongiem, i to z kilku przyczyn. Po pierwsze dlatego, że chińskie żądanie takiej rozmowy nie przestrzegało zasad protokołu dyplomatycznego i po drugie, ponieważ w marcu br., wkrótce po rozpoczęciu rosyjskiej inwazji na Ukrainę, przedstawiciel władz chińskich nie chciał się widzieć z delegacją parlamentu ukraińskiego, która zamierzała prosić prezydenta Xi Jinpinga o pomoc w otwarciu korytarzy humanitarnych dla ludzi uciekających przed bombardowaniami rosyjskimi.\n\nStraty oddziałów putinowskich w starciach z jednostkami ukraińskimi, które nadal odzyskują ziemie zajęte wcześniej przez Rosjan, grożą kryzysem w Chinach. Xi Jinping liczył na silnego partnera rosyjskiego, aby osłabić wpływy Stanów Zjednoczonych w świecie, tymczasem Moskwa nie ma obecnie ani siły, ani stabilności polityczno-gospodarczej, aby włączyć się do starcia mocarstw.\n\nEwentualna utrata Ukrainy nie byłaby drobiazgiem dla Chin, gdyż jej obszar odgrywa kluczową rolę w łączeniu Pekinu z Europą w ramach „Nowego Szlaku Jedwabnego” – prezydenckiego megaprojektu handlowego i infrastrukturalnego, znanego jako Belt and Road Initiative (Inicjatywa Jednego Pasa i Jednej Drogi).\n\nUkraina wobec Chin\n\nNieskrywane poparcie Chin dla wojennych działań Rosji ożywiło na Ukrainie uczucia antychińskie. Władze w Kijowie uważają, że z tego powodu ogłoszone wcześniej przez Pekin „partnerstwo strategiczne” istnieje tylko na papierze. W przeciwieństwie do Państwa Środka Tajwan stanął po stronie ukraińskiej, dostarczając napadniętemu krajowi dużą pomoc humanitarną. W tej sytuacji gigant azjatycki mógłby stracić okazję do wniesienia swego wkładu w przyszłą odbudowę Ukrainy.\n\nW dniach 15-16 września Xi Jinping weźmie udział w spotkaniu na szczycie Organizacji Współpracy z Szanghaju w Uzbekistanie, na które ma przybyć także prezydent Rosji Władimir Putin. Zdaniem wielu obserwatorów partnerstwo „bez granic” między Moskwą a Pekinem, zapowiadane jeszcze w lutym tuż przed rosyjską agresją na Ukrainę, zdaje się obecnie przysparzać więcej zatroskania niż korzyści Chinom.\n\nCzytaj też:\n\nZełenski domaga się rozmowy z Jinpingiem. Jest reakcja Pekinu",
    "Badmintoniści z Azji zdominowali międzynarodowy turniej w Lublinie": "Badmintoniści azjatyccy zdominowali zakończony w Lublinie turniej Orlen Polish International wygrywając wszystkie konkurencje. Jedynym reprezentantem Europy w finałach był Czech Jan Louda. Polaków nie było już od ćwierćfinałów.\n\nW silnie obsadzonych zawodach uczestniczyło 297 zawodników z 25 państw, a najliczniejszą, ponad stuosobową grupę stanowili Azjaci, u których badminton jest bardzo popularny.\n\nW hali lubelskiego Uniwersytetu Medycznego grano na pięciu kortach jednocześnie, a ponieważ tegoroczne imprezy odbywają się pod hasłem \"Solidarni z Ukrainą\", korty nosiły nazwy miast tego kraju: Kijów, Charków, Mikołajów, Odessa i Dniepr.\n\nPolacy nie dotarli nawet do ćwierćfinałów, choć na uwagę zasługują występy dwóch juniorów: brązowego medalisty ME U-19 Dominika Kwinty, który w 1/16 finału, po trzysetowej walce, uległ Japończykowi Koshiro Moriguchi 27:25, 15:21, 9:21 oraz Maksymiliana Danielaka, który wygrał z aktualnym mistrzem Polski Krzysztofem Jakowczukiem 21:9, 21:18 i wicemistrzem młodzieżowców Mikołajem Szymanowskim 21:19, 22:20.\n\nWyniki finałów turnieju Orlen Polish International:\n\nkobiety\n\nsingiel: Hirari Mizui (Japonia) - Qui Zi Ying (Chiny) 18:21, 21:11, 21:14\n\ndebel: Miku Shigeta i Yui Suizu (Japonia) - Sung Shuo Yun i Yu Chien Hui (Tajwan) 21:18, 21:18\n\nmężczyźni\n\nsingiel: Yushi Tanaka (Japonia) - Jan Louda (Czechy) 21:13, 21:15\n\ndebel: Chiu Hsiang Chieh i Yang Ming-Tse (Tajwan) - Masato Takano i Katsuki Tamate (Japonia) 21:11, 21:15\n\nmikst\n\nChiu Hsiang Chieh i Lin Xiao Min (Tajwan) - Ming Che Lu i Chung Kan-Yu (Tajwan) 21:16, 21:18.\n\nRM, PAP",
    "Tajwańska firma może wybrać Polskę na miejsce dla fabryki baterii nowej technologii": "Informujemy, że administratorem danych osobowych jest Abrys Sp. z o.o. z siedzibą w Poznaniu 61-124, przy ul. Dalekiej 33.\n\nPrzetwarzamy Twoje dane w celu utrzymywania konta w serwisie oraz w celu marketingowym administratora danych i partnerów administratora danych.\n\nPodstawą przetwarzania danych jest konieczność przetwarzania danych w celu realizacji umowy oraz realizacja naszych prawnie uzasadnionych interesów w postaci promowania naszych towarów i usług.\n\nTwoje dane będą przetwarzane przez 10 lat lub do chwili likwidacji konta w serwisie. W przypadku likwidacji konta mogą być przetwarzane przez okres przedawnienia ewentualnych roszczeń (do 5 lat).\n\nOdbiorcami Twoich danych mogą być nasi partnerzy, tj. firmy promujące się na łamach czasopism wydawanych przez Abrys Sp. z o.o. oraz firmy promujące się podczas szkoleń i konferencji których organizatorem jest Abrys Sp. z o.o.\n\nPodanie przez Ciebie danych jest dobrowolne, ale konieczne do tego, aby założyć konto w serwisie portalkomunalny.pl.\n\nMasz prawo do żądania dostępu do swoich danych osobowych, ich sprostowania, usunięcia lub ograniczenia przetwarzania, a także prawo wniesienia sprzeciwu wobec przetwarzania, a także prawo do przenoszenia swoich danych oraz wniesienia skargi do organu nadzorczego. Kontakt e-mail: [email protected]",
    "Kolejne napięcia wokół Tajwanu. Indeks WIG20 traci 2,43%": "Poniedziałkowa sesja upływa pod znakiem pogłębiających się spadków na warszawskim Parkiecie Głównym. Indeks WIG20 traci 2,43%, w czym największymi niechlubnymi beneficjentami spadków są JSW z wynikiem 6,45% pod kreską oraz PGNIG z wynikiem 5,23% na minusie. W centrum uwagi inwestorów było zaostrzenie relacji pomiędzy Chinami i Tajwanem.\n\nKolejne napięcia wokół Tajwanu\n\nSytuacja pomiędzy Chinami i Tajwanem była napięta od dłuższego czasu. Warto przypomnieć, iż Chiny uważają Tajwan za integralną część swojego państwa, co z punktu widzenia geopolitycznego nie jest na rękę Stanom Zjednoczonym. Na początku sierpnia na Tajwanie miała miejsce wizyta przewodniczącej Izby Reprezentantów USA Nancy Pelosi. W odpowiedzi strona chińska rozpoczęła ćwiczenia wojskowe, w pobliżu Tajwanu, które trwają po dziś dzień.\n\n\n\n\n\n\n\nW ostatnim czasie na linii Tajwan – Chiny – USA dochodziło do kilku pomniejszych demonstracji sił, jak chociażby ostatnia informacja o tym, że dwa amerykańskie ​​krążowniki Chancellorsville i Antietam przeprowadzają operację w cieśninie tajwańskiej. Ponadto czwartek na Tajwan przybyła z wizytą senator Marsha Blackburn, zasiadająca w komisjach handlu i służb zbrojnych. Co więcej, Politico podało dzisiaj informację o tym jakoby Joe Biden planował zwrócić się do Kongresu o zatwierdzenie 1,1 miliarda dolarów sprzedaży broni dla Tajwanu, w tym 60 pocisków przeciwokrętowych i 100 pocisków powietrze-powietrze.\n\nChiny również nie próżnują i wysyłają coraz więcej bezzałogowych dronów na przestrzeń powietrzną Tajwanu. Tajwan zagroził, że otworzy ogień do każdego chińskiego drona, który bez uprzedzenia naruszy ich przestrzeń powietrzną. Na “czczych” pogróżkach się nie skończyło – iż Tajwan zdecydował się na strzały ostrzegawcze w kierunku chińskiego drona, który znalazł się w okolicy przestrzeni powietrznej Tajwanu, co wpłynęło na notowania amerykańskich indeksów.\n\nKrótko mówiąc, życzenie “oby przyszło Ci żyć w ciekawych czasach” zdaje się materializować na naszych oczach.\n\nAutor: Maciej Kietliński, Ekspert Rynku Akcji, XTB\n\nZobacz również:\n\nZobacz inne, najczęściej szukane dzisiaj frazy: theppro co to jest | biomed giełda | dow j | pko akcje kupno | cyfrowy polsat akcje wykres | czy akcje pge pójdą w górę 2020 | kurs ethereum",
    "Chiny chciały zdominować tę technologię i stać się najpotężniejszym krajem świata. Nic z tego nie wyszło": "Układy półprzewodnikowe to maleńkie mózgi, które napędzają nasz technologiczny świat — od samochodów i telefonów komórkowych po myśliwce i zaawansowane systemy rakietowe. Są tak skomplikowane, że żaden kraj nie jest w stanie sam wyprodukować pojedynczego chipa. W minionych latach było to korzystne. Rządy rozumiały, że technologia nie jest grą o sumie zerowej — że innowacja w jednym miejscu może pchnąć do przodu cały świat. To zrozumienie zapewniało stabilność. Atak na dowolną część globalnie rozproszonego łańcucha dostaw półprzewodników mógłby zatrzymać świat w miejscu.\n\nAle to wszystko zmieniło się teraz, gdy USA i Chiny są pogrążone w technologicznej zimnej wojnie. W tej wojnie chipy są bronią.\n\nW ciągu ostatnich kilku dekad Chiny wydały dziesiątki miliardów dolarów, aby dogonić najbardziej elitarnych producentów układów scalonych. Wyścig ten nasilił się pod rządami prezydenta Xi Jinpinga. Rozwój został jednak zahamowany. Jeden z chińskich producentów chipów, Tsinghua Unigroup, zbankrutował. Ludzie, którzy kierowali przemysłem, są uwikłani w niekończące się śledztwo w sprawie korupcji. Stany Zjednoczone zamierzają zablokować Chinom dostęp do podstawowych technologii, które umożliwiają produkcję chipów.\n\n— Chiński program rozwoju układów scalonych jest bardzo zróżnicowany — powiedział nam Paul Triolo, ekspert w dziedzinie półprzewodników i starszy wiceprezes ds. polityki wobec Chin i technologii w firmie konsultingowej Albright Stonebridge Group. — Nie chodzi o pieniądze. W tej chwili Chiny mają mnóstwo pieniędzy na technologie, ale potrzebni są odpowiedni ludzie i klienci, którzy im zaufają. Tego wszystkiego nie da się kupić — dodał.\n\nPekin rozumie, że kontrolowanie produkcji zaawansowanych układów scalonych nie tylko wzbogaci gospodarkę, ale także zwiększy wpływy geopolityczne Chin. Według Xi, półprzewodniki i technologie, które umożliwiają ich produkcję, są głównym polem bitwy w globalnej rywalizacji o władzę.\n\nUSA rozumieją, że jeśli pozwolą Chinom kontrolować produkcję zaawansowanych układów scalonych, Pekin będzie miał narzędzia, których potrzebuje, by stać się największym mocarstwem świata. Leland Miller, założyciel firmy badawczej China Beige Book, powiedział, że chociaż Waszyngton w pewnym stopniu powstrzymał Pekin, nie ma gwarancji, że przewaga Ameryki zostanie utrzymana.\n\n— Nic nie jest ważniejsze od tego — powiedział.\n\nSzczyt globalizacji\n\nChipy półprzewodnikowe nie tylko zasilają dzisiejszą technologię — są maleńkimi kluczami, które odblokowują kolejne innowacje zmieniające świat, takie jak obliczenia kwantowe i sztuczna inteligencja. Obecnie chip nie może być wyprodukowany bez udziału całego świata: chemikaliów z Niemiec, maszyn z Japonii i Holandii, opakowań i testerów z Chin i Malezji. Łańcuch dostaw jest produktem globalizacji, zaufania i wolnych rynków kapitałowych.\n\nDalsza część artykułu pod video:\n\nSą jednak pewne elementy tego łańcucha, które są bardziej istotne, delikatniejsze i bardziej lukratywne. Najbardziej zaawansowane układy scalone — najmniejsze układy o największej mocy obliczeniowej — wymagają niezwykle specjalistycznej wiedzy do projektowania i produkcji. Maszyny i fabryki, które produkują te układy, są same w sobie cudami inżynierii, których opracowanie wymaga inwestycji rzędu dziesiątków mld dol.\n\nWiększość tych najnowocześniejszych chipów jest projektowana przez firmy amerykańskie i produkowana na Tajwanie i w Korei Południowej. W raporcie Boston Consulting Group z 2021 r. stwierdzono, że Tajwan produkuje 92 proc. wszystkich chipów o wielkości 10 nm lub mniejszych, a Korea Południowa pozostałe 8 proc. Taiwan Semiconductor Manufacturing Company, klejnot w koronie Tajpej, do końca roku ma produkować chipy o wielkości 3 nm, a południowokoreański Samsung i amerykański Intel idą w ślad za nimi.\n\nNajwiększa chińska firma produkująca półprzewodniki, Semiconductor Manufacturing International Corporation, twierdzi, że jest w stanie wyprodukować najmniejsze, 7 nm chipy, ale analitycy jeszcze ich nie widzieli. Samsung i TSMC miały 7 nm cztery lata temu. Eksperci powiedzieli nam, że bez zaufania i współpracy ze strony reszty świata — zwłaszcza USA i ich wschodnioazjatyckich sojuszników — dokonanie przełomu w technologii półprzewodników jest prawie niemożliwe. Chiny utknęły w tyle za krajami, które stały się ich głównymi przeciwnikami, ale stawka jest zbyt wysoka, by Pekin mógł się poddać.\n\nDlaczego Chiny potrzebują chipów\n\nChińska gospodarka jest wielka, ale nie jest bogata. PKB na głowę mieszkańca Chin w 2021 r. znajduje się tuż poniżej PKB Antigui i Barbudy oraz powyżej PKB Tajlandii. Kraj ten spędził ponad dekadę, rozwijając swoją gospodarkę za pomocą zadłużonej infrastruktury, ale ta strategia staje się coraz mniej wydajna — pozostawiając Chinom rosnącą liczbę zadłużonych firm-zombie i miast-widm. Aby uniknąć wpadnięcia w pułapkę średniego dochodu, Chiny muszą zacząć rozwijać przedsiębiorstwa o wyższej wartości. Innymi słowy, Chiny potrzebują bardziej lukratywnej gałęzi biznesu, tak jak ktoś zadłużony na karcie kredytowej potrzebuje podwyżki.\n\nNawiązując do czasów Mao Zedonga, Xi postawił przyszłość kraju na państwowych planach rozwoju przemysłowego, zwłaszcza na planie \"Made in China 2025\". Xi podkreśla, że cały kraj musi pomóc w uchwyceniu technologicznej liny ratunkowej, a kluczem do sukcesu tego planu jest znalezienie sposobu na projektowanie i produkcję chipów.\n\nXi wspiera tę filozofię pieniędzmi. Odkąd został prezydentem w 2012 r., kraj zainwestował ponad 100 mld dol. w rozwój chipów. Jednak, ku przerażeniu Pekinu, te pieniądze nie przyniosły żadnych rezultatów. Pieniądze były przekazywane markom odzieżowym lub firmom budowlanym, które z dnia na dzień stawały się producentami układów scalonych, aby zdobyć trochę gotówki. Rząd przekazał dziesiątki mld dol. Zhao Weiguo, dyrektorowi generalnemu Tsinghua Unigroup, który w chińskich mediach znany jest jako \"szaleniec od półprzewodników\". Jak można się spodziewać, Pekin podejrzewa, że Zhao roztrwonił te pieniądze jak pijany marynarz na przepustce. Plan \"Made in China 2025\" zakłada, że w ciągu trzech lat produkcja krajowa ma zaspokoić 70 proc. zapotrzebowania Chin na półprzewodniki. Jednak państwowe media sugerują, że w 2019 r. Chiny zaspokajały jedynie 30 proc. swoich potrzeb. Firma badawcza IC Insights szacuje, że w 2020 r. odsetek ten będzie jeszcze niższy i wyniesie około 16 proc.\n\n— Chiny nadrabiają zaległości w częściach łańcucha dostaw półprzewodników o niższym progu wejścia na rynek, takich jak projektowanie układów scalonych — powiedział Triolo. \"Ale jeśli chodzi o produkcję i sprzęt, to są daleko w tyle. Tego też nie da się ukraść, bo sekretna receptura wielu z tych dziedzin to wiedza ukryta. Nie da się sfałszować drogi do komercyjnie opłacalnego, zrównoważonego modelu — ocenił.\n\nChipy odgrywają również kluczową rolę w modernizacji chińskiego wojska. Nie cały chiński sprzęt wojskowy wymaga najnowocześniejszych układów scalonych (amerykański też nie), ale widać, że Pekin rozumie, że możliwość produkcji najnowocześniejszych układów scalonych będzie miała ogromne znaczenie w przyszłych konfliktach. W raporcie dla Kongresu z 2021 r. amerykańska komisja składająca się z technologów i naukowców dała amerykańskim ustawodawcom jasno do zrozumienia, że choć Chiny mogą być opóźnione w rozwoju własnych układów scalonych, to należy poważnie potraktować pekińskie parcie na półprzewodniki.\n\n\"Po raz pierwszy od II wojny światowej technologiczna przewaga Ameryki — podstawa jej potęgi gospodarczej i militarnej — jest zagrożona\" — napisano w raporcie. \"Chiny dysponują siłą, talentem i ambicją, aby prześcignąć Stany Zjednoczone jako światowego lidera w dziedzinie AI w ciągu następnej dekady, jeśli obecne trendy nie ulegną zmianie\" — czytamy.\n\nRozgniewany Wujek Sam\n\nDwa lata temu Xi stwierdził w przemówieniu, że ponieważ świat przechodzi głębokie zmiany, jakich nie widziano od stulecia, Chiny będą musiały przyspieszyć swój rozwój technologiczny, wojskowy i gospodarczy. Podtekst przemówienia był jasny: po dziesięcioleciach odkładania na później, Chiny zaczęły zdobywać równą pozycję wśród światowych supermocarstw — i nadszedł czas, aby Chiny zaznaczyły swoją obecność.\n\nDalsza część artykułu pod video:\n\nW ciągu ostatnich kilku lat Waszyngton zaczął dostrzegać agresję Xi i zaczął postrzegać rozwój technologiczny Chin nie tylko jako wyzwanie gospodarcze, ale także jako kwestię bezpieczeństwa narodowego. W czasie administracji Trumpa departamenty w całym rządzie federalnym pracowały nad tym, by uniemożliwić chińskim firmom technologicznym dostęp do tego, co jest podstawą ich działalności. Departament Handlu uniemożliwił chińskim firmom kupowanie niektórych części wyprodukowanych w USA, Departament Skarbu zablokował chińskim firmom możliwość przejmowania amerykańskich firm zajmujących się półprzewodnikami, a Departament Stanu użył presji dyplomatycznej, aby skłonić sojuszników do ograniczenia sprzedaży do Chin.\n\nNajbardziej jaskrawy przykład takiego podejścia miał miejsce w 2019 r., kiedy Stany Zjednoczone odcięły się od chińskiego giganta telekomunikacyjnego Huawei. Departament Sprawiedliwości oskarżył firmę o prowadzenie interesów z Iranem i Koreą Północną z naruszeniem międzynarodowych sankcji. W ramach kary Waszyngton odmówił Huawei korzystania z zaawansowanych komponentów układów scalonych zawierających amerykańską własność intelektualną. Teraz firma jest na kolanach. Jej prezes Ren Zhengfei zadeklarował, że firma musi uczynić przetrwanie głównym celem na najbliższe dwa lata.\n\nBonnie Glaser, dyrektor programu azjatyckiego w German Marshall Fund of the United States, powiedziała, że Stany Zjednoczone zajęły się firmą w zdecydowany sposób.\n\nAmerykańska ekskomunika na Huawei — i jej zdolność do odcięcia Chin od rynku półprzewodników — nie byłaby możliwa bez Tajwanu. Stany Zjednoczone od lat 70. nie uznają oficjalnie Tajwanu, kraju wyspiarskiego u wybrzeży Chin, który Pekin uważa za własne terytorium. Zamiast tego rząd amerykański prowadzi politykę jednych Chin, która potępia wszelkie ataki Pekinu na wyspę, ale jednocześnie uznaje ją za techniczną część Chin.\n\nTajwan zbudował swój przemysł chipowy częściowo jako mechanizm obronny. Najnowocześniejsze fabryki półprzewodników działają jak krzemowa tarcza, która powstrzymuje Chiny przed inwazją. Chiny są największym importerem chipów na świecie i cały świat ucierpiałby, gdyby skomplikowane fabryki produkujące chipy przestały działać. Jednak w ciągu następnych kilku dekad, gdy idea odzyskania Tajwanu stanie się coraz bardziej centralnym punktem chińskiej polityki, a armia kraju stanie się silniejsza, tarcza ta może zostać poddana próbie.\n\n— Chińczycy nie będą decydować o inwazji na Tajwan na podstawie zapotrzebowania na półprzewodniki — powiedziała Glaser. — Chodzi tu o suwerenność Komunistycznej Partii Chin — dodała.\n\nNie oznacza to jednak, że Pekin nie będzie się gniewał. Niedawno USA zaproponowały utworzenie konsorcjum półprzewodników o nazwie Chip 4 z Japonią, Koreą Południową i Tajwanem. Chińska telewizja państwowa nazwała to posunięcie dyskryminującym i wykluczającym. Stwierdziła, że grozi ono rozdrobnieniem światowego rynku. Konsorcjum ma swoich przeciwników także w USA. Były dyplomata Departamentu Stanu zajmujący się Azją Wschodnią wyraził sceptycyzm co do tego, czy Korea Południowa i Tajwan będą poważnie współpracować z USA w celu wyeliminowania Chin, ponieważ mogłoby to zagrozić ich chińskim klientom.\n\nStany Zjednoczone opierają się także na swoich europejskich sojusznikach. Amerykańscy urzędnicy zabronili Advanced Semiconductor Materials Lithography, holenderskiej firmie produkującej maszyny do wytrawiania ścieżek na obwodach zaawansowanych układów scalonych w procesie zwanym litografią, sprzedaży zaawansowanych maszyn chińskim producentom układów scalonych.\n\nStany Zjednoczone również wzięły przykład z polityki przemysłowej Pekinu w czerwcu, kiedy Kongres uchwalił ustawę CHIPS Act, mającą na celu przeznaczenie 250 mld dol. na ożywienie badań w dziedzinie technologii związanych z półprzewodnikami. Chociaż te pieniądze mogą pomóc USA wyprzedzić Chiny w wyścigu zbrojeń w dziedzinie chipów, Waszyngton będzie musiał polegać na wolnym rynku i współpracy międzynarodowej, aby rzeczywiście przeciwdziałać ambicjom Pekinu. Utrzymanie przewagi USA będzie szczególnie trudne, ponieważ kluczowe materiały, dostawcy i możliwości produkcyjne układów scalonych są skoncentrowane w Azji Wschodniej.\n\nMiller z China Beige Book powiedział, że nie ma gwarancji, że rzucanie pieniędzmi w firmy produkujące półprzewodniki zapewni odporność łańcucha dostaw, której potrzebujemy. Mimo to uważa, że nasza polityka dotycząca chipów jest o wiele skuteczniejsza niż 10 lat temu.\n\nWyzwaniem dla Waszyngtonu jest utrzymanie proaktywnego, a nie reaktywnego sposobu myślenia o innowacjach. Zamiast po prostu próbować przeciwdziałać każdemu ruchowi Chin, Stany Zjednoczone muszą stosować politykę — od inwestycji w produkcję po kontrolę eksportu — która sprawi, że Ameryka i jej sojusznicy pozostaną w centrum świata półprzewodników. Reagowanie na posunięcia Pekinu sprawi, że będziemy się tylko cofać, ale bycie proaktywnym sprawi, że Stany Zjednoczone będą patrzyły zawsze w przyszłość, tam, gdzie leży innowacja.\n\nZwycięzcy nie odpoczywają\n\nŚwiat wycofuje się z Chin nie tylko z powodów geopolitycznych. Strategia Pekinu \"COVID Zero\" spowodowała ogromną niepewność w gospodarce. Xi w coraz większym stopniu przejmuje kontrolę nad ekonomią i wywiera presję na zagraniczne firmy, by prowadziły interesy w sposób, w jaki mu się podoba. Firmy takie jak Honda i Apple chcą przenieść część łańcuchów dostaw z Chin do krajów takich jak Wietnam. Coraz więcej firm amerykańskich przenosi swoją produkcję z powrotem do Ameryki, na przykład Intel buduje fabryki układów scalonych w Ohio i Arizonie.\n\nNie należy jednak lekceważyć Pekinu, zwłaszcza w dziedzinie technologii. W latach 60. i 70. ubiegłego wieku, kiedy Chiny były biedne, państwowym naukowcom udało się opracować bombę wodorową i atomową oraz wystrzelić satelitę. Chińczycy podkreślają te wysiłki, znane w kraju pod nazwą \"Dwie bomby, jeden satelita\", jako wyczyn rozwojowy i dowód na to, że kraj jest w stanie wybić się ponad przeciętność. Xi stara się zaszczepić tego samego ducha w dziedzinie układów scalonych — nie ma innego wyjścia. Przegrana w wyścigu o półprzewodniki oznacza, że Chiny zawsze będą zdane na łaskę krajów mających większą władzę nad łańcuchem dostaw układów scalonych, takich jak USA czy Tajwan. A tego Xi nie będzie tolerował.\n\nLinette Lopez, starsza korespondentka Insidera",
    "USA przymierzają się do współpracy z Tajwanem w zakresie układów scalonych": "Stany Zjednoczone przeprowadzą rozmowy z Tajwanem w przyszłym miesiącu, aby omówić nowe amerykańskie przepisy mające na celu pobudzenie amerykańskiego przemysłu półprzewodników, powiedział w środę najwyższy amerykański dyplomata w Tajpej.\n\nW zeszłym miesiącu prezydent USA Joe Biden podpisał ustawę Chips and Science Act, która zezwoliła na około 52 miliardy dolarów dotacji rządowych dla amerykańskiej produkcji półprzewodników i badań, a także ulgę podatkową dla inwestycji w fabryki układów scalonych szacowaną na 24 miliardy dolarów.\n\nStany Zjednoczone zachęcają zagraniczne firmy technologiczne do produkcji w kraju, a rząd z zadowoleniem przyjął inwestycje tajwańskich firm TSMC i GlobalWafers.\n\nZobacz również:\n\nSandra Oudkirk, dyrektor Amerykańskiego Instytutu na Tajwanie, powiedziała na forum branżowym, że ramy US-Taiwan Technology Trade and Investment Collaboration, lub TTIC, pomogły podnieść i nadać priorytet zaangażowaniu gospodarczemu USA-Tajwan. „TTIC jest potężną platformą, którą już wykorzystujemy do rozwiązywania wyzwań w przestrzeni półprzewodników, takich jak krytyczne niedobory chipów, które negatywnie wpływają na wiele sektorów przemysłu” – powiedziała.\n\nDodała, że podczas wydarzenia zorganizowanego w Waszyngtonie od 12 do 14 października br. USA chcą zorganizować „ dyskusję okrągłego stołu, aby podzielić się więcej na temat tego, jak Chips and Science Act zostanie wdrożony w Stanach Zjednoczonych. Oprócz tajwańskich inwestycji w sprzęt i technologię poprzez zachęty przewidziane w Chips and Science Act, Stany Zjednoczone szukają ciągłego wsparcia przemysłu Tajwanu, gdy łączymy talenty tutaj i innowacyjny ekosystem tutaj ze Stanami Zjednoczonymi i innymi podobnie myślącymi partnerami”.\n\nTSMC, główny dostawca Apple) i największy na świecie producent układów scalonych, buduje fabrykę o wartości 12 miliardów dolarów w amerykańskim stanie Arizona.\n\nŹródło: Reuters",
    "Obserwator Finansowy: ekonomia, debata, Polska, świat": "Półprzewodniki to podstawa nowoczesnego świata. Ich dotyczy też kryzysowa sytuacja wokół Tajwanu, która może - zdaniem analityków - doprowadzić do eskalacji gospodarczej rozgrywki między Chinami i USA\n\n(©Envato)\n\nPrzez długie lata sprawa była prosta – królem produkcji chipów był Tajwan i stamtąd trafiały one do odbiorców na całym świecie. Sam koncern TSMC – Taiwan Semiconductor Manufacturing Company Limited miał 53 proc. udziału w globalnym rynku produkcji półprzewodników. Reszta tajwańskich producentów dokładała do tego udziału jeszcze 10 proc.\n\nPandemia wszystko skomplikowała. Nastąpił nagły wzrost zapotrzebowania na układy elektroniczne. Wiązało się to z boomem na komputery i inne urządzenia niezbędne w związku z przestawieniem się na pracę zdalną, ale też do zaspokojenia innych potrzeb ludzi zamkniętych w czterech ścianach – utrzymywania kontaktów czy rozrywki. Równocześnie zamykanie fabryk na czas epidemii doprowadziło do powstania niedoborów, co pokrzyżowało plany wielu producentów i konsumentów. Chipów brakowało do produkcji telewizorów, pralek i innych sprzętów domowych, które już nie potrafią się obyć bez nowoczesnej elektroniki. Z tego powodu opóźniały się premiery najnowszych smartfonów. Problem nabrzmiał jeszcze bardziej, gdy po covidowej przerwie zaczął odżywać rynek motoryzacyjny i okazało się że producenci aut muszą ograniczać produkcję, wyłączać linie produkcyjne, albo zubażać wyposażenie pojazdów, bo nie mają skąd brać koniecznych podzespołów.\n\nPółprzewodniki są także niezbędne w produkcji najnowocześniejszych rodzajów broni. Kto więc odetnie konkurencję od najbardziej zaawansowanych układów, będzie miał najpotężniejszą armię na świecie.\n\nUniezależnić się od Azji\n\nSprawą produkcji chipów mocno zainteresowali się Amerykanie. Jak stwierdzał raport Białego Domu z czerwca 2021 r. o łańcuchach dostaw – uznali oni, że cała gospodarka amerykańska jest zależna od tajwańskiego TSMC i koreańskiego Samsunga, które jako jedyne są w stanie wytwarzać nowoczesne układy w litografii 5 nm. To, jak czytamy w raporcie, „stanowi zagrożenie dla bezpieczeństwa narodowego USA oraz krytycznej infrastruktury w Stanach Zjednoczonych”. Dlatego też dla Amerykanów niepodległość Tajwanu oznacza to, że główny producent chipów nie przestanie produkować układów, lub nie znajdzie się pod kontrolą Pekinu.\n\nChiny wykorzystałyby bowiem zajęcie Tajwanu do odcięcia świata od nowoczesnych technologii. „Chińczycy znacjonalizowaliby TSMC i zintegrowali fabryki ze swoimi własnymi przedsiębiorstwami” – tłumaczył niedawno w telewizji CNBC Abishur Prakash, założyciel firmy doradczej Center for Innovating the Future. Z kolei sam szef TSMC zapowiadał w wywiadzie dla CNN, że jego firma nigdy nie poszłaby na żadne układy z okupacyjnymi władzami i nie pracowałaby na potrzeby Pekinu. Słychać wręcz głosy, że zakłady wytwarzające półprzewodniki prędzej zostałyby zniszczone niż miałyby się znaleźć w rękach władz Chińskiej Republiki Ludowej.\n\nGłównym celem USA jest jednak nie tylko zapewnienie niepodległości Tajwanu, ale także przeniesienie centrum produkcyjnego układów scalonych z Azji do Stanów Zjednoczonych.\n\nGłównym celem USA jest jednak nie tylko zapewnienie niepodległości Tajwanu, ale także przeniesienie centrum produkcyjnego układów scalonych z Azji do Stanów Zjednoczonych.\n\nAmerykanie skutecznie przekonują TSMC do otworzenia fabryk na kontynencie amerykańskim.\n\nPierwsza ma być gotowa w 2024 r. Uchwalona przez Kongres Ustawa o układach i nauce (Chip and science Act) zapewnia producentom układów, którzy zdecydują się otworzyć nowe fabryki półprzewodników w USA dofinansowanie rzędu 52 mld dol. Ale pod warunkiem, że nie będą sprzedawać swoich wytworów chińskim firmom. Administracja Bidena podąża bowiem drogą, wytyczoną przez Donalda Trumpa, który wypowiedział wojnę chińskim gigantom, takim jak Huawei.\n\nDrugim sposobem na zapewnienie dostaw niezbędnych układów są amerykańskie umowy handlowe. Podczas marcowej wizyty w Azji głównym celem prezydenta Joe Bidena były rozmowy zarówno z Koreą Południową, jak i Japonią o współpracy przy tworzeniu i produkcji półprzewodników oraz o zapewnieniu kontroli nad ich eksportem. Cel jest jasny – jak najmniej nowoczesnej elektroniki ma trafiać do Chin.\n\nPekin się nie podda\n\nChińczycy nie zamierzają czekać spokojnie na efekty amerykańskich ustaw oraz rozmów zarówno amerykańskich biznesmenów, jak i Nancy Pelosi z szefem TSMC Markiem Liu. Będą mocno inwestować w sektor mikroukładów. „Chińska strategia polegająca na wsparciu własnego sektora produkcji półprzewodników będzie coraz mocniejsza, a rosnące napięcia pomiędzy Pekinem, a Waszyngtonem tylko wzmocnią te działania” – powiedział agencji Bloomberg Vey-Sern Ling, dyrektor zarządzający singapurskiego banku Union Bancaire Privee.\n\n„Chińska strategia polegająca na wsparciu własnego sektora produkcji półprzewodników będzie coraz mocniejsza, a rosnące napięcia pomiędzy Pekinem, a Waszyngtonem tylko wzmocnią te działania” – powiedział agencji Bloomberg Vey-Sern Ling, dyrektor zarządzający singapurskiego banku Union Bancaire Privee.\n\n„Chiny będą chciały uniezależnić się od układów z USA” – stwierdził Brendan Ahern, szef działu inwestycji w funduszu inwestycyjnym KraneShares. „To niczym nie różni się od amerykańskiej ustawy o produkcji chipów” – dodał. Z kolei dyrektor działu inwestycji firmy Wangi Asset, Nie Chunbao ocenił, że chińskie firmy będą miały wielką szansę, by zastąpić importowane produkty.\n\nTuż po wizycie przewodniczącej amerykańskiego Senatu, Nancy Pelosi na Tajwanie, akcje największych producentów mikrochipów działających za Wielkim Murem poszły w górę w ciągu jednego dnia o ponad 20 proc. Indeks spółek technologicznych, produkujących półprzewodniki zanotował najlepszy tygodniowy wynik od dwóch lat.\n\nSilikonowa tarcza dla Tajwanu\n\nPekin staje jednak przed poważnymi problemami, które utrudnią pościg za tajwańskimi potentatami. Amerykańskie sankcje uderzają bowiem w największego chińskiego producenta – SMIC. „SMIC zostało bowiem odcięte – przynajmniej na moment – od możliwości zdobycia najnowszego sprzętu do produkcji układów z holenderskiej firmy ASML – tłumaczył w telewizji CNBC Paul Triolo z firmy Eurasia Group, zajmującej się doradztwem w sprawie ryzyka. Bez holenderskich maszyn nie uda się Chińczykom produkować najbardziej zaawansowanych układów. Warto dodać, że sprzedaż tych maszyn zablokowała jeszcze administracja Trumpa, a zmiana w Białym Domu nie zmieniła polityki USA w tym zakresie.\n\nWedług Triolo, nawet przekonanie Amerykanów do zmiany decyzji i odblokowanie transakcji na razie niczego nie zmieni. „Chińczycy potrzebują lat, by być w stanie wyprodukować nowoczesne półprzewodniki w dużych ilościach” – tłumaczy.\n\n„Nic więc dziwnego, że Pekin nie może na razie nałożyć sankcji na tajwańskich producentów układów” – mówił na antenie Al-Jazeery James Lee z Academia Sinica na Tajwanie. O ile bowiem te sankcje mocno zniszczyłyby gospodarkę wyspy, o tyle zaszkodziłyby też poważnie Chinom. Z raportu amerykańskiego Congressional Research Service z 2020 wynika, że Chiny importują, lub kupują w chińskich fabrykach zagranicznych producentów 90 proc. potrzebnych im układów.\n\n„Chiny są zależne od Tajwanu, bo o ile chińskie firmy są w stanie zaprojektować nowoczesne półprzewodniki, o tyle nie są w stanie wyprodukować potrzebnych ilości. Zwłaszcza tych najbardziej nowoczesnych” – dodał Lee. SMIC jest dopiero w stanie wyprodukować układy starszej generacji w litografii 7 nm, gdy TSMC produkuje 5 nm, a także wchodzi w proces 3nm.\n\nNa to samo wskazuje w opinii dla Nikkei Liam Gibson, analityk z Tajwanu. Przypomina on, że obecnie Chiny importują więcej półprzewodników niż ropy naftowej. Dlatego też tajwańska produkcja układów to „silikonowa tarcza”, która chroni wyspę przed atakiem chińskich wojsk. Jego zdaniem, sankcje na Rosję pokazały, co mogą zrobić restrykcje z gospodarką państwa, które jest uzależnione od importu nowoczesnej technologii, a sankcje nałożone na Pekin za próbę ataku na Tajwan byłyby jeszcze surowsze. Gibson dodaje jednak, że ta „silikonowa tarcza” nie powinna uśpić czujności Zachodu i władz w Tajpej i nie skłonić ich do rezygnacji z inwestowania w armię i zbrojne przygotowania do odparcia inwazji Pekinu.\n\nAndrzej Mężyński\n\ndziennikarz w dziennik.pl od powstania portalu, od 13 lat pracuje w Inforze. Pisze przede wszystkim o nowych technologiach",
    "Tajwan jako precedens. Ukraina może zastąpić Rosję w Radzie Bezpieczeństwa ONZ, ale są niuanse": "Linda Thomas-Greenfield, ambasador USA przy ONZ, powiedziała niedawno, że Rosja powinna zostać pozbawiona prawa weta w Radzie Bezpieczeństwa z powodu inwazji na Ukrainę. Wielu mówiło, że reforma ONZ jest już dawno spóźniona. Ale co może być straszniejsze dla każdego urzędnika niż reforma jego urzędu? Urzędnicy międzynarodowi nie są wyjątkiem.\n\n„Nie powinniśmy wspierać przestarzałego status quo” – tłumaczyła Linda Thomas-Greenfield. W istocie, obecne przepisy pozwalają każdemu stałemu członkowi Rady Bezpieczeństwa (którym, pamiętajmy, są USA, Wielka Brytania, Francja, Rosja i Chiny) na zawetowanie każdego projektu rezolucji i tym samym sparaliżowanie Rady Bezpieczeństwa ONZ. Weto pozwala storpedować tak ważne (i niestety nieliczne) działania jak nałożenie sankcji na państwa-agresorów, wprowadzenie „błękitnych hełmów” do stref konfliktów wojennych, stworzenie specjalnych międzynarodowych trybunałów do sądzenia zbrodniarzy wojennych czy pomoc krajom cierpiącym z powodu agresji. Wystarczy, że jeden ze stałych członków Rady Bezpieczeństwa stanie się stroną konfliktu lub osłoni przyjazny reżim, a sytuacja stanie się beznadziejna.\n\nJaki jest więc cel istnienia ONZ?\n\n1 stycznia 1942 roku na konferencji w Waszyngtonie alianci przyjęli wspólną deklarację, która stała się podstawą przyszłej Organizacji Narodów Zjednoczonych. Termin „Organizacja Narodów Zjednoczonych” był wówczas synonimem aliantów w koalicji antyhitlerowskiej. Nazizm, choć z trudem, został pokonany, dzięki Bogu – i wtedy pomyślano o przyszłości. W czerwcu 1945 roku powstała ONZ, której przyświecały cztery główne cele: uchronienie przyszłych pokoleń przed plagą wojny, ugruntowanie wiary w podstawowe prawa człowieka, honorowanie zobowiązań międzynarodowych oraz promowanie postępu społecznego. Wspaniałe cele!\n\nAle inicjatywa od początku była obłudna. Jak ONZ mogła stać na straży praw człowieka i świętości prawa międzynarodowego z komunistycznym ZSRR? Niejednoznaczne stanowisko w tej sprawie wyraził w czasie wojny brytyjski premier Winston Churchill, który cynicznie oświadczył, że jest gotów zawrzeć sojusz z diabłem, aby walczyć z Adolfem Hitlerem.\n\nWięc zawarł z diabłem – w postaci Józefa Stalina. Churchill już dawno odszedł, ale jego sprawa żyje i zwycięża: sojusz dyktatur i demokracji zyskał pełną legitymację w murach ONZ. Wszyscy są tam równi, a totalitarne reżimy ZSRR i Chin są jeszcze równiejsze, bo mają siłę weta w Radzie Bezpieczeństwa ONZ. Tak było od samego początku. W ciągu pierwszych 10 lat od 1946 do 1956 roku żaden inny stały członek Rady Bezpieczeństwa oprócz ZSRR nie użył weta, a Związek Radziecki użył go 57 razy. Już wtedy społeczność międzynarodowa powinna była się zastanowić.\n\nJakow Malik, delegat radziecki, wetuje rezolucję. Jego głos był jedynym przeciwko rezolucji wzywającej chińskich komunistów do wycofania wojsk z Korei. Stan Nowy Jork, USA. Grudzień 1950 roku. Zdj. Everett / Forum\n\nDziś autorytarna Rosja, kierowana przez prezydenta Władimira Putina, kontynuuje sowieckie dziedzictwo. Wkroczyli do Syrii i zablokowali rozmieszczenie sił pokojowych ONZ. Zestrzelili malezyjskiego Boeinga – zablokowali uchwałę o zbadaniu zbrodni. Sam sobie sterem, żeglarzem i okrętem! ONZ natomiast deprymująco milczy i udaje, że nic nie da się zrobić.\n\nNaprawdę się nie da?\n\nA jak to się stało, że Republika Chińska (Tajwan), jeden z członków założycieli ONZ, została wykluczona nie tylko z Rady Bezpieczeństwa, ale w ogóle z ONZ? Była, podobnie jak ZSRR, członkiem założycielem ONZ. W 1971 roku zastąpiły ją jednak komunistyczne Chiny. Wtedy procedura na to pozwoliła? A dlaczego nie pozwala teraz? Oczywiste jest, że to nie kwestia nieosiągalności, ale braku chęci.\n\nNawiasem mówiąc, w przeciwieństwie do Ukrainy i Białorusi, Rosja do 1991 roku nie była członkiem ONZ. Dlaczego po rozpadzie ZSRR miejsce w Radzie Bezpieczeństwa ONZ przyznano więc Federacji Rosyjskiej, a nie jednej z pozostałych czternastu byłych republik radzieckich? Zgodnie z konstytucją radziecką (art. 70 konstytucji z 1977 roku) wszystkie republiki Związku były równe. Kto tak zdecydował i w jakim stopniu ta decyzja była uzasadniona? Dlaczego miejsca w RB ONZ nie miałaby otrzymać np. Ukraina na kolejne 30 lat? A miejsce komunistycznych Chin w Radzie Bezpieczeństwa oddać Tajwanowi, jego prawowitemu właścicielowi. Może wtedy ONZ ożywiłoby się i podjęło działania?\n\nJak dotąd cztery konstytucyjne cele ONZ stały się pustą gadaniną, gdy chodzi o Rosję, Chiny i zaprzyjaźnione z nimi despotyczne reżimy. Komu potrzebny jest ten cały blichtr i wielkie przemówienia? No może międzynarodowym urzędnikom, którzy są przerażeni jakimikolwiek reformami, bo grozi im utrata wieloletnich, wygodnych i dobrze płatnych posad.\n\nAleksandr Podrabinek dla vot-tak.tv, lp/belsat.eu\n\nInne teksty autora w dziale Opinie",
    "Iskrzy między Chinami a Tajwanem. Groźny incydent w pobliżu wyspy": "Dron skierował się z powrotem w stronę Chin po oddaniu strzałów — poinformowała agencja Reutera, cytując informacje rzecznika armii Tajwanu.\n\nBył to pierwszy przypadek oddania strzałów ostrzegawczych przy okazji takiego incydentu — zaznacza Reuters.\n\nChiny, które roszczą sobie prawo do Tajwanu jako własnego terytorium, rozpoczęły ćwiczenia wojskowe w pobliżu wyspy po wizycie przewodniczącej amerykańskiej Izby Reprezentantów Nancy Pelosi na początku sierpnia.\n\nWizyta amerykańskiej polityk wywołała gniew władz Państwa Środka, które uznały ją za amerykańską próbę ingerencji w wewnętrzne sprawy Chin.\n\nWładze w Pekinie nigdy nie wykluczyły użycia siły w celu podporządkowania Tajwanu swojej kontroli.",
    "Biden: Siły amerykańskie będą bronić Tajwanu przed chińską inwazją": "Prezydent Stanów Zjednoczonych Joe Biden oświadczył, że amerykańskie siły wystąpią w obronie Tajwanu w przypadku ataku Chin na ten kraj.\n\nPodczas wywiadu udzielanego telewizji CBS prezydent USA otrzymał pytanie czy: „Siły amerykańskie, amerykańscy mężczyźni i kobiety broniliby Tajwanu w przypadku chińskiej inwazji?’.\n\n„Tak” – odpowiedział krótko w sposób twierdzący Joe Biden.\n\nUSA od 1979 roku oficjalnie uznają Tajwan jako część terytorium Chin, ale podpisany przez Stany Zjednoczone Taiwan Relation Act zobowiązuje Amerykanów do pomocy w wyposażeniu wyspy w celu jej obrony.",
    "Morze Południowochińskie. Teren przyszłej wojny?": "Gdyby z Morza Południowochińskiego stworzyć grę strategiczną z podziałem stref wpływów, na mapie musiałyby się pojawić: Wietnam, Malezja, Tajwan, Filipiny, Burnei i - przede wszystkim - Chiny. Jako gracze poboczni - z własnymi interesami i tendencją do zachowania neutralności regionu - wystąpiłyby Stany Zjednoczone i Australia. Jej stawka, a więc również ryzyko, byłyby ekstremalnie wysokie. Zwłaszcza, że akcję należałoby zagęścić do około 100 wysp i raf koralowych rozsianych na obszarze 425 tys. km2, czyli malowniczego archipelagu Spratly, umiejscowionego w jednej trzeciej drogi między filipińską Palawaną, a południowym wybrzeżem Wietnamu.\n\nReklama\n\nOczywiście niczego nie musimy sobie wyobrażać, ponieważ ten spór - w sposób bardzo namacalny - mobilizuje państwa regionu od dekad. Choć Spratle wydają się leżeć \"po środku niczego\" i nigdy nie były zamieszkałe na stałe, przez ten czas zmilitaryzowano 45 wysepek oraz - tutaj mowa o Chinach - usypano kolejnych siedem. W jakim celu Pekin wydaje miliardy dolarów na powiększanie swojego terytorium? Odpowiedź wydaje się prosta - wpływy, handel i surowce.\n\nStawka większa niż ropa\n\nCofnijmy się do roku 1968, gdy Ministerstwo Geologii i Zasobów Mineralnych Chińskiej Republiki Ludowej ogłosiło, że badania przeprowadzone w regionie Wysp Spartly potwierdziły przypuszczenia o ich istotnym znaczeniu ekonomicznym. Jak szacowano, ponad 17,7 mld ton ropy i gazu ziemnego znajduje się pod okolicznymi wodami, czekając na wydobycie. To potencjał zasobów przewyższający Kuwejt. Choć amerykańskie statki pomiarowe wysłane niedługo później ostudziły entuzjazm, zasoby naturalne szacowane na 11 mld ton ropy i trudne do oszacowania ilości gazu, nadal stanowiły jedne z większych złóż na świecie. Rozległość obszaru nieznacznie ustępującego wielkością Francji oraz konieczność jego dokładnego przebadania, zaostrzyły jedynie apetyty okolicznych państw.\n\nMając świadomość stawki, w przeciągu pięciu lat Filipiny oraz Wietnam obsadziły swoimi żołnierzami oraz zamontowały instalacje wojskowe na ośmiu wyspach. Pierwsze skorzystały na tym Filipiny, które w 1976 r. w rejonie Spartly odkryły pokaźne złoża ropy, do dzisiaj stanowiące ponad 15 proc. całego zużycia paliwowego w tym kraju. Kiedy w latach 90. do gry wkroczyły amerykańskie, chińskie i wietnamskie spółki naftowe, wzajemnie depcząc sobie po piętach, sytuacja zaczęła się gmatwać, umacniając fundamenty już istniejącego, pełzającego konfliktu.\n\nZdjęcie ASIA MARITIME TRANSPARENCY INITIATIVE / Wyspa Duncana / materiały prasowe\n\nMoże Południowochińskie to nie tylko potencjał wydobywczy ropy i gazu, ale przede wszystkim jedno z największych i najbardziej zatłoczonych łowisk, które na przestrzeni niespełna 25 lat zwiększyło swój udział w globalnych połowach z 8 do 35 proc. Nie bez powodu przez region ten przechodzi też najbardziej ruchliwa trasa żeglugowa kontynentu, łącząca Singapur z Azją Wschodnią. Szacuje się, że przez Wyspy Spartly przepływa ponad 300 jednostek, połowa aktywnych supertankowców i 25 proc. światowego transportu ropy naftowej. To ponad trzy razy więcej niż przez Kanały Sueski i Panamski razem wzięte.\n\nNa Morzu Południowochińskim niejednokrotnie dochodziło tam do starć, również tych militarnych. Najkrwawsze z nich miało miejsce w roku 1988, kiedy w wyniku konfrontacji patrolu wietnamskiego z okrętami wojskowymi Chin na dno poszły dwa wietnamskie transportowce, na pokładzie których zginęło ponad 70 marynarzy. Chińczycy nie ujawnili swoich strat, ale faktem jest, że niedługo po bitwie zajęli kolejnych 6 wysp archipelagu.\n\nSztuczna wyspa zamiast lotniskowców\n\nAmbicje Chin na tym się jednak nie skończą i choć przespały one pierwszy okres militaryzacji Spartly zakończony w 2002 roku na mocy \"Deklaracji o postępowaniu na Morzu Południowochińskim\", Państwo Środka nadrabia zaległości w zastraszającym tempie, po prostu ignorując wcześniejsze umowy międzynarodowe. Można powiedzieć, że robi to na wyjątkowo chińską skalę, z niewielkich atoli, usypując wyspy tam, gdzie dostępu nie mają inne państwa regionu.\n\nZdjęcie Rafa Fiery Cross, sztucznie usypana przez Chińczyków w latach 2015-2017 / Wikimedia / materiał zewnętrzny\n\nPrędkość i skala chińskich działań na obszarze Południowej Rafy Johnsona, od przynajmniej pięciu lat budzi niepokój nie tylko ekologów, ale przede wszystkim Stanów Zjednoczonych, które w działaniach Pekinu widzą poważne naruszenie równowagi sił na Morzu Południowochińskim. Nie zważając na ostrzeżenia Waszyngtonu, Pekin ogłosił, że proces tworzenia sztucznych wysp - usypywanych przez specjalne statki (w tym liczący 126 metrów \"Tian Jing Hao\"), które wysysają piasek z dna morza i przenoszą go na rafę - powoli dobiega końca. Po tym czasie cała uwaga zostanie skupiona na działalności konstrukcyjnej i ich zagospodarowaniu. O ile sama wyspa stanowi atut geostrategiczny, o tyle \"uzbrojona\" w systemy radarowe, port, lądowiska dla helikopterów i pasy startowe - jest istotnym wkładem w potencjał militarny danego państwa. Kosztem i siłą rażenia porównywalnym z lotniskowcami wyposażonymi w napędy jądrowe.\n\nAmeryka określa swoje stanowisko związane z działalnością Pekinu na Morzu Południowochińskim jako \"trzy razy 'nie'\". Stany Zjednoczone sprzeciwiają się usypywaniu nowych wysp, stawianiu na nich jakiejkolwiek infrastruktury, a przede wszystkim instalacji wojskowych. Pomimo sprzeciwu, prace nad nowymi projektami nieustannie trwają. Zachód nie jest jednak bierny. Na przełomie sierpnia i września 2022 r. Amerykanie wraz z Kanadą i Japonią przeprowadzili serię ćwiczeń morskich pod kryptonimem Noble Raven 22, które obywały się również na wodach międzynarodowych Morza Południowochińskiego. Wzięło w nich udział sześć jednostek, w skład których wchodziły niszczyciele oraz japoński lotniskowiec pełniący również rolę śmigłowcowca - Izumo.\n\nChiny \"zastraszają państwa regionu\". Ale cofnąć się nie zamierzają\n\nWszystko wskazuje na to, że obawy Stanów Zjednoczonych odnośnie faktycznego przeznaczenia wysp nie są jedynie próbą zablokowania ekonomicznej ekspansji Pekinu w rejonie Wysp Spartly. Wykonywane regularnie zdjęcia satelitarne potwierdzają, że Chiny faktycznie rozlokowały na zagospodarowanych atolach m.in. działa artylerii samobieżnej oraz stacje radarowe.\n\nKiedy w 2015 r. okazało się, że do użytku oddano liczący 3000 metrów pas startowy na rafie Fiery Cross, leżącej 270 kilometrów od zajętej przez Chiny rafy Mischief bogatej w złoża ropy, amerykańscy analitycy wojskowi nazwali tę instalację \"strategiczną zmianą balansu sił\". Długość pasa wprost wskazuje, że z usypanej w pośpiechu wyspy mogą startować nie tylko samoloty zaopatrzeniowe, ale również myśliwce. Na samej rafie stacjonować ma natomiast nawet do 400 żołnierzy. Od tego czasu zarówno władze USA jak i Australii powtarzają, że działalność Chin stanowi \"zagrożenie dla światowego pokoju\" oraz stanowi \"zastraszanie państw regionu\", wpływające na pogwałcenie prawa do swobodnego operowania na wodach międzynarodowych.\n\nZdjęcie Rafa Cuarteron, zmilitaryzowana przez Chiny. Rok 2020 / Wikimedia\n\nChoć faktem jest, że również Wietnam, Malezja i Filipiny umacniają swoją obecność militarną na archipelagu Spartly, żadnego z tych działań nie da się porównać skalą z ekspansją Państwa Środka. Co prawda dla Chin lotnisko na rafie Fiery Cross jest istotnym wzmocnieniem sił, nie jest ono bynajmniej jedynym operującym na archipelagu.\n\nTeatr przyszłej wojny?\n\nNapiętą już i tak sytuację wzmacniają oficjalne wypowiedzi przedstawicieli Pekinu, m.in. szefa MSZ Wanga Yi, który wprost twierdzi, że roszczenia do Morza Południowochińskiego są dla Chin sprawą honoru i wywodzą się jeszcze ze starożytności. \"Tysiąc lat temu Chiny były krajem, który opierał swoją gospodarkę o morze. Oczywiście to również my, jako pierwsi, odkryliśmy Wyspy Nansha\" - powiedział Wang, używając chińskiego nazewnictwa Wysp Spartly.\n\nZdjęcie Rafa Subi - zmilitaryzowana przez Chiny. Rok 2021 / Wikimedia\n\nOficjalnie Chińczycy zaprzeczają wszelkim informacjom o rzekomym militarnym przeznaczeniu usypywanych wysp, twierdząc, że służą one jedynie celom badawczym oraz połowowym. Nie da się jednak ukryć, że już samo pojawienie się stałej prezencji Pekinu w spornym regionie, który stanowi jeden z najaktywniejszych ekonomicznie obszarów morskich na świecie, jasno wskazuje długoterminowe cele Chińskiej Republiki Ludowej. Incydentów związanych z rzekomym \"naruszeniem chińskiej przestrzeni powietrznej\" również nie da się zliczyć. Raptem w maju tego roku chińskie myśliwce przechwyciły i odeskortowały samolot zwiadowczy Australijskich Sił Powietrznych. - Będziemy kontynuować nasze misje patrolowe w regionie pomimo ostatniego wzrostu niebezpiecznych incydentów ze strony Pekinu - zapowiedział głównodowodzący australijskiego lotnictwa marszałek Robert Chipman.\n\nChiny nie zamierzają się cofać, wiedząc o jaką stawkę toczy się wyścig. Okoliczne państwa nie mają sił, aby konkurować z azjatyckim gigantem. Stany Zjednoczone, poza groźbami, nie są w stanie realnie przeszkodzić tworzeniu kolejnych pasów startowych. Dlatego, choć dzisiaj ciężar światowej geopolityki spoczywa na rosyjskiej agresji na Ukrainę, po drugiej stronie globu toczy się równie ważny, a być może za jakiś czas gorący spór o przyszłość południowej półkuli.\n\nMarcin Makowski, Interia"
}