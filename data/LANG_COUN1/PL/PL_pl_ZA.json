{
    "RPA chce zorganizować turniej w 2027…": "Republika Południowej Afryki będzie ubiegać się o organizację mistrzostw świata w piłce nożnej kobiet 2027, mając nadzieję, że po raz pierwszy ten turniej odbędzie się w Afryce. Wcześniej RPA była jedynym afrykańskim gospodarzem mundialu mężczyzn w 2010 roku.\n\nW lipcu tego roku reprezentacja kobiet RPA po raz pierwszy została triumfatorem Pucharu Narodów Afryki, pokonując w finale Maroko.\n\n\"NEC (Krajowy Komitet Wykonawczy) zdecydował, że będziemy ubiegać się o organizację mistrzostw świata kobiet w 2027 roku\" - powiedział Tebogo Motlanthe, dyrektor generalny Południowoafrykańskiego Związku Piłki Nożnej (SAFA).\n\nPrawie dwa lata temu Holandia, Belgia i Niemcy ogłosiły wspólną kandydaturę do organizacji 2027 r. Do walki o prawo goszczenia turnieju włączyły się również kraje skandynawskie, ale Dania, Norwegia, Finlandia i Szwecja chcą także zorganizować mistrzostwa Europy w 2025 r. Te cztery kraje planują wraz z Islandią i Wyspami Owczymi ubiegać się o MŚ 2027.\n\nTakże Stany Zjednoczone wyraziły chęć ubiegania się o MŚ w 2027 lub 2031 roku.\n\nPrzyszłoroczny turniej w Australii i Nowej Zelandii będzie pierwszym finałem z udziałem 32 drużyn, co stanowi wzrost o osiem zespołów w porównaniu z Francją 2019.(PAP)\n\nbbr/ krys/",
    "Kursy walut - 26.09.2022. Jak wyglądają kursy euro, dolara, funta i franka w poniedziałek?": "Kursy walut - 26.09.2022. Jak wyglądają kursy euro, dolara, funta i franka w poniedziałek? Redakcja Strefy Biznesu\n\nAktualne kursy walut - euro, dolar, funt i frank Getty Images\n\nPrzedstawiamy aktualne kursy walut (26.09.2022). Sprawdź, jakie kursy są dla euro, dolara, funta, franka oraz innych walut. W poniedziałek kurs euro wynosi 4.7566. Zobacz, jakie zmiany zaszły dla innych walut. Dane o aktualnych uśrednionych kursach walut obcych udostępnia NBP. Czy wiesz, jakie czynniki mają wpływ na kształtowanie kursów? Dowiesz się tego z naszego artykułu.",
    "Zachód kontra Chiny i Rosja. Kto zwyciężyłby w tej konfrontacji?": "Ostatnie spotkanie przywódców Szanghajskiej Organizacji Współpracy w Samarkandzie w Uzbekistanie wywołało dyskusję na temat tego, czy grupa ta, której prominentnymi członkami są m.in. Chiny i Rosja, może spróbować na nowo ułożyć globalny układ sił. Spróbujmy przeanalizować, czy Chiny i Rosja miałyby szansę w konfrontacji z Zachodem.\n\nOba te kraje współpracują także w ramach grupy BRICS, która skupia też m.in. Brazylię, Indie i RPA. BRICS koncentruje się na współpracy gospodarczej, natomiast Szanghajska Organizacja Współpracy na kooperacji w zakresie bezpieczeństwa regionalnego. Oprócz Chin i Rosji jej członkami są jeszcze Indie, Pakistan, Kazachstan, Kirgistan, Tadżykistan i Uzbekistan. Nowym członkiem jest również Iran, trwa proces przyjmowania Białorusi do struktur grupy. Podczas ostatniego szczytu zainteresowanie członkostwem przejawiała również Turcja.\n\nZbliżenie państw, z których większość stanowią dyktatury, wywołuje na Zachodzie obawy, że blok ten może w przyszłości przerodzić się we wrogi sojusz i zagrożenie dla bezpieczeństwa samego Zachodu. Jeśli dodamy do tego fakt, że w międzyczasie rozpędu nabiera sojusz energetyczny między Rosją a Chinami i Indiami, skoncentrowany na jak najszybszym przeorientowaniu eksportu rosyjskiej ropy i gazu do dwóch najludniejszych krajów na Ziemi, to Zachód może mieć, na pierwszy rzut oka, uzasadnione powody do obaw.\n\nWreszcie, kraje takie jak Indie, Brazylia i Republika Południowej Afryki, wraz z innymi w dużej mierze niedemokratycznymi państwami świata, w tym Chinami, wstrzymały się od głosu w głosowaniu, w którym Zgromadzenie Ogólne ONZ wiosną tego roku przyjęło rezolucję potępiającą inwazję Rosji na Ukrainę. Za było 141 państw, 5 przeciw, a 35 wstrzymało się.\n\nSzanghajski worek na pchły\n\nObawa przed tym antydemokratycznym sojuszem światowych dyktatur traci jednak na wadze, gdy umieścimy go w odpowiednim kontekście.\n\nNa początek zwróćmy uwagę, że Szanghajska Organizacja Współpracy jest ugrupowaniem dość niejednorodnym. Jej trzon stanowią autorytarne mocarstwa, jak Rosja i Chiny, otoczone przez satelity w postaci dyktatorskich reżimów wyłonionych z byłych republik radzieckich w Azji Środkowej. Trudno zakładać na poważnie, żeby demokratyczne Indie i (formalnie) demokratyczna Turcja (będąca również członkiem NATO) otwarcie przyłączyły się do Rosji i Chin w planach utworzenia czegoś w rodzaju militarnej alternatywy dla NATO i Zachodu.\n\nW samej grupie też dochodzi do różnorakich tarć i napięć między członkami. Już w trakcie ostatniego szczytu Szanghajskiej Organizacji Współpracy w Samarkandzie, na terytoriach granicznych Kirgistanu i Tadżykistanu wybuchły starcia z użyciem broni palnej w związku ze sporami o dostęp do zasobów wodnych.\n\nNieustająco wysokie napięcie trwa w relacjach między Indiami a Pakistanem. I podobnie skutkuje nawracającymi konfliktami zbrojnymi na terenach przygranicznych obu tych państw. Jest całkiem prawdopodobne, że otwartej wojnie między nimi zapobiegł wyłącznie fakt, że oba te kraje zdobyły broń jądrową jeszcze w latach 70.\n\nRównież wzajemne relacje między dwoma najsilniejszymi militarnie członkami Szanghajskiej Organizacji Współpracy – Chinami i Rosją – są wbrew pozorom podszyte pewną ostrożnością. Dotyczy to zwłaszcza Chin, które – także z powodu groźby użycia przeciwko nim zachodnich sankcji – konsekwentnie odmawiały jak dotąd dostarczania broni coraz bardziej osłabionej wojną w Ukrainie Rosji. Rosja została w efekcie zmuszona do negocjowania dostaw dronów bojowych z Iranem. Usiłuje negocjować też z Turcją, ale ta od początku wojny wysyła do Ukrainy swoje drony Bayraktar.\n\nŁad światowy w liczbach\n\nNa przestrogi o rzekomym wahnięciu globalnego układu sił na korzyść państw autorytarnych warto spojrzeć także przez pryzmat statystyki.\n\nChoć szybko rozwijające się gospodarczo Chiny stopniowo doganiają Stany Zjednoczone w liczbach bezwzględnych, to przepaść między oboma krajami pozostaje niebagatelna. Produkt krajowy brutto USA wynosi obecnie około 21 bilionów dolarów. PKB trzykrotnie większych pod względem liczby ludności Chin wynosi około 15 bilionów dolarów. Łączne PKB członków Szanghajskiej Organizacji Współpracy wynosi około 20 bilionów dolarów. Podobnie jest w przypadku państw skupionych w BRICS.\n\nZachód jako całość wygląda na tym tle znacznie lepiej. Łączny PKB samej Unii Europejskiej wynosi 18 bilionów dolarów, natomiast łączny PKB członków NATO – ponad 40 bilionów. Podobnie będzie, kiedy porównamy poszczególne kraje na podstawie nominalnego PKB. Chiny wyprzedzają USA na liście państw świata według parytetu siły nabywczej, ale wynik Zachodu jest znacznie wyższy niż łączny rezultat głównych mocarstw autorytarnych i ich sojuszników.\n\nChoć tempo wzrostu gospodarczego jest dziś domeną krajów takich jak Chiny czy Indie, wciąż nie da się mówić o zasadniczej zmianie układu sił między Zachodem a resztą świata. Sama Rosja, która może i chciałaby odgrywać rolę światowego mocarstwa obok Chin, popada właśnie w poważne tarapaty gospodarcze za sprawą zachodnich sankcji i wyczerpania działaniami wojennymi. Jako partner gospodarczy Rosja może być dziś poważnie traktowana jedynie przez dynamicznie rozwijające się Chiny i Indie – i tylko, jeśli chodzi o dostarczanie surowców mineralnych.\n\nKtoś mógłby argumentować, że reżimy dyktatorskie inwestują w zbrojenia więcej niż większość krajów demokratycznych. Dodatkowo aż cztery państwa z grupy Szanghajskiej Organizacji Współpracy posiadają broń jądrową (Rosja, Chiny, Indie i Pakistan) oraz dysponują tak ogromnymi zasobami żyć ludzkich, że ich połączona siła militarna nie może być przez Zachód zbagatelizowana.\n\nJednak nawet w kwestii wyścigu zbrojeń Zachód wciąż utrzymuje przewagę – choć głównie dzięki USA. Ten ostatni kraj wydaje na obronę około 800 mld dolarów rocznie, podczas gdy Chiny tylko około 300 mld (Rosja oficjalnie około 66 mld dolarów). O ile realne wydatki mogą być wyraźnie wyższe w przypadku Rosji, o tyle nie zmienia to faktu, że budżet obronny USA pozostaje wyższy niż suma wydatków na zbrojenia wszystkich innych krajów, które określa się mianem potęg militarnych.\n\nPonadto w konsekwencji inwazji Rosji na Ukrainę, inne państwa członkowskie NATO również nadganiają i zwiększają – lub zapowiadają zwiększenie – wydatki na obronę i szybką modernizację swoich armii. W efekcie, gdyby wszystkie one wypełniły swoje oficjalne zobowiązanie do wydawania 2 proc. PKB na obronę, łączne wydatki NATO przekroczyłyby kwoty, o których przez długi czas mogą marzyć Chiny czy Indie, nie wspominając o słabnącej Rosji.\n\nRosja ma największy na świecie arsenał głowic jądrowych, liczący ponad sześć tysięcy głowic. USA mają ich oficjalnie o pięćset mniej. Ale znów, jeśli zsumujemy arsenał broni atomowej we wszystkich krajach NATO, gdzie do potęg atomowych zalicza się m.in. Wielka Brytania i Francja, to i ta statystyka się wyrównuje.\n\nSame Chiny posiadają około trzystu głowic jądrowych, co stawia je bardziej na równi z Wielką Brytanią czy Francją niż z dwoma światowymi potęgami nuklearnymi. Ale co ważne – kluczowa jest nie liczba głowic jądrowych, lecz zdolność do ich skutecznego rozmieszczenia w przypadku transoceanicznego konfliktu jądrowego. Równie istotna jest w tym scenariuszu skuteczność obrony przeciwrakietowej.\n\nCałkowity rozkład armii rosyjskiej, czego dowodem jest wojna w Ukrainie, zrodził już wiele spekulacji na temat faktycznego stanu rosyjskiej broni jądrowej i obrony przeciwrakietowej. Rosja i (jak na razie) Chiny nie mogą też konkurować z USA i ich sojusznikami w rozmieszczaniu lotniskowców, a prawdopodobnie nawet okrętów podwodnych, co daje Zachodowi znaczną przewagę na morzach.\n\nW porządku międzynarodowym bez zmian\n\nObecnie barometr sił w międzynarodowym układzie sił przechyla się na stronę świata zachodniego. Rosyjska inwazja bezprecedensowo wzmocniła wysiłki na rzecz uaktywnienia i zjednoczenia takich zachodnich organizacji jak NATO i UE.\n\nCo prawda ONZ została sparaliżowana. Przez to, że Rosja pełni w niej funkcję stałego członka Rady Bezpieczeństwa, organizacja ta została zredukowana do wydawania nieskutkujących niczym rezolucji Zgromadzenia Ogólnego lub gestów w stylu wydalenia Rosji z Rady Praw Człowieka ONZ w odpowiedzi na wojnę w Ukrainie.\n\nNATO zaś odwrotnie – rozszerza się dziś o Finlandię i Szwecję, jest bardziej zjednoczone niż w przeszłości, a także znacząco wzmacnia swoją zdolność do rozmieszczania wojsk we wschodniej Europie. Sama Unia Europejska także przyśpieszyła politykę w odpowiedzi na zagrożenie ze strony Rosji. Oprócz sześciu pakietów sankcji antyrosyjskich UE przyjęła wspólne mechanizmy radzenia sobie z kryzysami gospodarczymi i energetycznymi powstałymi na skutek rosyjskiej inwazji. Odżywają też próby podążania w kierunku głębszej integracji europejskiej.\n\nPrezydent USA Joe Biden znacząco wzmocnił wpływy i jedność grupy G7, którą tworzą najbogatsze demokracje świata. Otwarcie powiedział o planach zmierzających do przekształcenia grupy w zarodek „międzynarodówki” światowych demokracji.\n\nO ile więc spotkanie Szanghajskiej Organizacji Współpracy może na pierwszy rzut oka wyglądać na próbę stworzenia sojuszu, który byłby alternatywą i przeciwnikiem dla Zachodu, o tyle na razie jest to zaledwie polityczny teatr garstki dyktatorów. Bardziej niż bezpośredniej konfrontacji z Zachodem dyktatorzy ci obawiają się zagrożeń związanych z demokratyzacją w stylu zachodnim na swoich własnych podwórkach.\n\nPodobnie zresztą jest na… samym Zachodzie. O wiele większe zagrożenie niż konfrontacja z rozrzuconym po świecie klubem reżimowców i autokratów płynie z samego serca naszych demokracji. Przybiera ono postać hybrydowych zagrożeń, często prowokowanych i sponsorowanych jednak przez Chiny i Rosję. Powrót Donalda Trumpa na urząd prezydenta USA lub zwycięstwo nacjonalistów w jednej z wielkich europejskich demokracji może zachwiać światowym ładem bardziej niż marne wysiłki dyktatur, by tworzyć iluzję przeciwwagi dla Zachodu.\n\n**\n\nJiří Pehe jest politologiem, publicystą i rektorem New York University w Pradze. Był dyrektorem Departamentu Politycznego byłego prezydenta Czech Václava Havla.\n\nTekst ukazał się na portalu denikn.cz. Przełożył Sławek Blich.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Nowa europejska polityka ws materiałów rzadkich z poparciem firm recyklingowych": "Informujemy, że administratorem danych osobowych jest Abrys Sp. z o.o. z siedzibą w Poznaniu 61-124, przy ul. Dalekiej 33.\n\nPrzetwarzamy Twoje dane w celu utrzymywania konta w serwisie oraz w celu marketingowym administratora danych i partnerów administratora danych.\n\nPodstawą przetwarzania danych jest konieczność przetwarzania danych w celu realizacji umowy oraz realizacja naszych prawnie uzasadnionych interesów w postaci promowania naszych towarów i usług.\n\nTwoje dane będą przetwarzane przez 10 lat lub do chwili likwidacji konta w serwisie. W przypadku likwidacji konta mogą być przetwarzane przez okres przedawnienia ewentualnych roszczeń (do 5 lat).\n\nOdbiorcami Twoich danych mogą być nasi partnerzy, tj. firmy promujące się na łamach czasopism wydawanych przez Abrys Sp. z o.o. oraz firmy promujące się podczas szkoleń i konferencji których organizatorem jest Abrys Sp. z o.o.\n\nPodanie przez Ciebie danych jest dobrowolne, ale konieczne do tego, aby założyć konto w serwisie portalkomunalny.pl.\n\nMasz prawo do żądania dostępu do swoich danych osobowych, ich sprostowania, usunięcia lub ograniczenia przetwarzania, a także prawo wniesienia sprzeciwu wobec przetwarzania, a także prawo do przenoszenia swoich danych oraz wniesienia skargi do organu nadzorczego. Kontakt e-mail: [email protected]",
    "BiodivERsA+ 2022": "8 września 2022 r.\n\nOgłoszenie drugiego konkursu Europejskiego Partnerstwa na rzecz Bioróżnorodności - BiodivERsA+: „Improved transnational monitoring of biodiversity and ecosystem change for science and society” (BiodivMon).\n\nNarodowe Centrum Nauki (NCN) we współpracy z Europejskim Partnerstwem na rzecz Bioróżnorodności (BiodivERsA+) ogłasza konkurs na międzynarodowe projekty badawcze koncentrujące się na doskonaleniu systemu monitorowania różnorodności biologicznej i zmian w ekosystemach.\n\nWnioski badawcze powinny dotyczyć jednego lub więcej z trzech następujących tematów:\n\nInnovation and harmonization of methods and tools for collection and management of biodiversity monitoring data Addressing knowledge gaps on biodiversity status, dynamics, and trends to reverse biodiversity loss Making use of available biodiversity monitoring data\n\nProjekty powinny skupiać się na doskonaleniu istniejących metod lub opracowywaniu i ocenie nowych, które pozwolą lepiej scharakteryzować, zrozumieć i modelować stanu różnorodności biologicznej, jej dynamiki i tendencji w odpowiednich skalach przestrzennych i czasowych.\n\nCelem konkursu jest również wsparcie badaczy w opracowywaniu narzędzi służących lepszemu wdrażaniu i harmonizacji programów monitorowania bioróżnorodności w różnych krajach i regionach oraz wykazywaniu możliwości wykorzystania informacji z monitoringu w procesie wprowadzenia zmian w polityce transformacyjnej i zarządzaniu.\n\nO finansowanie mogą się starać konsorcja międzynarodowe, złożone z co najmniej 3 zespołów badawczych pochodzących z co najmniej 3 krajów biorących udział w konkursie. Kierownik polskiego zespołu musi posiadać co najmniej stopień naukowy doktora.\n\nKraje uczestniczące w konkursie: Austria, Belgia, Bułgaria, Brazylia, Czechy, Dania, Estonia, Finlandia, Francja, Grecja, Hiszpania, Holandia, Irlandia, Litwa, Łotwa, Maroko, Mołdawia, Niemcy, Norwegia, Polska, Portugalia, Republika Południowej Afryki, Słowacja, Słowenia, Szwajcaria, Szwecja, Tajwan, Tunezja, Turcja, Węgry, Włochy, Wybrzeże Kości Słoniowej.\n\nEtapy konkursu:\n\nKonkurs składa się z dwóch etapów. W I etapie wraz z partnerami zagranicznymi należy złożyć wspólny wniosek wstępny (pre-proposal). Najlepsze zespoły badawcze zostaną zaproszone do złożenia wspólnych wniosków pełnych (full proposals) w II etapie.\n\nNabór wniosków:\n\nEtap I\n\nNabór wspólnych wniosków wstępnych (pre-proposals) odbywa się wyłącznie poprzez system EPSS. Na tym etapie polscy wnioskodawcy nie składają do NCN żadnych dokumentów.\n\nTermin składania wspólnych wniosków wstępnych (pre-proposals) w systemie EPSS: 9 listopada 2022 r. (15:00 CET)\n\nEtap II\n\nNabór wspólnych wniosków pełnych (full proposals) odbywa się poprzez system EPSS.\n\nTermin składania wspólnych wniosków pełnych (full proposals) w systemie EPSS: 5 kwietnia 2023 r. (15:00 CEST)\n\nDodatkowo, kierownik projektu (po stronie polskiej) zobowiązany jest do przygotowania wniosku krajowego dotyczącego polskiej części projektu w systemie OSF. Wniosek krajowy należy złożyć do NCN w formie elektronicznej za pośrednictwem systemu OSF w terminie do 7 dni po upływie terminu składania wspólnych wniosków pełnych (full proposals). Informacje zawarte we wniosku krajowym oraz we wspólnym wniosku pełnym (full proposal) muszą być tożsame.\n\nTermin składania wniosków krajowych w systemie OSF: 12 kwietnia 2023 r. (16:00 CEST).\n\nSzczegółowe informacje o sposobie składania wniosków poprzez system OSF w NCN są dostępne tutaj.\n\nWyniki konkursu wrzesień/październik 2023 - ogłoszenie listy projektów zakwalifikowanych do finansowania;\n\nRozpoczęcie realizacji projektów: 1 grudnia 2023 – 1 kwietnia 2024.\n\nW konkursie Partnerstwa BiodivERsA+ można otrzymać środki na wynagrodzenia dla zespołu badawczego, wynagrodzenia i stypendia dla studentów lub doktorantów, zakup lub wytworzenie aparatury naukowo-badawczej oraz pokryć inne koszty związane z wydatkami niezbędnymi do realizacji projektu badawczego.\n\nŁączna wysokość środków finansowych przeznaczonych przez NCN dla wszystkich polskich zespołów badawczych wyłonionych w konkursie wynosi 1 000 000 euro.\n\nKurs EUR, po jakim należy wyliczyć budżet polskiej części projektu we wniosku wspólnym: 1 EUR = 4,5891 PLN.\n\nProsimy o zapoznanie się:\n\n- z dokumentacją konkursową dostępną na stronie Partnerstwa BiodivERsA+ (obowiązuje wszystkich wnioskujących w konkursie);\n\n- ze szczegółowymi informacjami dla wnioskodawców, umieszczonymi poniżej oraz kompletem załączników do niniejszego ogłoszenia.\n\nRozwiń wszystkie pytania»\n\nZwiń wszystkie pytania«\n\nWniosek w konkursie mogą złożyć następujące podmioty określone w ustawie o Narodowym Centrum Nauki(NCN): uczelnie; federacja podmiotów systemu szkolnictwa wyższego i nauki; instytut naukowy PAN, działający na podstawie ustawy z dnia 30 kwietnia 2010 r. o Polskiej Akademii Nauk (Dz. U. z 2020 r. poz. 1796 ze zm.); instytut badawczy, działający na podstawie ustawy z dnia 30 kwietnia 2010 r. o instytutach badawczych (Dz. U. z 2020 r. poz. 1383 ze zm.); międzynarodowy instytut naukowy utworzony na podstawie odrębnych ustaw działający na terytorium Rzeczypospolitej Polskiej; 5a. Centrum Łukasiewicz, działające na podstawie ustawy z dnia 21 lutego 2019 r. o Sieci Badawczej Łukasiewicz (Dz. U. z 2020 r. poz. 2098);\n\n5b. instytuty działające w ramach Sieci Badawczej Łukasiewicz; Polska Akademia Umiejętności; inny podmiot prowadzący głównie działalność naukową w sposób samodzielny i ciągły; grupa podmiotów, w skład której wchodzą co najmniej dwa podmioty wskazane w pkt 1-9 albo co najmniej jeden z tych podmiotów oraz co najmniej jeden przedsiębiorca; centrum naukowo-przemysłowe w rozumieniu ustawy z dnia 30 kwietnia 2010 r. o instytutach badawczych (Dz. U. z 2020 r. poz. 1383 ze zm.); centrum Polskiej Akademii Nauk w rozumieniu ustawy z dnia 30 kwietnia 2010 r. o Polskiej Akademii Nauk (Dz. U. z 2020 r. poz. 1796; biblioteka naukowa; przedsiębiorca mający status centrum badawczo-rozwojowego w rozumieniu ustawy z dnia 30 maja 2008 r. o niektórych formach wspierania działalności innowacyjnej (Dz. U. z 2021 r. poz. 706); jednostka organizacyjna posiadająca osobowość prawną i siedzibę na terytorium Rzeczypospolitej Polskiej; 13a. Prezes Głównego Urzędu Miar; osoba fizyczna; przedsiębiorca prowadzący badania naukowe w innej formie organizacyjnej niż określone w pkt 1-13a. W przypadku projektów planowanych do realizacji przez co najmniej dwa polskie podmioty wnioskujące o finansowanie NCN, podmioty te zobowiązane są utworzyć grupę podmiotów (patrz punkt 8 powyżej) i jedynie w tej formie mogą występować z wnioskiem krajowym. Z wnioskiem krajowym występuje lider, wskazany w porozumieniu grupy podmiotów o współpracy na rzecz realizacji wnioskowanego projektu badawczego. Liderem grupy podmiotów jest podmiot zatrudniający kierownika projektu. Jeżeli w świetle zapisów art. 27 ust. 1 pkt 2 ustawy o NCN, podmioty polskie nie mogą utworzyć grupy podmiotów, wówczas nie są one uprawnione do wnioskowania do NCN o finansowanie wspólnego projektu badawczego.\n\nKierownikiem polskiego zespołu badawczego może być osoba, która w momencie składania wniosku krajowego posiada co najmniej stopień naukowy doktora. Dodatkowe ograniczenia opisane są szczegółowo w rozdziale IV, §13-18 Warunków oraz regulaminu przyznawania środków na realizację zadań finansowanych lub dofinansowanych w konkursach międzynarodowych organizowanych przez Narodowe Centrum Nauki we współpracy wielostronnej UNISONO, stanowiących załącznik do uchwały Rady NCN nr 28/2022 z dnia 2 marca 2022 r.\n\nKonkurs obejmuje następującą tematykę: Innovation and harmonization of methods and tools for collection and management of biodiversity monitoring data Addressing knowledge gaps on biodiversity status, dynamics, and trends to reverse biodiversity loss Making use of available biodiversity monitoring data Wnioskodawcy są proszeni o składanie wniosków dotyczących co najmniej jednego z trzech tematów przedstawionych powyżej lub do składania projektów łączących aspekty z kilku zaprezentowanych tematów. Konkurs obejmuje również opracowanie i zastosowanie nowych lub ocenę i udoskonalenie istniejących metod, technologii i podejść w zakresie monitorowania różnorodności biologicznej, w tym gromadzenia danych, zarządzania nimi i ich analizy. Proponowane badania we wnioskach grantowych powinny uzupełniać braki w wiedzy z zakresu taksonów, typów ekosystemów, regionów i częstotliwości pobierania próbek oraz, w stosownych przypadkach, uwzględniać konkretne powiązania z operacyjnymi sieciami monitorowania, infrastrukturami badawczymi i innymi istniejącymi działaniami na poziomie krajowym, europejskim i światowym. Wniosek krajowy, obejmujący zadania badawcze pokrywające się z zadaniami badawczymi zaplanowanymi do realizacji w innym wniosku złożonym wcześniej w dowolnym konkursie NCN, może zostać złożony po zakończeniu procesu oceny lub postępowania odwoławczego dotyczącego wcześniej złożonego wniosku, o ile zostaną zakończone w inny sposób niż przyznanie środków finansowych.\n\nW konkursie można zaplanować projekt badawczy trwający 36 miesięcy.\n\nPolskim wnioskodawcom w konkursie zalecamy przesłanie do NCN do konsultacji budżetu polskiej części projektu w formacie .xlsx w terminie do 24 października 2022 r. Tabelę budżetową należy przesłać na adres anna.kotarba@ncn.gov.pl Sporządzanie kosztorysu projektu badawczego jest jednym z najistotniejszych etapów planowania projektu. Przy opracowaniu kosztorysu należy skoncentrować się na określeniu potrzebnych zasobów oraz dokładnym oszacowaniu kosztów w kontekście zaplanowanych zadań badawczych. Kosztorys musi być oparty na realnych wyliczeniach i zgodny z wytycznymi zawartymi w katalogu kosztów w projektach badawczych finansowanych przez NCN we współpracy wielostronnej UNISONO. Maksymalna wysokość budżetu polskiego zespołu nie jest określona, ale należy pamiętać, iż zasadność zaplanowanych wydatków w odniesieniu do zakresu zadań jest przedmiotem oceny międzynarodowego zespołu ekspertów. Budżet we wniosku krajowym należy podać w PLN, a we wniosku wspólnym – w EUR. Kurs EUR po jakim należy wyliczyć budżet polskiej części projektu we wniosku wspólnym: 1 EUR = 4,5891 PLN. Koszty w projekcie składają się z kosztów bezpośrednich i kosztów pośrednich. Do kosztów bezpośrednich należą: wynagrodzenia: etatowe: możliwość pozyskania środków na pełnoetatowe zatrudnienie kierownika projektu lub osoby/osób na stanowisku typu post-doc;\n\ndodatkowe: w ramach których można finansować wynagrodzenie dla członków zespołu badawczego;\n\nwynagrodzenia i stypendia dla studentów i doktorantów; zakup lub wytworzenie aparatury naukowo-badawczej, urządzeń i oprogramowania; zakup materiałów i drobnego sprzętu; usługi obce; wyjazdy służbowe, wizyty, konsultacje; gratyfikacje dla wykonawców zbiorowych; inne koszty niezbędne do realizacji projektu. Na koszty pośrednie składają się: koszty pośrednie Open Access w wysokości do 2% kosztów bezpośrednich, które mogą być przeznaczone wyłącznie na koszty związane z udostępnieniem publikacji lub danych badawczych w otwartym dostępie,\n\npozostałe koszty pośrednie w wysokości do 20% kosztów bezpośrednich, które mogą być przeznaczone na koszty pośrednio związane z projektem, w tym koszty udostępnienia publikacji lub danych badawczych w otwartym dostępie. Na etapie realizacji projektu podmiot realizujący jest zobowiązany do uzgodnienia z kierownikiem projektu zagospodarowania co najmniej 25% wartości kosztów pośrednich. Wynagrodzenia pracowników administracyjnych oraz koszty organizacji konferencji (wynajem sali, catering) mogą być finansowane wyłącznie z kosztów pośrednich. Zaplanowanie nieuzasadnionego kosztorysu może skutkować odrzuceniem wniosku.\n\nWarunki konkursu nie określają minimalnej lub maksymalnej liczby członków zespołu badawczego. Szczegółowe informacje dotyczące budżetu na wynagrodzenia i stypendia zawarte są w katalogu kosztów w projektach badawczych finansowanych przez NCN we współpracy wielostronnej UNISONO. Przypominamy, że osoby, które będą w projekcie zatrudnione na stanowisku post-doc oraz stypendyści muszą zostać wybrani w drodze otwartego konkursu. Szczegółowe kryteria zatrudniania osób na stanowisku post-doc znaleźć można w załączniku do uchwały Rady NCN nr 28/2022 punkt 2.1.1. Prosimy również o zapoznanie się z Regulaminem przyznawania stypendiów naukowych w projektach badawczych finansowanych ze środków Narodowego Centrum Nauki. Zarówno we wniosku wspólnym, jak i krajowym, niedopuszczalne jest imienne wskazywanie osób, których zatrudnienie jest planowane w drodze otwartych konkursów, w tym osób na stanowiskach typu post-doc.\n\nNie. Zgodnie z uchwałą Rady NCN nr 72/2022 w konkursie „Improved transnational monitoring of biodiversity and ecosystem change for science and society” NCN nie przewiduje udzielania pomocy publicznej.\n\nWnioski wspólne podlegają ocenie formalnej przeprowadzanej przez NCN, pozostałe agencje finansujące biorące udział w konkursie oraz Sekretariat Konkursu „Improved transnational monitoring of biodiversity and ecosystem change for science and society”. Wnioski wspólne, ocenione pozytywnie pod względem formalnym, podlegają ocenie merytorycznej, przeprowadzanej przez międzynarodowy zespół ekspertów, zgodnie z zasadami określonymi w procedurach konkursowych. Wnioski krajowe podlegają wyłącznie ocenie formalnej, której dokonują Koordynatorzy Dyscyplin. Ocena formalna wniosków krajowych obejmuje ocenę kompletności wniosku, spełnienie wszystkich warunków określonych w dokumentacji konkursowej oraz uchwale nr 28/2022 w tym zgodność planowanych wydatków z załącznikiem „Koszty w projektach badawczych finansowanych przez Narodowe Centrum Nauki w konkursach międzynarodowych organizowanych we współpracy wielostronnej UNISONO”. Informacje zawarte we wniosku krajowym oraz we wniosku wspólnym muszą być tożsame.\n\nPrzedmiotem oceny merytorycznej są wyłącznie wnioski wspólne. Oceny merytorycznej dokonuje zespół ekspertów, wybrany wspólnie przez agencje finansujące biorące udział w konkursie. Więcej informacji o ocenie wniosków dostępnych jest w dokumentacji na stronie Partnerstwa BiodivERsA+.\n\nNCN wraz z innymi europejskimi agencjami cOAlition S opracowało politykę otwartego dostępu. NCN, zgodnie z przyjętą koncepcją otwartego dostępu do wyników prac i publikacji, wymaga upowszechniania prac będących efektem realizacji projektów badawczych w modelu natychmiastowego, otwartego dostępu. Zgodnie z założeniami Planu S, NCN uznaje za zgodne z polityką otwartego dostępu następujące ścieżki publikacyjne: w czasopismach lub na platformach otwartego dostępu zarejestrowanych lub będących na etapie rejestracji w Directory of Open Access Journal (DOAJ);\n\nw czasopismach subskrypcyjnych (hybrydowych) pod warunkiem, że Version of Record (VoR[1]) lub Author Accepted Manuscript (AAM[2]) zostanie bezpośrednio przez wydawcę lub autora opublikowane w otwartym repozytorium w momencie ukazania się publikacji on-line;\n\nw czasopismach objętych licencją otwartego dostępu w ramach tzw. umów transformacyjnych, które muszą być zarejestrowane w rejestrze prowadzonym przez Efficiency and Standards for Article Charges (ESAC-registry). [1] VoR jest wersją manuskryptu opublikowaną w czasopiśmie z zestawem czcionek i brandingiem czasopisma. Inne nazwy: wersja opublikowana lub pdf wydawcy. [2] AAM jest ostateczną, stworzoną przez autora wersją manuskryptu, która obejmuje wszelkie zmiany dokonane po recenzji i została zaakceptowana do publikacji przez czasopismo. Inne nazwy: post print, zaakceptowany manuskrypt autora.\n\nRozstrzygnięcie konkursu Partnerstwa BiodivERsA+ nastąpi w terminie określonym w dokumentacji konkursowej (wrzesień/październik 2023). W pierwszej kolejności, o wynikach konkursu informowani są koordynatorzy projektów. Polskim zespołom badawczym wyniki przekazywane są w drodze decyzji Dyrektora NCN. W przypadku naruszenia procedury konkursowej lub innych naruszeń formalnych w zakresie czynności przeprowadzanych w NCN, wnioskodawcy przysługuje odwołanie od decyzji dyrektora NCN do Komisji Odwoławczej Rady NCN.\n\nWięcej informacji o konkursie dostępnych jest na stronach Partnerstwa BiodivERsA+. Szczegółowe warunki oraz regulamin przyznawania przez NCN finansowania w konkursie znaleźć można w uchwale Rady NCN nr 28/2022 z dnia 2 marca 2022 r. W przypadku dodatkowych pytań zachęcamy do kontaktu drogą e-mailową lub telefoniczną: dr Mateusz Sobczyk\n\nAnna Kotarba, tel. 48 12 341 9091",
    "BRICS vs. NATO czyli wojna o nowy, wielobiegunowy porządek świata": "\n\n\n\n\n\n\n\n\n\n\n\nPo upadku Związku Radzieckiego i bloku europejskich państw socjalistycznych, po rozwiązaniu Układu Warszawskiego i Rady Wzajemnej Pomocy Gospodarczej (RWPG), ogłoszony został \"koniec historii\". Kapitalistyczna gospodarka rynkowa i zachodni system państwowy zdominowany przez Europę Zachodnią i Stany Zjednoczone definitywnie narzuciły swoją dominację w systemowej rywalizacji ze światem komunistycznym i \"księżycową \" gospodarką socjalistyczną. Rolę jedynego hegemona w znaczeniu globalnym przyjęły na siebie Stany Zjednoczone, uzurpując sobie jednocześnie prawo do pełnienia funkcji \"światowego żandarma\", który perswazją i nawet siłą może zaprowadzać swoje porządki w różnych częściach globu według swojego \"widzimisię\".\n\n\n\nWkrótce przekonaliśmy się jak ów \"żandarm\" działa. Pierwszym przesłaniem w stylu \"możemy teraz decydować na całym świecie, co robić, co jest dozwolone a co nie, bo jesteśmy zwycięzcami historii\" było bombardowania Serbii. Bo kto bogatemu mocarzowi zabroni? Trzydzieści lat od tamtego czasu pokazało, że i owszem - ktoś zabroni. Fenomenalny wzrost gospodarczy Chin w połączeniu z geostrategiczną reorientacją polityki tego państwa, zrodził nową, silniejszą niż Rosja przeciw-siłę, która coraz bardziej ogranicza potęgę Stanów Zjednoczonych i ich zachodnich partnerów. W tzw. \"międzyczasie\" hegemonowi nie udało się stworzyć stabilnego prozachodniego reżimu w Iraku. Nie powiodła się również pożądana zmiana reżimu w Iranie i Syrii, a także we wspomnianej Serbii. Fiaskiem okazały się też przeprowadzane różnymi sposobami operacje zmian rządów w Nikaragui i Wenezueli, zmiana reżimu nie powiodła się również na Kubie. Wisienką na tym śmierdzącym torcie jest oddanie Afganistanu Talibom i kompromitująca ewakuacja Amerykanów z Kabulu. W Ameryce Łacińskiej (Boliwia, Chile, Brazylia, Argentyna, a od niedawna Kolumbia) zaszły takie zmiany, które wprost - pisząc najdelikatniej - nie podobają się Stanom Zjednoczonym i które systematycznie powodują zmianę globalnego układu sił.\n\n\n\n\n\nRosja, która przestała być socjalistyczna, przez szereg ostatnich lat była praktycznie bezsilna wobec globalnej hegemonii USA i wydawało się, że z czysto pragmatycznych powodów zintegruje się jako poważny partner, w zdominowany przez USA system państw zachodnich. Dla USA było to jednak za mało - Rosja byłaby \"dobra\", gdyby całkowicie podporządkowała się Stanom Zjednoczonym - zwłaszcza w konflikcie z Chinami. Ale takiej ceny Rosja nie mogła i nie chciała zapłacić, co finalnie doprowadziło do sytuacji w której, zachód próbuje oddzielić Rosję od narodów, osłabić i zdestabilizować ją jako autorytarną i niedemokratyczną potęgę. Oczywiście nie bez racji, bo fakt pozostaje faktem: Rosja jest państwem reżimu Putina, z demokracją zdefiniowaną w cywilizowanych standardach wiele wspólnego nie ma i w swojej istocie pozostaje de facto nieco przypudrowanym państwem Breżniewa i Andropowa.\n\n\n\n\n\nJak zatem widać, polityka zdominowanego przez USA Zachodu wobec Rosji nie doprowadziła jak dotąd do pożądanej zmiany orientacji na Kremlu. Wręcz przeciwnie - w ostatnich latach Rosja i Chiny rozwinęły i pogłębiły współpracę polityczną, gospodarczą i militarną obrony swoich interesów, tworząc partnerstwo strategiczne. To zła wiadomość dla Waszyngtonu, ale jest jeszcze gorsza: w potęgę rośnie sojusz BRICS. Co to jest BRICS? Nazwa powstała w wyniku połączenia pierwszych liter oficjalnych nazw państw. Są to: Brazylia, Rosja, Indie i Chiny. Początkowo funkcjonowanie pojęcia było czysto teoretyczne, nie istniało bowiem żadne formalne porozumienie między zainteresowanymi. Dopiero w 2006 roku, przy okazji szczytu ONZ, doszło w Nowym Jorku do pierwszego wspólnego spotkania ministrów spraw zagranicznych krajów grupy BRIC. Od tamtej pory konferencje odbywają się raz do roku. Po pięciu latach, za sprawą dołączenia kolejnego państwa, organizacja przekształciła się w sojusz BRICS. W skład krajów BRICS weszła wówczas Republika Południowej Afryki (South Africa) i od tej pory organizacja funkcjonuje w niezmienionym składzie.\n\n\n\n\n\nNa początku XXI wieku amerykański bank inwestycyjny Goldman Sachs przedstawił prognozy gospodarcze na najbliższe dziesięciolecia, z których wynikało, że kilka kolejnych krajów uzyska status światowych potęg. Nie pomylili się. Skład BRICS to miażdżąca większość światowej populacji i bogactw naturalnych.\n\n- Brazylia to największe państwo Ameryki Południowej i piąte pod względem powierzchni na świecie. Jest najlepiej i najszybciej rozwijającą się gospodarką kontynentu. Brazylia znajduje się na liście dziesięciu największych gospodarek świata.\n\n- Rosja to największe pod względem powierzchni państwo na świecie, odgrywające czołową rolę polityczną i gospodarczą na arenie międzynarodowej. Posiada największe na świecie zasoby surowców naturalnych. Jest czołowym producentem ropy naftowej, gazu ziemnego, węgla i drewna.\n\n- Indie to drugie pod względem liczby ludności państwo świata (1,36 mld). Do niedawna były uważane za tzw. kraj trzeciego świata, jednak obecnie należą do grupy krajów rozwijających się. Posiadają bogate zasoby surowców naturalnych – rudy żelaza, węgla kamiennego, ropy naftowej, manganu, miedzi czy tytanu.\n\n- Chiny to najludniejsze państwo świata. Są drugą, po Stanach Zjednoczonych, największą gospodarką na świecie. W zgodnej opinii ekspertów, na początku lat trzydziestych XXI, mocarstwa zamienią się miejscami.\n\n- Republika Południowej Afryki to największa i najszybciej rozwijająca się gospodarka Afryki. Swoją pozycję zbudowała przede wszystkim na wydobyciu złota, diamentów i węgla, stając się w tych dziedzinach czołowym eksporterem na skalę globalną.",
    "Pogrzeb królowej Elżbiety II. Gdzie oglądać? O której? Transmisja": "Królowa Elżbieta II zmarła 8 września 2022 r. w wieku 96 lat. Zgodnie z tradycją jej pogrzeb odbędzie się po 11 dniach od śmierci. Uroczystości pogrzebowe zostały zaplanowane z dużym wyprzedzeniem, a cała ceremonia odbędzie się zgodnie z wolą królowej.\n\nPogrzeb królowej Elżbiety II - jak będzie wyglądała uroczystość?\n\nPogrzeb królowej Elżbiety II zaplanowany jest na poniedziałek 19 września 2022 r. O 7.30 zakończono wystawianie trumny w Westminster Hall. Otwarcie Opactwa Westminsterskiego przed pogrzebem nastąpiło o godz. 9.00 czasu polskiego, natomiast o godz. 11:44 trumna z ciałem królowej zostanie przewieziona z Pałacu Westminsterskiego do Opactwa przez Oddział Królewskiej Marynarki Wojennej, by punktualnie w południe rozpocząć nabożeństwo pogrzebowe.\n\nReklama\n\nMsza ma się zakończyć o godz. 13.00 czasu polskiego pięcioma minutami ciszy ku czci zmarłej królowej.\n\nNastępnie kondukt pogrzebowy z trumną przejdzie ulicami miasta w stronę Wellington Arch.\n\nOd momentu śmierci królowej w Wielkiej Brytanii widać wielkie poruszenie, a pod każdą z jej rezydencji gromadzą się tłumy ludzi przynoszących kwiaty.\n\nBy złożyć hołd przed trumną wystawioną przez kilka dni w Westminster Hall, trzeba było ustawić się w olbrzymiej kolejce i czekać na swoją kolej nawet kilkanaście godzin.\n\n\n\nPogrzeb królowej Elżbiety II - gdzie i o której obejrzeć transmisję?\n\nPogrzeb królowej Elżbiety II to ważne wydarzenie, w którym udział biorą głowy wielu państw - m.in. prezydent Andrzej Duda z małżonką. Szacuje się, że transmisję tego wydarzenia obejrzą ponad 4 mld osób na całym świecie.\n\nUroczystość będzie transmitowana przez większość brytyjskich kanałów informacyjnych, m.in. przez BBC czy Sky News. W Polsce nabożeństwo pogrzebowe na żywo będzie można obejrzeć na kilku kanałach, m.in. Polsat News. Specjalne wydanie programu rozpoczęło się już o godz. 10.00.\n\n\n\nTransmisję pogrzebu Elżbiety II będzie można zobaczyć również na polsatnews.pl.\n\nPogrzeb królowej Elżbiety II będzie można śledzić także w naszej relacji na żywo w Interii. Kliknij TUTAJ\n\nTransmisja pogrzebu królowej w przestrzeni publicznej\n\nBrytyjczycy będą mogli zobaczyć uroczystość w wielu punktach Londynu i poza nim. Za udostępnienie wydarzenia odpowiedzialne są sieci kin Vue, Arc oraz Curzon, a wielkie ekrany zostaną ustawione w kościołach, parkach i na skwerach. Jeden z nich stanie w Hyde Parku nieopodal Pałacu Buckingham.\n\nCzytaj również:\n\nKrólewskie pogrzeby – tłumy, przepych i tradycje. Te ceremonie zapadły w pamięć\n\nIle wynoszą koszty związane ze śmiercią królowej Elżbiety II? Kwota jest niewiarygodna\n\nMają dość monarchii. Ostatni królewski pogrzeb w Anglii?\n\nZobacz także:",
    "MAEA wzywa Rosję do zaprzestania okupacji Zaporoskiej Elektrowni Atomowej": "Rada Gubernatorów Międzynarodowej Agencji Energii Atomowej (MAEA) przyjęła w czwartek przygotowany przez Polskę i Kanadę projekt rezolucji wzywający Rosję do zaprzestania okupacji Zaporoskiej Elektrowni Atomowej - podała agencja Reutera, powołując się na dyplomatów.\n\nRada wzywa Rosję do „bezzwłocznego zaprzestania wszystkich działań w Zaporoskiej Elektrowni Atomowej i przeciwko niej, jak i każdego innego obiektu nuklearnego na Ukrainie”. Za rezolucją padło 26 głosów, przeciwne były dwa kraje: Rosja i Chiny.\n\nW dokumencie podkreślono że MAEA „ubolewa nad uporczywymi brutalnymi działaniami Federacji Rosyjskiej przeciwko obiektom jądrowym na Ukrainie, w tym nad ciągłą obecnością sił rosyjskich i personelu Rosatomu w Zaporoskiej Elektrowni Atomowej”. Rada oceniła, że rosyjska okupacja ukraińskiej siłowni znacznie zwiększa ryzyko wypadku nuklearnego.\n\nRada Gubernatorów, najważniejszy organ decyzyjny MAEA, składa się z reprezentantów 35 państw. W głosowaniu nad rezolucją siedem krajów wstrzymało się od głosu; były to: Burundi, Egipt, Indie, Pakistan, Republika Południowej Afryki, Senegal i Wietnam.\n\nPrzyjęty w czwartek dokument nawiązuje do podobnej rezolucji uchwalonej w marcu na nadzwyczajnym posiedzeniu Rady.\n\nZaporoska Elektrownia Atomowa to największa siłownia jądrowa w Europie. Po rozpoczętej 24 lutego inwazji Rosji na Ukrainę obiekt został zajęty przez agresora w nocy z 3 na 4 marca. Na terenie elektrowni stacjonuje około 500 rosyjskich żołnierzy. W sierpniu wojska najeźdźcy kilkakrotnie ostrzelały siłownię, stwarzając ryzyko uwolnienia substancji promieniotwórczych. Moskwa każdorazowo oskarżała o te incydenty Kijów.\n\nPolska jest państwem członkowskim Rady Gubernatorów MAEA w kadencji 2020-22. Ukraina nie jest reprezentowana w radzie.\n\nCzytaj też: Janusz Kowalski nowym wiceministrem rolnictwa. Zastąpił Kaczmarczyka\n\nPAP/kp",
    "Elżbieta II – rekordy, ciekawostki i nieznane fakty z życia. Królowa „opłynęła świat” 42 razy, odwiedziła ponad 100 państw i poznała pół miliona osób": "Ludzie\n\nElżbieta II, królowa Zjednoczonego Królestwa Wielkiej Brytanii i Irlandii Północnej, zmarła w wieku 96 lat. Przez siedem dekad panowania monarchini ustanowiła wiele rekordów, które pewnie nigdy nie zostaną pobite.\n\nElżbieta II nie żyje – taką informację w czwartkowy wieczór, tuż po godzinie 19:00 czasu polskiego, podała agencja Reutera. Chwilę później przykrą wiadomość o śmierci brytyjskiej głowy państwa potwierdził Pałac Buckingham. – Królowa zmarła spokojnie w Balmoral dziś po południu. Król i Królowa Konsorta pozostaną dziś wieczorem w Balmoral, a jutro wrócą do Londynu – czytamy w oficjalnym komunikacie.\n\nWraz ze śmiercią Elżbiety II władzę na Wyspach Brytyjskich – zgodnie z zasadami protokołu – przejął jej syn, książę Karol. Od wczoraj tytułowany jest jako Karol III.\n\n– Śmierć mojej ukochanej Matki, Jej Wysokości Królowej, to moment największego smutku dla mnie i wszystkich członków mojej rodziny. Głęboko opłakujemy odejście cenionego suwerena i ukochanej Matki. Wiem, że jej strata będzie głęboko odczuwana w całym kraju, królestwach i Wspólnocie Narodów, a także przez niezliczone rzesze ludzi na całym świecie. W tym okresie żałoby i zmian moja rodzina i ja będziemy się pocieszać oraz wspierać wiedzą o szacunku i głębokim uczuciu, jakim darzono Królową – napisał nowy król. Od teraz drugie miejsce w linii dziedziczenia brytyjskiego tronu zajmuje książę William, najstarszy syn Karola III.\n\nTłumy przed Pałacem Buckingham żegnają Elżbietę II / fot. Samir Hussein/WireImage/Getty Images\n\nElżbieta II zmarła w swojej szkockiej posiadłości Balmoral, w wieku 96 lat. Na tronie zasiadała przez siedem dekad, co czyni ją najdłużej planującą monarchinią w historii kraju. Ba, od 13 października 2016 roku, gdy odszedł król Tajlandii Bhumibol Adulyade, była najdłużej panującym przywódcą na świecie. To jednak nie koniec rekordów. Przez cały okres sprawowania władzy królowa odwiedziła ponad sto państw, w tym aż 22-krotnie Kanadę. Według wyliczeń „The Daily Telegraph”, Elżbieta II w sumie odbyła ponad 250 zagranicznych wizyt, co przekłada się na odległość równą 42-krotnemu okrążeniu Ziemi. Ostatnim krajem, który odwiedziła, były Niemcy w czerwcu 2015 r.\n\nW pierwszą podróż, u boku swoje męża, księcia Filipa (zmarł w kwietniu 2021 r.) wyruszyła chwilę po koronacji, w 1953 r. W ciągu trwającej 168 dni wyprawy złożyła wizytę w 13 krajach, zostając pierwszym monarchą, który opłynął świat (Czytaj też: Ferdynand Magellan – biografia podróżnika, który jako pierwszy opłynął Ziemię, skrywa wiele sekretów). Elżbieta II była także pierwszą brytyjską głową państwa, która złożyła oficjalną wizytę w Australii, Nowej Zelandii i na Fidżi, czyli państwach i wyspach wchodzących w skład Wspólnoty Narodów.\n\nElżbieta II podczas wizyty w Polsce w 1996 roku / fot. Tim Graham Photo Library via Getty Images\n\nW 1996 roku, na zaproszenie ówczesnego prezydenta Aleksandra Kwaśniewskiego, królowa Elżbieta II przyleciała do Polski. W czasie trzydniowej wizyty przywódczyni uczestniczyła w obradach parlamentu, zwiedziła warszawską Starówkę, Zamek Królewski, Łazienki Królewskie, Liceum im. Stefana Batorego, a także odwiedziła Kraków. – Wiem, że o Polsce miała bardzo dobre zdanie. Pierwsze jej spotkania z Polską to polscy żołnierze, lotnicy w czasie II wojny światowej. Zawsze była wobec nas sympatyczna. Myślę, że ta wizyta w 1996 roku utwierdziła ją w tym, że Polacy ją bardzo lubią, cenią i szanują – wspominał w rozmowie z PAP Aleksander Kwaśniewski.\n\nPaństwa, które odwiedziła Elżbieta II: Algieria, Antigua i Barbuda, Australia, Austria, Arabia Saudyjska, Bahamy, Bahrajn, Bangladesz, Barbados, Belgia, Belize, Bermudy, Botswana, Brazylia, Brytyjskie Wyspy Dziewicze, Brunei, Chile, Chiny, Wyspy Cooka, Cypr, Czechy, Dania, Dominika, Estonia, Etiopia, Fidżi, Finlandia, Francja, Gambia, Ghana, Grenada, Gujana, Hiszpania, Holandia, Islandia, Indie, Indonezja, Iran, Irlandia, Jamajka, Japonia, Jordania, Jugosławia, Kajmany, Kanada, Katar, Kenia, Kiribati, Korea Południowa, Kuwejt, Łotwa, Liberia, Libia, Litwa, Luksemburg, Malawi, Malezja , Malediwy, Malta, Mauritius, Meksyk, Maroko, Mozambik, Namibia, Nauru, Nepal, Niemcy, Niemcy Zachodnie, Nowa Zelandia, Nigeria, Norwegia, Oman, Pakistan, Panama, Papua-Nowa Gwinea, Polska, Portugalia, Republika Południowej Afryki, Rosja, Saint Kitts i Nevis, Saint Lucia, Saint Vincent i Grenadyny Samoa, Seszele, Sierra Leone, Singapur, Republika Południowej Afryki, Słowacja, Słowenia, Sri Lanka, Sudan, Szwecja, Szwajcaria, Tanzania, Tajlandia, Tonga, Trynidad i Tobago, Tunezja, Turcja, Tuvalu, Uganda, USA, Wyspy Salomona, Wyspy Turks i Caicos, Watykan, Węgry, Włochy, ZEA, Zambia oraz Zimbabwe.\n\nJak wyliczyli statystycy, Elżbieta II w okresie swojego panowania (1952–2022) uczestniczyła w przeszło 21 tysiącach spotkań, podczas których miała okazję poznać niemal pół miliona osób. Na przestrzeni siedmiu dekad królowa przyjęła w Pałacu Buckingham 112 głów państw, w tym Lecha Wałęsę. A także wiele wybitnych postaci ze świata kultury czy nauki, m.in. Neila Armstronga, pierwszego człowieka na Księżycu. Najdłużej panująca monarchini w historii Zjednoczonego Królestwa przeżyła 16 premierów Wielkiej Brytanii i 7 papieży.\n\nElżbieta II z szejkiem Isą bin Salman Al Khalifą podczas wizyty w Bahrajnie w 1979 roku / fot. Steve Raymer/Nat Geo Images Collection\n\nDodajmy, że pogrzeb Elżbiety II – zgodnie z opracowaną w latach 60. XX wieku „Operacją London Bridge” – odbędzie się 10 dni po śmierci monarchini, czyli najprawdopodobniej 18 września. Ceremonia będzie miała charakter państwowy.\n\nŹródła: „The Daily Telegraph”, Polska Agencja Prasowa (pap.pl), royal.uk, tvn24.pl, własne.",
    "Odkryj magiczne RPA z Eoptimo": "Aktualności\n\nAutor: Eoptimo\n\nFirma dystrybucyjna Eoptimo przygotowała konkurs dla resellerów, w którym zwycięzcy mogą wyruszyć m.in. na ekscytującą wyprawę na południe Afryki, pełną smaków, zapachów i niezapomnianych przeżyć.\n\nRepublika Południowej Afryki to kraina różnorodności, w której góry spotykają się z dwoma oceanami. Zapierające dech w piersiach krajobrazy, piaszczyste plaże, skaliste klify, pięknie położone trasy, zabytki, ekskluzywne restauracje – to tylko ułamek tego, co oferuje RPA. Dzika przyroda, z bogactwem gatunków zwierząt i roślin, otacza winnice i najbardziej rozwinięte miasta na kontynencie afrykańskim. Jeżeli chcesz odkryć magiczne RPA, spróbuj zawalczyć o wyprawę marzeń w konkursie Eoptimo.\n\nAż 50 nagród w puli\n\nCzwarty kwartał to okres najwyższej aktywności w sprzedaży, ale również najlepszy moment, aby jeszcze bardziej podkręcić tempo. Aby dostarczyć więcej motywacji do działania, firma dystrybucyjna Eoptimo ruszyła z konkursem dla resellerów, w którym najlepsi będą mogli sięgnąć po główną nagrodę, czyli wyprawę do magicznego RPA, planowaną na 1. kwartał 2023 roku. Oprócz tego, na zwycięzców czekają notebooki MacBook, tablety iPad, telefony iPhone i inne akcesoria marki Apple.\n\nKonkurs ruszył 1 września 2022 r. i będzie trwał do końca roku t.j. 31.12.2022 r. Aby wejść do gry o wycieczkę marzeń, należy zgłosić swoją firmę do konkursu do 30 września 2022 r. poprzez dedykowany formularz na stronie dystrybutora.\n\nCzy konkurs jest dla mnie?\n\nW konkursie „Odkryj magiczne RPA” mogą uczestniczyć zarówno obecni, jak również nowi partnerzy dystrybutora. Jeżeli nie współpracujesz jeszcze z Eoptimo, wystarczy, że zgłosisz swoją firmę przez formularz na stronie konkursu.\n\nW przygotowanym konkursie biorą udział produkty z takich grup jak: laptopy, tablety, akcesoria gamingowe, akcesoria i podzespoły komputerowe, urządzenia audio, a nawet akcesoria GSM i rowerowe. Szeroki wachlarz marek wchodzących w portfolio konkursowe znacznie zwiększa Twoją szansę na zwycięstwo.\n\nŻyczymy powodzenia i wielu magicznych wrażeń!",
    "Tabela kursów średnich NBP nr 181: A: NBP: 2022": "Pierwsza wyszukiwarka nieruchomości komercyjnych w Polsce. Prezentujemy oferty na sprzedaż i do wynajęcia w kategoriach: biura, handel, hotele, obiekty wypoczynkowe, lokale gastronomiczne i usługowe, magazyny, tereny inwestycyjne\n\nTo miejsce stworzone dla kadry zarządzającej w spółkach deweloperskich i firmach inwestujących na rynku nieruchomości komercyjnych, agencjach doradczych, sieciach handlowych, firmach dostarczających usługi i produkty oraz instytucjach i bankach finansujących inwestycje, a także samorządowców.",
    "Elżbieta II. Brytyjska policja szykuje się do uroczystości pogrzebowych": "Na nabożeństwo żałobne w Opactwie Westminsterskim przyjedzie około 500 zagranicznych oficjeli, w tym członkowie rodzin królewskich, prezydenci i premierzy, a setki tysięcy osób spodziewane są wzdłuż trasy, którą przewieziona zostanie trumna z ciałem zmarłej monarchini - najpierw z Pałacu Westminsterskiego do Opactwa, a później stamtąd na zamek w Windsorze.\n\n- Mogę potwierdzić, że będzie to największa pojedyncza operacja policyjna, jaką kiedykolwiek przeprowadziła Met Police. Jako pojedyncze wydarzenie, jest ono większe niż Olimpiada w 2012 roku. Jest większę niż weekend Platynowego Jubileuszu. To jest naprawdę ogromna operacja, w której bierze udział ogromna liczba wyspecjalizowanych funkcjonariuszy. Nie można jej porównać do żadnej innej operacji w historii Met - powiedział zastępca komisarza Stuart Cundy.\n\nReklama\n\nLondyńska policja ze wsparciem z całego kraju\n\nStuart Cundy poinformował, że w samym tylko centrum Londynu rozstawiono 36 kilometrów barierek, aby kontrolować przepływ tłumów i zabezpieczyć kluczowe obszary.\n\nUtrzymywaniem porządku w brytyjskiej stolicy zajmuje się nie tylko londyńska policja. Od dnia śmierci królowej na ulicach Londynu widać także funkcjonariuszy z formacji policyjnych z innych części kraju.\n\nCundy przekazał, że podczas pilnowania wydarzeń związanych ze śmiercią królowej policja aresztowała 34 osoby. Nie sprecyzował, jakiego rodzaju czyny były powodem aresztowań, ale zaznaczył, że w żadnym przypadku nie były to protesty.\n\nZdjęcie Największa operacja w historii brytyjskiej policji. Trwają przygotowania / CARLOS JASSO / AFP\n\nBrytyjczycy żegnają królową\n\nPrzypomnijmy, że od środowego popołudnia trumna z ciałem Elżbiety II jest wystawiona w Westminster Hall w Pałacu Westminsterskim i pozostanie tam do poniedziałku, czyli dnia pogrzebu, aby dać mieszkańcom Wielkiej Brytanii możliwość pożegnania zmarłej monarchini i oddania jej hołdu. Choć Westminster Hall otwarty jest w tym czasie przez 24 godziny na dobę, a przechodzący mają dosłownie kilka sekund na zatrzymanie się przy trumnie, kolejka wciąż się wydłużała.\n\nW piątek przed południem ministerstwo poinformowało, że ciągnąca się wzdłuż południowego brzegu Tamizy kolejka ma długość 7,9 km, co oznacza, że osiągnęła maksymalną przewidzianą długość, a czas oczekiwania wynosi co najmniej 14 godzin.\n\nW związku z tym, możliwość dołączania do niej przez nowe osoby została wstrzymana na minimum sześć godzin.",
    "Tabela kursów średnich NBP nr 177: A: NBP: 2022": "Pierwsza wyszukiwarka nieruchomości komercyjnych w Polsce. Prezentujemy oferty na sprzedaż i do wynajęcia w kategoriach: biura, handel, hotele, obiekty wypoczynkowe, lokale gastronomiczne i usługowe, magazyny, tereny inwestycyjne\n\nTo miejsce stworzone dla kadry zarządzającej w spółkach deweloperskich i firmach inwestujących na rynku nieruchomości komercyjnych, agencjach doradczych, sieciach handlowych, firmach dostarczających usługi i produkty oraz instytucjach i bankach finansujących inwestycje, a także samorządowców.",
    "Minister Moskwa wskazuje: Wyzwaniem jest cena węgla z importu": "We wtorek w programie \"Graffiti\" na antenie Polsat News minister klimatu i środowiska była pytana o problemy z dostępnością węgla i jego ceną. Jak odpowiedziała: \"Jeśli chodzi o ilość węgla, to słyszymy, że węgiel jest i będzie\". – Wyzwaniem jest cena dla węgla z importu. On płynie z zagranicy. Niezmiennie są to Kolumbia, Indonezja, Australia i Republika Południowej Afryki – powiedziała polityk. – Nawet koszty transportu to jest coś, co wpływa na jego ostateczną cenę – tłumaczyła.\n\nRozwiązania pomocowe rządu\n\nW ostatni poniedziałek rzecznik prasowy rządu Piotr Müller zapowiedział, że w bieżącym tygodniu rządzący przedstawią pakiet różnego rodzaju rozwiązań pomocowych dla sektora energochłonnego, czyli dużych firm, które najbardziej potrzebują energii, ale również pewne rozwiązania dla klientów indywidualnych, które spowodują, że będzie się opłacało nie zużywać więcej energii elektrycznej niż w poprzednich latach.\n\nObóz władzy chce stworzyć system, w którym jeśli nie przekroczy się pewnego poziomu zużycia energii, to będzie się płaciło mniejsze ceny za energię elektryczną niż gdyby ten próg przekroczyć. Ma to zachęcać do tego, by faktycznie nie zwiększać wykorzystania energii. Już teraz zużycie gazu globalnie w Polsce jest niższe niż w zeszłym roku, ponieważ firmy i obywatele podejmują działania oszczędnościowe, w związku z wysokimi cenami, spowodowanymi wojną na Ukrainie.\n\nMinister Moskwa zachęca\n\n– To, do czego zachęcamy, to do zakupów na raty. Nawet w trosce o sąsiada. Widzimy duże kolejki pod kopalniami. One wynikają z tego, że po pierwsze – każdy chce kupić węgiel z wydobycia krajowego, ale też chce się zabezpieczyć na nadchodzącą, a często jeszcze na kolejną zimę. To także są zrozumiałe zachowania, natomiast to, co na pewno deklarujemy, to to, że węgiel jest, ale jego cena ze względu na import w Polsce i w innych państwach europejskich jest wysoka – oznajmiła minister Anna Moskwa.\n\nJak zauważyła, \"węgiel, który jest w dobrej cenie, jest z krajowego wydobycia, ale nie jest w takiej ilości, że wystarczy dla wszystkich\". – Tego nie obiecywaliśmy i obiecać nie możemy – stwierdziła.\n\nCzytaj też:\n\nMorawiecki: Inflacja w 2023 r. będzie rosnąćCzytaj też:\n\nCeny energii coraz mocniej utrudniają działalność polskich firmCzytaj też:\n\nKonfederacja: Omawiamy kolejny sukces rządu w walce z niedoborem węgla",
    "Jest decyzja ws. meczów Premier League po śmierci Królowej Elżbiety II": "Jest decyzja ws. meczów Premier League po śmierci Królowej Elżbiety II\n\nKrólowa Elżbieta II zmarła w czwartek w wieku 96 lat. W związku ze śmiercią monarchini podjęto decyzję o zawieszeniu nadchodzącej 7. kolejki Premier League.\n\nPAP/EPA / FACUNDO ARRIZABALAGA / Na zdjęciu: królowa Elżbieta II\n\nTego samego dnia wieczorem doszło do rozmów pomiędzy brytyjskim rządem a władzami Premier League. Podczas nich obie strony podjęły decyzję o tym, że nadchodząca siódma kolejka ligi zostanie zawieszona.\n\n\"Na spotkaniu dziś rano kluby Premier League oddały hołd Jej Wysokości Królowej Elżbiecie II. Aby uhonorować jej niezwykłe życie i wkład w naród, a także jako znak szacunku, najbliższa kolejka Premier League zostanie przełożona\" - czytamy w oświadczeniu.\n\nProblemem będzie zapewne nadrobienie wszystkich spotkań, ponieważ harmonogram przed nadchodzącymi mistrzostwami świata w Katarze jest naprawdę napięty.\n\nNie tylko jednak Premier League musi zmierzyć się z takim wyzwaniem. Już w czwartek odwołano część wydarzeń sportowych na Wyspach. Mowa m.in. o piątkowych meczach Championship - Burnley kontra Norwich oraz starciu Tranmere z Stockport w League Two (czwarta klasa rozgrywkowa). Ostatecznie przełożono weekendowe spotkania we wszystkich piłkarskich ligach w Anglii.\n\nOprócz tego przełożono także turniej golfowy BMW Championship w Wentworth na trasie PGA Tour i spotkanie Anglii z Republiką Południowej Afryki w krykiecie.\n\nJuż po informacji o śmierci, cześć królowej Elżbiecie II oddano podczas meczu Arsenalu z Zurichem w pierwszej kolejce Ligi Europy. Jej pamięć uczczono minutą ciszy przed gwizdkiem rozpoczynającym drugą połowę.\n\nAs a mark of respect to Her Majesty Queen Elizabeth II, this weekend’s Premier League match round will be postponed. — Premier League (@premierleague) September 9, 2022\n\nZobacz też:\n\nJohn van den Brom zaskoczył po porażce Lecha z Villarrealem\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nPolub Piłkę Nożną na Facebooku\n\nZgłoś błąd",
    "Domagają się od króla Karola III zwrotu \"krwawego diamentu\". \"To niemoralne\"": "Republika Południowej Afryki wzywa Wielką Brytanię do zwrotu 530— karatowego diamentu nazywanego Wielką Gwiazdą Afryki, który w 1905 r. został podarowany brytyjskiej rodzinie królewskiej. Po śmierci królowej Elżbiety II w RPA coraz głośniej mówi się o tym, że diament powinien zostać zwrócony. Petycję w ten sprawie podpisało już 6 tys. osób, które domagają się, by wart ponad 400 mln. dol. klejnot trafił do muzeum w RPA.\n\nKrólewski prezent czy \"skradziony\" klejnot?\n\nW Republice Południowej Afryki narastają żądania, aby brytyjska rodzina królewska zwróciła największy i najczystszy na świecie diament. Wielka Gwiazda Afryki (znany także pod nazwą Cullinan I) to ogromny brylant wycięty z największego na świecie diamentu, który został wydobyty w RPA w 1905 r. i przekazany brytyjskiej rodzinie królewskiej przez władze kolonialne RPA. Ma szlif w kształcie kropli i zdobi brytyjskie berło królewskie.\n\nWielka Gwiazda Afryki to część królewskiego berła Fot. The Print Collector/Getty Images Foto: Getty Images\n\nŻądania zwrotu Wielkiej Gwiazdy Afryki i innych diamentów — wraz z wezwaniami do repatriacji — nasiliły się po śmierci królowej Elżbiety II. Wielu mieszkańców RPA uważa, że Wielka Brytania weszła w posiadanie klejnotów w sposób bezprawny.\n\n\"Diament Cullinan musi zostać zwrócony RPA natychmiast\" — powiedział lokalnym mediom aktywista Thanduxolo Sabelo, dodając, że: \"minerały naszego kraju i innych państw nadal przynoszą korzyści Wielkiej Brytanii kosztem naszych ludzi\".\n\nCzłonek parlamentu RPA, Vuyolwethu Zungula, wezwał RPA do \"żądania reparacji za wszystkie krzywdy wyrządzone przez Wielką Brytanię\", a także \"zwrotu całego złota i diamentów skradzionych przez Wielką Brytanię.\"\n\nKolonialne dziedzictwo królowej Elżbiety II w Afryce\n\nKiedy prezydent RPA Cyril Ramaphosa zamieścił na Twitterze wpis wychwalający królową Elżbietę II, niektórzy Południowoafrykańczycy wykorzystali post do tego, by domagać się zwrotu Wielkiej Gwiazdy Afryki.\n\n\"Czy zapytałeś ją, kiedy zwróci południowoafrykański diament?\", zapytała jedna z osób, a kolejna dodała, że pierwszym obowiązkiem króla Karola III powinno być \"zwrócenie południowoafrykańskiego diamentu!\".\n\nWedług Royal Collection Trust, instytucji, która nadzoruje zbiory brytyjskiej rodziny królewskiej, diament Cullinan został sprezentowany królowi Edwardowi VII (ówczesnemu brytyjskiemu monarsze) w 1907 r., dwa lata po jego wydobyciu w prywatnej kopalni w starej prowincji Transwalu w RPA. Oryginalny diament był \"wielkości ludzkiego serca\" i uzyskano z niego 9 dużych i 96 mniejszych brylantów. Klejnot został zakupiony przez południowoafrykański rząd Transvaal (rządzony przez Brytyjczyków) i podarowany królowi Edwardowi VII jako prezent urodzinowy.\n\nProfesor polityki afrykańskiej z Uniwersytetu Południowej Afryki, Everisto Benyera w rozmowie z CNN powiedział, że \"transakcje z czasów kolonialnych są bezprawne i niemoralne\". \"Cały rząd Transwalu i Unii Południowej Afryki oraz towarzyszące im syndykaty górnicze były nielegalne\" — powiedział Benyera, argumentując, że: \"otrzymanie skradzionego diamentu nie uniewinnia odbiorcy. Wielka Gwiazda jest krwawym diamentem\".\n\nKoronacja Elżbiety II. W dłoni królowa trzyma berło ozdobione wielkim afrykańskim klejnotem Fot. Hulton-Deutsch Collection/CORBIS/Corbis via Getty Images Foto: Getty Images\n\n\"Nieżyjąca już królowa Anglii afiszowała się z tymi (diamentami) przez ponad pół wieku\" — powiedziała CNN Leigh-Ann Mathys, krajowa rzeczniczka Economic Freedom Fighters (EFF), opozycyjnej partii politycznej z RPA. Mathys oskarżyła brytyjskie siły kolonialne o kradzież ziem i przywłaszczenie kopalni, które należały do rdzennych mieszkańców.\n\nKraje afrykańskie walczą o odzyskanie artefaktów kultury zrabowanych przez wojska kolonialne. W zeszłym miesiącu londyńskie muzeum zgodziło się zwrócić 72 przedmioty zrabowane z Królestwa Beninu w południowej Nigerii podczas brytyjskiej operacji wojskowej w 1897 r.\n\nZobacz też:\n\nNiemcy zwracają brązy z Beninu. \"Ich zabranie było złe\"\n\nMeghan i Harry skreśleni z listy gości. To decyzja nowego króla",
    "Oto rywalka Igi Świątek. Niezwykle silna, ekstremalnie trudna": "Bohaterka narodowa Tunezji, bodaj najlepsza zawodniczka afrykańska w dziejach, bo Republika Południowej Afryki dorobiła się świetnych zawodników wśród mężczyzn, ale już nie wśród kobiet - Ons Jabeur to bez wątpienia najtrudniejsza przeszkoda Igi Świątek w tegorocznym US Open. Nie tylko dlatego, że to już finał, a Tunezyjka jest rozstawiona w Nowym Jorku z numerem piątym, czyli wyżej niż pokonana przez Polkę białoruska półfinalistka Aryna Sabalenka. Także dlatego, że trudno się z Jabeur gra.\n\nIga Świątek zmierzyła się z Ons Jabeur czterokrotnie - dwukrotnie wygrała, dwukrotnie przegrała. Najbardziej efektowne zwycięstwo Polski to tegoroczny finał w Rzymie, gdy Iga Świątek była w niezwykłym gazie i biła każdego, kto się nawinął. Nawinęła się zawodniczka z Afryki i przegrała 2-6, 2-6. Ostatni mecz US Open w jakimś sensie jest więc rewanżem Ons Jabeur za Rzym.\n\nReklama\n\nOns Jabeur - trudna rywalka dla Igi Świątek\n\nW zeszłym roku jednak, w meczu w Cincinnati tunezyjska tenisistka z kolei rozbiła Igę Świątek 6-3, 6-3. Ponadto obie panie stoczyły dwa zażarte pojedynki - w Wimbledonie w 2021 roku i trzy lata temu w Waszyngtonie. Na kortach wimbledońskich Tunezyjka zastopowała Igę Świątek, a w Waszyngtonie z nią przegrała.\n\nWtedy jeszcze ani Iga Świątek, ani tym bardziej Ons Jabeur nie były topem światowego tenisa. Obie są objawieniem ostatnich dwóch lat (pierwszy finał Igi Świątek to rok 2019 i potem szybki rozwój kariery), co w wypadku Ons Jabeur jest o tyle zaskakujące, że ma ona już 28 lat. Niezwykłe w jej wypadku jest to, że tak późno zaczęła odgrywać czołową rolę w światowym tenisie. Zwyciężyła dotąd w trzech turniejach WTA - w ubiegłym roku w Birmingham oraz w bieżącym w Madrycie i Berlinie. To wraz z finałem w Nowym Jorku pokazuje, że ma najlepszy rok w karierze.\n\nTo niezwykle wszechstronna zawodniczka, która równie dobrze gra na twardej nawierzchni, cegle, jak i trawie. Ma urozmaicony tenis obfitujący w aktywną grę i wiele skrótów.\n\nJuż teraz Tunezyjka wie, że dzięki finałowi US Open awansuje na drugie miejsce w rankingu światowym, za Igę Świątek. Mamy zatem na nowojorskich kortach pojedynek dwóch najlepszych obecnie rakiet na świecie.\n\nIga Świątek w finale US Open. Kiedy mecz?\n\nIga Świątek zmierzy się z Tunezyjką Ons Jabeur w sobotę o godz. 22. Transmisja online live stream na Polsat Box Go i w Playerze. Spotkanie można śledzić także na urządzeniach mobilnych. Relacja i wynik meczu na sport.interia.pl.\n\nWimbledon i ta przeklęta trawa Igi Świątek! [GRA NAWROTA o Wimbledonie]",
    "Spa-Francorchamps zostaje w kalendarzu F1 na sezon 2023": "Formuła 1 potwierdziła, że Grand Prix Belgii pozostanie w kalendarzu na sezon 2023.\n\nW ostatnich miesiącach, z powodu wygasającego z końcem 2022 roku kontraktu, przyszłość wyścigu na pętli Spa-Francorchamps stała pod dużym znakiem zapytania.\n\nRepublika Południowej Afryki była głównym kandydatem do zajęcia miejsca Belgii w przyszłorocznym kalendarzu, ale głosy ze świata Formuły 1 twierdzą, że rok 2023 jest obecnie niewykonalnym celem dla toru Kyalami i bardziej realistyczną wizją jest powrót w roku 2024.\n\nW niedzielę, przed wyścigiem na torze Spa-Francorchamps, uzgodniono i ogłoszono roczną umowę pomiędzy stronami.\n\n„Formuła 1 może potwierdzić, że Grand Prix Belgii znajdzie się w kalendarzu na rok 2023. Dalsze szczegóły dotyczące kalendarza na sezon 2023 zostaną ogłoszone w odpowiednim czasie” – informuje Formuła 1 w oficjalnym komunikacie.\n\nData przyszłorocznego Grand Prix Belgii nie została jeszcze ustalona, ale prawdopodobnie zostanie przeniesiona na lipiec, przed Grand Prix Węgier, aby zająć miejsce zwolnione przez usunięte Grand Prix Francji.",
    "Media: ruszyło śledztwo w sprawie porwania i próby szantażu Paula Pogby (sport.tvp.pl)": "",
    "MAEA chce wyrzucić Rosję z okupowanej elektrowni. Co teraz zrobi Putin?": "Rada Gubernatorów Międzynarodowej Agencji Energii Atomowej przyjęła przygotowany przez Polskę i Kanadę projekt rezolucji wzywający Moskwę do zaprzestania okupacji Zaporoskiej Elektrowni Atomowej, podała agencja Reutera, powołując się na dyplomatów. Za rezolucją padło 26 głosów, przeciwne były dwa kraje: Rosja i Chiny. W głosowaniu nad rezolucją siedem krajów wstrzymało się od głosu; były to: Burundi, Egipt, Indie, Pakistan, Republika Południowej Afryki, Senegal i Wietnam.\n\nW dokumencie podkreślono że MAEA \"ubolewa nad uporczywymi brutalnymi działaniami Federacji Rosyjskiej przeciwko obiektom jądrowym na Ukrainie, w tym nad ciągłą obecnością sił rosyjskich i personelu Rosatomu w Zaporoskiej Elektrowni Atomowej\". Rada oceniła, że rosyjska okupacja ukraińskiej siłowni znacznie zwiększa ryzyko wypadku nuklearnego.\n\nPrzyjęty w czwartek dokument nawiązuje do podobnej rezolucji uchwalonej w marcu na nadzwyczajnym posiedzeniu Rady.\n\nZaporoska Elektrownia Atomowa to największa siłownia jądrowa w Europie. Po rozpoczętej 24 lutego inwazji Rosji na Ukrainę obiekt został zajęty przez agresora w nocy z 3 na 4 marca. Na terenie elektrowni stacjonuje około 500 rosyjskich żołnierzy.\n\n\n\nW sierpniu wojska najeźdźcy kilkakrotnie ostrzelały siłownię, stwarzając ryzyko uwolnienia substancji promieniotwórczych. Moskwa każdorazowo oskarżała o te incydenty Kijów.\n\nŹródło: PAP",
    "„Как уехать из России?” – czyli „jak wyjechać z Rosji”, by nie zginąć na froncie ukraińskim": "Prezydent Duda grzmi po wyborach we Włoszech. \"Ile trzeba mieć w sobie...\"\n\nZacznijmy tego, że skuteczną emigrację mogą mieć zapewnione osoby prześladowane za poglądy polityczne. Najczęściej status uchodźcy przyznawali Rosjanom: Finlandia, Francja i Austria. Niedawno Niemcy i Czechy ogłosiły wprowadzenie przyspieszonej procedury wydawania zezwolenia na pobyt dla obywateli rosyjskich , którzy mogą udowodnić, że są prześladowani w swej ojczyźnie za poglądy polityczne niezgodne z linią rządową.\n\nBez paszportu uprawniającego do wyjazdów zagranicznych i wizy obywatele FR mogą udać się do: Armenii (maksymalny pobyt – 180 dni), Białorusi (90 dni, ale raczej chętnych „na ten kierunek” nie jest wielu), Kirgistanu (30 dni bez rejestracji plus 6 miesięcy, jeśli się zarejestruje w miejscu zamieszkania) i Kazachstanu (30 dni bez rejestracji plus 60 z rejestracją w miejscu zamieszkania). To kierunki dla dysponujących ograniczonymi możliwościami finansowymi. Rosjanie mieszkający w pobliżu granic z tymi czterema państwami mogą uciec przed poborem nawet pieszo.\n\nSzukający nieco bardziej odległych od imperium państw (bo nie ma pewności, czy czasem do dawnych republik sowieckich nie sięgają ręce rosyjskich służb specjalnych) mają większy wybór, ale muszą liczyć się ze znacznie większymi wydatkami w inwestycję chroniącą ich przed aktywnym uczestnictwem w wojnie przeciwko Ukrainie. Z paszportem, ale bez wizy, Rosjanie mogą wyjechać do prawie parudziesięciu państw rozsianych po całym świecie. Do kilku mogą udać się po uzyskaniu wizy elektronicznej.\n\nEkonomista ostrzega: Największym zagrożeniem są migracje w sposób niekontrolowany to było Rozwijamy nasz serwis dzięki wyświetlaniu reklam. Blokując reklamy, nie pozwalasz nam tworzyć wartościowych treści. Wyłącz AdBlock i odśwież stronę.\n\nZ paszportem i bez wizy obywatele FR mogą udać się do takich państw europejskich takich jak: Gruzja (pobyt na 360 dni, ale Rosjanie regularnie odmawia się wjazdu – informuje portal Meduza), Mołdawia (90 dni), Czarnogóra (30 dni) i Serbia (30 dni).\n\nW Azji bezwizowo Rosjan wpuszczą do siebie: Izrael (90 dni), Azerbejdżan (90 dni), Tadżykistan (90 dni), Zjednoczone Emiraty Arabskie (90 dni), Katar (90 dni), Nepal (wydaje wizę w dniu przyjazdu na okres do 90 dni), Turcja (60 dni), Uzbekistan (60 dni), Tajlandia (45 dni), Indonezja (30 dni), Malezja (30 dni), Mongolia (30 dni), Laos (30 dni) i Wietnam (można przebywać bez wizy do 15 dni, po czym można ubiegać się o wizę do 90 dni).\n\nO bezwizowej Ameryce Północnej Rosjanie mogą zapomnieć. Chyba, że będą chcieli dostać się przez tzw. zieloną granicę. Co innego jest z państwami Ameryki Południowej i Środkowej. Rosjan bez wiz powitają takie oto państwa: Argentyna (90 dni), Brazylia (90 dni), Urugwaj (90 dni), Chile (90 dni), Kostaryka (90 dni), Peru (90 dni) i Ekwador (90 dni).\n\nAfryka bezwizowa dla Rosjan to tylko: Republika Południowej Afryki (90 dni) i Maroko (90 dni). Najbogatsi mogą schronić się przed poborem na ciepłych wyspach. Zapraszają: Mauritius (60 dni) oraz Wyspy Zielonego Przylądka (60 dni). Nieco więcej zachodu wymaga wyjazd do państw wpuszczających Rosjan z wizą elektroniczną Można ją uzyskać bez większych problemów już na terytorium takiego państwa. E-wiz wymagają: Meksyk (180 dni), Egipt (90 dni), Korea Południowa (60 dni), Indie (30 dni), Sri Lanka (30 dni) i Kambodża (30 dni).\n\nJest tylko jeden problem natury formalno-prawnej. Jeśli obywatel FR podlega poborowi do woja, to jeśli przekracza granice Federacji bez odpowiedniego zezwolenia, to podlega karze. Tylko wtedy jednak, gdy już otrzymał wezwanie do stawienia się w wyznaczonej jednostce. Te będą dopiero wysyłane, stąd też taki duży boom na wyjazdy zagraniczne mężczyzn w wieku poborowym. Gdy wysłane zostanie wezwanie, to jest się już w rejestrze powołanych do służby. Prawo wtedy zabrania „opuszczania miejsca zamieszkania bez zgody komisariatów wojskowych”...",
    "Tylko jedna flaga na świecie wyraźnie różni się od innych. Ale nie ona jedyna ma ukryte znaczenie [GALERIA]": "Terytorium zależne od Wielkiej Brytanii, ale zachowujące daleko idącą autonomię. Położone między Wielką Brytanią a Irlandią. Nie jest do końca jasne, dlaczego we fladze Wyspy Man umieszczono trzy nogi. Ich pojawienie się miejscowi datują już na XIII w. Po raz pierwszy symbol ten był widoczny na płaszczach żołnierzy i herbach królów przybyłych na wyspę ze Skandynawii. W XVI w. można go było zobaczyć na monetach Wyspy Man. W środku czerwonego tła umieszczono symbol Trinarcia, a symbol trzech nóg może mieć wiele potencjalnych znaczeń i pochodzeń. Oznacza słońce, symbol mocy oraz życia. Jest także ściśle związany z nogami sycylijskimi, reprezentującymi Sycylię. Podobne trzy nogi można znaleźć także na nordyckich monetach z X w.",
    "Wojna jądrowa doprowadzi do śmierci nawet 5 miliardów ludzi. Tak wynika z najnowszej analizy": "Nauka\n\nNajnowsze badania wykazały, że potencjalna wojna jądrowa może zebrać niezwykle śmiertelne żniwo. Taki konflikt spowodowałby głód na całym świecie, co w konsekwencji doprowadziłoby do śmierci większości ludzi.\n\nW 1945 roku po raz pierwszy w historii jeden kraj zrzucił na drugi bomby jądrowe. Amerykanie postanowili w ten sposób zmusić Japończyków do kapitulacji i postawić się w pozycji siły wobec Rosjan w zbliżającej się zimnej wojnie. Przez kilkadziesiąt lat widmo konfliktu nuklearnego krążyło nad Ziemią, ponieważ cały świat dowiedział się, co oznacza katastrofalna potęga atomu.\n\nNiektórzy eksperci obawiali się, że kwestią czasu jest, gdy kolejny raz supermocarstwo użyje tego śmiercionośnego arsenału. Tak się jednak nie stało. W obliczu upadku Związku Radzieckiego zagrożenie ustało, ale z biegiem lat kolejne kraje uzbroiły się w broń jądrową. Dziś, wobec kolejnych napięć w wyniku wojny Rosji z Ukrainą, pytania o konsekwencje związane z użyciem bomby atomowej wracają jak bumerang.\n\nNaukowcy z amerykańskiego Uniwersytetu Rutgersa postanowili sprawdzić, jakie konsekwencje m.in. dla klimatu mogłaby mieć potencjalna wojna atomowa. Na podstawie poprzednich badań obliczyli, ile sadzy pochodzącej z wybuchu broni jądrowej mogłoby przedostać się do atmosfery. Ten produkt, który powstałby w trakcie detonacji bomby, miałby znaczny wpływ na promieniowanie słoneczne – twierdzą naukowcy.\n\nUczeni przeanalizowali dane na podstawie sześciu hipotetycznych scenariuszy wojennych. Pięć z nich zakładało mniejsze wojny krajów takich jak Pakistan lub Indie. Natomiast najpoważniejszy wariant skupiał się na dużym konflikcie atomowym pomiędzy Stanami Zjednoczonymi a Rosją. Naukowcy brali pod uwagę obecny oficjalny arsenał nuklearny wszystkich analizowanych państw. Wyniki badań opublikowano w czasopiśmie naukowym \"Nature Food\".\n\nWedług badaczy, w najgorszym możliwym przypadku wojna nuklearna doprowadziłaby do znacznej redukcji upraw i globalnego głodu, a w konsekwencji zginęłoby nawet 5 miliardów ludzi. – Te dane pokazują nam jedno: musimy zrobić wszystko, żeby zapobiec wybuchowi wojny atomowej – mówi Alan Robock, klimatolog, współautor badania i profesor Uniwersytetu Rutgersa w New Jersey.\n\nSzacowane dane pochodzące ze scenariuszy wojennych zostały wprowadzone do narzędzia prognozowania klimatu. Naukowcy opracowali modele produktywności upraw, takich jak kukurydza, ryż, pszenica i soja na świecie w obliczu konsekwencji wybuchów jądrowych. Uczeni wzięli również pod uwagę, jaki wpływ wojna atomowa miałaby na hodowle zwierząt oraz na światowe rybołówstwo.\n\nUczeni ustalili, że spadek produkcji rolnej byłby najpoważniejszy w krajach, które są głównymi eksporterami żywności do innych państw, m.in. Afryki i Bliskiego Wschodu. Zakłócenia na rynkach żywności byłyby katastrofalne, przekonują naukowcy. Co więcej, nawet w scenariuszu, który uchodził za najłagodniejszy, 7-procentowy spadek plonów byłby największą w historii tragedią. Badacze uważają, że w wyniku potencjalnej wojny USA-Rosja po dwóch latach 75% planety dotknęłaby klęska głodu.\n\n– Warstwa ozonowa naszej planety zostałaby doszczętnie zniszczona przez ogrzewanie stratosfery. To przyczyniłoby się do wytwarzania większej ilości promieniowania ultrafioletowego. W kolejnych badaniach chcemy jeszcze lepiej zrozumieć, jaki dokładnie wpływ może to mieć na sytuację żywnościową na świecie – twierdzą autorzy. Naukowcy apelują, by wszystkie kraje na świecie podpisały traktat ONZ o zakazie broni jądrowej. Jednak dotychczas nie zrobiło tego żadne „państwo nuklearne”.\n\nNa świecie jest dziewięć państw, które oficjalnie posiadają broń jądrową. Pięć z nich określa się mianem „państw nuklearnych” w układzie o nierozprzestrzenianiu broni jądrowej. To międzynarodowa umowa, która zabrania państwom posiadającym technologię budowy broni jądrowej sprzedaży jej do krajów, które tejże technologii nie mają. Ponadto umowa zobowiązuje państwa do zaprzestania rozwoju tej technologii. Państwa, które posiadają obecnie głowicę jądrowe to:\n\nRosja,\n\nStany Zjednoczone,\n\nWielka Brytania,\n\nFrancja,\n\nChiny,\n\nIndie,\n\nPakistan,\n\nKorea Północna,\n\nIzrael.\n\nW przeszłości broń jądrową posiadały również Republika Południowej Afryki, Ukraina, Białoruś i Kazachstan. Trzy ostatnie otrzymały ją „w spadku” po rozpadzie ZSRR, ale zrzekły się jej w 1994 roku.\n\nŹródło: Nature Food.",
    "Las banków centralnych, czyli przyszłość systemu finansowego": "- Wszystko co można zrobić z kryptowalutami można zrobić również z pieniędzmi banku centralnego, być może z wyjątkiem prania pieniędzy i ataków typu ransomware - żartował Hyun Song Shin, doradca ekonomiczny i szef działu badań Banku Rozrachunków Międzynarodowych (BIS), prezentując w czerwcu 2022 r. flagowy raport BIS w części poświęconej przyszłości systemu finansowego.\n\n\n\nUpraszczając można powiedzieć, że ta przyszłość ma być bardziej dopracowaną teraźniejszością: bezpieczniejszą, efektywniejszą, ale złożoną z elementów, które już istnieją, choćby w fazie projektu. Rewolucja będzie polegać na ich zhierarchizowaniu i skalowaniu. Rozwiązania zdecentralizowanych finansów, które dziś stosują entuzjaści z wykształceniem inżynierskim, ale obudowane łatwym w użyciu interfejsem i autorytetem banków centralnych, mają szasnę stać się powszechne.\n\n\n\nBank Rozrachunków Międzynarodowych posługuje się metaforą drzewa. Zdaniem tej instytucji, zwanej w uproszczeniu bankiem centralnym dla banków centralnych, pniem drzewa mają być bilanse banków centralnych. Z pnia wyrastają zielone gałęzie innych form płatności. Wyżej pnia w podstawie drzewa są jeszcze pieniądze kreowane w sektorze prywatnym - w bankach komercyjnych.\n\n\n\nReklama\n\nWażne gałęzie drzewa\n\nStąd dopiero odchodzi pierwsza gałąź - hurtowe CBDC (ang. Central Bank Digital Currency, czyli cyfrowy pieniądz banków centralnych). Tutaj świat tradycyjnej bankowości czerpie garściami ze świata kryptowalut. BIS mówi o technologii rozproszonego rejestru, która da pewność, że np. płatność, którą otrzymujemy na końcu wielu transakcji jest w pełni legalna. Z tego świata pochodzi też idea tokenizacji - czyli możliwość stworzenia cyfrowej reprezentacji pieniądza lub innego aktywa, które mogą zostać przypisane do konkretnego projektu, firmy lub osoby (tokeny personalne). Hurtowy rynek CBDC pozwoli np. rozliczyć transakcję kupna i sprzedaży domu bez notariusza oraz bez czekania na zaksięgowanie przelewu. Jedna transakcja zmiany właściciela cyfrowego tokena, za którą stoi jak najbardziej realny dom rozwiązuje wiele problemów.\n\n\n\nPoza zastosowaniami, w których bezpieczeństwo stawia się na pierwszym miejscu, na metaforycznym drzewie trochę dalej od pnia znajdują się rozwiązania z kosztami w roli głównej. BIS dopuszcza detaliczne CBDC (pieniądz komercyjny rozliczany z bankiem centralnym) oraz szybkie systemy płatności detalicznych. Umożliwią one natychmiastowe rozliczenia gospodarstwom domowym i przedsiębiorstwom. Ich kod byłby otwarty i kompatybilny z systemami płatniczymi tradycyjnych banków, a konkurencja wymuszałaby rozwiązania szybkie i efektywne kosztowo.\n\n\n\nBIS podaje przykład brazylijskiego systemu PIX. To nazwa metody płatności wdrożonej przez tamtejszy bank centralny, która umożliwia błyskawiczną realizację transakcji - poniżej 10 sekund, 24 godziny na dobę. Użytkownicy mogą albo zeskanować kod QR za pomocą smartfona, albo skopiować i wkleić kod PIX do swoich aplikacji bankowych lub portfela cyfrowego. Następnie wystarczy sprawdzić dane odbiorcy i potwierdzić przekaz. W nieco ponad rok od premiery z systemu PIX korzysta już 2/3 dorosłej populacji Brazylii! Liczba transakcji przekroczyła zaś tę realizowaną za pomocą kart kredytowych i debetowych. Sukces systemu tkwi w tym, że PIX jest dla akceptantów najtańszy. Opłata to tylko 22 punkty bazowe, 10 razy mniej niż koszt obsługi płatności kartą kredytową.\n\n\n\nNarodowe drzewa płatności\n\nOstatnim elementem przyszłego systemu płatności mogą być multiplatformy CBDC. Łączyłyby transakcje kilku banków centralnych posługujących się swoimi walutami. W metaforze, którą się posługuje BIS, byłyby to narodowe drzewa płatności, których gałęzie stykałyby się ze sobą tworząc koronę lasu systemu globalnego. Kilka takich rozwiązań jest testowanych w ramach BIS Innovation Hub. Mowa tu o projekcie Jura z udziałem banków centralnych Szwajcarii i Francji, a także o projekcie Dunbar (tu uczestniczą Singapur, Malezja, Australia i Republika Południowej Afryki) oraz o kolejnym projekcie tzw. mBridge (Hong Kong, Tajlandia, Chiny i Zjednoczone Emiraty Arabskie).\n\n\n\n- Oczywiście pełen zakres możliwych innowacji jest trudny do przewidzenia, ale jedno jest pewne, że wszystkie będą wspierane przez drzewo, mocno zakorzenione w możliwości ostatecznego rozliczenia z bilansu banku centralnego - podsumowuje Hyun Song Shin. To wydaje się warunkiem nienegocjowalnym dla BIS i pewnie 61 banków centralnych w nim zrzeszonych. Warunek ten wyklucza jednocześnie powszechne używanie kryptowalut jako systemu monetarnego przyszłości. Nie chodzi tu o spisek instytucji międzynarodowych, który ma wyeliminować wolny i idealny pieniądz, jak przedstawiają to kryptoentuzjaści. Chodzi o to, że kryptowaluty wciąż mają wiele słabości i nie nadają się na solidny środek płatniczy.\n\n\n\nWady i zalety kryptowalut\n\n- Istnieje wiele fundamentalnych wad związanych z kryptowalutami. Przewaga stablecoinów (kryptowalut powiązanych z prawdziwymi walutami, takimi jak dolar czy euro, optymalnie w stosunku 1:1 - przyp. red.) wskazuje, na wszechobecną potrzebę korzystania z wiarygodności pieniądza fiducjarnego. Podkreśla również brak nominalnej kotwicy rynku krypto, którą mogą dostarczyć tylko pieniądze banku centralnego (...) Proliferacja kryptocoinów podkreśla fragmentację ekosystemu kryptowalut, z wieloma niekompatybilnymi warstwami rozliczeniowymi, które walczą o miejsce w świetle reflektorów - wyjaśniał Agustín Carstens, dyrektor generalny BIS.\n\n\n\nBank Rozrachunków Międzynarodowych mówi wprost, że kryptowaluty nie są ani tak zdecentralizowane, ani tak bezpieczne, ani tak efektywne jak przedstawiają to ich zwolennicy. BIS nie używa co prawda tak ostrych określeń jak \"piramida finansowa\" czy \"schemat Ponziego\", niemniej zauważa pozytywną korelację między napływem nowych użytkowników a wycenami kryptoprojketów. Oznacza to również, że gdy na największe kryptowaluty nie ma popytu, ich wyceny nie rosną, to wtedy mocno uwidaczniają się ich wady. Mówiąc obrazowo: zwykły użytkownik przełknie np. 100 dolarów opłaty transakcyjnej za zakup 1 Ethereum za 1000 dol., jeśli cena szybko wzrośnie np. do 4000 dol. W sytuacji kiedy kolejka chętnych do kupna topnieje, wtedy sprawy mają się inaczej.\n\n\n\nNiemniej są na tym rynku momenty hossy i szybkiej adopcji. Presja, wywierana przez użytkowników na możliwość łatwego kupna kryptowalut np. w oddziale swojego banku, wtedy rośnie. W bardziej technicznych dokumentach niż flagowy roczny raport BIS zaproponował więc choćby ograniczenie ekspozycji banków na określone kryptoaktywa do 1 proc. kapitału Tier 1, co odbiło się szerokim echem w kryptoświecie jako \"błogosławieństwo\" dla tego rodzaju aktywów, a jest raczej ostrzeżeniem.\n\n\n\nTo są jednak tematy podejmowane nie tylko przez BIS, ale również przez Międzynarodowy Fundusz Walutowy. MFW mówi dużo o finansowej inkluzji i o kosztach jakie wiążą się z obecną fragmentacją płatności. Fundusz przypomina, że przy przekazach średni koszt przelewu międzynarodowego to aż 6,3 proc. Oznacza to ok. 45 mld dol. rocznie w rękach pośredników, a nie ubogich często gospodarstw domowych dokonujących tych przekazów.\n\n\n\n- Państwa mogłyby współpracować, aby opracować globalną publiczną platformę cyfrową — nowy element infrastruktury płatniczej z jasnymi zasadami — tak, aby każdy mógł wysyłać pieniądze przy minimalnych kosztach oraz z maksymalną szybkością i bezpieczeństwem. Można również łączyć różne formy pieniądza, w tym cyfrowe waluty banków centralnych - proponowały Kristalina Georgiewa, Gita Gopinath i Ceyla Pazarbasioglu w tekście \"Why We Must Resist Geoeconomic Fragmentation—And How\", który ukazał się na IMFBlog w maju 2022 r.\n\n\n\nBiznes INTERIA.PL na Facebooku. Dołącz do nas i czytaj informacje gospodarcze\n\nMenadżerki MFW proponowały las płatności, który miesiąc później opisał BIS. Warto jednak zwrócić uwagę, że jest jeszcze jedna forma płatności, która mieści się w metaforze drzewa płatności (BIS umieszcza ją na grafice) i która nawet nie wymaga promocji. To gotówka, która działa od stuleci anonimowo i efektywnie. Co więcej będzie działać nawet w przypadku wyłączenia prądu, czego nie można powiedzieć o projektowanych w laboratoriach wyrafinowanych systemach płatności.\n\n\n\nMarek Pielach\n\nDziennikarz Obserwatora Finansowego, specjalizuje się w makroekonomii i finansach publicznych.\n\nAutor wyraża własne opinie, a nie oficjalne stanowisko NBP",
    "Shell przegrywa z aktywistami. Sąd wstrzymuje poszukiwanie paliw kopalnych wzdłuż Dzikiego Wybrzeża RPA": "Shell, jeden z największych koncernów paliwowych na świecie, bez pozwolenia na prowadzenie badań sejsmicznych wzdłuż Dzikiego Wybrzeża RPA. Sąd orzekł, że prawa do eksploatacji zostały przyznane w sposób niezgodny z prawem.\n\nShell przegrywa z aktywistami\n\nW 2021 roku Shell, korzystając z praw przyznanych 7 lat wcześniej, ogłosił plany odwiertów w poszukiwaniu paliw kopalnych – ropy naftowej i gazu wzdłuż wschodniego brzegu RPA, eksploatując tereny Dzikiego Wybrzeża o powierzchni 6000 km2.\n\nDecyzja spotkała się z gwałtowną reakcją aktywistów środowiskowych i klimatycznych, którzy skierowali sprawę na drogę sądową. Zarzutom przewodniczyły organizacje pozarządowe skupione na ochronie środowiska i praw człowieka Sustaining the Wild Coast NPC, Mashona Dlamini oraz Dwesa-Cwebe Communal Property Association. W sprawę zaangażowane były także organizacje Natural Justice oraz Greenpeace Africa. Pozwani zostali: Shell oraz Impact Africa jako podmioty prowadzące badania, a także krajowe Ministerstwo Zasobów Mineralnych.\n\n\n\nWedług niedawno ogłoszonej decyzji sądu Shell uzyskał prawa do eksploatacji i odwiertów w sposób niezgodny z prawem, bez uwzględnienia dobra lokalnej społeczności oraz środowiska, a także ignorując wpływ wydobycia ropy i gazu na zmiany klimatu. Wyrok poprzedził jeden z największych protestów ekologicznych w historii RPA.\n\nTo ogromne zwycięstwo lokalnych społeczności walczących ze szkodliwymi firmami zajmującymi się wydobywaniem paliw kopalnych w celu ochrony ich źródeł utrzymania i naszego środowiska. To zwycięstwo dowodzi, że życie ludzi i cenne ekosystemy morskie są cenne i zasługują na ochronę przed przestępcami klimatycznymi! – pisze Greenpeace Africa.\n\nTo kolejny raz, gdy Shell przegrywa sprawę z mieszkańcami RPA. W grudniu zeszłego roku koncern zmuszony był do zatrzymania inwazyjnych metod poszukiwania paliw kopalnych w Grahamstown.\n\nShell na drodze do eksploatacji Dzikiego Wybrzeża\n\nShell, który chwali się 120-letnią działalnością na terenach Republiki Południowej Afryki, planował poszerzyć swoją eskpansję w poszukiwaniu zysku z ropy naftowej oraz gazu. Ogłoszony w zeszłym roku projekt zakładał współpracę z Impact Africa w celu przeprowadzenia badań sejsmicznych na terenach Dzikiego Wybrzeża.\n\nPlanowane przez Shell badanie sejsmiczne 3D na terenach Dzikiego Wybrzeża ma na celu zbadanie potencjalnych rezerw węglowodorów pod dnem morskim. Republika Południowej Afryki jest obecnie w dużym stopniu uzależniona od importu energii w odniesieniu do wielu swoich potrzeb energetycznych. Gdyby rentowne zasoby zostały znalezione na morzu, mogłoby to znacząco przyczynić się do poprawy bezpieczeństwa energetycznego Republiki Południowej Afryki i rządowych programów rozwoju gospodarczego – czytamy w opisie badania na stronie koncernu Shell.\n\nJak podaje Natural Justice, Shell uważał, że nie ma obowiązku przeprowadzania analiz z punktu widzenia ingerencji w środowisko, ponieważ nie wymagało tego prawo.\n\nKraje Afryki stają się ważnym partnerem biznesowym w momencie kryzysu energetycznego wywołanego inwazją Rosji na Ukrainę. Na zacieśnianie współpracy z państwami afrykańskimi wpływa m.in. unijne embargo na rosyjski węgiel. Jednak czy paliwa kopalne mogą przynieść korzyści w dobie kryzysu klimatycznego?\n\nDziesiątki lat rozwoju paliw kopalnych w Afryce przyniosło porażkę w poprawie dobrobytu i zmniejszenia ubóstwa energetycznego. Kraje Afryki, których gospodarka opiera się na produkcji i eksporcie paliw kopalnych odnotowują wolniejsze tempo rozwoju gospodarczego – czasem nawet trzykrotnie – niże te z bardziej zróżnicowaną gospodarką – pisze Vanessa Nakate, aktywistka klimatyczna z Ugandy.\n\nJak wyglądają badania sejsmiczne?\n\nBadania, które planował Shell, opierają się na falach dźwiękowych i tzw. ”wybuchach sejsmicznych”. To nic innego, jak dopuszczanie do wielokrotnych, ogłuszających eksplozji, które mogą poważnie zranić, a nawet zabić życie morskie.\n\nW przypadku ssaków morskich wybuchy, które osiągają ponad 250 decybeli i są słyszane przez wiele kilometrów, mogą powodować utratę słuchu, zakłócając podstawowe zachowania, takie jak karmienie i hodowla oraz wpływając na komunikację między poszczególnymi wielorybami i delfinami – tłumaczy amerykańska organizacja The Centre for Biological Diversity.\n\nRównocześnie ma to wpływ na lokalne społeczności, dla których połowy są podstawowym źródłem utrzymania.\n\nTo jedno z ostatnich wybrzeży na świecie, które należy do rdzennej ludności. Ubóstwo jest wykorzystywane do narzucania nam niechcianego rozwoju. Duże, wydobywcze projekty nie wyciągają ludzi z ubóstwa – można spojrzeć na nie w dowolnym miejscu na Ziemi i to jest udowodnione. Te projekty dotyczą akcjonariuszy – powiedział w rozmowie z The Washington Post Sinegugu Zukulu, aktywista zaangażowany w sprawę.\n\nOdwierty gazu i ropy zagrażają wymierającym gatunkom zwierząt. Przeczytaj o poszukiwaniach paliw kopalnych w Demokratycznej Republice Konga.\n\nDzikie Wybrzeże – ostatnie dziewicze miejsca RPA\n\nDzikie Wybrzeże rozciągające się przez setki kilometrów wzdłuż wschodniego brzegu Republiki Południowej Afryki nad Oceanem Indyjskim to jedno z ostatnich, prawdziwie dziewiczych i prawie nietkniętych ludzką ręką miejsc. Jego nazwa pochodzi od nieokiełznanych wód z powodu silnych prądów i wysokich fal, które zalewają postrzępione klify i bezludne zatoki.\n\nWioska Mboyti położona wzdłuż Dzikiego Wybrzeża w RPA. Źródło: Wikimedia Commons\n\nOkolice wybrzeża pokrywa gęsta, różnorodna roślinność endemiczna, czyli charakterystyczna dla konkretnie tego miejsca. Chociaż bogaty w przyrodę, wybrzeże to jeden z najbiedniejszych i najwolniej rozwijających się regionów kraju. Zamieszkuje go lokalna ludność wywodząca się z plemienia Khosa.\n\nŹródła: naturaljustice.org, euronews.com, mongabay.com, greenpeace.org, aa.com.tr, climate-laws.org, washingtonpost.com, wniezadeptane.pl\n\nFot. główna: Canva\n\nArtykuł stanowi utwór w rozumieniu Ustawy 4 lutego 1994 r. o prawie autorskim i prawach pokrewnych. Wszelkie prawa autorskie przysługują swiatoze.pl. Dalsze rozpowszechnianie utworu możliwe tylko za zgodą redakcji.",
    "Anglia vs RPA – 3. test, dzień 4: podopieczni Bena Stokesa na dystansie zwycięstwa po uderzeniu blitz": "Trzecia próba, dzień czwarty – RPA 118 i 169 wszystko na zewnątrz (Elgar 36 | Szeroka 3-39, Stokes 3-45) Anglia 158 i 97-0 (Crawley 57)\n\nTHE OVAL — To dobrze, że Republika Południowej Afryki zdecydowała się nie opóźniać swojego lotu do domu o 24 godziny, biorąc pod uwagę, że są gotowi przegrać ten decydujący test w nieco ponad dwa dni krykieta, kiedy gracze przejdą formalne zwycięstwo Anglii w poniedziałek rano.\n\nOpóźnienie rozpoczęcia trzeciego i ostatniego testu, zła pogoda, która zniszczyła pierwszy i drugi dzień na znak szacunku dla Królowej, zmniejszyła szanse na pozytywny wynik.\n\nJednak prawdopodobnie powinniśmy byli wiedzieć, że dodatkowy dzień, o który poprosiła Anglia i Walia Cricket Board (EBC), nie będzie potrzebny po tym, jak oba pierwsze testy zakończyły się w ciągu trzech dni.\n\nW końcu RPA odmówiła i tak powstała bitwa między Bazballem a wolą turystów, aby nie przegrać tego konkursu, a wraz z nim serii, gdy szukali cennych punktów w wyścigu o przyszłoroczny finał World Test Championship.\n\nLosowanie zostało praktycznie zdjęte ze stołu przez szalony pierwszy dzień, w którym Republika Południowej Afryki została rozbita o 118 i 17 bramek w sumie.\n\nKolejnych 13 nastąpiło tego de facto drugiego dnia, a Anglia walczyła po tym, jak ich przewaga w pierwszym inningu była ograniczona do 40, kiedy zostali wyrzuceni za 158. Republika Południowej Afryki miała teoretyczną szansę na przejęcie kontroli nad tym meczem. Ale każdy, kto widział ich słaby skład tego lata, nie byłby zaskoczony, widząc ich 168 w swoich drugich inningach – ustawiając drużynie Bena Stokesa cel 130, aby wygrać serię 2-1 i zakończyć regenerację. lato z szóstą wygraną z siedmiu testów.\n\nAnglia była rozczarowana złym światłem, które odebrało im szansę na wygranie tylko drugiego dwudniowego zwycięstwa w testach w tym kraju w ciągu ostatnich 101 lat. Ok, więc to był technicznie dzień czwarty, ale to byłaby wygrana w ciągu dwóch dni krykieta – dość rzadki wyczyn.\n\nWyglądało na to, że też się udało, gdy Zak Crawley osiągnął swoje dziewicze pół wieku lata, ścigając się do 50 w 36 piłkach.\n\nAlex Lees i Zak Crawley zdobyli 32 punkty, a 57 nie kończy się w drugim inningu (zdjęcie: PA)\n\nAle brak zdrowego rozsądku wykazany przez arbitrów oznacza, że ​​Anglia, która straciła obu otwierających, będzie potrzebowała zaledwie 33 w ostatni poranek, aby dokończyć robotę.\n\nZgodnie z szybką naturą tego dziwacznego konkursu, Anglia przegrała ostatnie trzy bramki z pierwszego inningu w pierwszych 16 piłkach dnia. Po wznowieniu gry na 154 na siedem, z przewagą 36, dodali jeszcze tylko cztery do tej nocnej przewagi. Nie była to strzelanina z jedną rundą, Anglia mimo wszystko prowadziła, ale z pewnością było bliżej, niż powinno być, biorąc pod uwagę, że gospodarze stracili ostatnie sześć bramek w zaledwie 29 przejazdach.\n\nRepublika Południowej Afryki zapewniła, że ​​pewne wątpliwości mogą zacząć wkradać się do angielskich umysłów, gdy ich otwieracze, dowodzeni przez kapitana Deana Elgara, zlikwidowali deficyt w dziewięciu meczach. Tylko interwencja Stokesa, usunięcie Sarela Erwee w 16ten ponad rundami, upewniając się, że Anglia ma furtkę do lunchu.\n\nKluczowe momenty z czwartego dnia meczu Anglia vs RPA 3rd test Strajki Big Bena Po tym, jak RPA zlikwidowała deficyt 40 rund bez szwanku i opuściła Anglię sfrustrowaną 15 meczami, kapitan Ben Stokes rzucił się do rzucania i potrzebował tylko trzech piłek, aby dokonać przełomu, a Sarel Erwee obronił się jako pierwszy. Niesamowity błąd Elgar Stuart Broad przeszedł obok wielkiego australijskiego Glenna McGratha na bramkę 564 Test krótko po lunchu, kiedy pokonał Deana Elgara lbw. Ale Elgar przeżyłby, gdyby przeglądał, z Hawkeye pokazującym piłkę wygodnie omijającą kikut nogi. Robinson wykańcza, że ​​Proteas zwalnia Usypiające miejsce w RPA na piątym bramce z 25 punktami w 14,2 przejściach zakończył Ollie Robinson, który rzucił Wiaanowi Mulderowi za jego 50.ten Test furtki. Robinson wkrótce miał swoje 51st kiedy Khaya Zondo został uwięziony w lbw, kolejny inswinger zdobywający szóstą furtkę turystów z przewagą zaledwie 93. Całkowicie podekscytowany Jansen otrzymał deskę ratunkową, kiedy przesunął Stokesa na czwarte poślizgnięcie na cztery. Nie było jednak wytchnienia po wypiciu herbaty, gdy kapitan Anglii wrzucił ją tak dziko, że wyskoczyła poza kikut i wyrwała kikut Jansena. Szczęściarz Lees Anglia była wdzięczna, że ​​Alex Lees stracił pierwszą piłkę w ich pogoni, gdy Jansen wykorzystał szansę stworzoną przez Kagiso Rabadę. Lees również o włos uniknął ucieczki na trzech i mógł zostać złapany na 12.\n\nSytuacja uległa znacznej zmianie podczas popołudniowej sesji, podczas której sześć bramek padło na 76 biegów, gdy RPA pokuśtykała na herbatę na 146 na siedem, 106 przewagi.\n\nPunktem kulminacyjnym sesji był Stuart Broad uwięził Elgara lbw, błędnie, jak później pokazał Hawkeye po tym, jak kapitan RPA odmówił przeglądu. To zobaczyło, że Broad wyprzedził australijskiego Glenna McGratha na 564 bramek testowych i zajął piąte miejsce na liście wszech czasów. James Anderson, jedyny szwacz nad nim, wziął swój 666ten Bramka testowa, gdy Keegan Petersen przesunął się na czwartą poślizg, gdy RPA straciła czwartą bramkę. Broad, Robinson (dwukrotnie) i Stokes uderzyli przed herbatą, gdy Anglia przejęła całkowitą kontrolę.\n\nW szczególności Robinson był doskonały, po pierwszych pięciu inningach z dwoma kolejnymi, gdy w swojej karierze osiągnął 51 bramek testowych ze średnią 19,80.\n\nRepublika Południowej Afryki próbowała sfrustrować Anglię, ale wszyscy zdobyli 169 punktów, gdy Stokes, Broad i Anderson dobili ogona.\n\nPrzy 35 rzutach do rozegrania jedyną rzeczą, która stała między Anglią a zwycięstwem w ciągu dwóch dni, było światło. Niestety zdrowy rozsądek nie zwyciężył, ponieważ sędziowie wyprowadzili graczy z bardzo głośną dezaprobatą publiczności.",
    "Nowi dostawcy węgla dla Polski. Niektóre kierunki egzotyczne": "Nowi dostawcy węgla dla Polski. Niektóre kierunki egzotyczne\n\n12:32\n\nAutor: Pixabay Import węgla do Polski\n\nW kwietniu państwa Unii Europejskiej, łącznie z Polską, przyjęły embargo na import surowców energetycznych z Rosji i Białorusi. Zakaz wszedł w życie w sierpniu. To zmusiło poszczególne kraje do szukania nowych dostawców m.in. węgla.\n\nPolska jeszcze w 2021 roku była jednym z największych importerów surowców energetycznych z Rosji w Europie (obok Niemiec, Czech, Holandii oraz Francji). Zależność od dostaw ze wschodu sięgała powyżej 80%, jednak wojna na Ukrainie zmieniła układy gospodarcze. W Europie postanowiono uniezależnić się od rosyjskiego agresora. Polski rząd wyrażał taką chęć już w marcu 2022 roku, niedługo po rozpoczęciu wojny. W kraju przepisy unijne wdrożono do prawa polskiego ustawą o szczególnych rozwiązaniach w zakresie przeciwdziałania wspieraniu agresji na Ukrainę oraz służących ochronie bezpieczeństwa narodowego, podpisaną przez prezydenta 14 kwietnia.\n\nNa mocy ustawy realizującej faktyczne embargo, Polska nie może sprowadzać węgla oraz koksu pochodzących z Rosji i Białorusi, jak i prowadzić tranzytu tych surowców przez terytorium państwa. Wicepremier i szef resortu aktywów państwowych Jacek Sasin szacował, że w wyniku embarga w Polsce może zabraknąć około 8 mln ton węgla rocznie. Na szczęście kalkulacje ministra się nie sprawdziły. Polska stosunkowo szybko zaczęła pozyskiwać nowych dostawców i uzupełniać braki.\n\nW szerszej perspektywie zakaz importu surowców energetycznych z Rosji i Białorusi wpisał się mimochodem w długi program odchodzenia Unii Europejskiej od węgla. W ciągu trzech dekad (1990-2020) kraje unijne zmniejszyły zużycie węgla kamiennego i brunatnego z 1200 mln ton do 427 mln ton.\n\nW 2020 roku największym importerem węgla kamiennego w Unii Europejskiej były Niemcy. Sprowadzały łącznie 31,2 mln ton węgla, z czego 14,3 mln ton pochodziło z Rosji. Drugim największym importerem w Unii była Polska. W 2020 roku sprowadzono nad Wisłę 13,2 mln ton węgla kamiennego, w tym 9,5 mln ton z Rosji. Trzecim największym konsumentem węgla w Europie była Francja. W 2020 roku importowała ogólnie 9,6 mln ton, w tym 2,4 mln ton z Rosji. Surowce od Rosjan kupowały także Hiszpania, Włochy, Holandia, Austria, Słowacja, Czechy oraz Finlandia. Jednak inwazja Rosji na Ukrainę zmieniła europejskie relacje gospodarcze. Obecnie głównym hasłem stało się uniezależnienie energetyczne od Rosji i zwasalizowanej przez nią Białorusi.\n\nPolska aktywnie poszukuje i zawiera nowe kontrakty na dostawy węgla z zagranicznymi partnerami. Obecnie najwięcej surowców energetycznych importujemy z Australii, Chin, Indonezji, Kazachstanu, Kirgistanu, Kanady, Kolumbii, Norwegii, Republiki Południowej Afryki, Stanów Zjednoczonych, Ukrainy, Wielkiej Brytanii oraz Kanady.\n\nObecnie duże znaczenie dla Polski pod względem importu węgla kamiennego mają trzy kierunki: RPA, Australia oraz Stany Zjednoczone. Klaruje się dopiero sytuacja z Kolumbią (na razie kupujemy tam sporo ekogroszku).\n\nAutor: Statista Import węgla do Polski w latach 2000-2020\n\nRepublika Południowej Afryki\n\nRepublika Południowej Afryki notuje znaczny wzrost wydobycia węgla (w 2022 roku spodziewany jest wzrost o ponad 17%). Dodatkowe możliwości daje także port morski Bay Coal Terminal, jeden z największych na świecie portów węglowych. Dzięki jego geograficznemu położeniu można z niego wysyłać statki z ładunkiem zarówno na rynki europejskie, jak i azjatyckie. Ponadto RPA posiada specjalistyczną wiedzę w zakresie wytwarzania paliw z węgla oraz produkcji chemikaliów. Polska liczy tu na możliwość zakupienia od Kapsztadu tej technologii, co wspomoże w uniezależnianiu się od Rosji. Pierwsze interwencyjne dostawy węgla z RPA przypłynęły do portu w Świnoujściu w lipcu 2022 roku. Na przykład 27 lipca dotarł do Polski transport ok. 58 tys. ton surowca. Dostawy te będą podtrzymane i w razie potrzeby zwiększone.\n\nAustralia\n\nW 2021 roku Australia wyeksportowała węgiel za 43,9 mld dolarów. Zapowiadany jest wzrost wydobycia i sprzedaży tego surowca zagranicę. Od marca 2022 roku Polska zgłaszała zapotrzebowanie u australijskiej firmy wydobywczej Whitehaven Coal. Spółka informowała, że jej główni odbiorcy znajdują się w Azji, jednak zaopatrywanie Polski jest również możliwe. W 2020 roku z Australii do kraju importowano nieco ponad milion ton węgla. W 2021 roku liczba ta się podwoiła, zaś w tym roku wzrost będzie znacznie większy. Australia potwierdziła, że zawarła nowe umowy z Polską oraz Ukrainą na dostawy surowców energetycznych.\n\nStany Zjednoczone\n\nStany Zjednoczone zwiększają swoje wydobycie surowców energetycznych. Według US Energy Information Administration (EIA) w 2021 roku eksport węgla z USA wzrósł o 23% (85 mln ton) w stosunku do 2020 roku (69 mln ton). Polska będzie z czasem kupować coraz więcej węgla od Amerykanów. Obecnie Stany Zjednoczone mają pięciu największych importerów swojego węgla (dane z końca 2021 roku): Indie (18%), Chiny (15%), Japonia (9%), Holandia (8%) oraz Korea Południowa (7%). USA zawarły z Polską nowe kontrakty węglowe. Obecnie do Polski płyną kolejne statki z amerykańskim węglem.\n\nEwentualne uzupełnienia w imporcie zagranicznym są dostępne w Ameryce Południowej oraz Afryce. Tam złoża węgla są eksploatowane w Nigerii, Tanzanii oraz Mozambiku. Z tym ostatnim krajem Polska od dłuższego czasu prowadzi rozmowy na dostawy surowca. Posiada on bowiem jedne z największych złóż węgla kamiennego na świecie. W sierpniu 2022 roku do Polski dotarło 11 statków z węglem pochodzącym z krajów Ameryki Środkowej i Południowej, gdzie surowiec jest najbardziej zbliżony do miejscowego. Ogólnie rzecz ujmując, Polska ma zapewnione dostawy węgla. Jedynym zmartwieniem są jak na razie stale rosnące ceny.\n\nMateusz Pielka",
    "Anna Hejczyk: Przywrócone dzieciństwo. Polskie osiedle Tengeru w Tanganice": "Anna Hejczyk: Przywrócone dzieciństwo. Polskie osiedle Tengeru w Tanganice Do portu Tanga w Tanganice (dziś Tanzania) 8 października 1942 r. przypłynął statek „Malaja”. Na jego pokładzie znajdowali się Polacy, którzy jako pierwsi mieli zamieszkać w nowo powstałym osiedlu Tengeru.\n\nOsiedle Tengeru, w tle góra Meru, 1945 r. Fot. ze zbiorów Marii Podoskiej\n\nPo przywitaniu przez kierownika osiedla Tadeusza Świerczyńskiego oraz niewielkim posiłku pierwsza grupa licząca 533 osoby (w tym 173 dzieci do lat 14) ruszyła w dalszą podróż koleją z Tangi do Tengeru. W maszynopisie Historia Polskiego Osiedla Tengeru Tanganyika [sic!] Afryka Wschodnia zapisano: „Pociąg pędził wśród dżungli i buszu, mijał wioski murzyńskie, plantacje kawy, herbaty itp. Z okien wagonu widoczne były stada dzikich zwierząt: antylop, żyraf, strusi pasących się spokojnie w pobliżu toru kolejowego”.\n\nPierwsze zetknięcie z egzotyczną Afryką zrobiło ogromne wrażanie na Polakach, z których większość – zarówno w tym, jak i w kolejnych transportach – pochodziła z Kresów Wschodnich. Zupełnie obce widoki mogły kojarzyć im się tylko z opisami w powieści Henryka Sienkiewicza W pustyni i w puszczy. Najbardziej podekscytowane były dzieci. Zapierało im dech w piersiach, przebiegały z jednej strony wagonu na drugą, od okna do okna, radośnie wskazując na kolejne zjawiskowe zwierzęta. A przecież zarówno one, jak i ich opiekunowie jeszcze kilka miesięcy wcześniej walczyli o przetrwanie w Związku Sowieckim.\n\nZapach chleba i zupy\n\nPo zajęciu przez sowieckiego okupanta 17 września 1939 r. wschodnich terenów II RP setki tysięcy Polaków deportowano w głąb ZSRS i zesłano do łagrów. Cztery akcje deportacyjne objęły 315–330 tys. osób. Na Syberię, do północnych terenów Rosji europejskiej i do Kazachskiej SRS trafiały całe rodziny, np. osadników wojskowych i leśników. Nie wszystkie rodziny były pełne, w wielu brakowało mężczyzn. Podczas drugiej deportacji przeprowadzonej 13 kwietnia 1940 r. wśród zesłanych w głąb ZSRS znalazły się żony i dzieci polskich wojskowych i policjantów mordowanych w tym czasie w Katyniu, Charkowie, Kalininie…\n\nRodzice nie byli w stanie ochronić dzieci przed głodem, strachem, mrozem, chorobami i śmiercią. Zgodnie z „Ustawą o specprzesiedleńcach…”, uchwaloną przez Radę Komisarzy Ludowych ZSRS w grudniu 1939 r., obowiązek pracy dotyczył wszystkich zdolnych do jej wykonywania, którzy skończyli szesnaście lat. W rzeczywistości pracowały już dwunastoletnie dzieci, czasem nawet młodsze, aby pomóc rodzinie. Zbierały żywicę, uczestniczyły w żniwach, wykopkach, plewiły uprawy, powoziły końmi, pasły bydło, zdobywały opał oraz jedzenie (nie tylko runo leśne, ale także niewielkie zwierzęta), stały w długich kolejkach po chleb. Dzieci miały obowiązki, które bezpośrednio wpływały na byt rodziny. Teresa Juchniewicz z domu Kułakowska, która znalazła się później w Tengeru, tak wspominała pobyt na zesłaniu w ZSRS, miała wtedy siedem lat: „Ja przede wszystkim pamiętam to, że moim zadaniem było stać w kolejce po chleb. Ja się zgłosiłam, mama mnie o to nie prosiła. Wstawałam o 6:00 rano, jechałam na saneczkach i stałam w kolejce do sklepu, zanim go jeszcze otworzyli. Pamiętam zapach tego chleba. Czasami tak się ludzie pchali, że mogli zadusić, bo mężczyźni przeważnie przychodzili. Była tam też taka kantyna, że jak ktoś pracował, to mógł sobie zupę zjeść. Ja nie mogłam sobie kupić, ale pachniało. Ciągły brak jedzenia, od rana do nocy. Odczuwało się bardzo wielki głód”. Jeśli w okolicy była szkoła, młodsze dzieci miały do niej uczęszczać. Z jednej strony był to sposób na otrzymanie większego przydziału chleba, który rozdawano uczniom, z drugiej były tam narażone na rusyfikację i ateizację.\n\nDo wolnego egzotycznego świata\n\nSytuacja polskich zesłańców zmieniła się po podpisaniu układu Sikorski–Majski 30 lipca oraz po zawarciu umowy wojskowej 14 sierpnia 1941 r. Polacy zostali objęci tzw. amnestią, co oznaczało możliwość opuszczenia miejsc zesłania. Na południu Związku Sowieckiego rozpoczęto tworzenie polskiej armii. W marcu 1942 r. gen. Władysław Anders wydał rozkaz o jej ewakuacji do Iranu. Wraz z żołnierzami do wolnego świata wyjechała także część ludności cywilnej. W latach 1942–1944 do Iranu dotarło ok. 116 tys. obywateli polskich (w tym 41 tys. cywilów i 75 tys. wojskowych). Zdecydowana większość z nich przybyła tam w 1942 r. podczas dwóch fal ewakuacyjnych przez Morze Kaspijskie. Na podstawie umów międzynarodowych ludność cywilna została skierowana z Iranu w różne strony świata: do Indii, Meksyku, Nowej Zelandii, Palestyny, Libanu.\n\nNajwięcej polskich tułaczy, bo ponad 18 tys., trafiło do Afryki. Drogę na Czarny Ląd otworzyło im porozumienie zawarte latem 1942 r. między rządem brytyjskim a gubernatorami Kenii, Tanganiki i Ugandy. Ostatecznie Polacy zostali rozlokowani w następujących krajach: Rodezja Północna (dziś Zambia), Rodezja Południowa (dziś Zimbabwe), Związek Południowej Afryki (dziś Republika Południowej Afryki), Kenia, Tanganika (dziś Tanzania) i Uganda. W dwóch ostatnich krajach pod koniec 1944 r. mieszkało po ok. 6,5 tys. polskich tułaczy spośród wszystkich ponad 18 tys. przebywających w Afryce Wschodniej i Południowej.\n\nW Tanganice utworzono kilka osiedli przeznaczonych dla polskiej ludności: Kondoa, Ifunda, Kidugala, Morogoro, Kigoma. Największe powstało w Tenegru, nieopodal Arushy. Okolica była malownicza, osiedle leżało u stóp góry Meru, w oddali wznosił się ośnieżony szczyt Kilimandżaro, a w pobliżu rozciągało się jezioro Duluti. Na placu w środku osiedla żywopłot tworzył napis: „POLAND 1942”. Większość domków była okrągła, ze stożkowym dachem krytym suchymi liśćmi bananowymi, palmowymi lub trawą. Miejscowa ludność nazywała je tukulami, natomiast Polacy po prostu – ulami. Domki wyposażone były w podstawowe meble i przedmioty codziennego użytku. Dla polskich uchodźców ze Związku Sowieckiego afrykańska tukula była pierwszą, po czasie spędzonym na zesłaniu, namiastką domu.\n\nDo Tengeru przybywały kolejne transporty. W grudniu 1942 r. liczba ludności wynosiła ok. 3 tys., a w kolejnych latach wzrosła do 4 tys. Komendantem osiedla był Anglik, któremu podlegał polski kierownik. W środku dżungli wyrosło polskie miasteczko. Z budynkami szkolnymi i zakładami pracy (rzeźnią, garbarnią, piekarnią, wędliniarnią, tkalnią, szwalnią, cegielnią, warsztatami szewsko-rymarskimi), szpitalem, farmą, magazynami (np. na odzież lub żywność), sklepikiem, spółdzielnią, pocztą, budynkiem kina i teatru, świetlicami (YMCA, Referatu Kulturalno-Oświatowego, Związku Harcerstwa Polskiego, Akcji Katolickiej), sierocińcem, domem starców, kościołem, synagogą, cerkwią. Niedaleko osiedla założono cmentarze – chrześcijański i żydowski.\n\nNauka czytania z „Płomyczka Afrykańskiego”\n\nBlisko połowę mieszkańców Tengeru stanowiły dzieci. Po przybyciu do osiedla najmłodsi tułacze „wpadali” w codzienną rutynę, która dawała poczucie bezpieczeństwa. Ich życie powoli wracało do normalności, którą kształtowały szkoła, harcerstwo, kultura i religia. Ważny był czas wolny, podczas którego dzieci nareszcie mogły oddać się beztroskiej zabawie. Kontakt z afrykańską przyrodą rozpalał fantazję. Inspirację stanowiły też filmy wyświetlane w osiedlowym kinie, westerny (być może to pod ich wpływem uczniowie szkoły mechanicznej nielegalnie wyrabiali broń) czy „Tarzan”. Nic więc dziwnego, że młodzi mieszkańcy osiedla spędzali czas w dżungli, huśtali się na linach, chodzili nad rzekę lub jezioro, a starsi chłopcy na polowania. Młodsi bawili się w chowanego, ciuciubabkę, berka i grali w dwa ognie, starsi w piłkę nożną i siatkówkę. Z czasem powstał w Tengeru Międzyszkolny Klub Sportowy.\n\nW połowie października 1942 r. przeprowadzono spis ludności osiedla, na podstawie którego ustalono listy dzieci w wieku przedszkolnym i szkolnym. Pod koniec miesiąca odbyło się spotkanie organizacyjne nauczycielstwa osiedlowego. Ze względu na małą liczbę wykwalifikowanej kadry, grono pedagogiczne uzupełniono osobami wykształconymi, ale bez doświadczenia w szkolnictwie. Rok szkolny w Tengeru rozpoczął się w listopadzie 1942 r. Był to uroczysty moment w życiu osiedla.\n\nPoczątki nie należały do łatwych. Dzieci miały bardzo duże zaległości w nauce, brakowało książek i pomocy szkolnych. Na tysiąc uczniów oraz pięćdziesięciu nauczycieli przypadały dwa podręczniki oraz wykonane przez nauczycielki dwie mapy Polski i Europy. Nauczyciele prowadzili wykłady z pamięci, a dzieci uczyły się z notatek. Kiedy w marcu 1943 r. zaczęto wydawać „Polaka w Afryce”, artykuły zamieszczone w gazecie stanowiły materiał edukacyjny, umożliwiającydzieciom naukę czytania. Niedługo później „Polak w Afryce” miał już dwa stałe, dwutygodniowe dodatki. W „Płomyczku Afrykańskim” młodsze dzieci mogły znaleźć bajki, legendy, wiersze, natomiast „Książka polska na uchodźctwie” była materiałem bardzo przydatnym na wyższych szczeblach nauczania. Zawierała teksty informacyjne, a także fragmenty wierszy, dzieł literackich, biogramy znanych pisarzy i poetów. Czasopismo spełniało jednak przede wszystkim rolę informacyjną, przekazując zarówno wieści ze świata, jak i z polskich osiedli w Afryce. Już w pierwszym numerze z 14 marca 1943 r. pisano o tym, że w Tengeru uruchomiono w listopadzie szkołę powszechną złożoną z sześciu oddziałów, a w grudniu dwie klasy gimnazjalne. Łącznie do szkoły uczęszczało 1134 dzieci, natomiast do przedszkola – 124. W szkole na dwie zmiany pracowało pięćdziesięciu nauczycieli. W kolejnych latach liczba uczniów wzrosła do ponad 1700, a nauczycieli do ponad stu. Tengeru zostało więc największym polskim ośrodkiem szkolnym w Afryce.\n\nFragment artykułu z „Biuletynu IPN” nr 9/2022",
    "Kradzież ładunku przez oszusta – o czym powinien wiedzieć spedytor i przewoźnik": "W przypadku przewozów międzynarodowych Konwencja CMR mówi o “zaginięciu towaru”.\n\nPrzewoźnik odpowiada za zaginięcie towaru, które nastąpi w czasie między przyjęciem towaru a jego wydaniem, jak również za opóźnienie dostawy (art. 17 ust. 1).\n\nW ten sposób powstaje domniemanie odpowiedzialności przewoźnika z którego może być zwolniony tylko jeśli udowodni, że do kradzieży doszło ze względu na jedną z okoliczności enumeratywnie wskazanych w Konwencji jak np. siła wyższa, wina osoby uprawnionej, wybór przez nadawcę nieodpowiedniego pojazdu.\n\nPrzewoźnik na swoją obronę nie może posługiwać się żadnymi innymi argumentami poza tymi, które zostały wprost wskazane w art. 17, chyba że uda mu się jednoznacznie dowieść, że kradzież nie powstała w trakcie przewozu. Poza tym Konwencja CMR wprost przewiduje, że ani awaria pojazdu, ani fakt, że do szkody doszło z winy pracownika lub zleceniobiorcy, nie wyłącza odpowiedzialności przewoźnika.\n\nJeżeli nie wiadomo co stało się ładunkiem, zaginięcie towaru można stwierdzić po 30 dniach od daty planowanej dostawy (art. 32 ust. 1 lit. b). Odbiorca może dochodzić odszkodowania bezpośrednio od przewoźnika, który wykonywał przewóz (art. 13 ust. 1). Odszkodowanie należne podmiotowi uprawnionemu oblicza się na podstawie ceny towaru obowiązującej w miejscu przyjęcia go do przewozu – przy czym najczęściej na podstawie faktury sprzedażowej, ewentualnie wedle lokalnej ceny giełdowej, proporcjonalnie do ilości towaru, która uległa zaginięciu.\n\nCo do zasady odpowiedzialność przewoźnika jest ograniczona do 8,33 SDR za 1 kg brutto brakującego towaru (art. 23). Wyższego odszkodowania można żądać wyłącznie wtedy jeśli do listu przewozowego wpisano klauzulę deklarację wartości towaru (art. 24) lub klauzulę specjalnego interesu w dostawie (art. 26). Podmiotowi uprawnionemu nie należy się wyższe odszkodowanie, chyba że uda mu się udowodnić, że w trakcie przewozu doszło do rażącego niedbalstwa lub zaginięcie towaru było skutkiem złego zamiaru przewoźnika, gdyż wyłącza to standardowe limity odpowiedzialności przewidziane przez Konwencję CMR (art. 26 ust. 1).\n\nPodobnie rzecz się ma w przypadku prawa krajowego, tyle że przepisy ustawy Prawo przewozowe mówią o “utracie”, a nie zaginięciu. Poza tym odpowiedzialność przewoźnika nie jest ograniczona kwotowo, co mogłoby mieć szczególne znaczenie w przypadku przesyłek o znacznej wartości, jak na przykład elektroniki lub markowych kosmetyków.\n\nOdszkodowanie nie może przewyższać zwykłej wartości towaru (art. 80), co wyklucza możliwość dochodzenia innych roszczeń, jak np. utraconych korzyści, o ile nie zostanie stwierdzone nienależyte wykonanie umowy przewozu polegające na winie umyślnej lub rażącym niedbalstwie (art. 86). Wyższe odszkodowanie należy się także jeśli doszło do utraty przesyłki z zadeklarowaną wartością (art. 80 ust. 3).\n\nDość kontrowersyjne jest, czy do wartości odszkodowania należy doliczyć podatek VAT – najlepiej jest przyjąć, że zależy to od tego, czy podmiot pokrzywdzony ma prawo do odliczenia tego podatku od kosztów prowadzenia działalności gospodarczej. Prawo przewozowe także przewiduje możliwość wyłączenia odpowiedzialności przewoźnika w konkretnie określonych przez ustawę przypadkach (art. 65 ust. 3).\n\nNajczęstsze przypadki oszustw\n\nKradzież ładunku na podstawioną naczepę\n\nPojazd przewoźnika kieruje się do miejsca wskazanego w zleceniu lub liście przewozowym. Chwilę przed planowanym załadunkiem przewoźnik otrzymuje instrukcje, by towar przekazać innemu kierowcy, który ma podjechać pod bramę zakładu lub znajduje się w okolicach pierwotnie ustalonej rampy załadowczej. Kierowca otrzymuje od nieznanej osoby (podającej się za pracownika odbiorcy) instrukcje, by jak najszybciej wydać towar do zastępczego pojazdu, co jest uzasadnione np. koniecznością dowiezienia go do innego magazynu lub klienta. Kierowca pojazdu zastępczego podpisuje się pod listem przewozowy CMR, zabiera towar i odjeżdża. Po dokonaniu przeładunku okazuje się, że podstawiony pojazd należał do firmy przestępczej po której ślad zaginął.\n\nW takiej sytuacji ubezpieczyciel może odmówić wypłaty odszkodowania próbując twierdzić, że przewoźnik nie dochował należytej staranności wydając w ten sposób towar. Taka koncepcja nie znajduje jednak wprost potwierdzenia w przepisach, jak przewidziano w art. 5 Konwencji CMR w zakresie podpisów stron umowy przewozu, tj. nadawcy, przewoźnika i odbiorcy:\n\n“podpisy te mogą być wydrukowane lub też zastąpione przez stemple nadawcy i przewoźnika, jeżeli pozwala na to ustawodawstwo kraju, w którym wystawiono list przewozowy.”\n\nGeneralnie przyjmuje się, że podpis złożony na liście przewozowym powinien przyjąć taką formę, by możliwe było zidentyfikowanie osoby, która go złożyła.\n\nBrak pieczątki rażącym niedbalstwem?\n\nWarto rozważyć, czy brak pieczątki na liście przewozowym może być faktycznie uznane za rażące niedbalstwo. Przepisy Konwencji nie wymagają przecież stempla lub pieczątki, w pierwszej kolejności wskazując na konieczność naniesienia przez odbiorcę własnoręcznego podpisu. Kwestia obligatoryjnego stempla wynika chyba bardziej z rozpowszechnionego zwyczaju branży niż konkretnych wskazań prawa. Jeśli przewoźnik i spedytor uzgodnili, że egzemplarz listu przewozowego CMR powinien zawierać pieczątkę organu, to spedytor ma umowną podstawę, aby twierdzić, że zaniedbanie tego obowiązku stanowi nienależyte wykonanie zawartej z przewoźnikiem umowy.\n\nTrzeba też mieć na uwadze, że zgodnie z art. 12 ust. 5 wykonując prawo rozporządzania towarem nadawca lub odbiorca powinni przedstawić pierwszy egzemplarz listu przewozowego. To prawo jednak rzadko kiedy jest respektowane, ze względów technicznych (tj. duży dystans na jakim obecnie wykonuje się usługi transportowe) oraz z uwagi na fakt, że w trakcie operacji transportowej może istnieć nawet kilka podmiotów będących pośrednikami (spedytorami), a które formalnie reprezentują interesy nadawcy.\n\nW takim stanie rzeczy przekazywanie pomiędzy nimi oryginałów listów przewozowych jest w zasadzie niemożliwe. Tego rodzaju problemy może w przyszłości rozwiązać technologia e-CMR, szczególnie ta zbudowana w technologii blockchain, która pozwoli na zastosowanie odpowiednich zabezpieczeń, pozwalających na jednoznaczne określenie osoby uprawnionej do dysponowania towarem, bez możliwości późniejszej modyfikacji takich danych. To gwarantować będzie bezpieczeństwo listu przewozowego sporządzonego w takiej formie.\n\nKradzież ładunku w białych rękawiczkach\n\nPrzez giełdę transportową spedytor zawiera umowę z nieznaną dotąd firmą transportową. Przewoźnik podstawił pojazd do wskazanego miejsca, zabrał towar i… tyle go widzieli. Znika zarówno ładunek, jak i jakikolwiek ślad po osobach zawierających taką transakcję.\n\nPo pewnym czasie okazuje się, że firma zniknęła ze wszystkich portali i giełd, nie ma już z nią żadnego kontaktu. Dowody tożsamości kierowców i inne dane osób odpowiedzialnych za ten przewóz okazują się fałszywe, firma wkrótce całkowicie znika z rynku. Udaje się ustalić, że krótko przed uzyskaniem zlecenia na transport firma transportowa została nabyta przez nowego właściciela, którego aktualnego miejsca pobytu nie da się ustalić.\n\nOszust legalnie przejmuje działającą firmę transportową i wykorzystuje ją do dokonania oszustwa. W takiej sytuacji do uzyskania odszkodowania przez spedytora występującego jako przewoźnik umowny konieczne byłoby posiadanie klauzuli powierzenia towaru osobie nieuprawnionej z odpowiednią sumą ubezpieczenia.\n\nCzęsto w takich wypadkach ubezpieczyciel wymaga spełnienia rygorystycznych norm w zakresie uprzedniej weryfikacji przewoźnika. Konieczne jest na przykład sprawdzenie wpisu w CEIDG lub KRS, weryfikacja NIP, REGON, sprawdzenie ważności licencji wspólnotowej oraz polisy OCP. Jeśli natomiast pomiędzy spedytorem a jego klientem została zawarta umowa spedycji, to trzeba pamiętać, że spedytor jest odpowiedzialny za przewoźników i dalszych spedytorów, którymi posługuje się przy wykonaniu zlecenia, chyba że nie ponosi winy w wyborze (art. 799 K.c.).\n\nMając na względzie wyżej opisane problemy warto zadbać o szerokie i dobrze dobrane ubezpieczenie, a także profesjonalną pomoc prawną, gdy pojawi się poważny problem wymagający weryfikacji pod kątem obowiązujących przepisów i praktyki orzeczniczej.",
    "Krakowscy piloci samolotowi Krzysztof i Kamil Wieczorkowie rajdowymi wicemistrzami Polski ZDJĘCIA": "W zawodach triumfowali Marcin i Joanna Skalik (obaj Aeroklub Częstochowski). Po brązowy krążek sięgnęli Bolesław Radomski (Aeroklub Pomorski) i Dariusz Lechowski (Aeroklub Nowy Targ). Szóste miejsce zajęli Michał Wieczorek (Aeroklub Krakowski) i Marcin Kwiatosz (Aeroklub Warszawski).\n\nPodczas mistrzostw Polski obyły się tylko dwie konkurencje - pierwszego dnia. Trzeciej nie udało się rozegrać ze względu na złe warunki atmosferyczne. Organizatorem zawodów była Państwowa Akademia Nauk Stosowanych w Chełmie.",
    "Węgiel z RPA i Indonezji - z krajów które mają przerwy w dostawie prądu": "U nas są zawirowania z węglem i jest straszenie wyłączeniami prądu. Okazuje się, że w krajach, z których importujemy węgiel, wyłączenia prądu już są.\n\nPolska węglem stoi. Mimo zamykania polskich kopalń według portalu atlasbig.com:\n\n\"Polska, z 121 954 783,965 tonami produkcji rocznie, plasuje się na 9.\"\n\nW poniższej tabelce, zaczerpniętej z powyższego artykułu, wyszczególnieni są najwięksi producenci węgla na świecie.\n\n\n\n\n\n\n\n\n\n\n\n\n\n\n\n\n\nRóżne portale, tzw. \"niezależne\" karmią nas informacjami, że w zimie będą w Polsce wyłączenia prądu. Portal 300gospodarka.pl zapewnia, że prądu w Polsce nie braknie:\n\n\"W 2022 r. Polska produkowała więcej energii elektrycznej niż rok wcześniej. Do połowy roku była jej eksporterem netto. Zapotrzebowanie od stycznia do lipca 2022 oscylowało wokół wartości z tego samego okresu w 2021 roku. Mimo skomplikowanej sytuacji geopolitycznej, kryzysu energetycznego i niedoborów surowców energetycznych krajowa produkcja energii elektrycznej do czerwca tego roku przekraczała zapotrzebowanie.\n\nSystem elektroenergetyczny gwarantuje nieprzerwane dostawy energii elektrycznej – nawet w przypadku niespodziewanego wzrostu zapotrzebowania lub pojedynczej awarii.\n\nObowiązkiem operatora jest utrzymywanie nadwyżki mocy w systemie. Gdy jest ona niewystarczająca, operator może skorzystać z popytowych i podażowych usług regulacyjnych.\n\nRezerwa wirująca, czyli różnica między mocą znamionową zespołów wytwórczych a mocą pobieraną przy typowym obciążeniu, powinna wynosić w Polsce nie mniej niż 9 proc. zapotrzebowania na moc w systemie.\n\nDodatkowo możliwe jest redukowanie zapotrzebowania na energię. PSE operuje mechanizmem IRP (Interwencyjna Redukcja Poboru), który polega na dobrowolnym i chwilowym obniżeniu lub przesunięciu w czasie poboru energii przez firmy w zamian za wynagrodzenie. Istnieje również możliwość interwencyjnego zakupu mocy za granicą, w ramach międzyoperatorskiej pomocy awaryjnej.\"\n\nZałóżmy, że w powyższym portalu objawiona jest prawda.\n\nA jak to jest u innych wielkich producentów węgla?\n\nIndonezja jest czwartym producentem węgla, a Republika Południowej Afryki - siódmym w świecie. I właśnie z tych krajów, między innymi oczywiście, importujemy węgiel.\n\nNapisałem do kolegi z Kapsztadu. Odpisał mi, że nie mają węgla dla własnych elektrowni i mają wyłączenia prądu, nawet czternastogodzinne. A przecież Kapsztad jest jednym z największych miast RPA i jedną z trzech stolic.\n\nNapisałem do koleżanki z Indonezji mieszkającej w Bogor pod Dżakartą. Odpisała mi, że mają wyłączenia prądu, ale lokalne, w poszczególnych regionach. Nie pamięta, czy był moment, gdy cała Indonezja byłą bez prądu.\n\nPrzypomina mi to sytuację Polski z okresu komuny, kiedy to PRL był jednym z największych na świecie producentów cukru, a my mieliśmy najpierw talony na cukier, a potem kartki. Do tej pory Polska jest liderem wśród producentów cukru. Cytowany wyżej portal atlasbig.com sytuuje Polskę na 16 miejscu. A mimo to mieliśmy ostatnio zawirowania z cukrem.\n\nNapisałem do kraju w pewnym sensie neutralnego węglowo i energetycznie, do Kenii. Okazuje się, że na noc wyłącza im się prąd. A czasem i w ciągu dnia to się zdarza. Ale z Kenii dostałem również inną ciekawą informację. Wielki biznes ma swoje generatory. Kościoły również, bo też są częścią wielkiego biznesu.\n\nPodejrzewam, że w RPA i Indonezji korporacje również mają swoje generatory prądu, więc wyłączenia prądu ich nie dotyczą. Stąd nasuwa się przypuszczenie, że trwają testy eliminacji małego i średniego biznesu na świecie. Szczególnie dotyczy to przemysłu spożywczego: małych przetwórni spożywczych, hurtowni, sklepików, restauracji. Na razie próby przeprowadzane są poza krajami tzw. \"złotego miliarda\", jak nazywają Rosjanie państwa Unii Europejskiej, USA, Wielką Brytanię, Kanadę, Australię, Japonię, Izrael i Koreę Południową. Ale, gdy tam eksperyment się powiedzie, to i u nas to samo zacznie się dziać.",
    "Ta rosyjska firma nie tylko nie ucierpiała przez sankcje, ale wręcz kwitnie": "\"To wielki krok, ważny krok milowy. Niechaj rusza budowa!\" - z pompą zagrzewał przed weekendem węgierski minister spraw zagranicznych Peter Szijjarto, ogłaszając na Facebooku początek prac nad dwoma nowymi reaktorami nuklearnymi w elektrowni usytuowanej pod miastem Paks. Tamtejsze instalacje już dziś dostarczają 40 proc. produkowanej na Węgrzech elektryczności, dodatkowe reaktory mają podwoić możliwości obiektu.\n\nReklama\n\nBudapeszt traktuje rozbudowę elektrowni Paks - wstępnie uzgodnioną w 2014 r. - jako kwestię bezpieczeństwa energetycznego: Szijjarto i reszta gabinetu Viktora Orbana firmuje inicjatywę jako zabezpieczenie Węgrów przed huśtawką cenową na rynkach surowcowych. Dodatkowymi atutami ma być rychły termin uruchomienia nowych jednostek - 2030 r. - oraz finansowanie wartego niemal 12,5 mld dol. projektu, w dużej mierze zapewnione przez Rosjan.\n\nZ jednej strony nie jest żadną nowością, że rząd w Budapeszcie to jeden z nielicznych - za to chyba najgorliwszy - sojusznik Kremla w obrębie Unii Europejskiej. Węgrzy w olbrzymiej mierze zbyli europejskie sankcje na Rosję wzruszeniem ramion, rząd Orbana chłodno też odnosi się do mobilizacji Europy na rzecz broniącej się Ukrainy. Z drugiej jednak, w przypadku Paks i Rosatomu trudno mówić o wyłamywaniu się z szeregu - o ile Europa i USA postanowiły dosyć szybko odciąć się od rosyjskich kopalin, to ani europejskie, ani amerykańskie sankcje nie objęły rosyjskiego przemysłu nuklearnego. Czyli królestwa Rosatomu.\n\nPaństwo Rosatom\n\nJedna z największych globalnych korporacji w nuklearnym biznesie jest sukcesorem ministerstwa inżynierii i przemysłu nuklearnego z czasów ZSRR. W 1992 r. resort przekształcono w ministerstwo energii atomowej, a w 2004 r. - w Federalną Agencję Energii Atomowej, którą trzy lata później Duma przekształciła w strukturę korporacyjną. Przy czym słowo \"firma\" nie oddaje charakteru tej instytucji - jej prezesa i radę nadzorczą mianuje osobiście prezydent Rosji.\n\nReklama\n\nPo rozpadzie imperium nowym resortom przypadła olbrzymia większość jego nuklearnej schedy, przede wszystkim 9 elektrowni z 28 reaktorami w rozmaitym stanie i z długim cieniem Czarnobyla, padającym na całą rosyjską energetykę jądrową. I trzeba przyznać, że Rosatom wyszedł z próby obronną ręką: co prawda, w Rosji funkcjonuje niewiele więcej elektrowni niż w czasach ZSRR (ich liczba wzrosła do 11, a reaktorów - do 38), ale zasadniczo nie kwestionuje się ich bezpieczeństwa, niewiele wiemy o tym, żeby dochodziło w nich do jakichś poważnych incydentów związanych z bezpieczeństwem, w 2020 r. firma zatrudniała - bagatela - 276 tysięcy osób, a sektor dostarcza ponad 20 proc. elektryczności zużywanej w kraju.\n\nCo ważniejsze, Rosatom stał się eksportową potęgą: odpowiada za 76 proc. globalnego eksportu technologii nuklearnych, daleko dystansując rywali ze Stanów Zjednoczonych, Chin, Francji czy Korei Południowej. Przeszło rok temu podsumowywano jego dorobek na 35 projektów elektrowni na rozmaitych etapach budowy rozsianych po 12 krajach świata - a lista ta od tamtej pory tylko rosła. Jak wiosną szacowało Center On Global Energy Policy uniwersytetu Columbia, poza 38 reaktorami w samej Rosji, na świecie działają 42 inne zbudowane przez Rosjan, a w rozmaitych stadiach budowy jest kolejnych 15. Z kolei, zgodnie z raportami rosyjskiej firmy, wartość zamówień dla korporacji na całą jej ofertę dobijała 250 mld dol., z czego tylko w dekadzie do 2030 r. było to ponad 138 mld dol. (w tym 89 mld dol. to kontrakty na elektrownie atomowe).\n\nCo więcej, \"olbrzym\" coraz intensywniej interesuje się rozszerzaniem oferty. Nie tylko eksperymentuje z małymi reaktorami modułowymi, jak sławetny SMR zamontowany na lodołamaczu \"Akademik Łomonosow\", ale też odpowiada za 16 proc. globalnego rynku paliw nuklearnych i śmiało zaczyna wchodzić na rynek OZE, wodoru, zagospodarowania odpadów nuklearnych czy medycyny opierającej się na radioaktywnych technologiach.\n\nNa uranowej kroplówce\n\nWkrótce po tym, jak Zachód zaczął reagować na rosyjską agresję na Ukrainie, dziennikarze agencji Reuters wytknęli, że administracja Joe Bidena początkowo planowała dopisać Rosatom do listy firm objętych embargiem - ale pomysł porzucono po interwencjach amerykańskiego lobby nuklearnego. Podobnie milczeniem pominięto \"giganta\" w Europie.\n\n- Jedną z tego przyczyn jest z pewnością duża zależność od rosyjskiego uranu i innych paliw nuklearnych w większości z 32 państw, które korzystają z technologii jądrowych, przynajmniej w części swojego łańcucha dostaw - cytuje ekspertkę ukraińskiej organizacji Ekodia, Oksanę Ananyevą, Radio Wolna Europa.\n\nReklama\n\nNie jest to uzależnienie porównywalne do paliw kopalnych - w Europie 20 proc. uranu używanego w elektrowniach atomowych pochodzi z Rosji, w USA jest to 16 proc. - ale na tym rynku znacznie trudniej znaleźć alternatywnego dostawcę niż na rynkach ropy, gazu czy węgla. Co więcej, wśród innych liczących się dostawców dominują Kazachstan i Uzbekistan - w obu przypadkach byłe republiki ZSRR, które niekoniecznie chcą zadzierać z Kremlem. Do tego na samym pozyskaniu surowca do reaktorów problem się nie kończy. Rosja posiada 40 proc. infrastruktury do przerobu surowca w paliwo oraz 46 proc. zdolności do wzbogacania uranu (dane ze wspomnianego raportu badaczy z Columbia University).\n\nTrudno na bazie \"wyjątku dla Rosatomu\" snuć jakieś zobowiązujące wnioski. Oczywiście, branża atomowa bez surowców z Rosji mogłaby znaleźć się w opałach nieporównywalnych do innych sektorów energetyki. Z drugiej jednak strony, jeszcze do wiosny wydawało się, że energetyka nuklearna na Zachodzie jest w odwrocie i potencjalna rezygnacja z dostaw paliw dla tego przemysłu przyjdzie tu łatwiej niż w innych segmentach struktur bezpieczeństwa energetycznego. Być może zatem zdecydowała niewielka wiedza opinii publicznej na temat rynku energetyki nuklearnej, a być może Zachód od chwili, kiedy zaczęto dyskutować o sankcjach, zdecydował, że branża nuklearna będzie szalupą ratunkową dla energetyki. A być może zdecydował fakt, że uderzając w Rosatom Zachód uderzyłby w interesy swoich aliantów na całym świecie.\n\nPrzyczółki i bastiony\n\nBowiem rosyjski gigant nie tylko nie przyhamował globalnej ekspansji, ale wręcz ją przyspieszył. Projekt realizowany na Węgrzech to zaledwie wierzchołek góry lodowej. Weźmy jednego z największych partnerów rosyjskiej korporacji - francuski Framatome. Firma w grudniu 2021 r., na kilka tygodni ledwie przed agresją na Ukrainę, podpisała porozumienie o \"strategicznej współpracy\" z Rosjanami. Gdy zagraniczne firmy pospiesznie likwidowały swoje biura i spółki w Rosji, Francuzi twardo odmówili odwrotu.\n\nCzytaj więcej Energianews Gorączka złota na rynku tankowców LNG wpędza świat w tarapaty Stocznie budujące tankowce dostosowane do przewożenia skroplonego gazu LNG - oraz właściciele takich jednostek - mają swoje pięć minut. A być może nawet pięć lat, choć taka wizja przeraża odbiorców na całym świecie.\n\nRosatom ma swój przyczółek w Europie Środkowej, głównie z uwagi na to, że w tutejszych elektrowniach używano różnych modeli reaktorów VVER. Poza Białorusią, chodzi o Czechy, Słowację, Węgry, Bułgarię i Finlandię (w Europie VVER-ów używali też Niemcy, ale te elektrownie zostały akurat wyłączone już dawno temu). Technologia ta była też eksportowana do innych zakątków świata: Turcji, Iranu, Bangladeszu, Armenii, w oparciu o nią działa też ukraińska elektrownia w Zaporożu (największa w Europie). To daje koncernowi - i pośrednio Kremlowi - niemały argument w relacjach z tymi krajami.\n\nReklama\n\nAle też w ubiegłym tygodniu Rosatom uzyskał pozwolenie egipskiego regulatora na budowę elektrowni atomowej El Dabaa (kontrakt warty 30 mld dol., realizowany częściowo we współpracy z Koreą Południową, co skądinąd może zniechęcać Seul do przyłączania się do zachodniego embarga). Firma ma biura w Zjednoczonych Emiratach Arabskich i zapowiada otwarcie kolejnych w Arabii Saudyjskiej. Do tego należy dodać Jordanię i Maroko, które zasygnalizowały już chęć posiadania elektrowni nuklearnych w przyszłości - i podpisały wstępne memoranda dotyczące współpracy, choć dotychczas trudno było mówić o jakichś kolejnych krokach.\n\nBastionem koncernu jest Azja. Chiny użytkują reaktory VVER, Indie korzystają z pomocy Rosatomu w budowie własnych elektrowni. Koreańczycy z Południa - jak widać w przypadku Egiptu - nie gardzą współpracą przy realizacji zleceń dla rosyjskiego giganta. Koncern może liczyć na zlecenia przy budowie nowych elektrowni (Armenia) lub modernizacji starych instalacji w państwach Azji Centralnej. Do dyskusji o powierzeniu koncernowi kontraktu przymierza się Indonezja. Japończycy dostaną ofertę zakupu wodoru, w Wietnamie zapadła decyzja o budowie pierwszej w kraju wielkiej farmy wiatrowej, za którą odpowiedzialny będzie nie kto inny jak Rosatom.\n\nCzytaj więcej Atom Atomowe starcie Finów z Rosjanami. Pozywają się nawzajem Rosyjski koncern państwowy Rosatom domaga się od Finlandii 3 mld dolarów odszkodowania za zerwanie przez stronę fińską kontraktu na budowę elektrowni jądrowej Hanhikivi-1. Finowie nie pozostają dłużni i pozwali Rosjan o 2 mld dolarów.\n\nCoraz śmielej Rosjanie poczynają sobie za amerykańską miedzą. W Boliwii budowane jest nuklearne centrum badawcze, porozumienia o współpracy zawarto m.in. z Paragwajem i Chile. Dwa spośród trzech państw, które już posiadają elektrownie atomowe - Argentyna i Brazylia (trzecim jest Meksyk) - rozważają rozbudowę tego sektora energetyki i wśród najpoważniejszych oferentów jest, rzecz jasna, Rosatom.\n\nNo i jest jeszcze Afryka: na Czarnym Lądzie od wielu lat Rosjanie współpracują z Republiką Południowej Afryki, ale też składają oferty współpracy tam, gdzie tylko miejscowi liderzy przebąkują o rozwijaniu energetyki jądrowej - w Nigerii, Tanzanii, Ghanie, Kenii, Zambii, Ugandzie, Namibii. W części z tych państw są złoża uranu, którymi rosyjski koncern jest pewnie bardziej zainteresowany niż kontraktami na elektrownie - choć i tymi by nie pogardził.\n\nReklama\n\nSkuteczny jak MSZ\n\nHistoria ekspansji Rosatomu nie sprowadza się do ostatnich miesięcy, ale właściwie do dekad po upadku bloku wschodniego. Nawet jeżeli z ambicji przywódców na całym świecie niewiele przyoblekło się w formę realnych projektów, a jeszcze mniej funkcjonuje - to wystarczało, że Rosatom zaznaczał swoją obecność i zapewniał o życzliwym wsparciu (współfinansowanie projektów odgrywało tu niebagatelną rolę).\n\nTen fenomen dałoby się zapewne przełożyć na dzisiejszą obojętność, a nawet niechęć do zachodnich prób karania Rosji za inwazję na Ukrainę. Być może pod tym względem Rosatom czasem był skuteczniejszy niż rosyjskie MSZ. I z jego potęgą też się trzeba dziś mierzyć.",
    "Ryzyko kradzieży ładunków rośnie. Niemcy najmniej bezpiecznym krajem": "W ciągu 18 miesięcy od początku 2021 r. do końca czerwca 2022 r. złodzieje ładunków dokonali w 78 krajach Europy, Bliskiego Wschodu i Afryki (region EMEA) kradzieży towarów o łącznej wartości 171 mln euro – wynika z ostatniego podsumowania organizacji TAPA dotyczącego przestępczości w drogowym transporcie. Wielomilionowa strata to łączna wartość towarów skradzionych podczas 1470 incydentów zgłoszonych do systemu TAPA EMEA Intelligence System (TIS).\n\nW przypadku pozostałych kradzieży wartość skradzionych ładunków nie została podana w zgłoszeniach. Dlatego 171 mln euro strat dotyczy zaledwie około 13 proc. rabunków. We wspomnianym okresie doszło bowiem do 11332 kradzieży z ciężarówek.\n\nWśród poważnych incydentów, gdzie wartość łupu przekraczała 100 tys. euro, średnia wysokość straty wyniosła aż 826 672 euro. Jednak TAPA podkreśla, że w ostatnim czasie wykładnikiem strat poniesionych wskutek przestępstwa, nie jest sama wartość towarów skradzionych z obiektu lub środka transportu, ale szerszy „rzeczywisty koszt utraty”. Powinien się on składać na wszystkie konsekwencje incydentu. Przykładowo kradzież komponentów z jednej ciężarówki może wpłynąć na produkcję tysięcy zamówień klientów, należy bowiem uzupełnić dostawy, przeprowadzić dochodzenia, przetworzyć roszczenia ubezpieczeniowe, komunikować się z klientami i chronić reputację.\n\nBlokady, niedobory zdolności produkcyjnych i przeciążenie łańcucha dostaw to dodatkowe czynniki, które należy teraz wziąć pod uwagę również przy ocenie wpływu przestępstw związanych z ładunkiem. Źródła dostaw nadal borykają się z poważnymi zakłóceniami, w niektórych sektorach bardziej niż w innych. Czasy realizacji są dłuższe. Koszty wysyłki i koszty produktów nadal znacznie przekraczają długoterminową średnią, a dzieje się tak w obliczu dodatkowej presji rosnących kosztów życia i ich wpływu na przedsiębiorstwa i konsumentów” – zaznacza organizacja.\n\nDodatkowo, według TAPA, nie można zapominać o zobowiązaniach środowiskowych, społecznych i zarządczych (tzw. zobowiązania ESG). Przykładowo – o całkowitym śladzie węglowym wszystkich procesów transportowych i logistycznych, które muszą nastąpić, aby naprawić sytuację związaną z kradzieżą ładunku o wysokiej wartości.\n\nWiększe ryzyko kradzieży\n\nZdaniem organizacji firmy dążące do wyższego poziomu odporności łańcucha dostaw stoją dziś w obliczu jeszcze większej trudności.\n\nPresja finansowa wywierana na konsumentach (rosnące ceny towarów – przyp. red.), nawet w przypadku najbardziej podstawowych artykułów codziennego użytku, będzie napędzać „czarny rynek” szerokiej gamy towarów. W wielu przypadkach konsumenci kupujący produkty czarnorynkowe nie będą nawet świadomi ich „drogi na rynek” lub się tym nie przejmą. Sam fakt, że kupują te towary, jest pożywką dla działalności zorganizowanych grup przestępczych” – podkreśla TAPA.\n\nNajwięcej kradzieży w Niemczech\n\nNajnowsza analiza przestępczości towarowej TAPA w regionie Europy, Bliskiego Wschodu i Afryki po raz kolejny pokazuje, że znacząca większość strat z łańcuchów dostaw skoncentrowana jest w 10 krajach. Ze względu na wzrost danych policyjnych w ujęciu rok do roku, Republika Południowej Afryki zajęła pierwsze miejsce w tym niechlubnym rankingu. Od stycznia 2021 r. do 30 czerwca 2022 r. odnotowano tam 2670 indycentów, wśród których dominują brutalne porwania ciężarówek i napady na pojazdy przewożące gotówkę.\n\nNastępną pozycję w całym regionie EMEA i pierwszą w Europie zajmują Niemcy z wynikiem 2348 przestępstw. Kolejne miejsca w rankingu zajęły:\n\n– Wielka Brytania – 1573 incydenty\n\n– Niderlandy – 707 incydentów\n\n– Hiszpania – 704 incydenty\n\n– Francja – 650 incydentów\n\n– Rosja – 452 incydenty\n\n– Włochy – 294 incydenty\n\n– Belgia – 119 incydentów\n\n– Dania – 116 incydentów.\n\nNajmniej bezpieczny land\n\nTAPA podała też szczegółowe informacje na temat kradzieży w Niemczech z uwzględnieniem regionów. W ciągu pierwszych 6 miesięcy 2022 r. do systemu TAPA EMEA Intelligence System (TIS) spłynęło 414 zgłoszeń dotyczących kradzieży ładunków w Niemczech. Na podstawie 128 zgłoszeń (ok. 31 proc. odnotowanych incydentów) wyliczono stratę na poziomie 4 151 943 euro.\n\nDo największej liczby incydentów doszło w Nadrenii Północnej-Westfalii. W pozostałych landach odnotowano znacznie mniej kradzieży:\n\nNadrenia Północna-Westfalia – 84 incydenty\n\nDolna Saksonia – 57 incydentów\n\nBadenia-Wirtembergia – 48 incydentów\n\nHesja – 40 incydentów\n\nBawaria – 31 incydentów\n\nSaksonia – 26 incydentów\n\nNadrenia-Palatynat – 25 incydentów\n\nBrandenburgia – 24 incydenty\n\nTuryngia – 22 incydenty\n\nSaksonia-Anhalt – 13 incydentów\n\nMeklemburgia-Pomorze Przednie – 12 incydentów\n\n12 ze wspomnianych 414 kradzieży dotyczyło towarów o wartości przekraczającej 100 tys. (średnia wartość łupu złodziei w przypadku tych 12 incydentów wyniosła ok. 208 tys. euro). Największa odnotowana w pierwszym półroczu strata wynikała z kradzieży części rowerowych z lutego tego roku (lokalizacja nie została podana), która wyniosła prawie 296 tys. euro. Drugi najdroższy łup złodziei w Niemczech to miedź o wartości 275 tys. euro skradziony tego lata w Kolonii.\n\nRaport TAPA to wierzchołek góry lodowej\n\nWarto jednak podkreślić, że statystyki prezentowane przez TAPA, opierają się wyłącznie na zgłoszeniach dokonanych przez zrzeszone w niej przedsiębiorstwa. Pokazują więc tylko część kradzieży, do jakich dochodzi w Europie na Bliskim Wschodzie i w Afryce.\n\nSama TAPA zaznacza w komunikacie dotyczącym przestępczości w Niemczech, że liczba kradzieży zgłoszonych w tym kraju – jak i w całym regionie EMEA – nadal szacowana jest na zaledwie ułamek tego co się zdarza. Według ankiety TAPA EMEA przeprowadzonej z 12 innymi stowarzyszeniami branżowymi w Niemczech, każdego roku u naszych zachodnich sąsiadów dochodzi nawet do 26 tys. ataków na ciężarówki, co w ubiegłym roku doprowadziło do strat na poziomie ok. 2,2 miliarda euro.\n\nDo związku należy ponad 600 producentów dóbr konsumpcyjnych z całego świata – m.in. Apple, Cisco, Fujitsu Siemens, Motorola, Nike. Należą do niej także przedsiębiorstwa z branży transportowej np. DHL Worldwide Express i Grupa Schenker.",
    "Kosi znaczy pułapka": "REKLAMA REKLAMA\n\nRepublika Południowej Afryki rozczarowała mnie, jeśli chodzi o możliwości pływania z maską. Wybrzeże na wschód od Durbanu, wzdłuż którego podróżowałam przez Kwazululand, miało wiele malowniczych plaż, ale zwykle piaszczystych i z silnym przybojem – zdecydowanie nienadających się na snorkeling.\n\nREKLAMA REKLAMA\n\nOwszem, pływać z maską można było na otwartym morzu, ale wymagało to wynajęcia łodzi albo przyłączenia się do ekipy nurkowej – obie opcje były kosztowne, a gwarantowały ledwie około godziny pływania przy łodzi. Nie o to mi chodziło, nie po to woziłam w bagażu własną maskę i płetwy. Podróżując wzdłuż wybrzeża pytałam więc cierpliwie o miejsce nadające się do pływania z maską.\n\nO Czechach i Tsongach\n\nW schronisku w Sodwana, gdzie była kolejna piękna plaża z piaskiem i wysokimi falami, dwoje młodych Czechów poczęstowało mnie kolacją i poradziło, bym jechała do zatoki Kosi.\n\n– Jest tam taki kawałek wybrzeża. Niezbyt długi, ale można zobaczyć ciekawe ryby – zapewnili mnie czescy sąsiedzi. Prowadząca schronisko Angielka poradziła mi z kolei, gdzie w Kosi Bay mogę się zatrzymać. Tak trafiłam w pobliże granicy RPA z Mozambikiem, na dawne ziemie (i wody) Tsongów. Był to lud inny od dominujących na tym terenie Zulusów, żyjący nad zatokami Kosi i Maputo oraz nad kilkoma przybrzeżnymi jeziorami, zajmujący się głównie rybołówstwem. Tsongowie byli przy tym rybakami przemyślnymi, łapali ryby w pułapki, po czym lokowali większość połowu w pływających zagrodach. Dzięki temu mieszkańcy królestwa Tsonga Tembe zawsze mieli świeże ryby. Z rybackiego kunsztu byli znani. Słowo „kosi” w ich dawnym języku oznaczało podobno pułapkę na ryby. Dziś ujście rzeki Kosi z czterema połączonymi jeziorami i zatoką jest rezerwatem przyrody, ale na jeziorach wciąż można zobaczyć plecione pułapki i zagrody na ryby.\n\nREKLAMA\n\nDo Kosi Bay nie było łatwo dotrzeć. Polecana przez Angielkę z Sodwana lodge znajdowała się około 3 km od zatoki. A kursowy autobus, jeżdżący tylko między większymi miastami, wysadził mnie o jakieś 5 km od tego miejsca. Przebycie odcinka z plecakiem zajęłoby mi zapewne resztę dnia i część nocy. Na szczęście podwiozła mnie grupa Afrykanerów (białych mieszkańców RPA), jadących do tego samego schroniska.\n\nNazajutrz wyruszyłam piechotą w stronę wybrzeża. Trzeba było pokonać piaszczyste zbocze, a potem zejść nad jezioro, malowniczo błękitniejące w dole. Nad jeziorem spotkałam kilka osób łowiących ryby lub naprawiających karangi (zagrody dla ryb). Dalej krętą piaszczystą drogą dotarłam do plaży nad zatoką. Był tam mały parking, do którego docierały tylko auta z napędem na cztery koła. Na parkingu dyżurowało dwóch uzbrojonych w długie pałki pracowników parku, którzy mieli pilnować samochodów turystów. W RPA każdy parking miał uzbrojonych strażników. Ci w Kosi Bay pilnowali tylko jednego samochodu.\n\nMureny i kamień-ryby\n\nCzesi uprzedzili mnie, że miejsce do snorkelingu jest po drugiej stronie zatoki, na brzegu zalesionego cypla, oddzielającego taflę spokojnej, błękitnej wody od falującego morza. Aby tam dotrzeć, zatokę trzeba przebrodzić. Zapytałam ludzi z parkingu, w którym miejscu najlepiej przejść na drugą stronę. Zapewnili mnie, że w czasie odpływu woda jest niska i mogę przejść w dowolnym miejscu. Rzeczywiście, przeszłam w wodzie nie wyższej, niż po pas.\n\nREKLAMA\n\nPo drugiej stronie zostawiłam rzeczy na niewielkim półksiężycu piasku i weszłam z maską do wody. Była zupełnie spokojna, jeśli nie liczyć niezbyt silnego prądu, ciągnącego wzdłuż brzegu. Na piaszczystym dnie było trochę martwych korali i kamieni – pejzaż nieszczególny, ale zasiedlony przez różne istoty: od ukwiałów i małży po kolorowe ryby. Wśród odłamków korali i kamieni ukrywały się także inne istoty – białe lub kolorowo nakrapiane mureny, żabiookie babki i śligi, mątwy i dziwnego kształtu płastugi, duże i małe płaszczki, rozmaite kraby, a także – niełatwe do wykrycia pod warstwą piasku i koralowych odłamków – skorpeny i kamień-ryby. Te ostatnie miałam okazję zobaczyć po raz pierwszy.\n\nObserwowałam więc ten podwodny świat, pływając wzdłuż cypla z prądem, a potem wracając pod prąd. Oprócz mnie w zatoce było jeszcze dwóch Afrykanerów – właścicieli auta z parkingu. Mijaliśmy się, pływając wzdłuż brzegu, czasem pokazując sobie szczególnie ciekawe stworzenia.\n\nPo jakimś czasie tamci dwaj wyszli z wody. Jeden z nich dał mi znak, żebym się wynurzyła, a potem powiedział mi coś tonem sugerującym ostrzeżenie. Niestety, mówił w afrikaans, który bardzo mało przypomina angielski. Zrozumiałam tylko, że wspomniał coś o przypływie. Odpowiedziałam po angielsku, że w porządku, jeszcze tylko chwilę popływam, a potem wyjdę z wody. Po czym znów zanurzyłam się w świecie pełnym ukrytych w szczelinach muren i czających się w piasku skorpen.\n\nWycieczka zakładowa\n\nPo jakimś czasie zauważyłam, że prąd ciągnący wzdłuż cypla się odwrócił – płynęło się teraz z prądem w przeciwną stronę, niż przedtem. Nie miało to większego znaczenia, bo i tak wracało się pod prąd. Popływałam jeszcze chwilę, zanim uznałam, że czas wracać i wyszłam na brzeg. Spakowałam się niespiesznie. Zatoka nadal była błękitna i gładka, tylko na plaży po drugiej stronie, tej przy parkingu, było sporo osób. Najwyraźniej jakaś większa wycieczka zrobiła sobie tam piknik.\n\nWeszłam do wody, żeby przejść na drugą stronę, ku lądowi. I już po pierwszych krokach przekonałam się, że woda się zmieniła.\n\nPo pierwsze, była znacznie głębsza. Niemal od razu „wpadłam” po ramiona. Po drugie, wyczuwało się prąd, który spychał z prostego szlaku przez zatokę. Próbowałam przejścia w kilku miejscach – niestety, za każdym razem robiło się zbyt głęboko. Przez błękit wody dało się co prawda dostrzec ciąg płycizn, ale na odległość trudno było ocenić, na ile woda jest tam płytsza.\n\nRozważyłam sytuację. Jeśli nie zdołam zatoki przebrodzić, to zawsze mogę założyć płetwy i przepłynąć. Był jeden problem – miałam ze sobą telefon i niewielki aparat fotograficzny, i dla żadnego z nich nie miałam wystarczająco wodoodpornego opakowania. Płynąc, należało oba urządzenia poświęcić, a przecież w podróży mogły się jeszcze przydać.\n\nCóż, pływanie to ostateczność. Postanowiłam spróbować jeszcze raz na piechotę, klucząc między płyciznami. Cały swój bagaż umieściłam na płetwach, które afrykańskim sposobem niosłam na głowie. Raz jeszcze weszłam w wody zatoki.\n\nBył to dość długi i stresujący spacer. Co jakiś czas dno umykało mi nagle, zmuszając do nabrania w usta powietrza i zanurzenia głowy oraz trzymania bagażu na wyciągniętych w górę rękach. Prześladowała mnie też myśl o zanurzonych w piasku skorpenach, płaszczkach i kamień-rybach, nad którymi z maską mogłam sobie bezpiecznie pływać, ale nadepnąć na którąś wcale nie miałam ochoty. Może jednak należało płynąć? Jeśli się przewrócę, telefon i aparat i tak znajdą się w wodzie…\n\nNawet w najpłytszych miejscach woda sięgała mi do ramion. Patrzyłam w stronę plaży, by ocenić odległość. Na plaży wciąż siedziała liczna wycieczka, składająca się głównie z Afrykańczyków. Widziałam, że obserwują mnie podając sobie lornetkę i pokazują w moją stronę. Cóż, pocieszałam się, w razie czego przecież mi pomogą…\n\nWreszcie, pokonawszy ostatnie przegłębienie, dotarłam do plaży, Z uczuciem ulgi wyszłam na suchy piasek, ocaliwszy i aparat, i telefon. A także siebie – przy okazji.\n\nAfrykańczycy na plaży okazali się wycieczką z jakiegoś zakładu pracy w Durbanie. Siedzieli na piasku, pichcili coś na grillu i otwierali piwo. Część z nich powitała moje przybycie głośną owacją. Niektórzy znali angielski.\n\n– Tak się cieszę, że ci się udało! – mówił serdecznie jeden z nich, potrząsając moją dłonią. – Dzięki tobie wygrałem dużo randów i piwa!…\n\nJak się okazało, sympatyczni wycieczkowicze robili zakłady, czy uda mi się przebyć zatokę, czy też utonę…",
    "\"Wyrób weglopodobny\"? Skąd problemy z węglem dla gospodarstw domowych": "\"Nieoczyszczona mieszanina\", \"wyrób węglopodobny\", \"na tonę węgla połowa to jest miał\" - opinie o importowanym teraz węglu są alarmujące. Eksperci przyznają, że rodzaj sprowadzanego statkami surowca przyczyni się do \"deficytu węgla dla indywidualnych odbiorców\". Ostrożne szacunki mówią, że może zabraknąć 4-6 mln ton węgla.\n\nWęgiel sprowadzany teraz do Polski statkami ma zapewnić ogrzewanie gospodarstwom domowym, lecz jest coraz więcej wątpliwości, czy ze względu na jakość nadaje się do przydomowych pieców. - Rząd wprawdzie zapewnia, że do Polski węgiel już płynie statkami, bo ten rosyjski, którym grzaliśmy dotychczas, zastąpi zakup z zamorskich krajów. Tylko że ten węgiel to nie jest ten sam węgiel - uważa Gabriela Lenartowicz, posłanka Koalicji Obywatelskiej, która w mediach społecznościowych porusza ten problem. Jej zdaniem importowany obecnie węgiel to \"nieoczyszczona mieszanina\" o niższej kaloryczności. Posłanka Lewicy Beata Maciejewska, mówiąc o \"nowym węglu\" sprowadzanym z Indonezji, zaznaczyła w \"Faktach\" TVN: \"Na tonę węgla, który przychodzi do składu, połowa to jest miał, czyli gorszego gatunku paliwo, a połowa to węgiel większy\". W mediach społecznościowych pojawiają się krytyczne wpisy na temat sprowadzanego węgla np.: \"Wwożony jest masowo wyrób węglopodobny z Wenezueli. Wygląda jak ziemia, w składzie 30 procent gliny, z TIRów leje się z naczep woda. To jest jeszcze większy syf niż ten którym rozwalili Jaworzno\" (pisownia postów oryginalna). Jeden z użytkowników Twittera - przedstawiający się jako właściciel składu węgla - informował: \"Moje auta realizowały transport do sieci dużych składów węglowych - łącznie 2000 ton. Właśnie dostałem maila że węgiel wraca do portu bo do niczego się nie nadaje oprócz reklamacji przyszłych klientów. Nieźle\". \"Słyszę, że niemałą część tego węgla, który teraz (po durnej decyzji o nagłym wstrzymaniu importu z Rosji) za ogromne pieniądze, należałoby z powrotem zakopać. Tak marnej jest jakości\" - tweetował z kolei Stanisław Żerko.\n\nPracownik kieleckiego składu węgla o trudnościach z dostępem do surowca wysokiej jakości Video: tvn24\n\nO kłopotach z jakością sprowadzanego węgla mówią też właściciele składów. \"Węgiel importowany jest węglem niesprawdzonym, jest niskiej jakości i ma niską wartość opałową\" - tłumaczył reporterce TVN24 Dariusz Dudek, pracownik jednego z kieleckich składów. Dodał, że sprzedawcy nie chcą sprzedawać tego węgla i czekają na możliwość zakupu polskiego surowca. \"Polska Grupa Górnicza wypowiedziała wszystkie umowy autoryzowanym sprzedawcom, zostali odcięci od dostaw polskiego węgla\" - zaznaczył Dudek. Ile więc węgla importowanego teraz do Polski może nadawać sie do domowych pieców? Skąd sprowadzany jest teraz surowiec? Co wiemy o jego jakości? Spróbowaliśmy wyjaśnić to z pomocą ekspertów. Minister Moskwa: 20-40 proc. węgla z importu dla odbiorców indywidualnych. Ekspert: nadaje się mniej Minister klimatu i środowiska Anna Moskwa 8 sierpnia w rozmowie z tygodnikiem \"Sieci\" zapewniła: \"Mamy zakontraktowane kolejne siedem milionów ton i z tych dostaw do mieszkańców trafi 20–40 procent\" (cytat za Biznesalert.pl). O takich samych ilościach - 20-40 proc. importowanego węgla dla odbiorców indywidualnych - minister Moskwa mówiła w opublikowanym dzień później wywiadzie w Parkiet.com. Oceniła, że jeszcze w tym roku możliwy jest import nawet 17 mln ton węgla przy założeniu, że zima będzie cięższa. \"Proces kontraktowania cały czas trwa\" - dodała. Tymczasem 23 sierpnia \"Rzeczpospolita\" poinformowała, że \"importowany węgiel energetyczny może tylko w minimalnym stopniu zastąpić ten rosyjski i krajowy na potrzeby odbiorców indywidualnych\". Łukasz Horbacz, prezes Izby Gospodarczej Sprzedawców Polskiego Węgla, szacował w rozmowie z dziennikiem, że z jednej tony importowanego surowca na opał do pieców użytkowanych przez gospodarstwa domowe nadaje się tylko ok. 15–20 proc. Była wiceprezes PGE Bogusława Matuszewska w rozmowie z \"Gazetą Wyborczą\" mówiła: \"Na świecie nie ma takiego węgla, jakiego potrzebują gospodarstwa domowe (czyli po prostu grubego, a nie miału). Z całego transportu kilku milionów ton węgiel odpowiedni dla ludzi to będzie kilkanaście procent\". Prezes Łukasz Horbacz, zapytany raz jeszcze 30 sierpnia przez Konkret24 o te szacunki, potwierdził, że dla gospodarstw domowych nadaje się mniej niż jedna trzecia importowanego statkami węgla - według jego oceny można wysiać 20-25 proc. tego odpowiedniego dla potrzeb indywidualnych użytkowników. A to mniej niż zapowiedziała minister Moskwa. Kaloryczność, zawartość popiołu, wilgotność... - jakiego węgla można używać w domach, a jakiego w elektrowniach Eksperci, z którymi rozmawiał Konkret24, tłumaczą, dlaczego tylko część importowanego drogą morską węgla nadaje się do użycia w gospodarstwach domowych. Po przybyciu transportu morskiego z węglem odsiewa się surowiec dla odbiorców indywidualnych. - Węgiel importowany na statkach kruszy się bardziej od tego, który jest przewożony pociągami - wyjaśnia Rafał Zasuń, redaktor naczelny serwisu WysokieNapiecie.pl. Duże elektrownie czy zakłady ciepłownicze mają urządzenia, które pozwalają na spalanie pokruszonego węgla bądź węgla o słabszych parametrach cieplnych. Piece stosowane w gospodarstwach domowych wymagają jednak grubego węgla wysokiej jakości. Rafał Zasuń tłumaczy, że importowany drogą morską węgiel gorzej się pali. - Właściwości te nie mają wielkiego znaczenia dla elektrowni, ale dla kotłów używanych w gospodarstwach domowych już tak - podkreśla. Na przykład węgiel z Indonezji ze względu na dużą wilgotność daje mniej ciepła, za to ten kolumbijski ma dobre parametry dla gospodarstw domowych. Zaś węgiel kazachski, mongolski czy kirgiski - o podobnych parametrach jak rosyjski - jest teraz trudno dostępny.\n\nDo Polski dociera miał, nie węgiel. \"Nadaje się do zakopania\" Video: Fakty TVN\n\nW dyskusjach o jakości importowanego węgla nie chodzi tylko o jego kaloryczność, czyli o ilość możliwej do wytworzenia energii. - Ważniejsze są inne parametry, między innymi zawartość popiołu, wilgotność czy skład chemiczny samego węgla - mówi Rafał Zasuń. - Generalnie węgiel kupuje się na zamówienie użytkownika, który precyzyjnie określa parametry surowca - tłumaczy dr inż. Jerzy Markowski, były wiceminister gospodarki. Wyjaśnia, że parametry te muszą pasować do urządzeń, którymi dysponuje elektrownia lub elektrociepłownia. Łukasz Horbacz z Izby Gospodarczej Sprzedawców Polskiego Węgla w odpowiedzi na pytania Konkret24 wyjaśnia, że użytkownicy kotłów domowych potrzebują węgla o specyficznym uziarnieniu jak ekogroszek (granulacja 5-25 mm), orzech (25-80 mm) czy kostka (80-120 mm). \"W świecie handluje się głównie węglem w granulacji 0-50 mm i taki węgiel głównie przypływa do Polski\" - informuje. Jego szacunki, że z importowanego surowca można wysiać 20-25 proc. węgla odpowiedniego dla indywidualnych użytkowników, dotyczą właśnie granulacji. Jakość importowanego węgla. \"Indywidualni odbiorcy oczekują węgla grubego\" Jakość paliw - w tym węgla stosowanego w energetyce - jest regulowana ustawą o systemie monitorowania i kontrolowania jakości paliw. W artykule 6a tej ustawy napisano, że minister właściwy do spraw klimatu może w drodze rozporządzenia i nie dłużej niż na 60 dni odstąpić od stosowania tych norm. Takie rozporządzenie może wydać wtedy, gdy na rynku wystąpią nadzwyczajne zdarzenia skutkujące zmianą warunków zaopatrzenia w paliwa stałe. Jak opisaliśmy w Konkret24 30 sierpnia, w ostatnich miesiącach minister klimatu i środowiska Anna Moskwa wydała dwa takie rozporządzenia: pierwsze 27 czerwca, drugie 25 sierpnia, które weszło w życie 28 sierpnia i będzie obowiązywać przez kolejne 60 dni. W par. 1 napisano: \"Odstępuje się przez okres 60 dni od stosowania wymagań określonych w przepisach rozporządzenia Ministra Energii z dnia 27 września 2018 r. w sprawie wymagań jakościowych dla paliw stałych\". - My w tej chwili sprowadzamy każdy węgiel, który oferują pośrednicy i handlarze - podkreśla dr Jerzy Markowski. Wyjaśnia, że często jest to surowiec, który już czeka na nabywców załadowany na statkach. - Indywidualni odbiorcy oczekują węgla grubego, którego w tej masie węgla przywożonego do Polski jest znikoma ilość - zauważa. Prezes Łukasz Horbacz przestrzega jednak przed mówieniem, że importowany teraz węgiel jest słabej jakości. \"Węgle, które są obecnie importowane do Polski, mają parametry jakościowe bardzo zbliżone do węgli polskich\" - podkreśla w odpowiedzi dla Konkret24. Dodaje, że węgle importowane mają bardzo niską spiekalność w porównaniu do krajowych (to parametr odpowiedzialny za poprawność procesu spalania w kotłach z automatycznym podajnikiem). Dlatego doniesienia o ogólnie \"niskiej jakości importowanego węgla\" prezes Izby Gospodarczej Sprzedawców Polskiego Węgla nazywa fake newsem. Po wybuchu wojny wzrósł import węgla z RPA i Norwegii Według szacunków think tanku Forum Energii do 16 kwietnia - kiedy to, po napaści Rosji na Ukrainę, weszła w życie ustawa wprowadzającą zakaz przywozu do Polski i tranzytu przez Polskę węgla i koksu pochodzących z Rosji i Białorusi - to właśnie Rosja była dominującym dostawcą tego surowca: udział importu z tego kraju w 2020 roku wyniósł 75 proc. W 2021 roku z Rosji sprowadziliśmy 8,3 mln ton węgla. Forum Energii ocenia, że Polska importuje ok. 20 proc. zużywanego węgla - resztę dostarczają polskie kopalnie. Według danych Głównego Urzędu Statystycznego w 2021 roku importowaliśmy w sumie 12,5 mln ton węgla. W samym pierwszym półroczu 2021 roku - prawie 6,1 mln ton. W pierwszym półroczu 2022 roku - 6,5 mln ton.\n\nImport węgla do Polski: rok 2021 oraz I półrocze 2022 Foto: tvn24\n\nJa pokazuje powyższe zestawienie państw, z których w ubiegłym roku i pierwszej połowie tego roku sprowadzaliśmy najwięcej węgla, w tym roku już zaimportowaliśmy więcej z Kazachstanu, Mozambiku czy Kanady niż w całym roku 2021. A znaczącymi krajami importu stały się w tym roku m.in. Republika Południowej Afryki i Norwegia. Do czerwca ściągnęliśmy z RPA 0,23 mln ton, a z Norwegii - 0,15 mln ton. Czerwiec 2022 roku był pierwszym miesiącem, gdy z Rosji nie sprowadziliśmy ani tony węgla. W maju importowaliśmy 19,2 tys. ton (pochodzących z wcześniejszych zamówień), w kwietniu - 448,3 tys.\n\nTop 10 państw, z których Polska sprowadziła węgiel w pierwszej połowie 2022 roku Foto: tvn24\n\nPod koniec lipca Konkret24 zapytał Ministerstwo Klimatu i Środowiska, z jakich krajów od marca importujemy węgiel. W odpowiedzi przesłanej 11 sierpnia napisano: \"Polska importuje węgiel z różnych kierunków, a do krajów dostarczających surowiec należą przede wszystkim Australia, Kolumbia, Indonezja, Stany Zjednoczone Ameryki, Tanzania oraz Republika Południowej Afryki. Zakontraktowanych na tę chwilę jest ok. 7 mln ton węgla na II półrocze przez różne podmioty zajmujące się importem. Firmami, które wyznaczone zostały przez Prezesa Rady Ministrów do zakupu węgla są Węglokoks S.A. oraz PGE Paliwa Sp. z o.o.\". Jak podało ministerstwo, rozładunek importowanego węgla odbywa się poprzez porty w Gdyni, Szczecinie, Gdańsku i Świnoujściu. \"W związku z ograniczonymi możliwościami przeładunkowymi oraz zróżnicowanymi kierunkami importu węgla część surowca sprowadzanego przechodzi przez porty znajdujące się poza granicami naszego kraju\" - dodał resort, nie podając, o które zagraniczne porty chodzi. 30 sierpnia poprosiliśmy resort klimatu i środowiska o aktualizację tych danych; wymienienie krajów, z których importowany jest teraz do Polski węgiel wraz z danymi o wartości dotychczas zrealizowanych dostaw i tych planowanych do końca roku. Czekamy na odpowiedź. Podobne zapytanie wysłaliśmy również do Ministerstwa Aktywów Państwowych, w tym przypadku również czekamy na odpowiedź. W przesłanym 1 września e-mailu resort poinformował za to, że 13 lipca premier wydał decyzję (zmienioną decyzją z 8 sierpnia 2022 roku) polecającą spółkom PGE Paliwa Sp. z o.o. i Węglokoks S.A. zakup do 31 października 2022 roku i sprowadzenie do 30 kwietnia 2023 roku przynajmniej pięciu mln ton surowca. Pierwszy węgiel sprowadzony na podstawie decyzji premiera będzie dostępny we wrześniu tego roku. W poprzednich latach ponad 60 proc. importowanego węgla trafiało do gospodarstw domowych Do jakich odbiorców trafia importowany węgiel? W lutym tego roku, w odpowiedzi na pytanie serwisu fact-checkingowego Demagog.org.pl, Ministerstwo Aktywów Państwowych udostępniło dane za okres od stycznia do listopada 2021 roku. Wtedy podział importowanego węgla wyglądał następująco: energetyka zawodowa - 0 proc.;\n\nenergetyka przemysłowa - 2 proc.;\n\nciepłownie niezawodowe - 0 proc.;\n\nciepłownie zawodowe - 12 proc.;\n\ninni odbiorcy przemysłowi - 3 proc.;\n\nkoksownie - 23 proc.;\n\npozostali odbiorcy krajowi - 60 proc. Tak więc w ubiegłym roku większość importowanego węgla trafiła do \"pozostałych odbiorców krajowych\". To zbiorcza kategoria obejmująca m.in. gospodarstwa domowe, administrację państwową czy przedsiębiorstwa produkcyjno-handlowo-usługowe. Podobnie było w 2020 roku, co pokazały dane przekazane przez MAP w odpowiedzi na interpelację poselską. Udział \"pozostałych odbiorców krajowych\" w całej sprzedaży krajowej wyniósł 65,5 proc. Do koksowni trafiło 13,4 proc., do energetyki (zawodowej i przemysłowej) - 8 proc., do ciepłowni (zawodowych i niezawodowych) - ponad 10 proc. Energetyka sobie poradzi w 2022 roku, trudniej będą mieli odbiorcy indywidualni Czy węgiel importowany teraz zapełni lukę po zablokowaniu dostaw z Rosji? Rafał Zasuń, komentując szacunki Anny Moskwy o 20-40 proc. dla gospodarstw indywidualnych, stwierdza: \"Na pewno nie będzie to 40 procent\". Zdaniem Zasunia odbiorcy indywidualni mają wybór: albo węgla nie będzie w ogóle, albo będzie taki, jaki jest. Z kolei zdaniem dr. Jerzego Markowskiego elektrowniom czy ciepłowniom wcale nie musi zabraknąć węgla. Markowski tłumaczy, że tam można mieszać węgiel o różnych parametrach, by uzyskać surowiec nadający się do spalania. - Dla zawodowej energetyki, teoretycznie i nawet praktycznie, jest możliwość sprowadzenia takiej ilości węgla, jaka będzie potrzebna przez okres zimowy. Absolutnie pewnym jest natomiast deficyt węgla dla indywidualnych odbiorców - podkreśla ekspert. Ile więc węgla może zabraknąć dla odbiorców indywidualnych? - Najprostszy szacunek to jest bilans rynku - odpowiada dr Markowski. Według niego roczne zapotrzebowanie gospodarstw domowych na węgiel gruby to 9 mln ton. Od tego należy odjąć 2 mln ton, które jest w stanie wydobyć polskie górnictwo. - Czyli 7 milionów ton to jest to, co zostaje dzisiaj realnym deficytem - stwierdza ekspert. Zapytaliśmy Markowskiego, czy na podstawie szacunku użyteczności importowanego węgla do palenia w przydomowych piecach wynoszącej od kilkunastu do 25 proc. można ocenić, ile węgla zabraknie gospodarstwom domowym. Taka estymacja mówi o braku od 5,25 do około 6 mln ton węgla. Markowski przyznał, że można tak szacować, choć nazwał te szacunki roboczymi. Jerzy Markowski przekonuje, że nikt nie zna skali realnego importu węgla do Polski. Niewiadomą pozostaje użyteczność tego węgla dla gospodarstw. - Dlatego nie możemy tego szacować z całą pewnością - kwituje. Daniel Czyżewski z serwisu Energetyka24.com, zapytany o wielkość potencjalnych niedoborów węgla, podkreśla, że trudno je oszacować. - Nie mamy pewnych danych o imporcie, nie wiemy, ile tego węgla przybyło do Polski i ile przybędzie. Na razie możemy bazować na poszlakach - zaznacza. Czyżewski podkreśla, że dodatkowe dwa miliony ton, które miałyby być dostarczone przez polskie kopalnie, też nie są pewne. - Podsumowując, nie dałbym sobie ręki uciąć, że wyliczenia, które można dokonać na podstawie teraz dostępnych danych, są wiarygodne. Porty są na skraju wytrzymałości, zapasy niskie, a sezon grzewczy tuż za rogiem - wskazuje. Własne wyliczenia, na podstawie danych Agencji Rozwoju Przemysłu, opublikował 1 września serwis WysokieNapiecie.pl. W 2021 roku nabywcy węgla należący do kategorii \"pozostali odbiorcy krajowi\" kupili 7 mln ton węgla. W pierwszej połowie 2022 roku - 2,3 mln ton. Od momentu wprowadzenia embarga na zakup rosyjskiego węgla w maju zakupili tylko 180 tys. ton, a w czerwcu - 111 tys. ton. \"To oznacza, że zaledwie co siódma tona węgla importowanego trafiła do sektora komunalno-bytowego\" - zauważa WysokieNapiecie.pl. Przy utrzymaniu się tego trendu do końca roku, nabywcy indywidualni zakupią około 3 mln ton węgla. Potencjalny niedobór to zatem 4 mln ton węgla. \"Nie znamy jednak jednej liczby – 'głębokości piwnic', tj. nie wiemy, ile węgla Polacy zgromadzili już i trzymają w domach\" - zastrzega WysokieNapiecie.pl.\n\n11.08.2022 | Nowy blok w Elektrowni Jaworzno wciąż nie pracuje. \"Nie ma żadnej awarii, to jest odstawienie\" Video: Fakty TVN",
    "Rząd śni o węglu z Kolumbii, a ten węgiel też jest krwawy [REPORTAŻ OPRYSZKA]": "Europa wysyła nam komunikaty o dekarbonizacji, ale sama nie rezygnują z krwawego węgla z Kolumbii. Nasz krzyk nie budzi Europy. Znów kupujecie węgiel, którego wydobycie niesie tylko cierpienie. Pamiętaj, wasz komfort i ciepło oznacza, że nasze dzieci nie będą miały co pić. Konkwista się nie skończyła\n\nO świcie Angelica Ortiz rozpala ogień, na którym z sąsiadkami przygotują kawę. Jak co rano wypiją ją w plastikowych kubeczkach i będą rozmawiać o snach poprzedniej nocy. W tradycji Wayuu, ludu z północno-wschodnich rubieży Kolumbii, bóstwo lapü wysyła ludziom sny, by ostrzec przed niebezpieczeństwem, zapowiedzieć zmiany.\n\nMożna się z nich dowiedzieć, jak wyleczyć chorobę albo w którym miejscu wykopać studnię. Kto śni, ten żyje. Gdy człowiek przestaje śnić, to znaczy, że jest chory i wkrótce jego ścieżka dobiegnie końca.\n\nW pytaniu „O czym śniłaś?” jest troska, ale też sympatia. Tak właśnie witam się z Angelicą, obrończynią praw człowieka z ruchu Siła Kobiet Wayuu (Grupo Fuerza de Mujeres Wayuu).\n\n– W naszej tradycji sny porządkują przeszłość i pozwalają unikać przykrych zdarzeń lub chorób – opowiada ubrana w tradycyjną suknię Wayuu. – Za sny odpowiadają nasi zmarli przodkowie. Dziś muszą widzieć, co dzieje się z naszą ziemią, jak ją tracimy w imię rozwoju cywilizacji.\n\nSny Angeliki są lepkie i płytkie. O buldożerach, które najeżdżają jej wioskę. O krwawym węglu, który wysysa wodę z ziemi jej przodków. O węglowym pyle, który rujnuje zdrowie jej dzieci.\n\nTak śni się, gdy za sąsiada ma się potwora. To El Cerrejon, kopalnia węgla, która cierpi na gigantyzm. I nigdy zasypia. Przez cały rok, 24 godziny na dobę, bez choćby godziny przerwy nowoczesna flota mieli ziemię i kruszy skały w poszukiwaniu węgla. Sto tysięcy ton dziennie pędzi po taśmach do megaciężarówek o ładowności kilkudziesięciu ton.\n\nEl Cerrejon ma swoje miasto dla inżynierów i pracowników wyższego szczebla. I własną drogę, na mapie wygląda jak odrysowana od linijki, przecina święte ziemie Wayuu. Ma też specjalną linię kolejową: dziewięć pociągów, 150 wagonów po 110 ton rusza każdego dnia w 150-kilometrową podróż. Nie ma przystanków. Węgiel pędzi prosto do gargantuicznego Puerto Bolivar, największego, oczywiście, węglowego portu w Ameryce Łacińskiej, by tam zostać załadowany, ze średnią prędkością 5900 ton na godzinę, na statki.\n\nCo drugi z nich ruszy w dwu, trzytygodniową podróż do Europy.\n\n– Dla nas to nowa forma podboju, konkwista się nie skończyła – mówi Angelica. – W imię międzynarodowych biznesów niszczone są nasze domy, rzeki i rośliny. Kraje europejskie wysyłają nam komunikaty o dekarbonizacji, ale same nie rezygnują z krwawego węgla z Kolumbii. Mówimy o tym od lat. Ale nasz krzyk nie budzi Europy. Znów skupiliście się na kupowaniu węgla, którego wydobycie niesie tylko cierpienie. Pamiętaj, wasz komfort i wasze ciepło oznacza, że nasze dzieci nie będą miały co pić.\n\nNiedziela Cię zaskoczy\n\n„NIEDZIELA CIĘ ZASKOCZY” to cykl OKO.press na najspokojniejszy dzień tygodnia. Oferujemy naszym Czytelniczkom i Czytelnikom „pożywienie dla myśli” – analizy, wywiady, reportaże i multimedia, które pokazują znane tematy z innej strony, wytrącają nasze myślenie z utartych ścieżek, zaskakują właśnie.\n\nKopalnia węgla Odpoczynek\n\nWyobrażam sobie Europę. Smacznie śpi pod pierzyną gazu i węgla ściąganego z Rosji. Może nawet śni swój sen o odnawialnych źródłach energii. Ale wiosną Rosja brutalnie zrywa z niej kołdrę, ogranicza dostawy gazu, nie daje etycznego wyboru na dalszy import surowców, więc państwa UE sięgają po kolumbijski węgiel, jakby miał im przywrócić bezpieczny sen.\n\nWiosną Niemcy, Włochy, Hiszpania, Polska, a nawet Irlandia, która pięć lat temu ostentacyjnie zrezygnowała z zakupów w Kolumbii ze względów środowiskowych, zaczęły importować kolumbijski surowiec na dużą skalę. To prawdziwy boom.\n\nZ raportu firmy Glencore (właściciela kopalni El Cerrejon) za pierwsze półrocze 2022 wynika, że wydobycie węgla było o 6,7 mln ton (14 proc.) większe niż w tym samym okresie rok temu.\n\nSpółka Drummond, właściciel dwóch kopalni w departamencie Cesar, w tym ogromnej El Descanso, której nazwę można tłumaczyć jako Odpoczynek, sprzedała całą swoją produkcję na następne osiemnaście miesięcy. To właśnie o tej spółce mówił w czerwcu Diego Mesa, były minister górnictwa i energii Kolumbii, gdy rzucił, że Polska podpisała umowy na milion ton, a „umowa na kolejne dwa miliony jest blisko”.\n\nPolacy też śnią teraz o węglu. Import kolumbijskiego węgla do naszego kraju rośnie od początku wojny o Donbas. W 2015 roku kupiliśmy niespełna 315 tys. ton. Cztery lata później już prawie 1,5 mln ton. Według ubiegłorocznych danych kolumbijskiej Państwowej Agencji Górniczej (ANM) latynoski kraj eksportował do Polski 0,82 proc. zasobów węgla – mniej niż do Hiszpanii i Francji, ale więcej niż do Niemiec i Włoch.\n\nW pierwszym półroczu 2022 roku według Agencji Rozwoju Przemysłu sprowadziliśmy z Kolumbii już 727 tys. ton węgla. Tylko w czerwcu przypłynęło 110 tys. ton.\n\nKrwawy węgiel to żadna metafora\n\n– Europa zrezygnowała z węgla z Rosji, a zarazem kupuje krwawy surowiec z Kolumbii – prowokuję Karmen Ramirez.\n\n– Zupełna hipokryzja – ucina świeżo wybrana członkini kolumbijskiego Kongresu.\n\nRamirez nosi imię Wayunkerra, co w języku jej ludu znaczy „Pierwsza Córka Ziemi, Zrobiona z Gliny”. Wychowała się w Bogocie, ale na ziemie Wayuu wracała regularnie. Głównie na pogrzeby. Straciła 27 krewnych w konflikcie zbrojnym, który pochłonął tamtejsze tereny na przełomie wieków.\n\nW 2006 roku Ramirez stworzyła Siłę Kobiet Wayuu. Aktywistki opracowały rejestr zbrodni: odnotowano ponad tysiąc przypadków zaginięć, egzekucji i przymusowych wysiedleń.\n\n– Naszą ziemię upodobały sobie grupy paramilitarne. Gdy patrzyliśmy na obszar ich działania, okazywało się, że jest bardzo bliski terenom, na których operuje sektor górniczy. Wszystko odbywało się pod parasolem państwa – opowiada Karmen.\n\nPoczątek XXI wieku to okres dzikiej prywatyzacji kolumbijskich kopalni. A wraz z nią rozrastał się obszar objęty koncesjami na poszukiwania górnicze. W pierwszej dekadzie XXI wieku wzrósł z 1,13 mln do 8,53 mln hektarów. W tym okresie w kraju przesiedlono 4 mln osób, głównie ze społeczności rdzennych. Czyli średnio co dziesiątego obywatela.\n\nRamirez chciała z tym walczyć, ale Kolumbia według raportów Global Witness, to najniebezpieczniejsze miejsce dla obrońców środowiska na świecie. Tylko w 2020 roku zamordowanych zostało 65 aktywistów.\n\nKarmen i jej rodzina otrzymywali groźby na długo przed tym, gdy takie rankingi zaczęły powstawać. Ramirez zaczęła uciekać przed potworem. 13 lat temu zamieszkała w Bernie. Pracowała jako kucharka i sprzątaczka w restauracji, a wieczorami walczyła o prawa człowieka i występowała przeciwko El Cerrejon.\n\n– Ostatnie pogróżki dostałam na początku 2020 roku, gdy zaczynała się pandemia – przypomina sobie. W tym, że uciekła do Szwajcarii, jest pewna ironia losu, bo od 1999 roku głównym udziałowcem (wraz z BHP Billiton, Anglo American), a od 2021 właścicielem boliwijskiej kopalni jest spółka Glencore z siedzibą w Zurychu.\n\nW 2017 roku autorzy raportu z krajowej Komisji Prawdy, która powstała, gdy Kolumbia oficjalnie kończyła ponad półwieczny konflikt domowy, potwierdzili, że istniały sojusze między koncernami wydobywczymi a grupami paramilitarnymi. Dotyczy to m.in. firmy Drummond, której węgiel sprowadzany jest dziś do Polski.\n\n– Krwawy węgiel to żadna metafora – dodaje Ramirez. – Ponad pięć tysięcy dzieci z mojej społeczności zmarło z powodu braku wody i jedzenia. Nie umarły. Zostały zabite. Mówię to wprost, bo są ofiarami tego, że nie mogą żyć w czystym środowisku. Uznaje się, że umarły z pragnienia, niedożywienia, braku opieki. Ale prawda jest taka, że w moim regionie więcej uwagi poświęca się kopalni niż człowieczeństwu.\n\nPotwór El Cerrejon wysysa 27 miliony litrów dziennie\n\nEl Cerrejon działa już prawie cztery dekady. W tym czasie przemielił święte dla ludu Wayuu wzgórze Cerrejon. Wokół zaczęły wyrastać kopce górniczych odpadów. Każdego dnia około południa okolicą wstrząsają eksplozje w kopalni. Trudno się do nich przyzwyczaić, nawet gdy słucha się ich całego życie.\n\nNiebo robi się szare. W powietrzu unosi się pył węglowy. Roznosi się po całym terenie i wchodzi w reakcję z wodą i powietrzem, zanieczyszczając rzeki, cysterny, uprawy, miasta. I ludzi.\n\n– Mieszkańcy osiedleni w pobliżu kopalni nie mają dostępu do wody pitnej. Muszą chodzić w jej poszukiwaniu sześć godzin lub liczyć na cysterny dostarczane przez firmę wydobywczą lub władze miejskie. A gdy te zawodzą, pozostaje im rzeka Rancheria – opowiada mi Ana Llorente Valbuena, inżynier środowiska, która od lat bada wpływ kopalni na zasoby wodne.\n\nW La Guajira, jednym z najbiedniejszych departamentów Kolumbii zamieszkałym głównie przez ludność Wayuu i społeczności afro-kolumbijskie ledwie połowa gospodarstw jest podłączona do sieci wodociągowej. To nie oznacza, że mają wodę. Tama, którą zbudowano by walczyć z pogłębiającą się suszą, miała prowadzić wodę do dziesięciu wiosek. Nigdy nie zostały podłączone do sieci. Jedyną szansą są studnie, kopane coraz głębiej. I wciąż wyczerpane.\n\nPotwór El Cerrejon wysysa 27 miliony litrów dziennie, czepiąc wodę zarówno z rzeki, jak i wód gruntowych. W tym czasie na osobę przypada tu ledwie kilkanaście litrów, choć minimum zalecane przez Światową Organizację Zdrowia to pięćdziesiąt litrów.\n\nPrzerośnięte ego potwora nie dba ani o spragnionych mieszkańców, ani wysychającą rzekę. Kilka lat temu górniczy gigant zmienił bieg strumienia Bruno wbrew orzeczeniom Trybunału Konstytucyjnego. Zamarzył też sobie, by dobrać się do dna rzeki Rancheria, gdzie zalega węgiel. Projekt nazwano „Liwo ‘Uyaa”, co w języku Wayúu oznacza „Gwiazdy, które zapowiadają wiosnę”. Jakby potwór musiał zawłaszczać wszystko, co na jego drodze. Nawet język.\n\nA Rancheria jest coraz bardziej zanieczyszczona z powodu zrzutów górniczych. Jeśli wierzyć naukowcom, w 2019 roku kopalnia zrzuciła 578 milionów litrów płynnych odpadów do lokalnych rzek i strumieni, co spowodowało niebezpieczny poziom rtęci i ołowiu. I to w wodzie, która jest podstawowym źródłem konsumpcji społeczności żyjących w pobliżu kopalni.\n\nProfesor Manuel Vega Vargas z Uniwersytetu Externado de Colombia w Bogocie jest autorem raportu “Toksyczny węgiel”, mówi, że efekty działalności górniczej widać już w DNA mieszkańców.\n\n– To pierwszy krok do zaburzeń komórkowych, co zwiększa ryzyka przekształcenia się ich w komórki nowotworowe – mówi mi Vargas. – Pylica krzemowa, zapalenie płuc, zapalenie oskrzeli nie tylko powodują pogorszenie stanu zdrowia populacji, ale także mają wpływ na ich dochody, niepełnosprawność w pracy, koszty systemu opieki zdrowotnej i zmiany w zdrowiu i rozwoju dzieci i młodzieży.\n\nDwa lata temu kilku niezależnych ekspertów ONZ ds. praw człowieka wezwało do wstrzymania operacji wydobywczych, powołując się na poważne szkody dla środowiska i negatywny wpływ na zdrowie oraz łamanie praw ludności rdzennej. W tym czasie import kolumbijskiego węgla do Europy rósł.\n\nSny węglowe premiera Morawieckiego\n\nDziś węgiel kradnie sny ludziom Wayuu. Ale nie tylko.\n\n– Problem dostępności węgla spędza mi sen z powiek od kilku miesięcy, dlatego organizujemy regularne spotkania kilku ministrów kluczowych dla tematu energii. Ściągamy węgiel z całego świata, staramy się go dostarczać do różnych miejsc w Polsce, eliminujemy wąskie gardła – mówił na początku września Mateusz Morawiecki.\n\nPremier zobowiązał do importu węgla spółki Węglokoks i PGE Paliwa. „Do krajów dostarczających surowiec należą przede wszystkim Australia, Kolumbia, Indonezja, USA, Tanzania oraz Republika Południowej Afryki” – informuje Ministerstwo Klimatu i Środowiska. I dodaje, że tylko w drugim półroczu 2022 roku do Polski przypłynie siedem mln ton. A od lipca do kwietnia 2023 roku nasz kraj ma ściągnąć blisko 19 mln ton węgla.\n\nCzy polska sprowadza krwawy węgiel z Kolumbii? Z jakich kopalni? Ile? Kiedy przypłynie do Polski?\n\nPGE przyznaje, że ma w ofercie węgiel z Kolumbii, ale zasłania się tajemnicą handlową. Węglokoks nie odpowiada na moje pytania. Sprawdzam też prywatnych importerów. W Polsce jest około dwudziestu takich firm, tylko część z nich specjalizuje się w transporcie drogą wodną. Nieliczni mają w ofercie węgiel z Kolumbii, jedna z firm chwali się, że ma węgiel z kopalni El Cerrejon.\n\n– Dla Kowalskiego lepszy będzie ten z kopalni należących Drummond – mówi ekspert od importu surowców, który zastrzega anonimowość. – Węgiel z Cerrejon w domowych kotłach się nie sprawdza, jest dobry do elektrociepłowni.\n\nPrzyznaje też, że paradoksalnie od początku kryzysu energetycznego w branży nie mają dobrego snu. Prywatne spółki narzekają, że monopol dwóch spółek skarbu państwa wybranych przez Morawieckiego do importu węgla prowadzi do dumpingu cen. A to oznacza, że najmniejsi przestają się liczyć na rynku.\n\nEkspert podśmiechuje się też z komunikatu ministerstwa o imporcie przez Polskę 19 mln ton do lipca przyszłego roku. – Bzdura. Już teraz statki są opóźnione dwa, trzy tygodnie. Potem trzeba ten węgiel rozładować, rozwieźć pociągami. Dodajmy, że z tego na każdą rozładowaną tonę wyciąga się 40 proc. grubego węgla o wyższej frakcji. Reszta to miał – mówi.\n\nW lipcu do portu w Gdańsku, największego w Polsce portu przeładunkowego przypłynął statek Joker z kolumbijskiej Barranquilli o nośności niemal 60 tys. ton (średnio masowce przewożą ok. 100 tys. ton). Dla porównania prognozy miejskiej elektrociepłowni Siedlcach zakładają, że w październiku na ogrzanie mieszkań zużyje ona 5 tysięcy ton, a w grudniu ta liczba się niemal podwoi. Czyli załadunek Jokera powinien starczyć na cały sezon grzewczy w tym 77-tysięcznym mieście.\n\nKrwawy węgiel ma dobry PR\n\nKopalnia El Cerrejon też odmawia odpowiedzi, czy eksportuje węgiel do Polski. Karmi mnie za to oficjalnym oświadczeniem, które świadczą o dobrym śnie piarowców.\n\n„Nasza szczera troska o region i jego mieszkańców znajduje odzwierciedlenie w naszych nieustających wysiłkach, aby nie tylko reagować na rzeczywiste sytuacje, które nas wszystkich dotyczą, takie jak poszanowanie praw człowieka i zarządzanie zasobami wodnymi, ale także utrzymywać otwarty i konstruktywny dialog z lokalnymi liderami i członkami społeczności” – to fragment odpowiedzi na moje pytania ze strony działu komunikacji.\n\nDalej, w komunikacie kopalni czytam, że w 2021 roku Cerrejon zapłacił blisko 500 mln dolarów podatków i opłat licencyjnych. Że firma zatrudnia 11 tysięcy pracowników, a ponad 60% z nich pochodzi z La Guajira. Że tylko w ostatnim roku firma zainwestowała ponad 78 mln dolarów w programy ratowania środowiska , a także 5,5 mln w projekty społeczne. Że podpisano ponad dwieście umów z lokalnymi społecznościami w celu opracowania projektów łagodzących wpływ kopalni na ich życie.\n\nBo potwór dba o swój PR. Cerrejón chwali się, że dzięki jego działalności wioska Tamaquito II została podłączona do gazu, ale nie wspomina, że dwie dekady temu siłą przesiedlono jej mieszkańców. A gdy przed rokiem całość udziałów w El Cerrejon przejął szwajcarski Glencore w komunikacie o transakcji wartej blisko 600 milionów dolarów ogłoszono, że jej celem będzie… osiągnięcie zerowej emisji w 2050 roku.\n\nKarmen Ramirez: – Szkody, które kopalnia wyrządziła społeczności i szeroko pojętej naturze – rolnictwu, zwierzętom, ziemi, rzekom są nie do naprawienia. Dziś mówi się o mizernych projektach, które przecież nie wrócą społeczności dawnego życia.\n\nAna Llorente Valbuena, inżynier środowiska: – Bogactwa generowanego przez węgiel nie widać po czterdziestu latach eksploatacji. Wręcz przeciwnie, sytuacja jest coraz bardziej niepewna. Ubóstwo, brak perspektyw, niski poziom edukacji to rzeczywistość społeczności na południu La Guajira. Państwo systematycznie lekceważyło problem, który narastał przez 40 lat.\n\nMoże dlatego większość wyborców w Kolumbia wyśniła sobie transformację energetyczną. Pod koniec czerwca wybory prezydenckie wygrał Gustav Petro, który obiecywał m.in. definitywne zakończenie walki zbrojnej wewnątrz kraju, ale też przeciwdziałanie zmianom klimatycznym, ochronę środowiska oraz praw rdzennych mieszkańców. Diego Mesę, ministra węgla i energii zastąpiła Irene Velez Torres, aktywistka i badaczka transformacji energetycznej. Plany Gustavo Petru, by Kolumbia stopniowo odchodziła od eksploatacji węgla i eksportu surowców, podbiły media całego świata, ale będą trudne w realizacji. Zwłaszcza w obecnej sytuacji geopolitycznej.\n\nKongresmenka Ramirez: – To priorytet naszego rządu. Przed nami trudna droga, zwłaszcza w czasie kryzysu energii spowodowanego wojną w Ukrainie. Ale musimy rozpocząć transformację. Po półwieczu zużywania zasobów Matki Ziemi, wiemy, że to nie zajmie roku, czy trzech lat. Ale musimy wykonać pierwszy krok.",
    "Chiny walczą z dominacją USA. Chcą wielobiegunowego porządku świata": "Deklaracja wydana po dwudniowym szczycie w Samarkandzie w Uzbekistanie wzywa do bliższej współpracy w szerokim zakresie dziedzin — od polityki i gospodarki po bezpieczeństwo narodowe i kulturę.\n\nOsiem państw członkowskich „potwierdza swoje zaangażowanie na rzecz bardziej reprezentatywnego, demokratycznego, sprawiedliwego i wielobiegunowego porządku światowego opartego na powszechnie uznanych zasadach prawa międzynarodowego” — głosi oświadczenie.\n\nPrezydent Xi Jinping wezwał również do większej współpracy, by zapobiec wtrącaniu się obcych mocarstw w sprawy wewnętrzne i wzniecaniu „kolorowych rewolucji”, nawiązując do serii antyreżimowych protestów w byłym Związku Radzieckim. Chiny uważają Tajwan za część swego terytorium, a więc za sprawę wewnętrzną.\n\nZaufanie pomiędzy byłymi państwami radzieckimi\n\nChiny i Rosja uważają, że świat znajduje się na rozdrożu w związku z rozwojem Azji i wojną na Ukrainie. Postrzegają SCO, do której Iran ma formalnie przystąpić w przyszłym roku, jako narzędzie do zwiększenia swojej międzynarodowej siły. Nie jest jednak jasne, jak blisko członkowie mogą współpracować, biorąc pod uwagę ograniczenia organizacji.\n\nUtworzona w 2001 r. Szanghajska Organizacja Współpracy funkcjonuje jako luźne ugrupowanie, które wspiera stabilność i zaufanie pomiędzy byłymi państwami radzieckimi oraz promuje wielostronną współpracę. Oprócz Chin i Rosji, jej oficjalnymi członkami są Kazachstan, Uzbekistan, Kirgistan, Tadżykistan, Indie i Pakistan.\n\nW tegorocznym szczycie uczestniczyło 14 przywódców, w tym z państw obserwatorów — Afganistanu, Białorusi, Iranu i Mongolii oraz partnerów dialogu — Azerbejdżanu, Armenii, Kambodży, Nepalu, Turcji i Sri Lanki.\n\nSCO nie jest zjednoczonym blokiem\n\nUgrupowanie cały czas poszukuje nowych członków, aby zwiększyć swoją siłę przebicia. Iran podpisał w tym tygodniu memorandum w sprawie uczestnictwa w szczycie w Indiach w 2023 r. jako dziewiąty pełnoprawny członek. Białoruś, sojusznik Rosji, rozpoczęła proces członkostwa. Również Turcja wyraziła zainteresowanie.\n\nEgipt, Arabia Saudyjska i Katar niedawno podpisały umowy jako partnerzy dialogu, z myślą o ostatecznym przystąpieniu do organizacji. Zjednoczone Emiraty Arabskie, Kuwejt, Myanmar, Bahrajn i Malediwy również rozpoczną ten proces.\n\nJednak w przeciwieństwie do NATO, które jest sojuszem politycznym i wojskowym, SCO nie jest zjednoczonym blokiem. Jej porozumienia nie są prawnie wiążące, a kwestie regionalne są zazwyczaj rozstrzygane dwustronnie pomiędzy poszczególnymi członkami.\n\nNiektórzy członkowie są skłóceni ze sobą jak Chiny i Indie w kwestii wspólnej granicy. Podczas gdy Xi i prezydent Rosji Władimir Putin potwierdzili swój sprzeciw wobec amerykańskich „prowokacji” podczas szczytu, jednocześnie zasygnalizowali rozłam w kwestii oceny wojny na Ukrainie.\n\nWielostronny dialog w sprawie bezpieczeństwa\n\nNikkei Asia przypomina, że Chiny i Rosja wykorzystują również inne kanały, takie jak grupa państw rozwijających się BRICS — ich ugrupowanie z Brazylią, Indiami i Republiką Południowej Afryki — aby opowiedzieć się za alternatywą dla kierowanego przez Zachód porządku międzynarodowego. Promują rozszerzone ramy „BRICS Plus”, które obejmują inne wschodzące i rozwijające się gospodarki.\n\nTymczasem Stany Zjednoczone, Japonia i Europa pogłębiają współpracę z krajami, które wyznają podobne wartości, takie jak rządy prawa. W ostatnich latach rozpoczęły one wielostronny dialog z Indiami i Australią w sprawie bezpieczeństwa, działa też ugrupowanie AUKUS z Australią, jako środek odstraszający Chiny i Rosję w regionie Azji i Pacyfiku.",
    "Zobaczymy, czy rzeczywiście zostanie nowym Bondem. Idris Elba o nowym filmie: widzowie krzyczeli [WYWIAD]": "Elba wypowiada się także na temat kręcenia filmów hollywoodzkich w Afryce. \"Jestem dumny z tego, że zawsze mogę zabrać ludzi z mojej branży do krajów afrykańskich i kręcić tam filmy\"\n\nIdris Elba zdradza kulisy kręcenia filmu \"Beast\". W rozmowie z Die Welt aktor opowiada o doświadczeniu dyskryminacji oraz o tym, w jaki sposób tworzy się dźwięki potworów w horrorach\n\nMartin Scholz, Welt: Czy widziałeś horror \"Grizzly\" z 1976 r., w którym zabójczy niedźwiedź pożera turystów w amerykańskim parku narodowym?\n\nIdris Elba: Nie, nigdy go nie widziałem.\n\nW trakcie filmowania użyto wytresowanego niedźwiedzia.\n\nNaprawdę? Czy dobrze to widać w filmie?\n\nWidać, że to prawdziwy niedźwiedź ryczy na aktorów. W swoim nowym filmie \"Beast\" nie miałeś do czynienia z prawdziwym lwem. Zwierzę zostało całkowicie wygenerowane przez komputer, we wszystkich scenach. Jak czułeś się, gdy po raz pierwszy zobaczyłeś się na ekranie, atakowanego przez cyfrowego lwa z bardzo realistycznymi pazurami i kłami?\n\nGotowy film widziałem dopiero na premierze. To było niesamowite doświadczenie, bo publiczność naprawdę się w to wczuła; ludzie krzyczeli, przeżywali akcję wraz z bohaterami. A jeśli chodzi o efekty komputerowe, to byłem zaskoczony, bo lew wyglądał jak prawdziwy. Efekty zostały świetnie zrobione i były bardzo realistyczne.\n\nPodczas kręcenia filmu, zamiast lwa, zmagałeś się z kaskaderem w szarej koszulce, który musiał udawać drapieżnika. Czy było to dziwne uczucie?\n\nTo było ciekawe doświadczenie, ponieważ nigdy wcześniej czegoś takiego nie robiłem — kręcenia sceny walki ze zwierzęciem, którego tak naprawdę nie ma. Nagraliśmy dużo scen z tym lwem. Jak z nim walczę, jak patrzę mu w oczy. To był długi proces zanim zrozumiałem, jak to działa. Tworzenie zwierząt z efektami generowanymi komputerowo jest niesamowicie trudne. Na szczęście uczyłem się od najlepszych, jak to zagrać.\n\nCzy miałeś jakieś doświadczenia, z których mogłeś czerpać? Widziałeś kiedyś lwy na wolności?\n\nTak, widziałem lwy w Tanzanii, w trakcie safari — byłem całkiem blisko. Lwy to piękne, majestatyczne i bardzo potężne zwierzęta. Mają niesamowity \"blask\". Zawsze, gdy robi się horror i tworzy się głos potwora, miesza się w nagraniu dźwięk ryku lwa. To jest dźwięk, na który każdy człowiek reaguje instynktownie i natychmiast.\n\nZ lękiem, ale też podziwem?\n\nTak. Nieważne jaki to gatunek filmu, jeśli chcesz by zwierzę lub istota wydawała się bardziej groźna, mieszasz w dźwięku trochę lwiego ryku.\n\nWięc zrobili to też z King Kongiem i Chewbaccą?\n\n(śmiech) Z King Kongiem tak, z Chewbaccą pewnie nie.\n\nFoto: Featureflash Photo Agency / Shutterstock\n\nWydaje się, że masz dużo wiedzy w tym temacie. Czy jest jakiś zwierzęcy horror, który szczególnie na ciebie wpłynął?\n\nJestem z pokolenia \"Godzilli\", uwielbiam ten film. To całkowicie inny kaliber niż cyfrowy lew, czy inne współczesne filmy.\n\n\"Bestia\" przypomina trochę \"Cujo\" — powieść Stephena Kinga i jej filmową adaptację. Dziki bernardyn atakuje tam ludzi uwięzionych w samochodzie, podobnie jak lew w twoim filmie. King przyznał kiedyś, dlaczego tak lubi straszyć ludzi.\n\nDlaczego?\n\nTwierdzi, że poprzez jego historie ludzie mogą przetestować swoje skrajne emocje, ale w sposób bezpieczny i bezbolesny. Czy masz podobne aspiracje, skoro zmuszasz widzów do krzyku?\n\nDla mnie ten film jest o czymś innym. Dwa lata temu, na początku pandemii, branża filmowa dosłownie padła. Nikt nie wiedział wtedy, czy ludzie kiedykolwiek wrócą do kin. Nikt nie wiedział, czy będziemy mogli kontynuować produkcję i dystrybucję filmów tak jak wcześniej. W przypadku \"Bestii\" naszym celem było zrobienie filmu, który wyciągnie ludzi z ich mieszkań, z powrotem do kin. Chcieliśmy zaoferować ludziom rozrywkę i trochę ich przestraszyć.\n\nLekarz i ojciec, którego gram, to typowy bohater kina akcji. Podejmuje walkę tylko dlatego, że nie ma innego wyjścia. Musi chronić swoje dwie córki. A lew sam w sobie nie jest zły, atakuje ludzi tylko dlatego, że kłusownicy wybili całe jego stado.\n\nKłusownicy działają nie tylko z chciwości, ale często dlatego, że żyją w skrajnej biedzie. Rangersi, którzy z nimi walczą, używają niespotykanej brutalności i okrucieństwa. Czy było dla ciebie ważne, żeby pokazać ten problem?\n\nTak, to było dla mnie istotne. W pierwszej wersji scenariusza ta historia z kłusownikami się nie pojawiła. Nie wyjaśniono więc, dlaczego ten lew atakował ludzi, dlaczego na nich polował. Lwy nie zachowują się w taki sposób. Kłusownictwo to bardzo złożone zagadnienie i duży problem. Jednak ten film nie jest o problemie kłusownictwa. To tylko narracja, która wyjaśnia, dlaczego lew zaczyna polować na ludzi.\n\nCzy lew nie podzieli losu rekina?\n\nSteven Spielberg żałował, że zdemonizował żarłacza białego w \"Szczękach\". Światowy sukces filmu doprowadził do zwiększenia polowań na rekiny, mimo że są one gatunkiem zagrożonym. Czy zastanawiałeś się kiedyś, czy twój film może zmienić to, w jaki sposób postrzegamy lwy?\n\nRzeczywiście, myślałem o tym. Na początku dyskutowaliśmy o tym, jaki powinien być tytuł filmu. Wygrała \"Bestia\", chociaż oczernia to trochę zwierzę, czyniąc je złym. Na początku było mi z tym trochę nieswojo. Z drugiej strony, to tylko film kinowy, to rozrywka. Ludzie wiedzą, że ten lew nie jest prawdziwy. To lew z CGI. Wszyscy wiedzą, że lwy nie zachowują się tak na wolności, że taki lew nie istnieje ani w Afryce, ani nigdzie indziej.\n\nMam nadzieję, że tym filmem nie zniszczymy dobrej opinii, jaką cieszą się lwy. Zwłaszcza, że mam tatuaż z napisem \"Lwie serce\". Mam go od dłuższego czasu, więc sam rozumiesz, jak bardzo kocham lwy.\n\nTwoi rodzice pochodzą z Sierra Leone i Ghany. \"Bestia\", podobnie jak twój film \"Mandela\", kręcony był w RPA. Do \"Bestii\" zaangażowano wielu południowoafrykańskich aktorów, w tym Sharlto Copley'a. Czy używasz swoich wpływów, aby kręcić w Afryce hollywoodzkie produkcje, ponieważ jest to dobre dla tamtejszego przemysłu filmowego?\n\nRepublika Południowej Afryki to świetny kraj do kręcenia filmów. Zawsze dobrze się czuję, kiedy tam wracam. Ponieważ zagrałem w filmie Nelsona Mandelę, wielu mieszkańców RPA uważa mnie za pewnego rodzaju \"honorowego obywatela\" ich kraju. To zawsze wprawia mnie w dobry nastrój. Zawsze, gdy tam jestem, jestem przyjmowany z wielką miłością. Kraj jest naprawdę postępowy i ma wiele do zaoferowania. Oczywiście, nad niektórymi rzeczami wciąż trzeba pracować, ale zasadniczo kraj jest w ruchu a wszystko zmierza w dobrą stronę.\n\nFoto: Danis Makarenko / Shutterstock\n\nUrodziłeś się w Londynie. Jaki wpływ miały na ciebie kraje pochodzenia twoich rodziców?\n\nMoja mama pochodzi z Ghany, tata ze Sierra Leone. Czuję się bardzo związany z tymi dwoma krajami. Wychowałem się w Anglii, ale czuję duży związek z krajami pochodzenia moich rodziców. I to na różne sposoby. Kręciłem kiedyś film w Ghanie, w Sierra Leone jeszcze nie, ale odwiedziłem tam członków rodziny. Zawsze byłem tam mile widziany. Prezydent Sierra Leone nadał mi status ambasadora marki tego kraju. Jestem bardzo dumny ze swoich afrykańskich korzeni. Jestem też dumny z tego, że zawsze mogę zabrać ludzi z mojej branży do krajów afrykańskich i kręcić tam filmy. Tak, to miłe uczucie.\n\nCzy nigdy nie czułeś się rozdarty pomiędzy tymi kulturami? Nie byłeś postrzegany jako londyńczyk w Ghanie, lub Afrykanin w Londynie?\n\nW Wielkiej Brytanii żyje wiele osób z Sierra Leone i Ghany. Wiele osób wychowanych w Anglii czy Ameryce wraca do Afryki. W tej chwili widać tam duży rozwój, szczególnie wśród młodszych osób. Kiedy byłem młody, inaczej postrzegało się Afrykańczyków. Często słyszałem: \"O, jesteś Afrykańczykiem? Ha ha ha.\"\n\nCzęsto pojawiały się negatywne komentarze wobec ludzi z Afryki. Musiałem z tym dorastać. To duży problem dla imigrantów lub dzieci imigrantów.\n\nWspółczesny Nelson Mandela\n\nWróćmy na chwilę do twojej najsłynniejszej roli filmowej: Nelsona Mandeli. Był on nie tylko wojownikiem o wolność, ikoną i mężem stanu. Kiedy przestał być prezydentem, stał się \"żywą reklamą\" swojego kraju. Nieustannie starał się przyciągnąć do niego wielkie korporacje, przemysł kulturalny i artystów. Czy kontynuujesz, na swój sposób, jego dzieło?\n\nZdecydowanie chciałbym sprawić, żeby w przyszłości więcej filmów kręconych było w Afryce. Ten kontynent kryje naprawdę wiele wspaniałych historii.\n\nMandela zachęcił wiele firm do przyjazdu do RPA i tamtejszy przemysł filmowy zdecydowanie na tym skorzystał. Ja robię co mogę, żeby rozwijać afrykańskie kino. Kręciłem tam filmy i będę dalej je tam kręcił.\n\n(asr)",
    "Rosja osłabia rubla. Chce kupić chińskie juany i inne \"przyjazne\" waluty za 70 mld dol.": "Rosja rozważa możliwość zakupu do 70 mld dol. w \"przyjaznych\" zagranicznych walutach. Kupno byłoby częścią szerszej strategii Kremla, mającej na celu osłabienie rosyjskiej waluty. Informację podała agencja Bloomberg, powołując się na osoby zaznajomione ze sprawą.\n\nRubel osłabił się w bezpośrednim następstwie inwazji Rosji na Ukrainę pod koniec lutego. Kraje zachodnie nałożyły wtedy sankcje na rosyjski system bankowy. Od tego czasu rubel wzrósł o prawie 40 proc. w stosunku do dolara. Było to możliwe dzięki ograniczeniu przez rosyjski bank centralny wypływów walutowych, gwałtownej podwyżce stóp procentowych oraz dochodom z eksportu energii.\n\nMoskwa obawia się, że waluta może być teraz zbyt silna w stosunku do dolara i euro. Minister finansów Rosji Anton Siłuanow powiedział w czerwcu, że Kreml jest gotowy do wykorzystania rezerw walutowych, żeby wpłynąć na kurs walutowy.\n\nPrzez lata Rosja koncentrowała swoją politykę gospodarczą na tworzeniu rezerw walutowych w dolarach i euro. Od czasu, gdy zachodnie sankcje zamroziły połowę z 640 mld dol. rezerw, Rosja pracuje nad przejściem na inne waluty.\n\n\"W nowej sytuacji gromadzenie płynnych rezerw walutowych na wypadek przyszłych kryzysów jest niezwykle trudne i niekorzystne\" - napisano w prezentacji planu, według Bloomberga.\n\nStrategia zakłada, że w późniejszych latach Rosja zacznie sprzedawać swoje juany, które stanowiłyby większość zakupów. Lira turecka, rand południowoafrykański i dirham ze Zjednoczonych Emiratów Arabskich są postrzegane jako inne \"przyjazne\" waluty.\n\nRosyjski bank centralny nie odpowiedział na prośbę amerykańskiego Insidera o komentarz.\n\nW czerwcu Moskwa ogłosiła, że pracuje nad planem stworzenia nowej międzynarodowej waluty rezerwowej. W tym celu miałaby współpracować z Brazylią, Indiami, Chinami i Republiką Południowej Afryki, które nie nałożyły na Kreml szerokich sankcji.\n\nRubel wzrósł w czwartek o 0,83 proc., dzięki czemu jeden dolar jest wart nieco ponad 60 rubli. Chiński juan podskoczył po tym, jak pojawiły się informacje o planach Rosji, ale ostatecznie spadł o 0,14 proc. w stosunku do dolara.\n\nAutor: George Glover; tłumaczenie: Mateusz Albin\n\nZobacz też: Kreml dostanie 10 mld dol. od Gazpromu. To cios dla zachodnich starań o zdławienie rosyjskiej gospodarki",
    "Prywatyzacja wojny. Jak słabość państw powoduje, że najemnicy wracają do gry — od Mali po Ukrainę": "Walcząca w Ukrainie Grupa Wagnera to wielki rosyjski wojenny biznes - działa w kilkunastu krajach i zatrudnia tysiące najemników. Ale z najemników korzysta dziś wiele krajów, także USA. Dlaczego? Ponieważ państwa w XXI w. stają się coraz słabsze - i dotyczy to także supermocarstw\n\nW 1995 roku w czasie wojny domowej w małym Sierra Leone w Afryce Zachodniej walczący o przetrwanie dyktator wynajął południowoafrykańską firmę Executive Outcomes — założoną przez dawnego dowódcę wojskowego z RPA z czasów apartheidu — próbując uratować swoją władzę.\n\nNajemnikom wystarczyło kilka samolotów i około 200 żołnierzy. Błyskawicznie odparli armię rebeliantów liczącą ponad 10 tys. wojowników — gorzej wyszkolonych i dowodzonych.\n\nOkazało się, że niewielka grupa doświadczonych zawodowców — z których większość miała lata stażu w armii i służbach specjalnych rasistowskiego reżimu rządzącego RPA — może zdziałać na polu walki cuda.\n\nŻołnierze firmy Executive Outcomes, naturalnie, nie chcieli być nazywani najemnikami. Firma wolała nazywać się „private military company”, czyli „prywatna firma wojskowa”.\n\nJej sukces był początkiem spektakularnego powrotu najemników na wojskową scenę w XXI w.\n\nNiedziela Cię zaskoczy\n\n„NIEDZIELA CIĘ ZASKOCZY” to cykl OKO.press na najspokojniejszy dzień tygodnia. Chcemy zaoferować naszym Czytelniczkom i Czytelnikom „pożywienie dla myśli” – analizy, wywiady, reportaże i multimedia, które pokazują znane tematy z innej strony, wytrącają nasze myślenie z utartych ścieżek, zaskakują właśnie.\n\nNajemnicy wracają\n\nW XV i XVI w. najemnicy stanowili trzon wielu armii europejskich, a ich menedżerowie i dowódcy — nazywani we Włoszech „kondotierami” — robili wielkie majątki i spektakularne polityczne kariery. Później jednak absolutne monarchie i państwa narodowe chciały mieć pełną kontrolę nad swoimi armiami: najemnicy zawsze istnieli, ale stanowili margines — byli szemranymi figurami, zatrudnianymi przez republiki bananowe i operetkowe dyktatury.\n\nW XXI w. na pierwszych stronach gazet pojawili się podczas amerykańskiej okupacji Iraku, w którym wybuchła wojna domowa.\n\nW 2006 roku, u szczytu antyamerykańskiego powstania, firmy takie jak Blackwater USA i czy Triple Canopy (od 2014 połączyły się w Constellis Group) zatrudniały 25 tys. żołnierzy.\n\nPrywatni „military contractors” stanowili 16 proc. sił okupacyjnych w Iraku. Powierzano im najbardziej odpowiedzialne zadania.\n\nNajemnicy pilnowali czterech amerykańskich generałów, szefa administracji amerykańskiej w Iraku L. Paula Bremmera III, strzegli składów z amunicją i baz wojskowych. USA, podobnie jak Rosja, nie podpisały traktatu ONZ z 1989 roku zakazującego korzystania z usług najemników.\n\nPomagamy rozwiązywać problemy wojskowe\n\nSłowo „najemnicy” było wówczas używane niechętnie. Brzmiało źle. W 1999 roku tak wyjaśnił to były brytyjski podpułkownik Tim Spicer, założyciel jednej z firm ich zatrudniających (który m.in. zarabiał pieniądze w Iraku), londyńskiej gazecie „The Daily Telegraph”:\n\n„Słowo »najemnik« przywołuje na myśl dość bezwzględnych osobników, którzy mają kryminalne, psychotyczne skłonności. W ogóle tacy nie jesteśmy. Pomagamy przyjaznym, sensownym rządom rozwiązywać problemy wojskowe”.\n\n(Niedługo później ten sam Spicer rozważał pomoc w „rozwiązaniu problemu” rebelii krwawemu zairskiemu dyktatorowi Mobutu.)\n\nRządy zachodnie także były przychylne. Na fali fascynacji prywatyzacją usług państwowych w latach 90. brytyjski sekretarz spraw zagranicznych Jack Straw rozważał nawet możliwość użycia prywatnych firm wojskowych przez ONZ w celu „stabilizowania stref konfliktu”.\n\nW 2002 roku rząd Stanów Zjednoczonych wynajął około 40 najemników firmy DynCorp do ochrony afgańskiego prezydenta Hamida Karzaja. Już latem 2003, wkrótce po inwazji na Irak, Pentagon zatrudnił niewielki kontyngent najemników z RPA i Nepalczyków z brytyjskiej firmy „Global Risk Strategies” do ochrony szefa sił okupacyjnych, gen. Jaya Garnera.\n\nOutsourcing w siłach zbrojnych zaczął się już wcześniej, chociaż nie dotyczył żołnierzy. W latach 90. armia amerykańska oraz wiele armii zachodnich sprywatyzowało dużą część usług, z których korzystały — od sprzątania po logistykę i transport. Było to zgodne z dominującym w tamtych czasach przekonaniem, że prywatne firmy wykonają powierzoną im pracę lepiej i taniej niż państwo.\n\nBrakuje żołnierzy? Wynajmij\n\nNajważniejszym powodem zatrudnienia najemników w Iraku było wyczerpanie możliwości mobilizacyjnej armii amerykańskiej. Amerykanie ze względów politycznych nie mogli wysłać do Iraku więcej żołnierzy. Nie mogli także przywrócić poboru (przed podobnym dylematem stoi dziś Władimir Putin, który również cierpi na niedobór żołnierzy w regularnej armii; do tej kwestii jeszcze wrócimy).\n\nŚwiat dowiedział się, jak wielu najemników służy w Iraku, po tragicznych wydarzeniach w Falludży. 31 marca 2004 w mieście — wówczas jednym z głównych ośrodków powstania Irakijczyków przeciwko amerykańskiej okupacji — czterech najemników, którzy eskortowali ciężarówkę z zaopatrzeniem i kateringiem do amerykańskiej bazy wojskowej, zostało zastrzelonych w zasadzce. Ich ciała zostały przywiązane do samochodów, przeciągnięte po ulicach miasta, podpalone i rozdarte na części, które wywieszono na moście w akompaniamencie radosnych okrzyków tłumu.\n\n16 września 2007 r. najemnicy z firmy Blackwater eskortujący konwój z ambasady amerykańskiej w Bagdadzie wpadli w panikę i otworzyli ogień do cywilów na placu Nisour w Bagdadzie. Zginęło ok. 20 osób. Czterech sprawców skazano na kary więzienia po długim i trudnym procesie; wszystkich ułaskawił w 2020 roku prezydent USA Donald Trump.\n\n20 tys. najemników\n\nPierwsza dekada XXI w. przyniosła rozkwit firm zatrudniających najemników. O ile w latach 90. tym biznesem zajmowało się tylko kilka firm na całym świecie (chociaż trudno to policzyć), po ataku na Irak i Afganistan ich liczba szybko wzrosła. W 2006 działało około 25 takich biznesów w Wielkiej Brytanii i 30 w Stanach Zjednoczonych, a także po kilka we Francji i w Niemczech.\n\nNiektóre z nich rozrosły się spektakularnie. Blackwater, firma założona w roku 1996, po dekadzie zatrudniała 20 tys. najemników, miała wielką bazę wojskową w Północnej Karolinie, a także prywatne lotnisko i całą skomplikowaną bazę logistyczną i ciężkie uzbrojenie — łącznie z helikopterami szturmowymi. Zwykle zatrudniała byłych amerykańskich żołnierzy. W slangu amerykańskich sił zbrojnych w Iraku wyrażenie „gone to Blackwater” oznaczało przejście z armii do prywatnej firmy, w której mogli zarobić nawet 1000 dol. tygodniowo.\n\nZ jakich krajów, poza USA, najczęściej pochodzą najemnicy? W latach 90. i pierwszej dekadzie XXI wieku ich głównymi eksporterami były Republika Południowej Afryki oraz kraje byłego Związku Radzieckiego, w tym Rosja.\n\nW RPA wielu białych pracowników sił bezpieczeństwa i wojska straciło pracę po upadku apartheidu w 1994 roku. Liberalne podejście władz umożliwiło powstanie na terenie tego kraju firm, które de facto zajmowały się eksportem najemników do różnych krajów — przede wszystkim afrykańskich. Mimo kolejnych zakazów legislacyjnych (od 1998 roku) RPA nadal pozostaje jednym z głównych eksporterów w tym biznesie. Już w 2004 roku podczas próby zamachu stanu w Gwinei Równikowej dużą część najemników mających go dokonać stanowili żołnierze z RPA.\n\nPodobna była geneza rosyjskich najemników. Pod koniec lat 80. XX w. siły zbrojne i siły bezpieczeństwa Związku Radzieckiego zatrudniały ponad 4 miliony ludzi. Pod koniec lat 90. Rosja miała ich w służbie mniej niż 1,5 miliona. Pozostali musieli szukać innego zajęcia. Za każdym razem typowa kariera najemnika prowadziła go od formalnych sił zbrojnych aż do prywatnej firmy, w której można było znacznie lepiej zarobić.\n\nGrupa Wagnera, żołnierze Putina\n\nWojny w Ukrainie (od 2014), a także w Syrii, Libii, krajach Sahelu czy Mozambiku, stały się doskonałym biznesem dla rosyjskich najemników z Grupy Wagnera (na zdjęciu operator Sewa Security w Republice Środkowoafrykańskiej – pod takim szyldem „wagnerowcy” występowali w tym kraju).\n\nIch szefem nie jest żaden Wagner. Pierwotnym dowódcą grupy najemników, która walczyła wspólnie z separatystami i Rosjanami w Donbasie w 2014 roku i rozrosła się w wielkie międzynarodowe przedsiębiorstwo, był eks-dowódca z rosyjskich sił specjalnych Dimitrij Utkin. Zafascynowany historią i etosem nazizmu, wybrał na patrona swojego oddziału ulubionego kompozytora Hitlera — Ryszarda Wagnera.\n\nW 2015 roku grupa Wagnera zaczęła działać w Syrii, wspierając prezydenta Baszara al-Asada, walczącego wówczas z rebelią — a przy okazji przejmując pola naftowe i gazowe dla rosyjskich oligarchów. W 2016 roku Utkin nagrodzony został za to rosyjskimi wojskowymi honorami oraz wydanym na jego cześć bankietem na Kremlu. Rok później Amerykanie nałożyli na niego sankcje.\n\nZwiązki grupy Wagnera z Kremlem są niejasne, ale nikt nie ma wątpliwości, że bardzo bliskie.\n\nFormalnie oczywiście nie jest to część sił zbrojnych Rosji. Rosyjscy dyplomaci zaprzeczają, że najemnicy Wagnera mają z ich państwem cokolwiek wspólnego — tak było np. w 2021 roku, kiedy w Libii odnaleziono tablet świadczący o używaniu nielegalnych min przeciwpiechotnych przez grupę Wagnera. Niekiedy przyznają jednak, że grupa Wagnera działa na rzecz Rosji — na przykład 1 maja 2022 minister spraw zagranicznych Rosji Siergiej Ławrow w wywiadzie dla włoskiej telewizji, potwierdził że „wagnerowcy” zapewniają „usługi związane z bezpieczeństwem rządowi Mali” i że zostali także „zaproszeni przez władze libijskie na zasadach komercyjnych, tak jak w Mali”.\n\nStatus prawny najemników jest również niejasny. Teoretycznie prawo zabrania obywatelom rosyjskim zatrudniania się w takim charakterze. Równocześnie jednak inne ustawodawstwo zezwala państwowym przedsiębiorstwom w Rosji na tworzenie faktycznych prywatnych armii. Potwierdzono także przypadki współdziałania rosyjskich najemników z rosyjskim wojskiem — na podstawie specjalnych kontraktów pomiędzy ministerstwami oraz strategicznymi przedsiębiorstwami państwowymi. W praktyce te relacje można sobie wyobrazić jako gęstą sieć powiązań pomiędzy prywatnymi i państwowymi przedsiębiorstwami oraz państwem rosyjskim. Cała ta sieć realizuje interesy Putina.\n\nIlu najemników liczy grupa Wagnera? Według szacunków BBC w 2020 roku, przed rozpoczęciem inwazji Putina na Ukrainę, przez szeregi tej organizacji przewinęło się ponad 10 tys. osób. Około tysiąca „wagnerowców” walczyło w szeregach generała Haftara w Libii w 2020. Zasilili „Libijskie Arabskie Siły Zbrojne” generała Chalify Haftara, Libijczyka z amerykańskim paszportem, kontrolującego dużą część terytorium kraju.\n\n“To jest struktura, której celem jest promowanie interesów państwa poza granicami naszego kraju” — tak opisał działanie grupy dziennikarzowi BBC jeden z byłych najemników.\n\nKonkurs piękności im. Putina w Bangui\n\nFaktycznym szefem grupy Wagnera, a raczej jej zwierzchnikiem, jest Jewgienij Prigożyn, bliski Kremlowi oligarcha. Prigożyn zawsze zaprzeczał jakimkolwiek związkom z grupą . „Legenda Wagnera jest tylko legendą” – odpisał w 2022 roku na pytanie dziennikarzy „New York Timesa”.\n\nTo bardzo barwna postać i człowiek realizujący dla Putina rozmaite dyskretne przedsięwzięcia na styku prywatnego biznesu i państwowej polityki. Prigożyn jest np. sponsorem oraz szefem organizacji Internet Research Agency, wielkiej rosyjskiej farmy trolli internetowych, zajmującej się między innymi sianiem dezinformacji w krajach Zachodu. Prowadzi interesy na całym świecie: jest właścicielem kopalni w Sudanie, pól naftowych w Syrii, ma także udziały np. w spółkach górniczych czy logistycznych w Republice Środkowoafrykańskiej. Jego interesy ukryte są za siecią spółek z podstawionymi udziałowcami i nazwami, które nic nie mówią — jak M Finans czy Lobaye Invest.\n\nZa to — i wiele innych rzeczy — Prigożyn stał się celem sankcji rządu amerykańskiego: Amerykanie nakładali na niego sankcje wielokrotnie, podobnie jak Unia Europejska (precyzując, że zrobiła to właśnie za Grupę Wagnera).\n\nNie przeszkodziło mu to rozwijać działalności: sponsorował także produkcje filmowe, w tym afrykańskie filmy akcji mające wychwalać bohaterstwo najemników. Zorganizował także konkurs piękności w Bangui, stolicy Republiki Środkowoafrykańskiej, w której rosyjscy najemnicy dopuścili się wielu okrucieństw.\n\nZbrodniarze za pieniądze\n\nW roku 2020 dziennikarze BBC dotarli do dwóch byłych żołnierzy grupy Wagnera, którzy przed kamerami opowiedzieli, że „wagnerowcy” zabijają jeńców wojennych. „Nikt nie chce jednej więcej gęby do karmienia” — mówili. Śledztwo BBC potwierdziło także zarzuty o intencjonalnym zabijaniu cywilów, przynajmniej w Libii i krajach Sahelu.\n\nW 2017 syryjska opozycja ujawniła nagranie, na którym najemnicy Wagnera torturują — z użyciem młota — i zabijają bezbronnego Syryjczyka.\n\nObcięli mu ręce i głowę łopatą, a potem podpalili zwłoki.\n\nWedług organizacji Human Rights Watch w latach 2019–2020 Grupa Wagnera używała na masową skalę w Libii zakazanych przez prawo międzynarodowe min przeciwpiechotnych.\n\nW sierpniu 2021 roku BBC poinformowało że w Libii odnaleziono tablet pozostawiony pozostawiony przez jednego z najemników. Informacje w tablecie sugerowały, że to żołnierze grupy Wagnera z próbowali zaminować przedmieścia Trypolisu.\n\nLista zbrodni grupy Wagnera potwierdzonych przez organizacje międzynarodowe, jest już długa. W 2018 roku trójka rosyjskich dziennikarzy, którzy prowadzili śledztwo w Republice środkowoafrykańskiej na ich temat, została zamordowana. Ich zabójcy nigdy nie zostali złapani.\n\n„Wagnerowcy” zaliczali także spektakularne porażki. Do jednej z największych doszło 7 lutego 2018 w Syrii, nieopodal miasta Chuszam w prowincji Dajr az-Zaur. Rosyjscy najemnicy znaleźli się wówczas w grupie syryjskich żołnierzy oraz zatrudnionych przez syryjskiego dyktatora wojowników z Afganistanu i Iraku, którzy próbowali przekroczyć nieformalną linię podziału pomiędzy rebeliantami i siłami Asada, ustaloną przez Stany Zjednoczone i Rosję. Amerykanie odpowiedzieli uderzeniem rakietowym: nie wiadom,o ilu najemników z grupy Wagnera zginęło. Szacunki organizacji międzynarodowych mówią o co najmniej 200 a być może nawet 600 zabitych. Także podczas wojny w Ukrainie w 2022 roku Ukraińcy wielokrotnie chwalili się sukcesami odniesionymi nad rosyjskimi najemnikami — ale trudno to zweryfikować. 15 sierpnia 2022 Ukraińcy poinformowali o zniszczeniu bazy wagnerowców w Popasnej w obwodzie ługańskim.\n\nNajemnicy potrzebni wówczas, kiedy państwo słabnie\n\nDlaczego u progu XXI w. nawet wielkie mocarstwa tak chętnie prywatyzują wojnę? Czemu najemnicy zawdzięczają tak spektakularny powrót? Podsumujmy krótko:\n\nPo pierwsze — nawet superpotęgi cierpią na deficyt żołnierzy, głównie dlatego, że zrezygnowały z poboru i ze względów politycznych nie chcą go przywrócić. Bardziej opłaca się zatrudniać najemników niż narazić się własnej opinii publicznej, z którą musi się liczyć nawet Putin.\n\nPo drugie, najemnicy są wygodni do prowadzenia wojen, które Anglosasi nazywają „proxy wars” — konfliktów pomiędzy mocarstwami, w których jednak nie walczą one bezpośrednio, ale poprzez strony trzecie i na terytorium państw trzecich. Kiedy najemnicy popełnią zbrodnię albo stają się niewygodni, łatwo się od nich odciąć.\n\nPo trzecie wreszcie, najemnicy są ratunkiem dla państw słabych — zbyt słabych, aby samodzielnie zorganizować, wyposażyć i wyszkolić własne armie. Na styku państwa z prywatnym biznesem — w tym zwłaszcza biznesem wojennym — zarabia się najlepiej.\n\nPo czwarte, najemnicy nie podlegają kontroli i różnym prawnym ograniczeniom, które obowiązują regularne armie (np. nie muszą przestrzegać Konwencji Genewskich). Są anonimowi i nie trzeba wypłacać emerytur wdowom po poległych.\n\nPo piąte wreszcie — jak pokazuje przykład wojny w Syrii czy w Libii, ale także wojna w Ukrainie — coraz większą rolę w konfliktach odgrywają grupy zbrojne, które nie są państwami. W Syrii walczyło kilkanaście ugrupowań rebeliantów o różnym politycznym i religijnym profilu, a po stronie Asada — różne oddziały najemników obok regularnej armii. W takim skomplikowanym i pełnym przemocy świecie, w którym wiele państw nie kontroluje dużych części swojego terytorium, najemnicy mają się świetnie — i na pewno nie raz jeszcze o nich usłyszymy.",
    "Kurierzy wożą powietrze. Każdego roku tyle, ile zmieściłoby się w 13,5 tys. basenów olimpijskich": "Obrazowe wyliczenia, zaprezentowane przez firmę DS Smith – dostawcę przyjaznych środowisku opakowań, są tylko syntezą tego, co codziennie widzi każdy, kto kupuje w sieci.\n\nBardzo często sklepy internetowe i przedsiębiorcy e-commerce wysyłają nam towary w zbyt dużych opakowaniach. Zdarza się, że sami dostajemy wielką przesyłkę, zastanawiamy się, czy zapomnieliśmy o jakichś zakupach, otwieramy ją, w środku mnóstwo wypełniacza i na przykład ładowarka – potwierdza Damian Kuraś, dyrektor Instytutu ESG, w rozmowie z Newseria Biznes.\n\nDS Smith podaje, że każdego roku przedsiębiorcy działający w branży e-commerce wysyłają 40 mln m3 powietrza, z powodu źle dobranych do zawartości rozmiarów kartonów.\n\nTo tak jakby Polacy zapłacili za wysłanie powietrza zgromadzonego w 13,5 tysiącach basenów olimpijskich” – wskazują obrazowo autorzy badania.\n\nFot. DS Smith\n\nEksperci badający rynek mówią o zjawisku air commerce (tj. kupowanie powietrza) i nie ma w tym przesady. 2 na 5 kupujących zauważyło, że produkt, który zamówili, przyszedł do nich w zbyt dużym opakowaniu.\n\nWięcej na palecie\n\nTen stan rzeczy wyraźnie odciska się na działalności kurierów.\n\nZbyt duże opakowania to prawie 2,5 miliona dodatkowych kursów samochodów dostawczych, co skutkuje emisją do atmosfery aż 42 tys. ton zbędnego dwutlenku węgla” – podaje DS Smith.\n\nTymczasem już niewielkie zmiany w budowie i wielkości opakowania mogą doprowadzić do generalnych oszczędności rzędu 30 proc. i redukcji emisji CO2 o 10 proc. – podaje jeden z rzeczywistych przykładów firma.\n\nDzięki uważniejszemu pakowaniu zwiększyłaby się również ładowność pojazdu, a więc i – efektywność pracy kurierskiej.\n\nW niektórych przypadkach, gdyby przedsiębiorca zmniejszył opakowanie o 1 mm, to mógłby na palecie usadowić np. o 20 proc. więcej produktów – szacuje Damian Kuraś, dyrektor Instytutu ESG, na łamach Newseria Biznes.\n\nKlient nie wróci\n\nNa drodze do takich zmian stoją przyzwyczajenie i oszczędności, choć eksperci przekonują, że pozorne. Sprzedawcy i dystrybutorzy kupują bowiem opakowania hurtowo, a zamawiając jeden, określony rozmiar kartonu płacą po prostu mniej. Patrząc jednak na koszt całej obsługi logistycznej może się jednak okazać, że oszczędność jest pozorna.\n\nTym bardziej, że nie bez znaczenia są również koszty wizerunkowe, a świadomość ekologiczna kupujących rośnie. Ze wspomnianego już badania wynika, że 29 proc. klientów, którzy dostali zamówienie w za dużym opakowaniu, czuje niechęć do marki. Kolejnych 18 proc. nie zdecyduje się na ponowne zakupy.\n\nTymczasem branża e-commerce rośnie i wiążą się z nią potężne pieniądze. W 2021 r. wartość globalnego rynku logistyki wyniosła 441,47 mld euro – podaje “Transport Intelligence”. W jego skład wchodzi rynek e-fulfilment (46,8 proc. całości), który został wyceniony na 235,42 mld euro. Z kolei wartość rynku ostatniej mili (53,2 proc.całości) sięgnęła 253,10 mld euro.\n\nKurierzy i załadowcy myślą o zmianach\n\nSzeroko rozumiana branża e-commerce zdaje sobie sprawę z wagi logistyki opakowaniami. Przykładem może być LPP – polski producent odzieży, który wprowadził standaryzację kartonów dla wszystkich swoich dostawców z Azji.\n\nDzięki tej standaryzacji w efekcie końcowym zwiększyliśmy wykorzystanie naszego magazynu automatycznego miniload aż o 20 proc., zaoszczędzając w ten sposób powierzchnię blisko 15 tys. mkw. W imporcie natomiast o blisko 7 proc. zmniejszyła się liczba potrzebnych kontenerów – tłumaczy w rozmowie z Trans.INFO Sebastian Sołtys, wiceprezes wydzielonej z LPP spółki LPP Logistics.\n\nWiele z tych kartonów wykorzystywanych jest później przy dystrybucji już do sieci salonów.\n\nW zeszłym roku odzyskaliśmy w ten sposób 3 mln kartonów, czyli około 30 proc. całości – dodaje wiceprezes.\n\nZ kolei międzynarodowa firma technologiczna Orbitvu korzystać będzie z teksturowych wkładek, które zamiast plastikowych wypełnień będą chronić sprzęt elektroniczny. Koszty produkcji zostały obniżone o 20 proc. – podaje autor rozwiązania, DS Smith.\n\nNa rodzimym podwórku powoli rozgaszcza się idea opakowań zwrotnych, wysyłanych wprost do klientów końcowych. Pod koniec ubiegłego roku InPost ogłosił start testów opakowań wielokrotnego użytku, na początku z udziałem modowego MODIVO. Dzięki temu rozwiązaniu zapotrzebowanie na jednorazowe opakowania ma się zmniejszyć, wedle zapewnień firmy Rafała Brzoski, nawet dziesięciokrotnie.\n\nPo odebraniu przesyłki pudełko wystarczy zwrócić do najbliższego paczkomatu InPost, by po dokładnym czyszczeniu wróciło do obiegu – tłumaczył działanie usługi Damian Zapłata, prezes prezes MODIVO S.A. z Grupy CCC.\n\nI choć w tym wypadku nie sposób nie zastanowić się, czy kupujący będą chcieli wrócić do paczkomatu tylko po to, by odesłać puste pudełko, eksperci przekonują, że zmiany są warte obserwowania.",
    "Salesforce: 58% polskich firm postrzega obsługę klienta jako czynnik generujący przychody": "W 28% przedsiębiorstw działających w Polsce za zarządzanie obsługą klienta odpowiada osoba z kierownictwa najwyższego szczebla, ponieważ obszar ten nabiera strategicznego znaczenia w warunkach niepewności gospodarczej.\n\nSalesforce (NYSE: CRM), opublikował piątą edycję raportu State of Service, w którym dzieli się spostrzeżeniami ponad 8000 specjalistów z 36 krajów, w tym 200 z Polski, na temat tego, jak zmieniają się priorytety, wyzwania, czynniki umożliwiające osiągnięcie sukcesu i strategie działów obsługi klienta w obliczu trudności gospodarczych oraz oczekiwań klientów preferujących kanały cyfrowe.\n\nNajważniejsze wnioski z tegorocznego raportu State of Service:\n\nNiepewność gospodarcza skłania do skupienia się na efektywności. W miarę jak inflacja nabiera rozpędu, a na pierwszych stronach gazet dominują informacje o kolejnych podwyżkach czy zmianach stóp procentowych, zespoły obsługi klienta sięgają po nowe narzędzia oraz technologie, które zwiększają produktywność i efektywność. 64% działów obsługi klienta w Polsce wykorzystuje automatyzację procesów i przepływów pracy.\n\nObsługa klientów preferujących kanały cyfrowe wciąż zyskuje na znaczeniu. Migracja klientów do kanałów cyfrowych nabrała tempa w czasie pandemii i nie widać oznak jej spowolnienia. 62% działów obsługi klienta w Polsce oferuje wsparcie klienta w formie wideorozmowy, a 57% – czatu na żywo.\n\n„Wielka rezygnacja” skłania do skupienia się na zapewnieniu pracownikom wysokiego komfortu pracy. Przy wysokim wskaźniku rotacji pracowników działy obsługi klienta oferują udogodnienia takie jak praca zdalna czy większe możliwości rozwoju zawodowego. Działy obsługi klienta w Polsce odnotowały w ciągu ostatniego roku średni wskaźnik rotacji pracowników na poziomie 16%.\n\nObsługa klienta wychodzi poza centrum obsługi telefonicznej. Obsługa w terenie jest obecnie wykorzystywana nie tylko w branżach takich jak energetyka czy usługi komunalne. 87% działów obsługi klienta w Polsce docierających bezpośrednio do swoich usługobiorców twierdzi, że ten rodzaj interakcji ma kluczowe znaczenie dla rozwoju ich przedsiębiorstw.\n\n– Obsługa klienta jest w awangardzie zmian w zakresie cyfrowego zaangażowania klientów – powiedział Brian Solis, globalny propagator innowacyjności w Salesforce. – W miarę jak niepewność gospodarcza skłania klientów i przedsiębiorstwa do ponownej oceny swoich priorytetów i inwestycji, tym bardziej kluczowe dla liderów będzie dokonanie bilansu tego, jak ich zdolności, narzędzia umożliwiające osiągnięcie sukcesu i strategie wzmacniają pozycję obsługi klienta jako czynnika generującego przychody i zwiększającego lojalność klientów. Badanie Salesforce dostarcza wiele cennych punktów odniesienia i czynników, które pomagają w podejmowaniu ważnych decyzji.\n\nAutomatyzacja i wydajność są priorytetami w warunkach niepewności gospodarczej\n\nRosnące oczekiwania klientów dotyczące szybkiego rozwiązywania problemów wciąż zwiększają zapotrzebowanie na efektywność w działach obsługi klienta. W rzeczywistości 78% ankietowanych pracowników obsługi klienta twierdzi, że trudno jest pogodzić szybkość z jakością – to wzrost z 63% w porównaniu z 2020 r. i wynik długiego czasu oczekiwania na rozwiązywanie spraw klienckich, który wydłużył się podczas pandemii.\n\nObecne dążenie do zwiększenia efektywności jest również napędzane przez czynniki ekonomiczne oraz obawy przed recesją, co skłania zespoły obsługi klienta i te z innych działów do zastanowienia się, jak można zrobić więcej za mniej.\n\nW ślad za tym 58% (dane od wszystkich respondentów) działów obsługi klienta stosuje obecnie automatyzację procesów lub przepływów pracy co najmniej w jeden sposób.\n\nUżytkownicy wymieniają oszczędność czasu jako największą korzyść z automatyzacji, a następnie możliwość współpracy z innymi działami, ograniczenie liczby błędów i większą koncentrację na klientach. Sześćdziesiąt pięć procent działów obsługi klienta odznaczających się wysoką wydajnością – tych, które deklarują, że zapewniają „doskonały” poziom obsługi klienta – korzysta z automatyzacji w porównaniu z 41% działów o niskiej wydajności, czyli tych, które zapewniają przeciętną lub słabą obsługę.\n\n45% procent działów obsługi klienta wykorzystuje sztuczną inteligencję (AI) – powiązaną technologię, która często wspiera automatyzację – co stanowi wzrost o 88% od 2020 roku, kiedy to 24% działów obsługi klienta wykorzystywało AI.\n\nOprócz wyposażenia pracowników w narzędzia zwiększające ich produktywność działy obsługi klienta zwiększają wysiłki mające na celu pomoc klientom w rozwiązywaniu ich problemów. Z odrębnego badania wynika, że 59% klientów preferuje narzędzia samoobsługowe w przypadku prostych pytań i problemów, a wskaźniki KPI dotyczące obsługi klienta ewoluują w tym właśnie kierunku. W rzeczywistości aż 67% działów obsługi klienta monitoruje obecnie sprawy rozwiązane bez udziału konsultantów, przez samych klientów – to znaczący wzrost z 56% w 2020 roku i 36% w 2018 roku.\n\nPrzechodzenie na cyfrowe kanały obsługi przyspiesza\n\nOszałamiający wzrost wykorzystania kanałów cyfrowych do obsługi klienta zaobserwowany na początku pandemii okazał się być długoterminowym trendem, a nie chwilową modą. Chociaż telefon i e-mail pozostają najbardziej popularnymi kanałami, inne opcje, takie jak media społecznościowe, bazy wiedzy i czat na żywo, stają się równie popularne. Z kolei kliencka samoobsługa, która odnotowała gwałtowny spadek w 2020 r., musi się jeszcze odbudować.\n\nObsługa w formie wideorozmowy zanotowała największy skok popularności wśród wszystkich kanałów – 43% więcej działów obsługi klienta będzie ją oferować w 2022, względem 2020 roku. W ciągu ostatnich dwóch lat szczególnie duży wzrost odnotowano również w zakresie korzystania ze społeczności internetowych i forów dyskusyjnych, w których klienci mogą kontaktować się ze sobą w celu uzyskania porady, a także w zakresie korzystania z aplikacji mobilnych.\n\nInicjatywy w zakresie zapewnienia pracownikom wysokiego komfortu pracy pomagają w rozwiązywaniu problemów z ich utrzymaniem\n\n„Wielka rezygnacja” lub „wielkie przetasowanie” – takim mianem określa się niedawne zawirowania na rynku pracy, na które działy obsługi klienta również nie są odporne. Respondenci badania szacują, że średnio prawie jedna piąta (19%) ich pracowników odeszła z pracy w ciągu ostatniego roku, przy czym szczególnie wysokie wskaźniki rezygnacji odnotowano w branży mediów i rozrywki oraz energetyki i usług komunalnych.\n\nAby powstrzymać utratę pracowników na rynku pracy, który przynajmniej do niedawna sprzyjał osobom poszukującym pracy, wiele działów obsługi klienta od początku pandemii zaoferowało swoim pracownikom dodatkowe korzyści. Podobnie jak w wielu innych branżach szczególnie popularne są elastyczne grafiki pracy (oferowane przez 47% działów obsługi klienta), świadczenia z zakresu wellness (45%) oraz lepsze możliwości rozwoju zawodowego (44%).\n\nByć może nieprzypadkowo odsetek pracowników obsługi klienta, którzy twierdzą, że mają jasną ścieżkę rozwoju zawodowego, wzrósł znacząco do aż 85% w porównaniu z 67% w 2020 roku i 59% w 2018 roku.\n\nObsługa w terenie zyskuje na popularności w różnych branżach\n\nTylko 35% respondentów badania pracuje w biurze lub sklepie w pełnym wymiarze godzin, co bez wątpienia wynika w znacznej mierze z tendencji do pracy z dowolnego miejsca. Jednak wyjście poza centrum obsługi telefonicznej jest w dużym stopniu spowodowane wzrostem popularności obsługi w terenie, czyli usług świadczonych u klientów w ich domach lub miejscach prowadzenia działalności.\n\nOd dawna kojarzona z takimi branżami jak energetyka i telekomunikacja, obsługa w terenie jest coraz bardziej popularna w innych sektorach, np. usługach specjalistycznych i biznesowych (do celów takich jak optymalizacja wyznaczania trasy między wieloma klientami), handlu detalicznym (dla specjalistów od dostarczania artykułów do sklepów spożywczych i aptek), a nawet w naukach przyrodniczych i biotechnologii (w zastosowaniach takich jak sprzedaż wyrobów medycznych).\n\nOsiemdziesiąt osiem procent działów obsługi klienta świadczących usługi w terenie wdrożyło oprogramowanie do zarządzania obsługą w terenie (Field Service Management, FSM) dostosowane do specyficznych potrzeb pracowników pracujących poza biurem. Różnica w zakresie zwrotu z inwestycji w oprogramowanie FSM jest oczywista: działy osiągające wysokie wyniki znacznie częściej niż słabiej radzący sobie konkurenci dostrzegają główne korzyści, takie jak optymalizacja harmonogramów, wzrost produktywności i mniejszy wpływ ich działalności na środowisko naturalne.\n\n###\n\nMetodologia\n\nDane zawarte w raporcie State of Service pochodzą z podwójnie ślepego badania przeprowadzonego wśród 8 050 specjalistów ds. obsługi klienta w Ameryce Północnej, Ameryce Południowej, Europie, Afryce oraz Azji i Pacyfiku. Dane zostały zebrane między 6 maja a 13 czerwca 2022 roku. Wszyscy respondenci są panelistami strony trzeciej. Kraje objęte badaniem to: Argentyna, Australia, Belgia, Brazylia, Kanada, Dania, Finlandia, Francja, Niemcy, Hong Kong, Indie, Indonezja, Irlandia, Włochy, Japonia, Malezja, Meksyk, Holandia, Nowa Zelandia, Norwegia, Filipiny, Polska, Singapur, Republika Południowej Afryki, Korea Południowa, Hiszpania, Szwecja, Szwajcaria, Tajwan, Tajlandia, Zjednoczone Emiraty Arabskie, Wielka Brytania, Stany Zjednoczone i Wietnam. Uprzedzenia kulturowe wpływają na wyniki badań.",
    "Śmierć królowej spotkała się ze smutkiem, obojętnością i wrogością w południowej Afryce": "Śmierć królowej spotkała się ze smutkiem, obojętnością i wrogością w południowej Afryce\n\nŚmierć „afrykańskiej królowej” spotkała się z mieszanką smutku i wrogości w południowej Afryce, gdzie rola rodziny królewskiej we współczesnym życiu została poddana świeżej analizie.\n\nPołudniowoafrykański monarchista Selwyn Klass spotkał królową Elżbietę podczas jej ostatniej państwowej wizyty w RPA w 1999 roku, gdzie zaprezentował jej spersonalizowany film z wizyty rodziny królewskiej w tym regionie w 1947 roku, w jego roli w historycznym towarzystwie filmów dokumentalnych.\n\n„Kiedy weszła do Museum Africa, można było usłyszeć spadającą szpilkę” – powiedział. „To nie było oficjalne, przeszła przez pokój i sprawiła, że ​​poczułeś się najważniejszą osobą” – dodał.\n\nNagranie wideo, które on i jego kolega skompilowali, zawierało kroniki filmowe African Mirror i uchwyciło całą wizytę w 1947 r. w „białym pociągu”, który zabrał członków rodziny królewskiej przez Afrykę Południową i został zaprezentowany na spotkaniu w Johannesburgu.\n\n„Sprawiła, że ​​poczułeś, że to, co zrobiłeś, było bardzo szczególnym gestem” – powiedział pan Klass o prezentowaniu jej filmu. „Była nam znana jako Afrykańska Królowa”.\n\nRepublika Południowej Afryki wycofała swoje członkostwo we Wspólnocie w 1961 roku, kiedy stała się republiką, ale została zaproszona z powrotem pod koniec apartheidu i ponownie dołączyła w styczniu 1994 roku. że Mandela otrzymał Order Zasługi”.\n\nCarolyn Steyn, kolejna południowoafrykańska zwolenniczka monarchii, dodała, że ​​również jest jej smutno słysząc o śmierci królowej. „Podobnie jak wielu ludzi tutaj w Południowej Afryce… byłem głęboko zasmucony słysząc, że odeszła królowa Elżbieta II. Była inspiracją, uspokajającą obecnością; celebrując nasze dobre czasy i stojąc przy nas w złych czasach” – powiedziała.\n\nKrólowa na trasie w RPA (fot. Tim Graham Photo Library/Getty)\n\nNawet Emmerson Mnangagwa, prezydent jedynego afrykańskiego kraju zawieszonego obecnie we Wspólnocie, Zimbabwe, napisał na Twitterze list kondolencyjny do rodziny w związku ze śmiercią królowej.\n\nAle jej śmierć wywołała pytania o rolę Wspólnoty Narodów we współczesnej Afryce, gdzie opinie na temat roli monarchii we współczesnym życiu są różne.\n\n„Czuję, że Wspólnota jest sposobem, symbolicznie związanym z Koroną, z którą różne kraje zdecydowały się nadal być połączone jako braterstwo narodów” – powiedział Klass.\n\nJednak na północy działacze opozycji w jednym z najnowszych państw członkowskich Wspólnoty, Rwandzie, kwestionowali wartość instytucji, która wydawała się nie robić nic w celu powstrzymania nadużyć.\n\nEtienne Mutabazi z Rwandyjskiego Kongresu Narodowego (RWC), partii opozycyjnej utworzonej na uchodźstwie, utrzymywał, że prezydent jego kraju, Paul Kagame, po prostu wykorzystuje Wspólnotę do szerzenia wpływów i szacunku dla swojego reżimu.\n\nPowiedział, że „tak zwane wartości, których broni Wspólnota”, ludzie w Rwandzie „chcieli zobaczyć, ale jednak… mieliśmy Kagame jako przewodniczącego Wspólnoty Narodów, mówiąc, że Rwanda ma swoje własne wartości, a kwestie praw człowieka nie oznaczają wszystko dla niego.\n\n„To są rzeczy, które sprawiają, że jesteśmy zdezorientowani, dlaczego mamy te społeczności” – dodał.\n\nDla innych wiadomość o śmierci monarchy spotkała się z poczuciem obojętności. W telewizji Zimbabwe miejscowa kobieta, Dadirai Haidi Mudziki, powiedziała, mimo że w mediach społecznościowych pojawiły się wiadomości: „Nic nie czuję”. Inny mężczyzna, Andrew Kunambura, dodał: „Jestem całkowicie obojętny na śmierć królowej, ponieważ jej urząd nic dla nas nie znaczy”.\n\nThe Economic Freedom Fighters (EFF), południowoafrykańska radykalna lewicowa partia opozycyjna, zaatakowała brytyjski kolonializm w Afryce w oświadczeniu dotyczącym śmierci królowej. Grupa powiedziała, że ​​nie opłakiwała jej śmierci, ponieważ było to „przypomnienie bardzo tragicznego okresu w historii tego kraju i Afryki”. Zauważyli okrucieństwa popełnione w Kenii, gdy Mau Mau walczyli o niepodległość w latach 50., takie jak zabicie przywódcy Dedana Kimathiego, gdy na tronie zasiadała królowa Elżbieta II.\n\nGdzie indziej politycy, tacy jak członek Afrykańskiego Ruchu Transformacji (ATM), Vuyo Zungula i Thanduxolo Sabelo, członek Afrykańskiego Kongresu Narodowego, wezwali do zwrotu diamentu Cullinan – który był używany w klejnotach koronnych.\n\nDiament został odkryty w Południowej Afryce w 1905 roku i ostatecznie podarowany przez administrację kolonialną brytyjskiemu monarchowi Edwardowi VII. Przy 3106,75 karata jest to największy surowy diament, jaki kiedykolwiek znaleziono i został pocięty na różne kawałki. Największa figura, Wielka Gwiazda Afryki, jest zamontowana na głowie Berła Władcy z krzyżem.\n\nSzacuje się, że sam jest wart około 400 milionów dolarów (342 miliony funtów). Drugi co do wielkości szlif diamentu, Druga Gwiazda Afryki, jest osadzony w Cesarskiej Koronie Państwowej wraz z różnymi innymi, które zostały z niej wycięte.\n\nSabelo powiedział, że RPA pozostaje w „głębokim, haniebnym ubóstwie”, ponieważ „minerały naszego kraju i innych krajów nadal przynoszą korzyści Wielkiej Brytanii kosztem naszego narodu”.\n\n„Diament Cullinana musi zostać zwrócony SA ze skutkiem natychmiastowym” – powiedział.",
    "Jakie wydarzenia sportowe są odwołane? Jak śmierć królowej wpływa na krykieta, wyścigi konne i rugby": "Jakie wydarzenia sportowe są odwołane? Jak śmierć królowej wpływa na krykieta, wyścigi konne i rugby\n\nDrugi dzień trzeciego i ostatniego testu między Anglią a RPA na Oval został przełożony, podobnie jak mecze wyścigów konnych i golfa po śmierci królowej.\n\nOczekuje się, że EBC ogłosi kolejne informacje dotyczące statusu testu w piątek po posiedzeniu zarządu i dyskusjach z innymi organami sportowymi w Wielkiej Brytanii.\n\nGdy seria była gotowa na 1-1, dzień otwarcia decydującego testu został wypłukany, ale nie jest jasne, czy pozostała część meczu zostanie przełożona, czy całkowicie przerwana.\n\ni rozumie, że jeden ze scenariuszy jest rozpowszechniany wewnętrznie w EBC, rozpoczyna test jako czterodniowy konkurs w sobotę, z ostatnim dniem we wtorek – 24 godziny po planowanym zakończeniu serii.\n\nRepublika Południowej Afryki ma wylecieć z Wielkiej Brytanii we wtorek, ale może to zostać przełożone, jeśli test zostanie przełożony, ponieważ do 24 września nie polecą do Indii na nadchodzącą serię T20.\n\nOto jak zareagowała reszta świata sportu:\n\nKrykiet\n\nPiątkowy mecz pomiędzy Anglikami i RPA na Oval, ani wszystkie zaplanowane mecze Rachael Heyhoe Flint Trophy, nie zostaną rozegrane.\n\nJazda rowerem\n\nSzósty etap Tour of Britain, który ma się odbyć w piątek między Tewkesbury i Gloucester, nie odbędzie się.\n\nPiłka nożna\n\nPremier League ma ogłosić plany meczów na ten weekend w piątek rano.\n\nPrzedstawiciele Departamentu Cyfryzacji, Kultury, Mediów i Sportu mają w pierwszej kolejności przeprowadzić rozmowę telefoniczną z liderami ze świata sportu i udzielić wskazówek, jak postępować, gdy kraj pogrąży się w żałobie.\n\nEFL wezwał do przełożenia dwóch spotkań zaplanowanych na piątek wieczorem, przed podjęciem decyzji w sprawie reszty harmonogramu weekendu zgodnie z wytycznymi rządu.\n\nStarcie Ligi Europejskiej Manchesteru United z Realem Sociedad na Old Trafford i mecz West Ham z FCSB w Lidze Konferencji Europy na Stadionie Londyńskim odbył się w czwartek wieczorem oddając hołdy przedmeczowe, podczas gdy Arsenal i Hearts zachowali minutową ciszę w przerwie wczesne rozpoczęcie.\n\nFormuła 1\n\nNiedzielne Grand Prix Włoch odbędzie się zgodnie z planem, z minutą ciszy zaplanowaną przed piątkowym treningiem i kolejną oczekiwaną przed wyścigiem.\n\nGolf\n\nGra została zawieszona na dzień podczas mistrzostw BMW PGA iw piątek nie będzie żadnej gry.\n\nWyścigi konne\n\nWyścigi w Southwell i Chelmsford w czwartek wieczorem zostały przerwane. Brytyjski Urząd Wyścigów Konnych ogłosił również, że spotkania zaplanowane na piątek – w tym trzeci dzień spotkania St Leger w Doncaster – również zostały odwołane.\n\nZwiązek Rugby\n\nNorthampton ogłosiło przełożenie starcia Premiership Rugby Cup z Saracenami zaplanowanego na czwartkowy wieczór.\n\nZwiązek Rugby Football powiedział: „W imieniu społeczności rugby union w Anglii, wszyscy w Rugby Football Union są bardzo zasmuceni słysząc o śmierci Jej Królewskiej Mości Elżbiety II i składają kondolencje całej rodzinie królewskiej w tym czasie. ”\n\nFlaga św. Jerzego została również obniżona do połowy masztu na stadionie Twickenham.\n\nW momencie pisania tego tekstu w czwartek wieczorem nie było jasne, czy rozpocznie się nowy sezon Premiership, który rozpocznie się w piątek.\n\nTenis ziemny\n\nAmerykański Związek Tenisowy powiedział, że przed pierwszym półfinałem US Open o północy czasu BST w czwartek zaplanowano chwilę ciszy i zaplanowano hołd fotograficzny."
}