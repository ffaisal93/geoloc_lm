{
    "Wojna Rosji z Ukrainą. Dzień 215. Relacja na żywo": "23:26 Ukraina nie widzi potrzeby przeprowadzania kolejnej mobilizacji\n\nUkraina rozsądnie podchodzi do kwestii mobilizacji i obecnie nie zamierza powoływać na front dodatkowych osób - zadeklarował Mychajło Podolak, doradca szefa Kancelarii Prezydenta Ukrainy. W rozmowie z Tagesschau stwierdził, że „wielu ludzi nie rozumie, jaka forma wojny toczy się dzisiaj na Ukrainie”.\n\n- Nie mamy tak wielu ofiar wśród wojska, w porównaniu z Rosją, która nie dba o to, ilu jej ludzi ginie. W przeciwieństwie do Rosji walczymy bardziej kreatywnie. Rosja kieruje 90 procent swojej siły militarnej na ataki na miasta cywilne, atakuje nie tyle wojsko, co infrastrukturę cywilną, infrastrukturę krytyczną i ludność cywilną - powiedział Podolak.\n\n23:17 Rosjanie nie wystawią w tym roku kandydata do Oscara\n\nPrezydium Narodowej Akademii Sztuki i Nauki Filmowej Rosji postanowiło w tym roku nie wybierać rosyjskiego kandydata do Oscara w kategorii najlepszy pełnometrażowy film międzynarodowy.\n\n23:07 Zełenski: Rosjanie czuli, że przegrywają i po prostu starają się ten moment opóźnić\n\n- Ciągłe próby rosyjskiej ofensywy na region Doniecka z pewnością zapiszą się w historii wojen jako jeden z najbardziej cynicznych mordów własnych żołnierzy - ocenił w wieczornym przemówieniu prezydent Ukrainy Wołodymyr Zełenski. - Kiedy to widzimy, kiedy widzimy te ofensywy, ponownie jesteśmy przekonani, że rosyjska mobilizacja jest po prostu próbą zapewnienia dowódcom w terenie stałego dopływu mięsa armatniego - dodał.\n\nZdaniem Zełenskiego najeźdźcy „czuli, że przegrywają i po prostu starają się ten moment opóźnić, zapewnić choć trochę aktywności na froncie - przynajmniej mieć kogoś z bronią w ręku zamiast zmarłego”.\n\n22:52 Atak rakietowy na Krzywy Róg. Zniszczone lotnisko\n\nRosyjskie wojska zaatakowały Krzywy Róg. „Rosjanie uderzyli w lotnisko rakietą Raduga Ch-59. Infrastruktura lotniska została zniszczona” - przekazał na Telegramie Wałentyn Rezniczenko, szef dniepropietrowskiej administracji. Zaznaczył, że dalsze korzystanie z lotniska i jego wyposażenia jest niemożliwe. Dodał również, że podczas ataku nikt nie został ranny.\n\n22:30 Pomnik Puszkina w Charkowie oblany czerwoną farbą\n\nW Charkowie pomnik Aleksandra Puszkina, ustawiony na Placu Teatralnym, został oblany czerwoną farbą. Kanał Suspline na Telegramie podał, że monument nie dał się doczyścić - służby miejskie „czyściły go rano, ale pięć butelek środka myjącego to za mało, więc pracownicy komunalni wrócili około godziny 12:00”.\n\nPomnik Puszkina, wzniesiony w 1904 roku, to jeden z najstarszych zabytków Charkowa.\n\n22:02 Prezydent Zełenski nagrodził 78 wojskowych\n\nPrezydent Ukrainy Wołodymyr Zełenski uhonorował 78 ukraińskich żołnierzy odznaczeniami państwowymi. Dekret w tej sprawie został opublikowany na stronie internetowej głowy państwa.\n\n21:46 Rury Gazpromu ciekną coraz mocniej\n\nAwaria niedopuszczonego do pracy gazociągu Nord Stream 2 miała miejsce w duńskiej strefie ekonomicznej w pobliżu wyspy Bornholm, twierdzi Gazprom. Rosjanie poinformowali też, że gaz ulatnia się także z obu nitek zatrzymanego w sierpniu przez Gazprom gazociągu północnego. Nikt nie wie dlaczego.\n\nCzytaj więcej Gaz Poważna awaria Gazpromu. Gaz wycieka z Nord Stream 2 i z Nord Stream Awaria niedopuszczonego do pracy gazociągu Nord Stream 2 miała miejsce w duńskiej strefie ekonomicznej w pobliżu wyspy Bornholm, twierdzi Gazprom. Rosjanie poinformowali też, że gaz ulatnia się także z obu nitek zatrzymanego w sierpniu przez Gazprom gazociągu północnego. Nikt nie wie dlaczego.\n\n21:20 Najeźdźcy zadowoleni z frekwencji w pseudoreferendach\n\nKomisja wyborcza najeźdźców w samozwańczej Donieckiej Republice Ludowej przekazała, że frekwencja w pseudoreferendum w sprawie przyłączenia do Rosji po czterech dniach wynosi 86,89 proc. W Ługańskiej Republice Ludowej było to 83,61 proc.\n\n„Głosowanie” trwa od 23 września i ma zakończyć się we wtorek. Niektórzy komentatorzy w mediach społecznościowych zwracają uwagę, że w takim tempie na koniec tzw. referendów frekwencja wynosić będzie prawie 109 proc. w DRL i niemal 105 proc. w ŁRL.\n\n\n\nMniejsze liczby okupanci podali na najechanych terenach obwodu chersońskiego i zaporoskiego - odpowiednio 63,58 proc. i 66,43 proc.\n\n\n\n20:54 Kadyrow pokazał „zestrzelony quadrocopter” z „pozdrowieniami z Nowego Jorku”\n\nSzef Czeczenii Ramzan Kadyrow opublikował na swoim kanale Telegram filmik, na którym można zobaczyć minidrona, rzekomego zestrzelonego nad Ukrainą, z napisem „Pozdrowienia z Nowego Jorku”.\n\n„Te kadry pokazują zestrzelony przez Czeczenów quadrocopter, który został użyty do ataku na nasze pozycje. Jego ładunek został podpisany słowami: »Pozdrowienia z Nowego Jorku«. Dranie widocznie byli pewni, że wybuchnie i nie zobaczymy tego podpisu, ale popełnili duży błąd” - napisał Kadyrow, zapewniając, że „na odpowiedź nie będzie trzeba długo czekać”. Nie wskazał przy tym jakichkolwiek dowodów nawet na to, by dron należał do obrońców Ukrainy.\n\n\n\n20:32 W Rosji też będą wakacje kredytowe. Dla zmobilizowanych\n\nKomisja ds. Finansowych Dumy Państwowej zatwierdziła projekt ustawy o wakacjach kredytowych dla zmobilizowanych obywateli”. Ma trafić na posiedzenie Dumy już jutro, we wtorek 27 września. Ustawa ma zapewnić pożyczkobiorcom możliwość częściowego lub całkowitego wstrzymania płatności rat kredytów (hipotecznych i konsumpcyjnych) na okres przez nich ustalony (ale nieprzekraczający okresu ich służby wojskowej).\n\n\n\n20:14 Rosyjskie firmy proszą Kreml, by nie zabierał ich pracowników na wojnę\n\nStowarzyszenia Rosyjskich Deweloperów i Producentów Elektroniki (ARPE) wysłało do premiera Rosji list, w którym prosi o przyznanie pracownikom przemysłu zwolnienia od poboru do służby wojskowej w ramach ogłoszonej mobilizacji.\n\n19:49 Jest mapa podpaleń komend uzupełnień w Rosji\n\nW mediach społecznościowych popularnością cieszy się mapa, pokazująca miejsca, w których doszło do podpaleń siedzib wojskowych komisji rekrutacyjnych i budynków administracyjnych. Od momentu ogłoszenia mobilizacji codziennie pojawia się co najmniej kilka doniesień o takich incydentach.\n\n\n\n19:20 Pierwsze rosyjskie lotnisko zamknęło się przed poborowymi\n\nLotnisko w syberyjskim Tiumeniu jako pierwsze w Rosji wprowadziło ograniczenia dotyczące wylotów za granicę dla mężczyzn w wieku poborowym. Wcześniej Kreml zaprzeczył, że zamknie granice Rosji.\n\nCzytaj więcej Transport Pierwsze lotnisko w Rosji z zakazem wylotów dla mężczyzn w wieku poborowym Lotnisko w syberyjskim Tiumeniu jako pierwsze w Rosji wprowadziło ograniczenia dotyczące wylotów za granicę dla mężczyzn w wieku poborowym. Wcześniej Kreml zaprzeczył, że zamknie granice Rosji.\n\n18:51 Rosjanin Edward Snowden nie podlega mobilizacji\n\nPrezydent Rosji Władimir Putin podpisał w poniedziałek dekret przyznający rosyjskie obywatelstwo Edwardowi Snowdenowi. Prawnik sygnalisty, uciekającego przed wymiarem sprawiedliwości USA, szybko zapewnił, że Snowden nie podlega zarządzonej przez Putina „częściowej mobilizacji”.\n\n18:25 OBWE: Pseudoreferenda na okupowanych terytoriach Ukrainy są nielegalne\n\nOrganizacja Bezpieczeństwa i Współpracy w Europie uważa pseudoreferenda, prowadzone przez Rosję na okupowanych terytoriach Ukrainy, za nielegalne, gdyż są sprzeczne ze standardami międzynarodowymi - powiedział w Warszawie Matteo Mecacci, dyrektor Biura Instytucji Demokratycznych i Praw Człowieka OBWE (ODIHR).\n\n- ODIHR nie monitoruje tych „referendów”. Jednoznacznie stwierdzam, że decyzja o ich przeprowadzeniu jest sprzeczna z międzynarodowymi standardami i zasadami międzynarodowego prawa humanitarnego. Dlatego są nielegalne – powiedział Mecacci.\n\n17:55 Dania potwierdziła: Doszło do wycieku gazu z Nord Stream 2\n\nDuński urząd morski prowadząc dochodzenie w sprawie gwałtownego spadku ciśnienia gazu technicznego w jednej z rur Nord Stream 2 odkrył, że doszło do wycieku na Morzu Bałtyckim.\n\nCzytaj więcej Gaz Coś się dzieje z Nord Stream 2. Doszło do wycieku gazu w Danii Nocą z niedzieli na poniedziałek gwałtownie spadło ciśnienie gazu technicznego w jednej z rur nieczynnego gazociągu Nord Stream 2. Służby Niemiec, Danii, Szwecji, Finlandii i Rosji rozpoczęły dochodzenie. Dania już potwierdziła, że doszło do wycieku gazu z Nord Stream 2.\n\n17:26 Cypr i Węgry sprzeciwiły się ustaleniu maksymalnej ceny za rosyjską ropę\n\nKraje Unii Europejskiej walczą o osiągnięcie porozumienia w sprawie nałożenia limitu cenowego na rosyjską ropę. Według agencji sprawa prawdopodobnie zostanie odłożona do czasu uzgodnienia szerszego pakietu sankcji. Bloomberg twierdzi, że wśród krajów, które opowiedziały się przeciwko pułapowi cen są Cypr i Węgry, tymczasem kwestia ta wymaga jednomyślności.\n\n16:57 USA przeznaczą 457,5 mln dolarów na pomoc dla cywilnych służb i policji Ukrainy\n\nRząd Stanów Zjednoczonych zapewni Ukrainie dodatkowe 457,5 mln dolarów, w szczególności na wsparcie bezpieczeństwa cywilnego w obliczu rosyjskiej agresji - poinformował na Twitterze sekretarz stanu USA Anthony Blinken. Pieniądze mają być przeznaczone m.in. na sprzęt ochronny i medyczny, a także pojazdy opancerzone dla ukraińskiej policji i straży granicznej.\n\n16:30 Nagły spadek ciśnienia gazu w rurze Nord Stream 2. Jest śledztwo\n\nNocą z niedzieli na poniedziałek gwałtownie spadło ciśnienie gazu technicznego w jednej z rur nieczynnego gazociągu Nord Stream 2. Służby Niemiec, Danii, Szwecji, Finlandii i Rosji rozpoczęły dochodzenie.\n\nCzytaj więcej Gaz Coś się dzieje z Nord Stream 2. Doszło do wycieku gazu w Danii Nocą z niedzieli na poniedziałek gwałtownie spadło ciśnienie gazu technicznego w jednej z rur nieczynnego gazociągu Nord Stream 2. Służby Niemiec, Danii, Szwecji, Finlandii i Rosji rozpoczęły dochodzenie. Dania już potwierdziła, że doszło do wycieku gazu z Nord Stream 2.\n\n16:17 Naczelny dowódca Sił Zbrojnych Ukrainy na okładce magazynu „Time”\n\nWałerij Załużny, naczelny dowódca ukraińskich wojsk, trafi na okładkę nowego wydania magazynu „Time”. Numer z Załużnym ma ukazać się 10 października, a tekst poświęcony ukraińskiemu dowódcy nosi tytuł „Wewnątrz ukraińskiego kontrataku, który odwrócił losy wojny”.\n\n15:51 Podpalenie komendy uzupełnień w obwodzie kaliningradzkim\n\nPodejrzany o wrzucenie koktajlu Mołotowa do biura rekrutacyjnego rosyjskiej armii w Czerniachowsku został zatrzymany.\n\n\n\n15:23 Podolak: Media nie powinny pisać o „referendach” na terenach okupowanych\n\n„Media na całym świecie muszą zrozumieć: na Ukrainie nie ma »referendów«, nasze granice są legalne i takie pozostaną” - zwrócił uwagę na Twitterze Mychajło Podolak.\n\n„Na okupowanych terytoriach odbywa się rosyjski pokaz propagandowy, co Ukraina dokumentuje. Będą to dowody przy wyrokach dla kolaborantów po uwolnieniu (zajmowanych przez Rosję terytoriów - red.) z okupacji” - dodał doradca szefa Kancelarii Prezydenta Ukrainy.\n\n14:57 Ukraiński wywiad ostrzega Polskę i kraje bałtyckie\n\nKreml zamierza zwiększyć intensywność cyberataków na infrastrukturę krytyczną najbliższych sojuszników Ukrainy.\n\n14:46 Zełenski: Żadna rakieta nie przybliży Rosji do jej celów\n\n\"Charków. Sałtiwka (osiedle w Charkowie - red.). Duży, pokojowy obszar mieszkalny. Było tak, zanim przybyła Rosja. Ale żadna rakieta nie przybliży terrorystycznego państwa do jego celu. Podporządkowanie sobie Ukrainy nie nastąpi. Zamiast tego każda rakieta przybliża Rosję do większej międzynarodowej izolacji, ekonomicznej degradacji i potępienia przez historię\" - napisał na swoim kanale, w serwisie Telegram, prezydent Ukrainy Wołodymyr Zełenski, zamieszczając we wpisie zdjęcia przedstawiające skutki ostrzału Charkowa.\n\n\n\n14:30 Rosjanie ostrzelali ludzi czekających na pomoc humanitarną w wiosce w obwodzie charkowskim\n\nW wiosce Kozacza Łopań, w obwodzie charkowskim, Rosjanie ostrzelali osoby czekające na pomoc humanitarną. Dwie osoby są ranne - informuje ukraińska Gwardia Narodowa. Rosjanie ostrzelali centrum wioski, gdzie mieszkańcy czekali na pomoc humanitarną. Z wstępnych ustaleń wynika, że ostrzału dokonano z użyciem amunicji kasetowej. Wieś Kozacza Łopań została zajęta przez Rosjan 24 lutego, w dniu rozpoczęcia inwazji na Ukrainę. Ukraińska armia wyzwoliła ją 11 września.\n\n\n\n14:28 Premier Węgier zapowiada, że spyta Węgrów o sankcje wobec Rosji\n\nViktor Orban zarzucił Brukseli, że choć ta często krytykuje Węgrów za łamanie europejskich wartości, z których główną jest demokracja, to jednak sankcje nie zostały nałożone na Rosję demokratycznie, ponieważ zdecydowali o nich \"brukselscy biurokraci i europejskie elity\".\n\nCzytaj więcej Polityka Orban: Przez sankcje wobec Rosji Europejczycy biednieją. Spytamy o nie Węgrów Premier Węgier, Viktor Orban mówił w węgierskim parlamencie, że \"za drastyczny wzrost cen energii nie odpowiadają procesy gospodarcze, lecz polityczne\". - Mówiąc wprost - decyzje polityczne Brukseli - oświadczył węgierski premier.\n\n14:08 Berlin chce zabronić obywatelom UE pracy w rosyjskich firmach\n\nRząd Niemiec wyciągnął wniosek z afery Gerharda Schroedera, który przez lata był członkiem rady nadzorczej Rosnieftu i przyjacielem Putina.\n\nCzytaj więcej Biznes Berlin forsuje lex-Schröder. Koniec z wygodnymi posadami w rosyjskich firmach Berlin domaga się, by obywatele UE mieli zakaz przyjmowania dobrze płatnych stanowisk w rosyjskich przedsiębiorstwach państwowych. To nauka jaką niemiecki rząd wyciągną ze sprawy Gerharda Schrödera – pisze dziennik \"Süddeutsche Zeitung\".\n\n14:06 Orban o sankcjach wobec Rosji: Uderzyły w UE rykoszetem\n\nViktor Orban, występując na forum parlamentu stwierdził, że Węgry muszą przygotować się na przedłużającą się wojnę na Ukrainie. Skrytykował też sankcje UE wobec Rosji twierdząc, że uderzyły one w Unię Europejską rykoszetem i nie powinno nikogo zaskakiwać iż, w związku z tym, w Europie upadają rządy.\n\n\n\n13:41 Artyleria Marynarki Wojennej Ukrainy zniszczyła sześć rosyjskich bojowych wozów piechoty\n\nNa profilu Dowództwa Marynarki Wojennej Ukrainy na Facebooku czytamy, że w ciągu doby artyleria ukraińskiej marynarki wojennej zniszczyła sześć ukraińskich bojowych wozów piechoty oraz stację radarową rosyjskiej armii, a także czołg i pojazd przewożący amunicje.\n\n\n\n13:31 Kolaboracyjne władze obwodu zaporoskiego mówią o aneksji do Rosji w trybie dokonanym\n\n- W obwodzie zaporoskim (chodzi o okupowaną przez Rosję część - red.) stałe władze zostaną wyłonione w drodze wyborów, które odbędą się rok po decyzji o przyłączeniu obwodu do Rosji na podstawie wyniku trwającego referendum - poinformował stojący na czele okupacyjnych władz obwodu, Jewgienij Balicki. Balicki zapowiedział, że do czasu przeprowadzenia wyborów to on będzie kierował okupacyjnymi władzami.\n\n\n\n13:10 Zełenski wziął udział w posiedzeniu Sztabu Naczelnego Wodza\n\nNa oficjalnej stronie prezydenta Ukrainy można przeczytać, że w czasie spotkania omówiono operacyjną sytuacje na froncie. \"Podjęto decyzje odnośnie aktywnych działań sił zbrojnych, których celem jest dalsza deokupacja terytorium Ukrainy\" - czytamy w komunikacie. Analizowano również kwestie dostarczenia jednostkom wojskowym broni i amunicji.\n\n\n\n13:04 Czy grożąc atakiem nuklearnym Putin blefuje? Zełenski ostrzega\n\nRosyjskie ataki na lub w pobliżu dwóch ukraińskich elektrowni jądrowych można uznać za „współczesne użycie broni jądrowej lub szantaż nuklearny” - mówi prezydent Ukrainy.\n\n13:00 Pieskow nie wie czy jacyś pracownicy Kremla są objęci mobilizacją\n\n- Nie wiem, to jest sprawa osobista, wezwania nie przychodzą do pracy, więc nie mogę odpowiedzieć na to pytanie - tak rzecznik Kremla, Dmitrij Pieskow, odpowiedział na pytanie czy wśród objętych częściową mobilizacją w Rosji są osoby pracujące na Kremlu.\n\n\n\n12:35 Ukraiński wywiad: Kreml planuje cyberataki na infrastrukturę krytyczną Ukrainy. Atakowana będzie też Polska\n\nGłówny Dyrektoriat Wywiadu resortu obrony Ukrainy podał, że Rosjanie będą chcieli \"zwiększyć skutki uderzeń rakietowych na zakłady energetyczne na Ukrainie, przede wszystkim na wschodzie i południu\" przez przeprowadzanie cyberataków. Kreml, według wywiadu Ukrainy, ma zwiększyć też liczbę cyberataków na sojuszników Ukrainy, zwłaszcza Polskę i kraje bałtyckie.\n\n\n\n12:28 Pieskow: Nie ma decyzji ws. zamknięcia granic Rosji\n\n- Nic o tym nie wiem - tak rzecznik Kremla, Dmitrij Pieskow odpowiedział na pytanie o to czy - w związku z częściową mobilizacją - granice Rosji zostaną zamknięte. - W tym momencie decyzję w tej kwestii nie zostały podjęte - stwierdził Pieskow.\n\n\n\n12:22 3,5 tys. samochodów i 1,3 tys. ciężarówek na granicy Rosji z Gruzją w Osetii Północnej\n\nInformacje takie przekazał wicepremier Osetii Północnej, autonomicznej republiki wchodzącej w skład Federacji Rosyjskiej, Irbek Tomajew. Tomajew przyznał, że napływ samochodów na granicę Rosji z Gruzją \"w ostatnim czasie znacząco wzrósł\".\n\n\n\n12:21 Inwestorzy pozbywają się akcji rosyjskich spółek\n\nNa moskiewskiej giełdzie największe spadki od dnia inwazji Rosji na Ukrainę.\n\nCzytaj więcej Giełda Gwałtowna wyprzedaż na giełdzie w Moskwie. Inwestorzy w panice Moskiewski indeks giełdowy spadł poniżej 2000 punktów po raz pierwszy od 24 lutego. Giełda tonie na tle pseudo referendów na ukraińskich ziemiach okupowanych przez Rosję.\n\n12:08 Rosyjski senator: Zakazać wyjazdu z Rosji mężczyznom w wieku poborowym\n\nSiergiej Cekow, członek Rady Federacji (izby wyższej rosyjskiego parlamentu) oświadczył, że każdy mężczyzna, który jest w wieku poborowym, powinien zostać objęty \"zakazem wyjazdu z kraju w obecnej sytuacji\"\n\n11:56 W ciągu doby w wyniku rosyjskiego ostrzału na Ukrainie zginęło trzech cywilów, a 22 zostało rannych\n\nDane takie przekazał na swoim kanale w serwisie Telegram Kyryło Tymoszenko, zastępca szefa kancelarii prezydenta Wołodymyra Zełenskiego. Wszystkie ofiary to mieszkańcy obwodu donieckiego. W tym obwodzie rannych zostało 11 osób, a sześć kolejnych doznało obrażeń w wyniku ostrzału obwodu charkowskiego.\n\n\n\n11:34 Łukaszenko i Putin mówią w Moskwie, że Zachód musi szanować ich kraje\n\n- Bez szacunku nie będziemy z nimi (Zachodem - red.) w ogóle rozmawiać. Nikt nie będzie tolerował upokorzeń - oświadczył w Moskwie Aleksandr Łukaszenko, białoruski przywódca, który spotkał się z Władimirem Putinem.\n\nCzytaj więcej Dyplomacja Putin i Łukaszenko w Moskwie. \"Mamy to, czego potrzebuje Zachód\" Białoruś i Rosja są gotowe współpracować z Zachodem, ale pod warunkiem, że Zachód będzie okazywał im szacunek - zadeklarowali w Moskwie prezydent Rosji, Władimir Putin i białoruski przywódca, Aleksandr Łukaszenko.\n\n11:14 Rosjanie ostrzelali Toreśk, uszkodzony został budynek szpitala\n\nO skutkach rosyjskiego ostrzału informuje na swoim kanale w serwisie Telegram gubernator obwodu donieckiego, Pawło Kyryłenko. Kyryłenko poinformował, że w wyniku ostrzału Toreśka uszkodzony został budynek szpitala. Rosyjskie pociski artyleryjskie spadły też na centrum Awdijiwki.\n\n\n\n11:06 Łukaszenko spotkał się z Putinem\n\n- Białoruś i Rosja miały upaść, ale oba państwa trwają, nie ma w nich obaw - mówił białoruski przywódca, Aleksandr Łukaszenko, w czasie rozmowy w Moskwie z Władimirem Putinem. - Przewidywano, że upadniemy, załamiemy się, itd. Ale znaleźliśmy partnerów, którzy z powodzeniem z nami współpracują - dodał.\n\n\n\n10:54 \"Kucharz Putina\" dumny z tego, że Grupa Wagnera powstała dzięki jego pieniązom\n\nJewgienij Prigożyn nazywany jest \"kucharzem Putina\" ponieważ jego firma dostarcza catering Kremlowi. Firma Concord została objęta zachodnimi sankcjami ze względu na związki Prigożyna z Grupą Wagnera.\n\nCzytaj więcej Konflikty zbrojne \"Kucharz Putina\" publicznie przyznał, że stoi za rosyjskimi najemnikami Rosyjski oligarcha, Jewgienij Prigożyn, nazywany \"kucharzem Putina\" po raz pierwszy publicznie przyznał, że sfinansował powołanie Grupy Wagnera, prywatnej firmy wojskowej blisko związanej z rosyjską armią. Najemnicy z Grupy Wagnera biorą udział m.in. w wojnie na Ukrainie.\n\n10:32 Ropa i gaz tanieją, mimo wysiłków Rosji\n\nSpadek dotknął również rosyjski i zachodni rynek akcji.\n\n10:25 Prezydent Mołdawii obawia się, że Gazprom wstrzyma dostawy gazu 1 października\n\nMaia Sandu mówiła w rozmowie z dziennikarzami, że władze w Kiszyniowie \"omawiają różne scenariusze na wypadek przerwania dostaw gazu lub elektryczności\". - Nie jesteśmy pewni czy Gazprom będzie dostarczał gaz do Mołdawii po 1 pażdziernika. Od tego dnia cela dla Mołdawii, według obowiązującej umowy, powinna być znacząco niższa. Na wypadek gdyby dostawy zostały zmniejszone lub przerwane, rozważamy możliwość pozyskiwania surowców energetycznych z alternatywnych źródeł - powiedziała Sandu. Prezydent Mołdawii zapewnił, że Kiszyniów ma rezerwy gazu wystarczające na zaspokojenie popytu na rynku wewnętrznym w październiku.\n\n\n\n10:11 Premier Rosji nakazał \"zadbać o ochronę praw pracowników\" uczestniczących w wojnie\n\nMichaił Miszustin nakazał wicepremier Rosji, Tatiany Golikowej, aby kontrolowała przygotowanie dokumentów związanych z ochroną praw pracowniczych Rosjan uczestniczących w \"specjalnej operacji wojskowej\" (tak władze Rosji określają wojnę na Ukrainie - red.), którzy zostali powołani do armii w ramach częściowej mobilizacji. Premier zapewnił, że umowy o pracę powołanych do armii nie zostaną rozwiązane, ale pełnione przez nich obowiązki, wynikające z umowy o pracę, będą zawieszone.\n\n\n\n10:06 17 tys. Rosjan przekroczyło w weekend granicę z Finlandią\n\nW porównaniu do poprzedniego weekendu liczba Rosjan, którzy przekroczyli granicę z Finlandią, wzrosła o 80 proc.\n\nCzytaj więcej Konflikty zbrojne Ruch na granicy Finlandii z Rosją wzrósł o 80 proc. Niemal 17 tys. Rosjan przekroczyło granicę Rosji z Finlandią w weekend. W stosunku do poprzedniego weekendu, jeszcze przed ogłoszeniem częściowej mobilizacji przed Władimira Putina, liczba Rosjan wjeżdżających do Finlandii wzrosła o 80 proc. - informuje fińska straż graniczna.\n\n09:51 Władimir Putin spotka się w poniedziałek w Moskwie z Aleksandrem Łukaszenką\n\nO spotkaniu przywódców Rosji i Białorusi, do którego ma dojść w Moskwie, informują białoruskie media państwowe.\n\n\n\n09:43 Okupacyjne władze obwodu chersońskiego: Referendum będzie ważne, frekwencja przekroczyła 50 proc.\n\nMarina Zacharowa, kierująca komisją wyborczą w okupowanej przez Rosjan części obwodu chersońskiego poinformowała, że frekwencja w pseudoreferendum w sprawie dołączenia okupowanego terytorium do Rosji przekroczyła 50 proc., co oznacza, że wynik referendum będzie ważny. Oficjalne dane na temat frekwencji, podawane przez stronę rosyjską, są jednak powszechnie kwestionowane - mer okupowanego przez Rosjan Melitopola, Iwan Fedorow szacuje, że w tym mieście w obwodzie zaporoskim udało się zmusić do głosowania zaledwie ok. 10-20 proc. mieszkańców.\n\n\n\n09:21 Doradca Zełenskiego radzi Rosjanom jak mogą ocalić swój kraj\n\n\"Są trzy obowiązkowe kroki, jakie Rosjanie muszą zrobić, by ocalić swój kraj i jego miejsce w historii: 1. Zdać sobie sprawę z katastrofy. Przełamać lęk przed 'politbiurem Putina'. 2. Protestować masowo, totalnie odmawiać poboru. 3. (Zbudować) Inną Rosję. Bez 'Z'\" - napisał na Twitterze doradca szefa kancelarii prezydenta Ukrainy, Wołodymyra Zełenskiego, Mychajło Podolak.\n\n\n\n09:17 Marcin Przydacz o Salvinim: W ostatnich tygodniach krytykował Putina, mówił, że będzie popierał sankcje\n\n- Będziemy sprawdzać. Sam (Salvini - red.) mówi, że to wojna wywołała w nim zmianę. Zakładam, że ta zmiana jest realna - podkreślił Marcin Przydacz.\n\nCzytaj więcej Dyplomacja Wiceszef MSZ: Wojna wywołała w Salvinim zmianę. Berlusconi to kolega Tuska To czy Silvio Berlusconi, kolega z partii Donalda Tuska, jest dobrym partnerem do dyskusji o czymkolwiek, tego nie wiem - mówił w rozmowie z RMF FM wiceszef MSZ, Marcin Przydacz.\n\n08:51 W ciągu doby w obwodzie donieckim, w wyniku rosyjskiego ostrzału, zginęło trzech cywilów\n\nInformacje takie przekazał na swoim kanale w serwisie Telegram gubernator obwodu donieckiego, Pawło Kyryłenko. Z wpisu Kyryłenki wynika, że rannych, w wyniku rosyjskiego ostrzału, zostało 11 osób.\n\n\n\n08:44 W obwodzie irkuckim strzały w komendzie uzupełnień\n\nW Ust-Ilimsku, mieście w obwodzie irkuckim, młody mężczyzna otworzył ogień w komendzie uzupełnień - poinformował gubernator obwodu irkuckiego, Igor Kobziejew. Ranny został komisarz wojskowy, Aleksandr Elisiejew, który - w stanie krytycznym - trafił na oddział intensywnej terapii. Napastnik został zatrzymany.\n\n\n\n08:24 Kazachstan nie uzna wyników pseudoreferendów na okupowanych terenach Ukrainy\n\n- Kazachstan kieruje się zasadami integralności terytorialnej państw, ich suwerennej równorzędności i pokojowego współistnienia – powiedział rzecznik kazachskiego MSZ Aibek Smadijarow.\n\nPrezydent Kazachstanu Kassym-Jomart Tokajew wielokrotnie wzywał do rozwiązania konfliktu na Ukrainie zgodnie z Kartą Narodów Zjednoczonych.\n\n08:17 Ukraiński Sztab Główny: Rosja straciła ponad 57 tys. żołnierzy\n\nWśród strat wroga Sztab główny wymienia m.in. 2290 czołgów, 1369 systemów artyleryjskich i 15 jednostek nawodnych.\n\n\n\nSztab Główny Sił Zbrojnych Ukrainy\n\n07:50 Kolejne dwa masowe groby odkryte w Iziumie\n\nO znalezieniu w miasteczku kolejnych miejsc pochówku z setkami ciał poinformował w rozmowie z CBS prezydent Zełenski.\n\n\n\nW pierwszym odkrytym grobie, gdzie znaleziono ciała kobiet, mężczyzn i dzieci, często rodzin, znaleziono szczątki prawie 500 osób.\n\n\n\n07:31 Brytyjski resort obrony: Wielu zmobilizowanych od lat bez doświadczenia wojskowego\n\n\"Brak kadry szkoleniowej i pośpiech, z jakim Rosja rozpoczęła mobilizację wskazuje, że wielu powołanych trafi na front z minimalnym przygotowaniem. Prawdopodobnie będą ponosić duże straty\" - czytamy w najnowszym raporcie brytyjskiego resortu obrony na temat sytuacji na ukraińskich frontach.\n\n\n\n07:28 Ponad ćwierć miliona Rosjan uciekło po ogłoszeniu mobilizacji\n\nOd 21 września, gdy Władimir Putin ogłosił \"częściową mobilizację\", Rosję opuściło 261 tys. mężczyzn.Informację podaje \"Nowaja Gazieta. Europa\", powołując się na dane FSB.\n\n07:15 W nocy Rosjanie ostrzelali obwód dniepropietrowski\n\nZ wpisu gubernatora obwodu, Walentyna Rezniczenko, na jego kanale w serwisie Telegram wynika, że Rosjanie ostrzelali dziewięć razy cztery miejscowości. Nikopol został ostrzelany cztery razy - uszkodzonych zostało 40 domów a także podstacja elektryczna i linia wysokiego napięcia. Ok. 3 tysięcy rodzin pozbawionych jest prądu.\n\n\n\n06:59 4,5 proc. Polaków zdecydowanie popiera przyjęcie Rosjan uciekających przed wojną Putina\n\nZnaczna większość ankietowanych rodaków jest przeciwna udzieleniu im schronienia.\n\nCzytaj więcej Społeczeństwo Sondaż. Jedna czwarta Polaków stanowczo przeciwna przyjęciu uciekających Rosjan Niespełna co trzeci Polak uważa, że Rosjanie uciekający przed mobilizacją ogłoszoną przez Putina powinni znaleźć schronienie w Polsce - wynika z sondażu United Surveys dla Wirtualnej Polski.\n\n06:54 Atak rosyjskich dronów na cel wojskowy w obwodzie odeskim\n\nDowództwo Operacyjne \"Południe\" na swoim kanale w serwisie Telegram poinformowało, że Rosjanie przeprowadzili atak z użyciem dwóch dronów-kamikadze na obiekty wojskowe w obwodzie odeskim. W wyniku ataku doszło do pożaru i eksplozji amunicji.\n\n\n\n06:51 W ciągu doby ukraińska armia strąciła rosyjski samolot i śmigłowiec\n\n25 września nad Ukrainą zestrzelono rosyjski samolot szturmowy Su-25, śmigłowiec Mi-8 oraz dwa irańskie drony-kamikadze, Shahed-136.\n\n\n\n06:48 Serbia nie uzna wyników pseudoreferendów na okupowanych terytoriach Ukrainy\n\nSzef MSZ Serbii, Nikola Selaković stwierdził, że uznanie wyników takich referendów byłoby niezgodne z serbskim interesem narodowym i polityką na rzecz zachowania integralności terytorialnej i suwerenności oraz zasady nienaruszalności granic.\n\n\n\n06:46 Sztab Generalny armii Ukrainy: W Rosji mobilizacja również na okupowanych terytoriach\n\nW mieście Swatowo, w obwodzie ługańskim, wezwanie do wojska otrzymują wszyscy pełnoletni mężczyźni - wynika z informacji przekazywanych przez ukraiński Sztab Generalny.\n\n06:26 Nowe propozycje KE ws. sankcji obejmą import z Rosji wart 12 mld euro rocznie\n\nSankcjami mają zostać objęte m.in. produkty stalowe, drewno, papier i diamenty. Ten ostatni punkt nie ma może ogromnej wartości, ale jest symboliczny, bo przez długi czas opierała się temu zakazowi Belgia. To w położonej na północy tego kraju Antwerpii mieści się znaczący ośrodek obróbki i handlu diamentami. Ostatecznie Belgia zrezygnowała ze swojego weta.\n\nCzytaj więcej Konflikty zbrojne UE przygotowuje nowe sankcje przeciw Rosji. Polska proponuje ostre restrykcje W reakcji na groźby Władimira Putina w UE trwają prace nad nowymi sankcjami wobec Rosji. W ostatni weekend Komisja Europejska przeprowadziła konsultacje z państwami członkowskimi, a przyszłym tygodniu (we wtorek lub środę) przedstawi konkretny pakiet.\n\n06:24 Izrael przyjmie na leczenie 20 rannych żołnierzy Ukraińskich Sił Zbrojnych\n\nLeczenie obejmie zaopatrzenie w protezy i rehabilitację.Pierwszych dwóch poważnie rannych Ukraińców przyjedzie do Izraela w poniedziałek, do AFSMC - American Friends of Sheba Medical Center.\n\n06:17 Rosja: Poborowi towarzyszą bijatyki pijanych rezerwistów między sobą\n\nW co najmniej dwóch miejscowościach jednak pobili się oni z policjantami, próbując zabrać ich ze sobą „na wojnę”. Wiadomo już o kilkunastu próbach podpaleń siedzib wojskowych komisji poborowych, pięciu budynków administracji i jednej siedziby putinowskiej partii Jedna Rosja.\n\nCzytaj więcej Konflikty zbrojne Idą alkobataliony. Bójki poborowych między sobą i z policją znaczą szlak rezerwistów w Rosji Podpisana przez Władimira Putina 21 września ustawa o „częściowej mobilizacji” szybko zamieniła się w wyłapywanie wszystkich mężczyzn (zarówno zdolnych, jak i niezdolnych do noszenia broni) w regionach, gdzie władze spodziewały się natknąć na najmniejszy opór. Na pierwszy ogień poszedł Daleki Wschód i Syberia oraz rejony zamieszkałe przez mniejszości narodowe. W wiosce Tiumieniewo w obwodzie kemerowskim do wojska zabrano wszystkich mężczyzn, zostały tam tylko kobiety i dzieci.\n\n06:08 Moskwa prawdopodobnie ogłosi, że w referendach wzięło udział 75-90 proc. uprawnionych\n\nWiększość „głosujących” oczywiście będzie „za” - pisze dziennikarz działu zagranicznego \"Rzeczpospolitej\", Andrzej Łomanowski.\n\n05:57 Wicepremier Ukrainy: 1,5 mln naszych obywateli nie może wrócić do ojczyzny z Rosji\n\nOłha Stefaniszyna, ukraińska wicepremier ds. europejskiej i euroatlantyckiej integracji Ukrainy, na marginesie Zgromadzenia Ogólnego ONZ mówiła, że ok. 1,5 mln obywateli Ukrainy, wśród których są kobiety i dzieci, przebywa na terytorium Federacji Rosyjskiej i nie ma możliwości powrotu do domów, a ich bliscy nie mają z nimi kontaktu.\n\n\n\n05:19 USA poinformowały Rosję jak zareagują, jeśli Moskwa użyje broni atomowej\n\nTak wynika ze słów Jake'a Sullivana, doradcy ds. bezpieczeństwa narodowego prezydenta USA, Joe Bidena.\n\nCzytaj więcej Konflikty zbrojne USA ostrzegają Rosję: Skutki użycia broni atomowej będą dla was katastrofalne Jake Sullivan, doradca ds. bezpieczeństwa narodowego prezydenta USA, Joe Bidena zapowiedział, że USA zareagują na użycie broni atomowej przez Rosję przeciw Ukrainie i dodał, że takie działanie będzie się wiązać z \"katastrofalnymi konsekwencjami\" dla Moskwy.\n\n05:00 Japonia rozszerza sankcje wobec Rosji\n\nRząd Japonii zdecydował się zakazać eksportu produktów, które mogą być wykorzystane do produkcji broni chemicznej do Rosji, w ramach dodatkowych sankcji związanych z inwazją Rosji na Ukrainę. Szef gabinetu premiera Japonii, Fumio Kishidy, Hirokazu Matsuno podkreślił, że Japonia jest \"głęboko zaniepokojona\" możliwością użycia broni atomowej przez Rosję. Japonia umieściła na liście podmiotów z Rosji objętych sankcjami 21 kolejnych organizacji, w tym laboratoria badawcze - wynika z komunikatu japońskiego rządu.\n\n\n\n04:29 Dowództwo Operacyjne \"Południe\": Zniszczyliśmy pięć rosyjskich składów amunicji\n\nW ciągu doby na froncie południowym ukraińskie lotnictwo przeprowadziło dziewięć uderzeń z powietrza na wroga, a artyleria i wojska rakietowe zrealizowały 310 misji ogniowych - informuje w najnowszym raporcie Dowództwo Operacyjne \"Południe\". W ciągu doby Rosjanie stracili na froncie południowym 43 żołnierzy, trzy czołgi, samobieżną haubicę i dziewięć pojazdów opancerzonych. Ponadto ukraińska armia miała zniszczyć pięć rosyjskich składów amunicji.\n\n\n\n04:26 Liz Truss: Nie słuchajmy gróźb Putina\n\nPremier Wielkiej Brytanii, Liz Truss, w rozmowie z CNN apelowała, aby ignorować \"wymachiwanie szabelką\" przez Władimira Putina i jego \"fałszywe groźby\". - Zamiast tego należy nadal nakładać sankcje na Rosję i nadal wspierać Ukraińców - podkreśliła. Truss przekonywała, że jeśli Putinowi pozwoli się wygrać będzie to \"nie tylko straszna wiadomość dla Europy i, oczywiście, duże zagrożenie dla Ukraińców, ale także sygnał dla innych autorytarnych reżimów na świecie, że jest czymś możliwym do zaakceptowania najechanie suwerennego państwa\".\n\n\n\n04:17 Zełenski do Rosjan: Walczcie, by wasze dzieci nie były wysyłane na śmierć\n\n- Widzimy ludzi, zwłaszcza w Dagestanie, którzy zaczynają walczyć o swoje życie. Widzimy, że zaczynają rozumieć, że w grę wchodzi ich życie. Dlaczego ich mężowie, bracia, synowie mają umierać na tej wojnie? Na wojnie, której nikt nie chce. Na wojnie przeciw naszemu narodowi, naszej ziemi. Nie chcą wysyłać swoich dzieci na wojnę. Walczcie, aby wasze dzieci nie były wysyłane na śmierć - każdy, kto może być powołany w ramach tej kryminalnej mobilizacji. Ponieważ jeśli przyjdziecie odebrać życie naszym dzieciom - mówię to jako ojciec - nie pozwolimy wam ujść z życiem - mówił prezydent Ukrainy, Wołodymyr Zełenski, w swoim wieczornym wystąpieniu.\n\n",
    "Wojna Rosji z Ukrainą. Dzień 214. Relacja na żywo": "04:34 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 215 24 lutego Rosja rozpoczęła pełnowymiarową inwazję na Ukrainę. Prezydent Ukrainy, Wołodymyr Zełenski, apeluje do Rosjan, by walczyli o to, aby ich dzieci nie były wysyłane na śmierć.\n\n00:20 Kończymy relację\n\nKolejne doniesienia z Ukrainy będziemy podawali od rana.\n\n00:15 Zełenski: Nie poddawajcie się mobilizacji\n\n- Widzimy, że ludzie, zwłaszcza w Dagestanie, zaczęli walczyć o swoje życie. Widzimy, że zaczynają rozumieć, że jest to kwestia ich życia. Dlaczego ich mężowie, bracia, synowie mieliby ginąć w tej wojnie? - powiedział prezydent Ukrainy. - Walczcie o to, aby wasze dzieci nie zostały wysłane na śmierć – wszyscy, którzy mogą zostać powołani w ramach tej zbrodniczej rosyjskiej mobilizację - dodał Wołodymyr Zełenski, zwracając się w nagraniu opublikowanym w mediach społecznościowych do obywateli Rosji. - Chcę jeszcze raz podkreślić: jest wyjście. Nie poddawajcie się przestępczej mobilizacji. Uciekajcie albo przy pierwszej okazji poddajcie się do ukraińskiej niewoli - mówił.\n\n23:53 Rosyjscy politycy komentują skargi na mobilizację\n\nWalentina Matwijenko, przewodnicząca rosyjskiej Rady Federacji, oświadczyła, że dochodzą do niej sygnały o przypadkach błędnej mobilizacji obywateli. \"Takie skrajności są absolutnie niedopuszczalne. Moim zdaniem ostra reakcja, którą obserwujemy w społeczeństwie, jest uzasadniona\" - stwierdziła w mediach społecznościowych Matwijenko. Zwracając się do gubernatorów regionów zaznaczyła, że sa oni \"w pełni odpowiedzialni za przeprowadzenie mobilizacji\". Z kolei Wiaczesław Wołodin, przewodniczący Dumy, izby niższej rosyjskiego parlamentu, napisał w serwisie Telegram, że jest istotne, by częściowa mobilizacja została przeprowadzona zgodnie z prawem.\n\n23:37 USA ostrzegają przed \"katastrofalnymi konsekwencjami\" użycia przez Rosję broni jądrowej\n\nDoradca ds. bezpieczeństwa narodowego USA, Jake Sullivan, zapowiedział reakcję USA, jeśli Rosja użyje broni jądrowej na Ukrainie. - Jeśli Rosja przekroczy tę linię, będą katastrofalne konsekwencje dla Rosji. Stany Zjednoczone zareagują zdecydowanie. Prywatnymi kanałami wyjaśniliśmy bardziej szczegółowo, co by to oznaczało - oświadczył w wywiadzie.\n\n23:15 Zełenski: Trwają prace nad kolejnymi wymianami jeńców\n\nW wieczornym wystąpieniu prezydent Ukrainy odniósł się do niedawno uwolnionych przez Rosjan dowódców obrony kombinatu Azowstal w Mariupolu. Zaznaczył, że przebywają oni w komfortowych warunkach w Turcji. - Chciałbym podkreślić: trwają prace nad kolejnymi wymianami (jeńców - red.). Bez względu na to, jak trudne może to być, musimy uwolnić wszystkich naszych ludzi, wszystkich Ukraińców. Nie zapominamy o nikim - dodał.\n\n22:47 Doniesienia o rosyjskich stratach w obwodzie zaporoskim\n\nSiły Zbrojne Ukrainy podały, że ukraińska artyleria zniszczyła ok. 10 składów amunicji wroga na terenie obwodu zaporoskiego, a także jedną wyrzutnię S-300 wraz z amunicją.\n\n22:25 Ukraińskie wojsko: Odparto ataki na wschód od Kramatorska\n\nUkraińskie siły odparły rosyjskie ataki na wschód od Kramatorska w obwodzie donieckim - podały Siły Zbrojne Ukrainy, wymieniając w tym kontekście m.in. Sołedar.\n\n21:52 Fedorow: Rosjanie zmusili do udziału w pseudoreferendum 20 proc. mieszkańców Melitopola\n\n- Mniej niż 60 tys. ze 150 tys. mieszkańców znajduje się teraz na terytorium tymczasowo okupowanego Melitopola - powiedział mer tego miasta Iwan Fedorow. Dodał, że rosyjscy okupanci od trzech dni bezskutecznie przeprowadzają \"farsę\" w postaci pseudoreferendum o przyłączeniu obwodu zaporoskiego do Rosji. Fedorow zaznaczył, że spośród 20 proc. mieszkańców Melitopola, których zmuszono do udziału w głosowaniu, 10 proc. zagłosowała za dołączeniem do Rosji. - Rozumiemy, że głosowali nie z własnej woli, ale pod presją, pod lufami karabinów - mówił. Mer Melitopola ocenił, że wyniki \"referendum\" i tak są z góry znane.\n\n21:28 Kazachstan Gruzja, Armenia. Rosjanie uciekają przed mobilizacją\n\n- Nie chcę umierać za cudze ambicje - mówi 35-letni Rosjanin.\n\nCzytaj więcej Konflikty zbrojne Putin ogłosił mobilizację, Rosjanie uciekają za granicę. \"Nie chcę umierać\" - Nie chcę wojny, nie chcę umierać za cudze ambicje, nie chcę nikomu niczego udowadniać - mówi Rosjanin, który z powodu ogłoszenia przez Władimira Putina częściowej mobilizacji postanowił nie wracać do Rosji z tymczasowego pobytu za granicą.\n\n20:58 Wereszczuk: Ponad 2 tys. Ukraińców pozostaje w rosyjskiej niewoli\n\n- Ok. 2500 ukraińskich żołnierzy i cywilów jest przetrzymywanych w niewoli przez rosyjskich okupantów - powiedziała wicepremier Ukrainy Iryna Wereszczuk w rozmowie z BBC. Dodała, że podczas ostatnich kilku wymian jeńców cywile nie zostali uwolnieni. Oceniła, że Rosja powinna zwolnić ukraińskich cywilów bez procedury wymiany.\n\n20:32 Doniesienia o ostrzale Kramatorska\n\nRada miejska Kramatorska podała w mediach społecznościowych, że w niedzielę w miasto uderzyły dwie rosyjskie rakiety S-300. \"Uszkodzony został szpital, budynki mieszkalne i garaże. Żadnych ofiar\" - czytamy.\n\n20:27 Premier Wielkiej Brytanii: Putin został przechytrzony\n\nW rozmowie z CNN szefowa brytyjskiego rządu stwierdziła, że Władimir Putin zarządził częściową mobilizację \"ponieważ nie wygrywa\". - Dokonując inwazji na Ukrainę popełnił strategiczny błąd - oświadczyła Liz Truss.\n\nCzytaj więcej Polityka Premier Wielkiej Brytanii: Ukraińcy przechytrzyli Putina Ogłoszenie przez prezydenta Rosji częściowej mobilizacji to dowód na to, że Władimir Putin został przechytrzony przez Kijów - oceniła premier Wielkiej Brytanii Liz Truss.\n\n19:48 W Dagestanie starcia policji z przeciwnikami mobilizacji\n\nW niedzielę w stolicy Dagestanu, Machaczkale, doszło do protestów przeciw częściowej mobilizacji ogłoszonej przez Władimira Putina. Z nagrań publikowanych w mediach społecznościowych wynika, że policja starła się z protestującymi, którzy krzyczeli \"»nie« dla wojny\". Zdaniem OVD-Info, grupy zajmującej się prawami człowieka, doszło do \"bardzo brutalnych zatrzymań\".\n\n19:41 Truss: Putin wymachuje szabelką, nie zwracajmy na to uwagi\n\nPremier Wielkiej Brytanii Liz Truss oceniła, że Francja i Stany Zjednoczone powinny nadal wspierać Ukrainę w obliczu narastających gróźb Władimira Putina. Zdaniem szefowej brytyjskiego rządu, prezydent Rosji nie przewidział reakcji świata na rosyjską inwazję na Ukrainę. - Nie powinniśmy słuchać jego wymachiwania szabelką i fałszywych gróźb. Zamiast tego musimy nadal nakładać sankcje na Rosję i nadal wspierać Ukraińców - powiedziała.\n\n19:18 Zełenski: Ukraina otrzymała system NASAMS\n\n- Jesteśmy bardzo wdzięczni za HIMARS-y i inne wieloprowadnicowe wyrzutnie rakiet, które umożliwiły nam przeprowadzenie ofensywy. Nasze wojsko przejmuje inicjatywę, obcina możliwości tecvhniczne Rosji - powiedział w rozmowie z CBC prezydent Ukrainy Wołodymy Zełenski. Przekazał, że Ukraina otrzymała od USA system NASAMS i podkreślił, że jego kraj potrzebuje systemów obrony powietrznej. NASAMS to Narodowy Zaawansowany System Pocisków Rakietowych Ziemia-Powietrze.\n\n18:51 Rosjanie stracili nad Ukrainą samolot i śmigłowiec\n\nDowództwo Sił Zbrojnych Ukrainy podało, że w obwodzie chersońskim zestrzelono rosyjski samolot Su-25 oraz śmigłowiec Mi-8.\n\n18:15 Ukraińskie wojsko: 133 misje ogniowe w ciągu nocy\n\n- W ciągu nocy, jednostki rakietowe i artyleryjskie przeprowadziły 133 misje ogniowe. Ukraińskie siły obronne nadal atakują rezerwy armii rosyjskiej, zakłócają ich systemy kontroli, wsparcie logistyczne i prowadzą skuteczną kontrolę ogniową mostów i przepraw przez Dniepr - powiedział cytowany przez Ukrinform rzecznik dowództwa operacyjnego \"Południe\" mówiąc, że w obwodzie chersońskim wojska ukraińskie zniszczyły dwa rosyjskie składy amunicji i jedno stanowisko dowodzenia.\n\n17:48 Alarmy przeciwlotnicze na Ukrainie\n\nJak donoszą ukraińskie media, alarmy przeciwlotnicze ogłoszono na terenach obwodów dniepropietrowskiego, donieckiego i charkowskiego.\n\n17:40 Podolak wyjaśnia, jak Rosjanie mogą uratować swój kraj\n\n\"Trzy obowiązkowe kroki dla Rosjan, aby uratować swój kraj i rolę w historii: 1. Uświadomić sobie katastrofę, pokonać strach »Biura Politycznego Putina«. 2. Masowe protesty, całkowita odmowa poboru (w ramach mobilizacji - red.). 3. Inna Rosja. Bez »Z«. Zacznijcie wreszcie podążać za »właściwym planem«\" - napisał na Twitterze Mychajło Podolak, doradca szefa Kancelarii Prezydenta Ukrainy.\n\n17:29 Kolejna eksplozja w Melitopolu\n\nW okupowanym przez Rosjan Melitopolu (obwód zaporoski), gdzie trwa pseudoreferendum w sprawie przyłączenia do Rosji, doszło do kolejnej w niedzielę eksplozji. Mer Iwan Fedorow przekazał w mediach społecznościowych, że do wybuchu doszło w północnej części miasta. \"Według wstępnych danych płonie samochód. Zbieramy szczegółowe informacje\" - dodał. Wcześniej strona ukraińska informowała o eksplozjach w Melitopolu i Berdiańsku.\n\n17:01 Szefowa MSW: Uchodźcy z Ukrainy stawiają Niemcy przed wyzwaniem\n\n- Im dłużej trwa wojna, tym trudniejsze staje się przyjmowanie i opieka nad tak wieloma uchodźcami - oceniła niemiecka minister spraw wewnętrznych Nancy Faeser.\n\nCzytaj więcej Społeczeństwo Berlin zaniepokojony wzrostem liczby uchodźców. Także tych z Ukrainy Niemiecka minister spraw wewnętrznych wyraziła niepokój w związku z rosnącą liczbą uchodźców przekraczających szlak bałkański i Morze Śródziemne. Chce powstrzymać nielegalne wjazdy, by pomoc dostawały osoby najbardziej potrzebujące.\n\n16:53 Kolejki na granicy Rosji z Mongolią\n\nNa rosyjsko-mongolskiej granicy po ogłoszeniu przez Władimira Putina częściowej mobilizacji utworzyły się długie kolejki - donosi AFP. Kierujący jednym z przejść granicznych w mieście Altanbulag powiedział agencji, że od środy tą drogą z Rosji do Mongolii wjechało ponad 3000 Rosjan. Według reportera AFP, kolejki osób posiadających rosyjskie paszporty były również widziane przed stanowiskiem imigracyjnym na przejściu granicznym.\n\n16:42 Schwarzenegger krytykuje zależność Europy od energii z Rosji\n\nPodczas niedzielnego wystąpienia w Monachium na targach start-upów \"Bits & Pretzels\" aktor i były gubernator Kalifornii krytycznie odniósł się do europejskiej polityki energetycznej. Jego zdaniem w związku z wojną w Ukrainie Europejczycy stali się bardzo narażeni na wszelkie zagrożenia poprzez fakt, że uzależnili się od Rosji w kwestii energii. Podkreślił z kolei, że koncepcji odchodzenia od energii jądrowej towarzyszyły dobre intencje, ale popełniono błąd, gdyż elektrownie jądrowe są prawie neutralne pod względem emisji CO 2 , choć prawdą jest też, że np. podczas wydobycia uranu także emitowane są gazy cieplarniane.\n\n16:16 \"Jerusalem Post\" przypomina żydowskie korzenie Zełenskiego\n\nPrezydent Ukrainy zadebiutował w rankingu najbardziej wpływowych Żydów świata i to od razu jego szczycie.\n\n15:46 Alarm przeciwlotniczy w obwodzie odeskim\n\nPortal Suspilne podał, że na terenie Odessy i obwodu odeskiego ogłoszono alarm przeciwlotniczy.\n\n15:32 Ukraińskie wojsko donosi o zestrzeleniu drona irańskiej produkcji\n\nUkraińskie dowództwo operacyjne \"Południe\" poinformowało, że ok. godz. 15:00 czasu lokalnego zestrzelono drona kamikaze typu Shahed-136, za pomocą którego wojska rosyjskie próbowały zaatakować Mikołajów. Shahed-136 to tzw. amunicja krążąca z Iranu.\n\n15:13 Podolak: Mobilizacja to ludobójstwo etniczne\n\n\"Przymusowy masowy pobór Tatarów krymskich na Krymie to prawdziwe ludobójstwo etniczne i ogromna tragedia dla całego narodu\" - ocenił w mediach społecznościowych Mychajło Podolak, doradca prezydenta Ukrainy Wołodymyra Zełenskiego. Dodał, że zmuszanie obywateli okupowanych terenów do brania udziału w wojnie to nic innego jak próba \"oczyszczenia\" tych terenów przez władze w Moskwie \"z nielojalnej ludności\".\n\n14:40 Na Krymie zrealizowano plan mobilizacyjny\n\nSiergiej Aksionow, samozwańczy premier nieuznawanej Autonomicznej Republiki Krymu poinformował, że plan poboru został w pełni wdrożony.\n\n14:10 Państwowe Pogotowie Ratunkowe: 447 ciał znalezionych w miejscu masowego pochówku w wyzwolonym Izium\n\nUkraińskie służby poinformowały, że w lesie na obrzeżach Izium znaleziono ciała mężczyzn, kobiet i dzieci. Wcześniej gubernator obwodu charkowskiego Ołeh Sniehubow powiedział, że większość ciał została ekshumowana. Spośród wszystkich odnalezionych ciał 21 osób było żołnierzami. Część ofiar miała być torturowana.\n\n13:43 Rosja powołuje do wojska pilotów cywilnych\n\nZ powodu mobilizacji sparaliżowany może zostać rosyjski transport lotniczy. Wezwanie do wojska może otrzymać nawet 80 proc. pilotów lotnictwa cywilnego.\n\nCzytaj więcej Transport Piloci Aerofłotu polecą na wojnę Rosyjska mobilizacja uderzyła w branżę lotniczą. Jak podaje rosyjski dziennik „Kommersant” wśród 300 tysięcy obywateli , którzy dostali wezwanie do wojska są piloci 5. linii lotniczych, w tym z Grupy Aerofłotu.\n\n12:46 Kreml planuje zamknąć granicę dla mężczyzn w wieku mobilizacyjnym\n\n12:17 Prorosyjskie władze w okupowanym Chersoniu oskarżyły siły ukraińskie o zabicie dwóch osób w wyniku ataku rakietowego na hotel\n\nW oświadczeniu regionalna administracja kontrolowana przez Rosję ogłosiła, że w niedzielę około godziny 5.30 wystrzelono rakietę na hotel Play.\n\n\"Według wstępnych danych, w tym akcie terrorystycznym zginęły dwie osoby. Ratownicy nadal przeczesują gruzy w poszukiwaniu ofiar\" - dodano.\n\nPodawane informacje nie zostały niezależnie potwierdzone.\n\n11:33 Gubernator: Rosjanie twierdzą, że jest wysoka frekwencja w fikcyjnym referendum w zniszczonym, wyludnionym obwodzie ługańskim\n\nWedług Serhija Haidaia, Rosjanie twierdzą, że frekwencja w zniszczonym Siewierodoniecku, Lisiczańsku i Rubieżne wyniosła 41-46 proc., mimo że większość ludzi opuściła region w wyniku walk.\n\n11:05 Rosyjskie media państwowe: W obwodzie zaporoskim 93 proc. za przystąpieniem do Rosji\n\nAgencja informacyjna Tass poinformowała, że z przeprowadzonych w piątek badań exit poll wynika, iż 93 proc. głosujących w obwodzie zaoproskim opowiedziało się za przyłączeniem do Rosji.\n\n10:36 Rosyjskie media: Prokremlowski były parlamentarzysta zabity w okupowanym obwodzie chersońskim\n\nJak podają kontrolowane przez Rosję media, były ukraiński deputowany Ołeksij Żurawko został zabity w okupowanych przez Rosję częściach obwodu chersońskiego.\n\nŻurawko uciekł z Ukrainy w 2015 roku. Po tym jak Rosja rozpoczęła inwazję na pełną skalę, współpracował z Moskwą w okupowanych regionach.\n\n10:00 Armatorzy wycieczkowców bojkotują Rosję\n\nOrganizatorzy morskich podróży luksusowymi statkami pasażerskimi omijają rosyjskie porty, w tym czarnomorskie Soczi, gdzie w tym roku miało zawinąć 19 jednostek. Nie sprzedają też biletów na rejsy obywatelom Rosji i Białorusi.\n\nCzytaj więcej Biznes Luksusowe cruisery nie dla Rosjan. Rośnie ostracyzm świata wobec Rosji Wszystkie zagraniczne firmy organizujące morskie rejsy luksusowymi wycieczkowcami, odmówiły współpracy z portem Soczi. Firmy nie sprzedają też Rosjanom voucherów na rejsy. To nie jedyny przykład ostracyzmu, z jakim od wywołanej przez rosyjski reżim wojny, coraz silniej zderzają się rosyjskie firmy i obywatele.\n\n09:57 Media: 30 września Putin może ogłosić włączenie do Rosji okupowanych terytoriów Ukrainy\n\nCzytaj więcej Polityka Okupowane terytoria mogą zostać włączone do Rosji 30 września. Putin wygłosi orędzie Procedura włączenia do Rosji samozwańczych republik ludowych - donieckiej i ługańskiej oraz okupowanych przez wojska rosyjskie obwodów chersońskiego i zaporoskiego może odbyć się 30 września. Poinformowało o tym TASS źródło w rosyjskiej Dumie Państwowej.\n\n09:23 Sztab Generalny: Rosja straciła 56 700 żołnierzy na Ukrainie od 24 lutego\n\nSztab Generalny Ukrainy poinformował, że Rosja straciła także 2275 czołgów, 4832 opancerzone wozy bojowe, 3701 pojazdów i zbiorników paliwa, 1368 systemów artyleryjskich, 328 systemów rakietowych wielokrotnego odpalania, 171 systemów obrony powietrznej, 259 samolotów, 220 helikopterów, 966 dronów i 15 łodzi.\n\n08:40 ISW: Putin naciska na jak najszybszą mobilizację. Dojdzie do złamania konwencji genewskiej?\n\nAnalitycy ISW wskazują na chaotycznie prowadzonej mobilizacji, co może sugerować, że z Kremla padł rozkaz, by cała operacja została jak najszybciej wykonana.\n\n08:25 Rosjanie protestowali przeciw mobilizacji. Ponad 730 zatrzymanych osób\n\n08:10 Rosyjskie siły atakują Odessę za pomocą dronów kamikadze\n\nSerhij Bratczuk, rzecznik Administracji Wojskowej obwodu odeskiego, powiedział, że budynek administracyjny w centrum Odessy został trafiony trzy razy. Jeden rosyjski dron został zestrzelony przez siły obrony powietrznej. Według Bratczuka trwa akcja ratunkowa i gaszenie pożaru. Nie odnotowano ofiar.\n\n07:35 Czemu Izrael nie przekazał systemów antyrakietowych? Zełenski zaskoczony\n\n06:48 Ukraińska armia zniszczyła rosyjski sprzęt na południu kraju\n\nDowództwo Operacyjne Ukrainy \"Południe\" podało, że siły ukraińskie zabiły 57 rosyjskich żołnierzy i zniszczyły 30 sztuk sprzętu, w tym dwie haubice Msta-B, samobieżne haubice Goździk i Akacja, wyrzutnię rakietową Grad i 19 różnych pojazdów. Siły ukraińskie zestrzeliły też 24 września dwa drony Orlan-10 i drona Shahed-136 oraz zniszczyły trzy rosyjskie składy amunicji w obwodach mikołajowskim i chersońskim.\n\n06:26 Zełenski: Nie pozwolimy, by okupanci byli bezkarni\n\nW nocnym przemówieniu prezydent Wołodymyr Zełenski powiedział, że Ukraina odpowie na \"wszystkie ataki\" na Zaporożu, w Charkowie, Mikołajowie, Nikopolu, Donbasie i we wszystkich ukraińskich miastach i regionach. - Zdecydowanie wyzwolimy cały nasz kraj - od Chersonia do obwodu ługańskiego, od Krymu, podkreślam, do obwodu donieckiego. Każdy morderca i kat zostanie postawiony przed sądem za to, co zrobił przeciwko nam, Ukraińcom.\"\n\n06:13 Zgromadzenie Ogólne ONZ. Ławrow po raz kolejny złorzeczy Zachodowi\n\nRosyjski polityk stwierdził, że „niezdolność krajów zachodnich do negocjacji i ciągła wojna reżimu kijowskiego z własnym narodem nie pozostawiła Rosji wyboru”, jak tylko uznać dwa separatystyczne regiony Ukrainy za niepodległe, a następnie wysłać wojska.\n\nCzytaj więcej Świat Ławrow oskarża Zachód o próbę starcia Rosji z politycznej mapy świata Rosyjski minister spraw zagranicznych Siergiej Ławrow po raz kolejny złorzeczył - pisze CNN - Zachodowi w przemówieniach na sobotnim Zgromadzeniu Ogólnym ONZ w Nowym Jorku.\n\n05:50 Najważniejsze wydarzenie poprzedniej doby",
    "Ukraińcy idą do przodu. USA odpowiedziały Putinowi na szantaż atomowy. Poufnie [SYTUACJA NA FRONCIE]": "Ukraińcy zrobili kolejne istotne postępy na wschód od rzeki Oskił - co znacząco pogarsza sytuację Rosjan w północnej części Donbasu. Wraz ze zbliżającą się aneksją okupowanych ziem Ukrainy przez Rosję rośnie napięcie związane z rosyjskim szantażem nuklearnym\n\nUkraińska armia utworzyła na północy kolejny, trzeci już przyczółek na wschodnim brzegu rzeki Oskił. Natomiast uderzenie Ukraińców wyprowadzone z przyczółka w dolnym biegu tej rzeki zagraża już realnie Rosjanom oskrzydleniem ich sił na północnym brzegu Dońca – od Łymanu po Kreminną.\n\nRosjanie w ciągu ostatnich dni nie uzyskali żadnych postępów – mimo że nie zrezygnowali z prowadzenia działań ofensywnych w Donbasie w kierunku Bachmutu i na zachód od Doniecka.\n\nNa zdjęciu – ukraiński otrzał okolic Doniecka z moździerza. Fot. Anatoli Stepanov / AFP\n\nNad Ukrainą wciąż wisi nuklearny szantaż sformułowany przez Władimira Putina i bezpośrednio wiążący się z rosyjskim zamiarem aneksji okupowanych ziem Ukrainy. Rosyjski dyktator stwierdził w wyemitowanym w środę 21 sierpnia przez rosyjską telewizję publiczną orędziu, że po aneksji Rosja „użyje wszelkich dostępnych środków”, by bronić swej „integralności terytorialnej”.\n\nW okupowanych przez Rosjan częściach obwodów ługańskiego, donieckiego, chersońskiego i zaporoskiego trwają narzucone przez okupacyjne władze pseudoreferenda w sprawie przyłączenia tych ziem do Rosji. Choć zakończą się we wtorek, już w niedzielę władze okupacyjne wszystkich czterech obwodów informowały kolejno, że zostaną uznane za ważne, bowiem według okupantów „frekwencja” w pseudoreferendach miała właśnie tego dnia przekroczyć 50 procent.\n\nWynik pseudoreferendów jest znany z góry i został podyktowany przez Kreml. Już w środę rosyjska Duma może zacząć ekspresową pracę nad ustawami o aneksji ziem Ukrainy. Z kolei piątek 30 września jest wskazywany jako dzień, w którym Władimir Putin może ogłosić aneksję i być może po raz kolejny zwrócić się z orędziem do Rosjan.\n\nNajwyższym urzędnikiem administracji Stanów Zjednoczonych, który do tej pory publicznie zabrał głos na temat odpowiedzi USA na rosyjskie wymierzone w Ukrainę uderzenie taktyczną bronią jądrową, był Jake Sullivan – doradca prezydenta ds. bezpieczeństwa narodowego.\n\nSullivan w trzech wywiadach dla amerykańskich mediów mówił, że Stany Zjednoczone mają przygotowaną odpowiedź. I że Moskwa została już o tym poinformowana. „Stany Zjednoczone «bezpośrednio i na osobności» ostrzegły rosyjskie kierownictwo przed «katastrofalnymi» konsekwencjami użycia broni jądrowej w konflikcie na Ukrainie dla Federacji Rosyjskiej i obiecały «mocno» zareagować na taki krok” – powiedział Sullivan w wywiadzie z NBC. Z kolei w rozmowie z CBS stwierdził, że Stany Zjednoczone traktują nuklearny szantaż Putina śmiertelnie poważnie.\n\nSullivan nie wyjaśniał jednak, czy w razie spełnienia przez Putina nuklearnych gróźb, reakcja USA miałaby charakter zbrojny, ekonomiczny czy dyplomatyczny. Jest przy tym rzeczą jasną, że kultura polityczna Stanów Zjednoczonych na tyle różni się od tej rosyjskiej, że można uznać za bardzo prawdopodobne, że ewentualna eskalacyjna licytacja z Moskwą odbywa się kanałami niepublicznymi – co dość jasno sugerował Sullivan.\n\nW „Financial Times” ukazał się natomiast materiał, w którym wysocy urzędnicy Pentagonu i wojskowi sugerowali, że amerykańska odpowiedź zbrojna na ewentualny rosyjski atak nuklearny przeciwko Ukrainie miałaby mieć charakter konwencjonalny, lecz zarazem miałaby być bardzo kosztowna dla Rosji i rosyjskiej armii. Mogłoby to oznaczać sięgnięcie po scenariusz w rodzaju uderzenia we Flotę Czarnomorską, o którym wspominaliśmy już w tym cyklu, lub przeprowadzenie zmasowanego ataku rakietowego i powietrznego na pozycje rosyjskich wojsk w Ukrainie.\n\nNa południu Ukrainy i w Donbasie trwa ukraiński precyzyjny ostrzał celów stanowiących rosyjskie głębokie zaplecze linii frontu – prowadzony przede wszystkim z pomocą HIMARS-ów i wyrzutni M270 MLRS. Zniszczone zostały kolejne magazyny amunicji w rejonie Nowej Kachowki i Berysławia, jednak pociski z HIMARS-ów dosięgnęły też bazę pod Heniczeskiem – przy granicy obwodu chersońskiego z Krymem. Zniszczona miała zostać również baza wagnerowców w Ałczewsku w obwodzie ługańskim.\n\nOstatnie dni były bardzo kosztowne dla rosyjskiego lotnictwa. Ukraińska obrona przeciwlotnicza zestrzeliła kilka (nie mniej niż 4) względnie nowoczesnych rosyjskich myśliwców oraz nie mniej niż 8 irańskich dronów-samobójców, wykorzystywanych w ostatnich dniach przez Rosjan na znaczną skalę do ataków w rejonie Odessy i kilku innych miast Ukrainy.\n\nRosyjska „częściowa mobilizacja” ogłoszona przez Putina w ubiegłą środę (21 września) przebiega w skrajnie chaotycznym rytmie. Media społecznościowe zasypywane są obrazami z protestów przeciwko mobilizacji w różnych regionach Federacji Rosyjskiej – najdalej idącą formę przybrały jak dotąd te w Dagestanie.\n\nLooks like the Dagestan authorities are sending in thugs to beat up locals who are protesting against the war. https://t.co/01bpZiULGupic.twitter.com/CBgurisojr — Andrew Roth (@Andrew__Roth) September 26, 2022\n\nNie brakuje również scenek rodzajowych z kompletnie pijanymi zmobilizowanymi w roli głównej.\n\nVideo’s with Russian mobilized is a truly unique type of aesthetic pleasure 🥂\n\n(English subtitles) pic.twitter.com/Qhp54zao5o — Special Kherson Cat 🐈🇺🇦 (@bayraktar_1love) September 24, 2022\n\nProminentny (i zdecydowanie popierający wojnę) rosyjski milbloger Rybar relacjonował dziś na swym kanale na Telegramie emblematyczną dla całego procesu mobilizacji historię rezerwistów z Wschodniego Okręgu Wojskowego, którzy od 4 dni mieli pętać się po miejscowym poligonie bez żadnych szkoleń i nawet bez podstawowego wyposażenia wojskowego. Warunki, w jakich przychodzi „stacjonować” rezerwistom, bywają zaś skrajnie złe.\n\nOnly top quality equipment and living conditions for the mobiks! pic.twitter.com/brb73jYHam — Dmitri (@wartranslated) September 26, 2022\n\nExcellent conditions in authentic wooden barracks for your ultimate Russian army experience! Some pay huge money for this! pic.twitter.com/d9dCZW0PNa — Dmitri (@wartranslated) September 26, 2022\n\nTo wszystko nie zmienia jednak faktu, że rosyjskiej „mobilizacji” – mimo wszystkich jej braków, o których szczegółowo mówił w wywiadzie dla OKO.press płk Piotr Lewandowski – nie należy lekceważyć. Za około 30 dni na linię frontu w Ukrainie, w roli uzupełnień dla walczących tam rosyjskich jednostek, zaczną trafiać masy pobieżnie przeszkolonych rezerwistów, co zapewne nie pozostanie obojętne dla przebiegu działań wojennych. W podobnym terminie można się też spodziewać pojawienia się na froncie sformowanych w trybie ad hoc jednostek podobnych do rosyjskich „batalionów ochotniczych”, tyle że tym razem złożonych ze zmobilizowanych siłą obywateli Rosji. One również – mimo bardzo niskiej jakości bojowej – mogą dać Rosjanom szansę na powrót do stanu, w którym możliwe będzie przez nich osiąganie przynajmniej odcinkowej przewagi w konfrontacji z Ukraińcami.\n\nDotychczas jednak – i tego należy się spodziewać przez kilka najbliższych tygodni – mobilizacja nie ma jednak bezpośredniego przełożenia na stan działań wojennych.\n\nA oto, jak dokładnie wyglądała sytuacja na frontach wojny w Ukrainie w trakcie jej 215. doby. Podsumowanie obejmuje stan sytuacji do poniedziałku 26 września do godziny 19:00.\n\nMAPA przebiegu działań wojennych w Ukrainie\n\nO mapie:Mapa jest aktualizowana w rytmie odpowiadającym publikacji kolejnych analiz z cyklu SYTUACJA NA FRONCIE – za każdym razem przedstawia zatem ten względnie* bieżący stan działań wojennych, nie zaś ten historyczny zgodny z datami publikacji poszczególnych odcinków. Dla wygody korzystania mapę zdecydowanie warto rozwinąć – służy do tego przycisk w jej lewym dolnym rogu.\n\nOdwzorowany przebieg linii frontu ma charakter mniej lub bardziej przybliżony – zwłaszcza w rejonach, gdzie biegnie ona wzdłuż krętych meandrów rzek Doniec i Ingulec.\n\n*Musimy pamiętać, że część informacji trafia do nas z dobowym (lub i dłuższym) opóźnieniem, część zaś wymaga weryfikacji – aktualizując mapę korzystamy wyłącznie z potwierdzonych danych, choć w analizach wspominamy i o tych nie w pełni jeszcze zweryfikowanych.\n\nObwód Charkowski\n\nUkraińcy przekroczyli Oskił w kolejnym, trzecim już miejscu, tworząc przyczółek na wysokości miejscowości Dworiczna, Dworiczne i Hrjanykiwka położonych na północ od Kupiańska i zaledwie około 25 km od granicy z Rosją.\n\nRozszerzony został również przyczółek w rejonie Kupiańska\n\nUkraińska armia prowadzi również działania ofensywne w kierunku miejscowości Borowa położonej na wschodnim brzegu Oskiłu na południowo-wschodnim krańcu obwodu charkowskiego. Nie jest jeszcze w pełni jasne, czy Borowa znalazła się już pod ukraińską kontrolą – jednak z każdym dniem Rosjanie tracą kolejne kilometry wschodniego brzegu Oskiłu.\n\nTa rzeka nie stanowi już żadnego oparcia dla jakiejkolwiek zorganizowanej na poziomie operacyjnym rosyjskiej linii obrony.\n\nDonbas\n\nUkraińcy kontynuują działania ofensywne w widłach Dońca i Oskiłu – i odnieśli w tym rejonie w ostatnich dniach serię sukcesów. Opanowana została miejscowość Ridkodub – obecnie walki trwają w rejonie wsi Nowe i Zełena Dołyna. Jednocześnie ukraińska armia walczy o miasteczko Drobyszewe – Rosjanie nadal kontrolują część jego zabudowy, trwają tam walki o każdy budynek.\n\nPowyższe działania bardzo mocno komplikują sytuację operacyjną rosyjskiego zgrupowania broniącego się w Łymanie – grożą bowiem jego głębokim oskrzydleniem od północy. W samym rejonie Łymania sytuacja Rosjan również nie jest godna pozazdroszczenia – bowiem Ukraińcy objęli miasto niemal w pełni już domkniętym pierścieniem okrążenia.\n\nNie ma natomiast wiadomości o żadnych nowych postępach Ukraińców uzyskanych w wyniku uderzenia wzdłuż Dońca w kierunku Łysyczańska.\n\nRosjanie prowadzili swe „rytualne” już natarcia w kierunku Bachmutu i na zachód od Doniecka. Jak zwykle żadne z nich nie zakończyło się sukcesem.\n\nPołudnie Ukrainy\n\nUkraińcy najprawdopodobniej odnotowali kolejne postępy na północy prawobrzeżnej części obwodu chersońskiego – w rejonie wsi Ukrainka. Brak jednak bardziej szczegółowych informacji na temat innych działań w obwodzie chersońskim. Nie można wykluczać, że ukraińska kontrofensywa weszła tu w etap czasowej pauzy operacyjnej. Dodatkowym problemem jest to, że wraz z jej dotychczasowymi postępami Ukraińcy spychający Rosjan w kierunku Dniepru znaleźli się (m.in. pod Chersoniem i w rejonie wspomnianej Ukrainki) na granicy zasięgu rosyjskich środków artyleryjskich prowadzących ogień ze wschodniego brzegu Dniepru. Tam zaś problemy Rosjan z zaopatrzeniem w amunicję nie są tak poważne jak na niemal odciętym – za sprawą systematycznego niszczenia przepraw – prawym brzegu tej wielkiej rzeki. Stąd też tak liczne ataki z HIMARS-ów na obiekty w rejonie Nowej Kachowki i Kachowki.\n\n***\n\nStosunek w pełni udokumentowanych zdjęciowo i fotograficznie strat sprzętowych armii rosyjskiej i ukraińskiej wynosi obecnie 3,9:1 (i pozostaje na najwyższym dotąd odnotowanym poziomie) . Rosjanie stracili dotąd 6397 egzemplarzy sprzętu, a Ukraińcy 1629 – wciąż trwa inwentaryzowanie rosyjskich strat w wyniku kontrofensywy w obwodzie charkowskim. Do wszelkich danych o stratach przeciwnika podawanych oficjalnie przez obie strony należy podchodzić z ostrożnością i krytycyzmem.\n\nW ciągu najbliższych dni ukraińska armia będzie kontynuować działania ofensywne wokół Łymanu i na północny zachód i północ od miasta. Ostatnie ukraińskie postępy w tym rejonie wręcz wymagają dalszych takich działań dla zabezpieczenia najnowszych osiągnięć. Można też się spodziewać coraz większej ukraińskiej aktywności na szeroko rozumianym wschodnim brzegu rzeki Oskił – tu również obecna sytuacja operacyjna wojsk rosyjskich stanowi wręcz zaproszenie do dalszych działań.\n\nZarazem jednak wraz ze zbliżającym się spodziewanym terminem ogłoszenia przez Rosję aneksji okupowanych ziem Ukrainy, drastycznie narasta napięcie związane z nuklearnym szantażem sformułowanym przez Władimira Putina.\n\n***\n\nWszystkie dotychczasowe teksty z cyklu SYTUACJA NA FRONCIE, w których relacjonujemy przebieg działań wojennych w Ukrainie, znajdziesz TUTAJ.",
    "Rosjanie protestują przeciwko częściowej mobilizacji. Złapali się za ręce, wykonali tradycyjny taniec i piosenkę": "Świstak Tymko III, który tradycyjnie w lutym przewiduje termin nadejścia wiosny, ma się dobrze i przetrwał rosyjską okupację - poinformował w poniedziałek portal Meduza. Wieś Nesteriwka na wschodzie Ukrainy, w której mieszka gryzoń, była przez pół roku okupowana przez wojska rosyjskie.\n\nTymko III wraz z ok. 30 innymi świstakami mieszka w stacji biologicznej charkowskiego Uniwersytetu im. Karazina. Położona ok. 75 km na południowy wschód od Charkowa Nesteriwka została zajęta przez Rosjan w pierwszych dniach inwazji pod koniec lutego i wyzwolona przez Siły Zbrojne Ukrainy podczas wrześniowej kontrofensywy.\n\nPrzez cały ten czas zwierzętami zajmowało się dwoje opiekunów: Wołodymyr i Hałyna, którzy zostali ze zwierzętami - powiedział portalowi dyrektor stacji Wołodymyr Hrubnyk. To dzięki ich pracy wszystkie zwierzęta przetrwały, są zdrowe i mają się dobrze - podkreślił.\n\nTeraz świstaki przygotowują się do zimowego odpoczynku, mam nadzieję, że w lutym Tymko III znów przepowie koniec zimy, jak przed wojną - przekazał Hrubnyk.\n\n***\n\nTymko III jest tradycyjnie budzony w pierwszych dniach lutego. Jeśli nie zobaczy swojego cienia, oznacza to szybkie nadejście wiosny, a jeśli go zobaczy - kolejne sześć tygodni zimy.\n\n\n\nDzień Świstaka stacja Uniwersytetu im. Karazina urządza od 2004 roku wzorem rytuału z amerykańskiego stanu Pensylwania, gdzie nadejście wiosny przepowiada najsłynniejszy świstak świata Phil.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Francuski ekspert: Ukraina może militarnie wygrać wojnę z Rosją": "Ukraina może militarnie wygrać wojnę z Rosją, ale pytaniem otwartym pozostaje, jak Ukraińcy definiują ostateczne zwycięstwo. Kontratak Ukraińców na wojska rosyjskie to ofensywna niespodzianka oparta na mistrzowskim fortelu oraz operacji wywiadowczej – mówi PAP wicedyrektor think tanku Fundacja Badań Strategicznych (FRS) dr Bruno Tertrais\n\nJestem przekonany, że Ukraina skorzystała na zachodnim wywiadzie, ale sukces należy do nich. Może teraz nastąpić jakaś przerwa operacyjna przed dalszym parciem na siły rosyjskie – ocenia kontratak sił ukraińskich Tertrais. Oczywiście, że Ukraina ma szansę wygrać tę wojnę. Z drugiej strony wszystko zależy od tego, co nazwiemy zwycięstwem. Według standardów ukraińskich i zachodnich powinno to być całkowite odzyskanie integralności terytorialnej. Mniejszym sukcesem byłby powrót do linii z 23 lutego. To byłaby porażka Rosji i sukces Zachodu, ale czy zwycięstwo Ukrainy? W międzyczasie pojawia się scenariusz, w którym Rosja przestaje walczyć po utracie Donbasu, ale chce negocjować Krym – prognozuje ekspert. Są trzy elementy ukraińskiej kontrofensywy, pozwalające im odeprzeć armię, która ma przewagę liczebną. Po pierwsze, Ukraina jest stroną broniącą. Z militarnego punktu widzenia ma to znaczenie nie tylko ze względu na liczebność sił obronnych, ale także ich morale. Po drugie, siły rosyjskie mają problemy z personelem, sprzętem i właśnie morale. Po trzecie, wsparcie Zachodu w zakresie sprzętu jest teraz ważnym czynnikiem – ocenia Tertrais.\n\nZapytany o dostawy broni przez Francję, Niemcy, Polskę, USA i Wielką Brytanię wiceszef FRS stwierdził, że:\n\njestem sceptycznie nastawiony do rankingów, które można zobaczyć w przestrzeni publicznej. Zapowiedziane dostawy nie zawsze są realizowane. A mój kraj często woli działać dyskretnie. Francja podjęła również ważne decyzje dotyczące swojej wysuniętej obecności w Rumunii, oprócz swoich wysiłków reasekuracyjnych w krajach bałtyckich. Istnieją podstawy, by twierdzić, że francuskie wsparcie materialne nie było współmierne do informacji podawanych publicznie.\n\nIstnieje realna możliwość, że trzeba będzie izolować Rosję, a z drugiej strony integrować Ukrainę. Zatem geograficzny środek ciężkości Europy przesunie się dalej na wschód. „Ale nie mam powodu, by sądzić, że zmieni to układ sił w UE” - ocenił ekspert w kontekście wpływu wojny na przyszłość Europy.\n\nZapytany o sytuację polityczną w Rosji Tertrais stwierdził, że: „Rosja schodzi do piekła. To smutne dla rosyjskiego społeczeństwa, ale niewiele możemy z tym zrobić. Historycznie rzecz biorąc, rosyjskie klęski militarne często prowadziły do wewnętrznych zmian politycznych. Jednak zmiana może być jeszcze gorsza, ponieważ kraj jeszcze bardziej radykalizuje swoją politykę”.\n\nCzytaj też: W tygodniku „Sieci”: Putin wysyła na śmierć\n\nPAP/KG",
    "NASAMS wcale nie dotarły na Ukrainę. Telewizja CBS przeprasza za przekręcenie słów Zełenskiego": "\"Nasze tłumaczenie wywiadu z prezydentem Zełenskim sugeruje, że NASAMS zostały dostarczone. Nie zostały. Przepraszamy za błędną interpretację. Według DoD (Pentagonu), data pierwszej dostawy NASAMS to wciąż za ok. dwa miesiące\" - napisała telewizja na Twitterze.\n\nReklama\n\nRzekoma wypowiedź Zełenskiego\n\nW pierwotnym zapisie niedzielnego wywiadu, wypowiedź Zełenskiego została przetłumaczona w następujący sposób: \"Chcę podziękować prezydentowi Bidenowi za pozytywną decyzję, którą już podjął i Kongresowi: otrzymaliśmy NASAMS\".\n\nW ubiegłym tygodniu rzecznik Pentagonu gen. Patrick Ryder powiedział, że dostawa pierwszych dwóch z 6 systemów - zapowiedzianych pod koniec czerwca - nastąpi za ok. 2 miesiące. Kolejne cztery zostaną dostarczone w znacznie późniejszym terminie, bo systemy nie zostały jeszcze wyprodukowane.\n\nReklama\n\nCzym jest NASAMS?\n\nNASAMS (Narodowy/Norweski zaawansowany system rakietowy ziemia-powietrze) to amerykańsko-norweski system średniego zasięgu zdolny do obrony miast m.in. przed pociskami manewrującymi. W USA używany jest do obrony Waszyngtonu.\n\nZ Waszyngtonu Oskar Górzyński",
    "Generał Skrzypczak o sytuacji w Ukrainie: wojskom rosyjskim w trzech rejonach grożą okrążenia": "Rosjanie budują kolejną rubież obronną w obawie przed decydującą kontrofensywą armii ukraińskiej - powiedział w TVN24 były dowódca Wojsk Lądowych generał Waldemar Skrzypczak. Analizując przy mapie sytuację na froncie w Ukrainie, generał podkreślił, że w obwodzie chersońskim Rosjanom grożą okrążenia w trzech rejonach. - Jeżeli nie będzie decyzji o wycofaniu tych wojsk, to te wojska zostaną okrążone i rozbite przez armię ukraińską - powiedział.\n\nByły dowódca Wojsk Lądowych generał Waldemar Skrzypczak, analizując sytuację wojenną w Ukrainie, odniósł się do działań na południowym wschodzie kraju. Pytany, czy widzi możliwość ukraińskiego uderzenia w tym rejonie, odparł, że \"Rosjanie też to przewidują\". - Rosjanie budują kolejną rubież obronną w obawie przed decydującą kontrofensywą armii ukraińskiej. Ukraińcy prowadzą w tej chwili rozpoznanie bojem, uderzają na dwóch kierunkach, które prawdopodobnie oceniają, że mogą być dogodnymi do przełamania rosyjskiej obrony - powiedział.\n\n- Rosjanie ściągają odwody, starają się pogłębić obronę, bo wiedzą, że to uderzenie całkowicie przetnie korytarz lądowy, który łączy Rosję z Krymem, a to zakończy ich operację - mówił.\n\nGenerał Waldemar Skrzypczak analizuje sytuację na froncie w Ukrainie\n\nGenerał Skrzypczak: Rosjanom w trzech rejonach grożą okrążenia\n\nW obwodzie chersońskim - mówił generał - \"Ukraińcy realizują swoją operację na dwóch kierunkach\". - Włamali się w obronę rosyjską na kierunku Nowej Kachowki i na kierunku Chersonia. Te włamania są duże i one się pogłębiają. Ukraińcy spychają systematycznie wojska rosyjskie w kierunku rzeki Dniepr - powiedział.\n\n- Wojskom rosyjskim w zasadzie w trzech rejonach grożą okrążenia. Na północ od Chersonia, północ od Nowej Kachowki i na zachód od Chersonia. Jeżeli nie będzie decyzji o wycofaniu tych wojsk, to te wojska zostaną okrążone i rozbite przez armię ukraińską - ocenił były dowódca Wojsk Lądowych.\n\nNajważniejsze miejsca walk sił ukraińskich i rosyjskich. Stan na 25 września 2022 r. The Institute for the Study of War/Twitter\n\nGenerał Skrzypczak o sytuacji na wschodzie Ukrainy\n\n- Na kierunku północno-wschodnim Ukraińcy nadal prowadzą ofensywę w kierunku granicy wschodniej, rozbijając obronę rosyjską tworzoną doraźnie. Jednocześnie Ukraińcy prowadzą operację okrążającą wojska rosyjskie, które bronią się w miejscowości Łyman. Uderzając częścią sił od północy, od południa i od zachodu, starają się okrążyć wojska rosyjskie - mówił generał o sytuacji we wschodniej Ukrainie. Łyman - podkreślił generał - nie jest kluczową miejscowością, \"ale jest miejscowością bronioną na kierunku prawdopodobnie kolejnego uderzenia, które wyprowadzą wojska ukraińskie na północ od Siewierodoniecka i dalej na Ługańsk\".\n\nGość TVN24 podkreślił, że na tym kierunku Ukraińcy \"mają przewagę, mają tempo operacji pozwalające im rozbijać i spychać systematycznie wojska rosyjskie w kierunku wschodniej granicy\". - Rosjanie sprowadzają odwody, ale to odwody ad hoc organizowane, które nie mają zdolności do prowadzenia skutecznej obrony, do zatrzymania ofensywy ukraińskiej - zaznaczył.\n\n\"Rosjanie skumulowali cały swój wysiłek zaczepny na tym kierunku\"\n\n- Rosjanie skupili swój główny wysiłek na szturmowaniu miejscowości Bachmut. Starają się obejść ją od południa, ponieważ nie udały im się uderzenia z kierunku wschodniego. Ukraińcy skutecznie się bronią, załamują natarcie armii rosyjskiej - mówił.\n\n- Rosjanie skumulowali cały swój wysiłek zaczepny na tym kierunku. Jednocześnie prowadzą silny ostrzał ogniem artylerii oraz rakietami na podchodzące odwody armii ukraińskiej z głębi w obawie, żeby te odwody nie weszły do walki i nie rozcięły zgrupowania armii rosyjskiej i żeby nie wyszły siły ukraińskie na kierunek Ługańsk i na kierunek Donieck i Mariupol - tłumaczył generał.\n\nJak dodał, \"widać wyraźnie, że Ukraińcy mają zdolności, podciągają świeże odwody, nowe jednostki\". - Rosjanie się obawiają, że może dojść do przełamania ich operacji - powiedział.\n\nŚrodek, który \"pozwoli zagęścić obronę powietrzną nad Ukrainą\"\n\nGenerał Skrzypczak został zapytany o systemy obrony powietrznej NASAMS, których przybycie do Ukrainy ogłosił w niedzielę prezydent Wołodymyr Zełenski. - NASAMS to system (…) średniego zasięgu, zdolny do zwalczania wszystkich środków napadu powietrznego - i samolotów, i rakiet różnego typu. Bardzo skuteczny środek. Ważne jest to, że te dostawy będą, bo to jest bardzo skuteczny system, który pozwoli zagęścić obronę powietrzną nad Ukrainą - tłumaczył.\n\n- Jest to system, który będzie zastosowany moim zdaniem przede wszystkim do osłony wojsk operacyjnych w tych rejonach, gdzie będą prowadzone główne operacje armii ukraińskiej. W tej chwili odwody armii ukraińskiej, które podchodzą z głębi, są obiektami uderzeń dla rakiet manewrujących i balistycznych armii rosyjskiej - mówił.\n\nNASAMS Kongsberg Defence & Aerospace\n\n\"Użycie broni jądrowej przez Rosjan powinno skończyć się totalną izolacją\"\n\nGenerał był także pytany o możliwość użycia przez Rosję broni jądrowej. - Cały czas w narracji Kremla jest groźba uderzenia bronią jądrową. Kreml ma świadomość konsekwencji użycia broni jądrowej - powiedział. W jego opinii nie powinno dojść do wykorzystania broni jądrowej, natomiast w przypadku użycia – byłaby to taktyczna broń jądrowa.\n\nW takim wypadku, zdaniem generała, nie powinno dochodzić do odwetu \"z uwagi na to, że doszłoby do eskalacji ciosów i skończyłoby się totalną apokalipsą\". - Jakiekolwiek użycie broni jądrowej przez Rosjan powinno skończyć się totalną izolacją, odcięciem jej od wszystkiego, od cywilizowanego świata - mówił.\n\n- Taktyczna broń jądrowa służy do obezwładniania zgrupowań wojsk. Jej celem byłyby wojska nacierające, które włamałyby się w obronę rosyjską. Pewnie symptomy tego, że taki zamiar jest, byłyby widoczne, ponieważ wojska rosyjskie, wiedząc o tym, że takie uderzenie ma być, byłyby przygotowywane do tego, żeby przetrwać w strefie rażenia tej broni - powiedział.\n\nGenerał Skrzypczak o sytuacji na froncie. Analiza z 26 września 2022 roku TVN24\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:ft//now",
    "Białoruś reaguje na pomysł Ukrainy. \"Nie pozostawimy go bez odpowiedzi\"": "Władimir Makiej w rozmowie z agencją RIA Novosti zareagował na pomysł Kijowa dotyczący konfiskaty białoruskiego mienia na terenie Ukrainy. Szef białoruskiego MSZ zapewnił, że Mińsk już przeprowadził dokładną analizę, dzięki której ustalił, ile białoruskiego majątku jest w sąsiednim państwie.\n\nMamy tę analizę wykonaną i będziemy śledzić sytuację. Podejmiemy podobne działania, jeśli takie zdarzenia będą miały miejsce w innych krajach. Oczywiście nie pozostawimy tego bez odpowiedzi - podkreślił Władimir Makiej w rozmowie z RIA Novosti.\n\nBiałoruś grozi tym samym Ukrainie\n\nZauważył, że w mediach pojawiały się informację, że \"Ukraińcy skonfiskowali, znacjonalizowali mienie Białorusi i Rosji za około miliard dolarów\". Szef białoruskiego MSZ zaznaczył, że w Ukrainie znajduje się obecnie ok. 7 tys. białoruskich wagonów kolejowych o wartości około 355 mln dol., jak również i inne mienie.\n\nDalsza część artykułu pod materiałem wideo\n\nZobacz także: Europa przed historyczną szansą. \"Może zdegradować Rosję Putina\"\n\nW zależności od tego, jak sytuacja rozwinie się w przyszłości, będziemy brać tę kwestię pod uwagę w naszej polityce. Ale to jest absolutnie nie do przyjęcia. A jeśli będzie trzeba, to oczywiście odwołamy się do odpowiednich sądów. Oczywiście ze zrozumieniem, że może to przynieść jakieś owoce czy jakieś dywidendy - stwierdził Władimir Makiej.\n\nPotwierdził tym samym słowa szefa kolei białoruskich Władimira Morozowa, który stwierdził, że po rozpoczęciu wojny w Ukrainie utknęło tam ponad 7 tys. białoruskich wagonów kolejowych, a ich status jest niejasny, gdyż Kijów nie kontaktuje z Mińskiem się w tej sprawie.\n\nUkraina chce znacjonalizować majątek Białorusi\n\nUkraina zabiega w ONZ o stworzenie mechanizmu prawnego, który umożliwiłby przejmowanie skonfiskowanego rosyjskiego majątku. Trafiałby on do Ukraińców w ramach reparacji wojennych, dzięki czemu na odbudowę kraju Kijów mógłby pozyskać nawet 0,5 mld dolarów.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Dostałem się na studia w Polsce, ale Ukraina mnie nie wypuszcza": "Od wtorku grupa ukraińskich studentów strajkuje koło przejścia Medyka-Szeginie. Dostali się na zagraniczne uczelnie, ale Straż Graniczna ich nie wypuszcza. Twierdzi, że ich legitymacje studenckie mogą być fałszywe. Na Telegramie zaświadczenie o studiach w UE kosztuje nawet 2 tys. dolarów\n\nZnajomy przesłał mi link do wpisu ukraińskiego studenta na Facebooku. – Może dojść do tragedii. Chłopak sugeruje, że popełni samobójstwo – napisał. Rzeczywiście wpis brzmiał dramatycznie.\n\nJestem Hlib, zdrajca ojczyzny\n\n– „Nie przepuściliśmy tu ani jednego studenta”. To ulubione zdanie naszych strażników granicznych. W ostatnim miesiącu próbowałem wyjechać z Ukrainy pięć razy. Ciągnąłem dwudziestokilogramową walizkę, upakowałem w niej całe życie. W plecaku dokumenty: legitymacja studencka, list nakazowy z odroczeniem służby wojskowej, zaświadczenie o prawie do odroczenia, przetłumaczone i poświadczone notarialnie dokumenty z uczelni i dziesiątki innych papierów z uniwersytetu, które potwierdzają moje studia.\n\nPięć prób. Różne przejścia graniczne. Małe miasteczka prawie bez taksówek. Uśmiechy strażników, groźby, próby zastraszania. I to poczucie, że jestem zdrajcą ojczyzny.\n\nDrogi Czytelniku, Droga Czytelniczko,\n\njak widzisz dalsza część mojego tekstu jest \"rozmazana\". Jeśli chcesz go przeczytać, na czym jako autorowi bardzo mi zależy, proszę o założenie konta \"Twoje OKO\". Rejestracja zajmie moment. To NIE jest żadna płatna subskrypcja. OKO.press nie wymusza wpłat, jest i będzie za darmo. Chcemy nawiązać z Tobą kontakt e-mailowy i udostępniać Ci specjalne śledztwa, analizy, podcasty. Warto! Szanowny Czytelniku, Szanowna Czytelniczko,\n\nOKO.press \"zamyka\" zwykle jeden specjalny artykuł dziennie. Mam nadzieję, że Cię zainteresował i chcesz skończyć go czytać. Żeby to zrobić, zarejestruj się, to zajmie dwie minuty. Konto jest całkowicie darmowe i gwarantuje dostęp do wszystkich treści. Redakcja chce też złapać bezpośredni, mailowy kontakt z Tobą. Może się przydać w trudnych czasach… Szanowni Państwo,\n\njako autor/ka proszę Was o dalszą lekturę, przykro byłoby mi, gdybyście zrezygnowali... Musicie jednak wykonać mały wysiłek - utworzyć konto “Twoje OKO”. To nic nie kosztuje, nie jest to żadna płatna prenumerata. Redakcja chce w ten sposób złapać bliższy kontakt ze swoimi Czytelni/cz/kami. Razem tworzymy OKO.press! Drogi Czytelniku, Droga Czytelniczko,\n\njak widzisz dalszy kawałek mojego artykułu jest “rozmazany”. Ale on tam jest i czeka na Ciebie. Wystarczy, że założysz bezpłatne konto “Twoje OKO”. Przy rejestracji prosimy o Twój adres mailowy - to wymaga odrobiny zaufania, ale mam nadzieję, że sobie na nie zapracowaliśmy. Kochani Państwo,\n\nOKO.press chciałoby mieć z Wami lepszy kontakt, możliwość szybkiego informowania o naszych inicjatywach, a także polecania Wam lepiej dopasowanych treści. Dla \"zachęty\" zamykamy jeden specjalny tekst dziennie. Jako autor/ka zapraszam do dalszej lektury i założenia bezpłatnego konta “Twoje OKO”. Z góry dziękuję!",
    "Rosja zamyka obwód rostowski przy granicy z Ukrainą": "Sztab podał również, że wezwani do rosyjskiego wojska, przybywający do punktów mobilizacyjnych w obwodzie biełgorodzkim, również graniczącym z Ukrainą, otrzymują spis rzeczy, które muszą kupić na własny koszt, ze szczególnym uwzględnieniem ciepłej odzieży.\n\nRównocześnie wróg przeprowadza ogłoszone przez siebie, nielegalne „referenda” na południu i wschodzie Ukrainy – informuje sztab. W obwodzie zaporoskim i ługańskim przedstawiciele władz okupacyjnych chodzą po mieszkaniach wraz z uzbrojonymi rosyjskim żołnierzami, zmuszając mieszkańców do udziału w \"głosowaniu\". Działania takie mają też na celu ujawnianie mężczyzn, których można wcielić do rosyjskiej armii.\n\nW Swatowem w obwodzie ługańskim wezwania do wojska otrzymują mężczyźni, którzy właśnie ukończyli 18 lat, choć zazwyczaj do armii wciela się po ukończeniu lat 19. Pozostałą część męskiej populacji, szczególnie kierowców ciężarówek, również kieruje się do jednostek wojskowych.\n\nRelacjonując działania zbrojne, sztab zwraca szczególną uwagę, że Rosjanie skupili swoje wysiłki na próbach całkowitego opanowania obwodu donieckiego oraz na utrzymaniu już zdobytych terytoriów.\n\nreklama reklama\n\nreklama reklama",
    "Łatwiejszy obrót towarowy z Ukrainą": "Ukraina spełniła wszystkie wymagania formalne i 1 października 2022 r. stanie się stroną Konwencji o wspólnej procedurze tranzytowej (Konwencja WPT) oraz Konwencji o upraszczaniu formalności w handlu towarami (Konwencja SAD).\n\nOd tego dnia będzie mogła realizować wspólny tranzyt, czyli operacje tranzytowe T1/T2, w tym w systemie NCTS.\n\nKonwencje WPT i SAD są stosowane do przewozów towarów pomiędzy Unią Europejską a krajami wspólnego tranzytu - obecnie Szwajcaria, Norwegia, Islandia, Turcja, Macedonia Północna, Serbia i Wielka Brytania.\n\nUproszczone zasady wspólnego tranzytu, takie jak wzajemnie uznawane zabezpieczenia finansowe i ograniczenie kontroli na granicach, obniżają koszty przewozów ułatwiając i promując obrót towarowy.\n\nPrzystąpienie Ukrainy do tych Konwencji ułatwi obrót towarowy pomiędzy Ukrainą i państwami członkowskimi UE oraz pozostałymi stronami Konwencji.",
    "Ukraina: stabilizacja rynku paliw": "Analizy\n\nUkraina: stabilizacja rynku paliw\n\n21 września Rada Najwyższa przyjęła ustawę przywracającą akcyzę na paliwa w wysokości 100 euro za 1 tys. litrów benzyny i oleju napędowego oraz 52 euro za 1 tys. litrów LPG. Z podatku zwolniono zakupy na potrzeby Ministerstwa Obrony w okresie obowiązywania stanu wojennego (nie później niż do 1 lipca 2023 r.). Według rządowych szacunków akcyza podniesie dochody budżetowe o maksymalnie 3 mld hrywien miesięcznie (ok. 82 mln dolarów).\n\nPrzywrócenie podatku odbywa się na tle obserwowanej w ostatnich tygodniach stabilizacji ukraińskiego rynku paliw. Ich import zwiększył się z niespełna 60 tys. ton w marcu do 709,5 tys. ton w sierpniu (zob. wykres 1). Aż 95% benzyny i 72% oleju napędowego sprowadzanych do kraju przypada na państwa UE. Wśród nich najważniejszymi dostawcami są Polska, Bułgaria i Litwa w przypadku oleju napędowego (zob. wykres 2) oraz Litwa, Bułgaria, Grecja i Rumunia w przypadku benzyny (zob. wykres 3). Choć import wciąż nie jest tak wysoki jak przed wojną (w 2021 r. Ukraina sprowadzała miesięcznie średnio 865 tys. ton benzyny, oleju napędowego i LPG), to z powodu zmniejszenia konsumpcji spowodowanego rosyjską agresją jest to ilość wystarczająca. Według szacunków Ministerstwa Gospodarki zużycie paliw w okresie od września do grudnia br. wyniesie 500–550 tys. ton miesięcznie.\n\nKomentarz\n\nUstabilizowanie rynku paliw to duży sukces Kijowa. Przed wybuchem wojny Ukraina pokrywała samodzielnie jedynie ok. 50% zapotrzebowania na benzynę, 15% na olej napędowy i 20% na LPG. W 2021 r. aż 71% sprowadzanych paliw pochodziło z Rosji i Białorusi, jednak po rozpoczęciu rosyjskiej inwazji dostawy całkowicie wstrzymano. Na UE przypadało tylko 19% importu, z czego ponad połowę stanowiły surowce z Litwy (rafineria w Możejkach). Transportowano je tranzytem przez Białoruś, który został wstrzymany przez Mińsk kilka tygodni przed rozpoczęciem działań wojennych. Ponadto po 24 lutego zablokowano ukraińskie porty, co uniemożliwiło import paliw drogą morską, a sytuację dodatkowo pogorszyły zniszczenie jedynej działającej rafinerii w Krzemieńczuku oraz masowe ataki rakietowe na bazy paliwowe na terytorium całego kraju. Doprowadziło to do deficytu, szczególnie jeśli chodzi o zaspokajanie potrzeb odbiorców indywidualnych, a w konsekwencji – do wielogodzinnych kolejek na stacjach benzynowych i reglamentowania sprzedaży.\n\nSytuacja zaczęła się stabilizować na przełomie czerwca i lipca wskutek przekierowania wszystkich dostępnych środków transportu do obsługi importu z państw UE. Udało się to dzięki pokonaniu trudności na granicy ukraińsko-unijnej, w tym związanych z różną szerokością torów kolejowych, co znacząco utrudniało logistykę. Wprowadzono też priorytet przy przekraczaniu granicy dla pojazdów wwożących paliwa. Działania te spowodowały, że w okresie od końca czerwca do połowy września ceny – mimo inflacji przekraczającej 20% oraz deprecjacji hrywny – spadły o kilka–kilkanaście procent w zależności od rodzaju paliwa. Stopniowo redukowano przy tym wszelkie ograniczenia dotyczące ilości kupowanych paliw.\n\nZniesienie akcyzy Rada przegłosowała 15 marca, aby złagodzić podwyżki zarówno dla ludności, jak i biznesu. Inicjatywa wzbudziła kontrowersje, gdyż ceny i tak wzrosły (co wynikało z deficytu paliw, a nie ich opodatkowania), natomiast budżet utracił jedno z ważnych źródeł dochodu. Decyzja organu o utrzymaniu zerowej stawki na paliwa na potrzeby armii może budzić obawy, czy nie będzie wykorzystywana do nielegalnego obrotu nieopodatkowanym towarem. Warto zaznaczyć, że przyjęta stawka akcyzy jest stosunkowo niska na tle innych krajów. Dla porównania zgodnie z dyrektywami UE podatek ten nie może wynosić mniej niż 359 euro za 1 tys. litrów benzyny i 330 euro za 1 tys. litrów oleju napędowego. Ukraińska akcyza jest też niższa niż przed wojną (139,5 euro za 1 tys. litrów oleju napędowego i 213,5 euro za 1 tys. litrów benzyny). Jedynie stawka dla LPG pozostała bez zmian. Zgodnie z prognozami Ministerstwa Gospodarki mimo przywrócenia podatku ceny na stacjach nie powinny wzrosnąć, gdyż ropa na światowych giełdach tanieje.\n\nBiorąc pod uwagę rządowe szacunki dotyczące konsumpcji paliw, w najbliższych miesiącach można oczekiwać ograniczenia importu do ok. 600 tys. ton miesięcznie. Najprawdopodobniej będzie się ono utrzymywało do wiosny, kiedy rozpocznie się sezon prac polowych, lub do czasu osiągnięcia ewentualnego zawieszenia broni, które przyniesie ze sobą ożywienie gospodarcze i – w konsekwencji – wzrost zużycia paliw.\n\nWykres 1. Import paliw na Ukrainę od wybuchu wojny w lutym 2022 r.\n\nŹródło: Ministerstwo Gospodarki Ukrainy.\n\nWykres 2. Struktura importu na Ukrainę oleju napędowego z państw UE w lipcu 2022 r.\n\nŹródło: Eurostat.\n\nWykres 3. Struktura importu na Ukrainę benzyny z państw UE w lipcu 2022 r.\n\nŹródło: Eurostat.",
    "Ukraina! 7. Festiwal Filmowy startuje 21 października": "Ukraina! 7. Festiwal Filmowy odbędzie się w dniach 21-29 października w warszawskiej Kinotece. Tegoroczna edycja festiwalu zagości również w największych miastach Polski oraz od 1 do 14 listopada online na platformie VOD.Warszawa.\n\nUKRAINA! Festiwal Filmowy to jedyny festiwal filmów ukraińskich w Polsce. To już jego siódma edycja. W ramach przeglądu pokazanych zostanie ponad 50 filmów, w tym nowe filmy fabularne, dokumentalne, krótkometrażowe i animowane, a zarazem najlepsze, nagradzane na festiwalach filmy, które powstały w Ukrainie w ostatnich latach. Festiwal od 2016 roku kieruje uwagę widzów na tę niezwykle bogatą kinematografię, która jest ponownie zagrożona po ataku Rosji. Od lutego 2022 roku organizatorzy zorganizowali ponad 100 pokazów charytatywnych w całej Polsce, z których cały dochód przekazany został na pomoc Ukrainie.\n\nNa tegoroczny festiwal złożą się sekcje: OBLICZA UKRAINY, KOBIECE HISTORIE, MARIUPOL, SZTUKA WOLNOŚCI oraz KONKURS NA NAJLEPSZY FILM KRÓTKOMETRAŻOWY.\n\nMożna będzie obejrzeć m. in. filmy, które już zdobyły światowe uznanie i otrzymały nagrody na międzynarodowych festiwalach filmowych: PAMFIR, reż. Dmytro Suchołytkyj-Sobczuk, dramat, Ukraina 2022, nagrodzony na: MFF Cannes 2022, sekcja Quinzaine des réalisateurs; KLONDIKE, dramat, Maryna Er Horbacz, Ukraina, Turcja 2022, nagrodzony na: MFF w Berlinie 2022 - Nagroda Jury Ekumenicznego, Sundance FF 2022 – najlepszy reżyser (World Cinema Dramatic), MFF w Stambule 2022 – Złoty Tulipan, najlepszy turecki film roku, najlepsze zdjęcia, MFF w Seattle 2022 – Wielka Nagroda Jury; 107 MATEK, dramat, reż. Péter Kerekes, dramat, Słowacja, Czechy, Ukraina 2021, nagrodzony na: MFF w Wenecji 2021 – najlepszy scenariusz (sekcja Horizons), MFF w Chicago 2021 – najlepszy reżyser, FF w Cottbus 2021 – najlepszy film, MFF Nowe Horyzonty 2022 – nagroda publiczności.\n\nW sekcji MARIUPOL pokazane zostaną filmy pełnometrażowe oraz blok filmów krótkometrażowych opowiadające o mieście i jego mieszkańcach od inwazji rosyjskiej w 2014 roku, m.in. MARIUPOL, dokument, reż. Mantas Kwedarawicius, Litwa, Niemcy Francja, Ukraina 2016.\n\nFestiwalowi będą towarzyszyć spotkania z twórcami filmowymi po projekcjach filmów, a także debata: Kobiety filmu w Ukrainie - spotkanie z ukraińskimi twórczyniami filmowymi oraz ekspertkami i ekspertami, pokaz animacji dla dzieci - bajki i zabawy z animatorami dla najmłodszych widzów, koncert ukraińskiego zespołu oraz wystawa rysunków Anatolija Ljutjuka, byłego działacza antysowieckiego, dziś mnicha żyjącego wśród ludzi, a także artysty.\n\nPubliczność wybierze najlepszy film festiwalu. W zeszłym roku nagrodę publiczności otrzymał film: MOJA WOJNA w reż. Maszy Kondakowej, który będzie można ponownie obejrzeć w tym roku.\n\nW tym roku po raz drugi odbędzie się Konkurs Na Najlepszy Film Krótkometrażowy, do którego zgłosiło się prawie 150 filmów. To doskonała okazja do prezentacji młodych, niezależnych twórców, którzy związani są z polską i ukraińską kinematografią. Spośród zgłoszeń wyłonionych zostanie 20 filmów, zarówno fabularnych, dokumentalnych, jak i animowanych, które będą oceniane przez Jury profesjonalne jak i jury społeczne. W konkursie będzie można zobaczyć filmy z Ukrainy, Polski a także innych krajów.\n\nAby dotrzeć do widzów w całej Polsce od września do grudnia 2022 r. odbędą się odsłony festiwalu w wybranych miastach Polski. Będą to: Katowice, Kraków, Wrocław, Gdańsk, Białystok, Łódź, Poznań, Gorzów Wielkopolski i Lublin.\n\nAutor: Dmytro Menok\n\njs/",
    "Andreas Umland: Bez zmiany reżimu w Moskwie Ukraina nie wygra tej wojny": "Deutsche Welle: Pytania, czy ta wojna była zaskoczeniem, akurat Panu nie muszę stawiać. Już pięć lat temu ostrzegał Pan przed nią, a nawet mówił Pan o niebezpieczeństwie walk wokół zaporoskiej elektrowni atomowej. Skąd ta wiedza?\n\nAndreas Umland*: Jedną z kwestii, która istnieje od 2014 roku, jest zaopatrzenie Krymu w słodką wodę, po tym jak Ukraina odcięła wówczas Kanał Północnokrymski, z którego pochodziło około 80 procent słodkiej wody dla Krymu. Do dziś jednak Rosja nie wybudowała na Krymie zakładu odsalania wody. Z roku na rok stawało się więc coraz bardziej jasne, że problem trzeba rozwiązać w inny sposób, a mianowicie poprzez zdobycie tego kanału. To była jedna ze wskazówek.\n\nOczywiście wiadomo też było, że obie „republiki ludowe” chcą się rozszerzyć na całe obwody ługański i doniecki. Było jasne, że Rosja chce połączenia lądowego z Zagłębia Donieckiego na Krym. Był też projekt Noworosji. Wiele wskazywało więc na to, że to, co wydarzyło się w 2014 roku, to nie koniec.\n\nJa też oczywiście nie wiedziałem, że tak się stanie. Ale że jest to prawdopodobne, to można było stosunkowo łatwo wywnioskować z tych rozmaitych oznak. Głównym problemem było to, że sankcje z 2014 roku były niewystarczające i że od tego czasu nie dostarczano Ukrainie broni.\n\nAle nie spodziewał się Pan, że cała Ukraina będzie ostrzeliwana?\n\nMy, ja i kolega ze Sztokholmskiego Centrum Studiów Wschodnioeuropejskich, napisaliśmy pod koniec 2021 roku trzy scenariusze dla Ukrainy. W jednym z nich rzeczywiście przewidzieliśmy wielką wojnę.\n\nCzyli jednak!\n\nPrzypuszczałem raczej, że to będzie mniejsza wojna, ograniczona do wschodniej, może i południowej Ukrainy. Zdobycie Kanału Północnokrymskiego, połączenie Krymu z Donbasem, rozszerzenie tak zwanych republik ludowych, donieckiej i ługańskiej uważałem za możliwe. Ale że ostatecznie pójdzie o całą Ukrainę, że całe jej terytorium będzie ostrzeliwane, że będą podejmowane próby zdobycia Kijowa, to wydawało mi się mniej prawdopodobne.\n\nA że Ukraina będzie tak skutecznie stawiać opór?\n\nTo mnie zaskoczyło. Choć już wtedy można było podejrzewać, że sprawy mogą potoczyć się inaczej, niż się myśli, po tym jak Azerbejdżan, korzystając z nowych technologii, bardzo skutecznie walczył z Armenią o Górski Karabach. W latach 90. było odwrotnie: wówczas Armenia pokonała Azerbejdżan.\n\nPrawdopodobnie doszło też do wielkiego niedocenienia przeciwnika ze strony Rosji. Zawsze sądziłem, że Ukraina się nie podda. Że nawet gdyby Kijów został zdobyty, to doszłoby do wojny partyzanckiej. Ale to, że Ukraińcy będą się bronić tak dobrze, jak to widzimy, to mnie pozytywnie zaskoczyło.\n\nA że prezydent Zełenski stanie się tak silnym symbolem tej wojny?\n\nZawsze oceniałem, że on ma prawdopodobnie potencjał, by stać się zdolnym politykiem, choć co do jego wyboru w 2019 roku byłem sceptyczny, ponieważ nie miał wtedy żadnego doświadczenia politycznego. Ale kiedy rozpoczęła się ta wielka inwazja, był już prezydentem od trzech lat.\n\nGdyby w 2019 roku Zełenski nie kandydował, wówczas prezydentem zostałaby prawdopodobnie Julia Tymoszenko. I teraz, jak sądzę, zachowywałaby się podobnie jak Zełenski, i być może byłaby też podobnie popularna jak Zełenski.\n\nCiekawe. Ale to, że Zełenski pozostał w Kijowie, było chyba jednak ważne?\n\nTak, ale myślę, że każdy inny by tak zrobił. Także Petro Poroszenko, Julia Tymoszenko czy Anatolij Hrycenko, gdyby zostali wybrani. Każdy by został. Tak że to mnie wcale nie zaskoczyło.\n\nMamy jednak doświadczenie z prezydentem Afganistanu, który uciekł z Kabulu…\n\nTak. Ten afgański przykład mógł również zachęcić Rosję do przeprowadzenia tego ataku. Jednak powtórzenie doświadczenia talibów na Ukrainie nie działa. Tam sytuacja była odwrotna. Afganistan otrzymał dużą pomoc i nie bronił się. Ukraina przed 24 lutego dostawała niewiele, a mimo to broniła się dobrze. Teraz, dzięki Bogu, otrzymuje coraz więcej pomocy z Zachodu.\n\nNie wierzono, że Ukraina stawi czoło. A teraz mówi się, że wojna może potrwać całe lata. Pan też tak sądzi?\n\nTak, ja też się tego obawiam. W dużej mierze będzie to moim zdaniem zależało od polityki wewnętrznej Rosji. Wiele osób sądzi, że decydującym czynnikiem są dostawy broni. Są bardzo ważne i broni musi być dużo więcej i bardziej nowoczesnej. Ale myślę, że w końcu sprowadzi się to do polityki wewnętrznej Rosji. Oczywiście, można na nią także wpływać dostawami broni.\n\nSukcesy armii ukraińskiej na południu Ukrainy, a teraz w Charkowie mogą mieć wewnętrzne reperkusje polityczne w Rosji. A także sankcje. Obawiam się jednak, że będziemy musieli poczekać na zmianę reżimu w Rosji. W przeciwnym razie nie sądzę, by Ukraina mogła całkowicie wygrać tę wojnę. Całkowite zwycięstwo nastąpi dopiero wtedy, gdy w Rosji powstanie nowy reżim, który będzie gotowy wycofać się z Ukrainy.\n\nMoże się też okazać, że nowy reżim będzie jeszcze silniejszy niż Putina.\n\nJeszcze bardziej agresywny? Owszem, to się może zdarzyć, ale nie bardzo widzę, żeby to było prawdopodobne. Putin jest już bardzo agresywnym prezydentem, który faktycznie robi to, co od 30 lat głosili Żyrinowski, Dugin i im podobni. Dlatego w jeszcze bardziej agresywny reżim nie bardzo wierzę.\n\nTego problemu nie da się rozwiązać tak, jak z bin Ladenem?\n\nNie, Putin jest prezydentem państwa, a na dodatek mocarstwa atomowego. Nie tak łatwo będzie go zlikwidować.\n\nNikt nie spróbuje?\n\nMożliwe, że spróbują rosyjscy partyzanci. Wierzę na przykład w historię, że śmierć Marii Duginy, córki Aleksandra Dugina, została prawdopodobnie spowodowana przez zradykalizowanych rosyjskich opozycjonistów. Może spróbują też zabić Putina. W tym sensie nie wykluczałbym tego w stu procentach. Może dojść nawet do rewolucji pałacowej w obrębie Kremla. Tego również bym nie wykluczał. Ale Putin oczywiście zna te zagrożenia i będzie próbował się przed nimi zabezpieczyć.\n\nSymbolem tego stał się słynny sześciometrowy stół. Skoro już jesteśmy przy Rosjanach, to spytam, czy wierzy Pan w sondaże, według których 70 do 75 procent Rosjan popiera Putina?\n\nBardzo trudno to ocenić, ponieważ Rosja jest obecnie państwem niemal totalitarnym. Ja sam dorastałem w NRD, w Niemczech Wschodnich, i wciąż pamiętam, jak się wtedy zachowywałem. W tak mocno autorytarnym, wręcz totalitarnym kraju, człowiek zachowuje się oczywiście bardzo ostrożnie. Tak jest zapewne również w wypadku tych ankiet. Wiemy na przykład, że wielu potencjalnych respondentów odmawia odpowiedzi na pytania. Za tym oczywiście kryje się podejrzenie, że nie robią tego, bo sprzeciwiają się linii państwowej. Ostatecznie więc bardzo trudno jest nam ocenić, jak duże jest to wsparcie naprawdę.\n\nAle, jak się zdaje, jest tendencja spadkowa poparcia wśród ludności rosyjskiej. A trendy zazwyczaj się zgadzają. Z liczbami bezwzględnymi trzeba uważać, co one oznaczają, ale jeśli są zmiany trendu, w dół lub w górę, to można je potraktować poważnie.\n\nPodczas debaty na Forum Ekonomicznym w Karpaczu, której obaj się przysłuchiwaliśmy, ktoś powiedział, że wszystko się zmieni, jeśli Ukraina wygra. Powiedziałby Pan to samo?\n\nTak, oczywiście. Im więcej zwycięstw Ukraina będzie miała na swoim koncie, tym bardziej wpłynie to na politykę zagraniczną i wewnętrzną Rosji. Wtedy zaś zmieni się sytuacja na Kaukazie, na Białorusi, w Azji Środkowej. Wtedy zmieni się bardzo wiele, tak.\n\nCzy to oznacza nadejście demokracji w tych krajach?\n\nMyślę, że przynajmniej szansę na nową demokratyczną przemianę. Może trudniej będzie o to w Azji Centralnej, bo tam wielkimi rozgrywającymi są Chiny i Turcja. Ale dla Kaukazu i Białorusi z pewnością oznaczałoby to nowe zbliżenie do Zachodu, a szczególnie do Unii Europejskiej. Te kraje są już w Partnerstwie Wschodnim UE.\n\nA co z Rosją?\n\nCo z Rosją? W końcu też. Tak myślę. Była już taka próba w latach 90. Rosja stała się członkiem Rady Europy, grupy G7, która zmieniła się w G8. Pod tym względem być może również zostanie zrobiony nowy krok naprzód.\n\nA jak prawdopodobny jest rozpad Rosji?\n\nNie można też wykluczyć rozpadu Rosji, choć myślę, że realny jest on jedynie w Północnym Kaukazie. Potrafię sobie wyobrazić usamodzielnienie się Czeczenii czy Dagestanu. Ale wówczas rodzi się jeszcze pytanie, jak miałyby się one finansować. W każdym razie nie uważam, że jest to niemożliwe. Ale mało prawdopodobne.\n\nDziękuję Panu.\n\nRozmowa została przeprowadzona 8 września 2022 roku podczas XXXI Forum Ekonomicznego w Karpaczu.\n\nRozmawiał Aureliusz M. Pędziwol\n\n*Andreas Umland (urodzony 1967 w Jenie) jest historykiem i politologiem. Od 2020 roku jest analitykiem w Sztokholmskim Centrum Studiów nad Europą Wschodnią (SCEEUS) Szwedzkiego Instytutu Spraw Międzynarodowych (UI), od 20 lat mieszka w Kijowie, gdzie był wykładowcą na Akademii Mohylańskiej i Uniwersytecie Tarasa Szewczenki.",
    "W zestrzelonym na Ukrainie irańskim dronie dokonano niespodziewanego odkrycia": "Według dokumentu opublikowanego przez Centrum jednostka kontroli lotu bezzałogowca zawierała pięć płytek drukowanych, na których znajdowały się procesory pochodzące z USA. Podzespoły zidentyfikowane w Shahed-131 są swobodnie dostępne na rynku - oznajmiono w komunikacie ukraińskiej armii.\n\nReklama\n\nBojowe drony-kamikaze\n\nShahed-131 i Shahed-136 to irańskie bojowe drony-kamikadze o zasięgu 2,5 tys. kilometrów, wykorzystywane przez rosyjskie wojska na Ukrainie. 26 sierpnia agencja AP powiadomiła, że Teheran przekazał Moskwie \"setki bezzałogowców\", decydując się na ten ruch mimo ostrzeżeń ze strony Waszyngtonu.\n\n25 września pojawiły się doniesienia o ataku irańskich dronów na cele w Odessie nad Morzem Czarnym. W minionych dniach informowano o zestrzeleniu kilku tego rodzaju maszyn przez ukraińskie wojska.",
    "Kogo powołują Rosjanie do walki z Ukrainą? 59-latek chory na raka": "W obwodzie swierdłowskim na Uralu w Rosji na wojnę z Ukrainą zmobilizowano 59-letniego chirurga, który nie widzi na jedno oko, ma problemy ze słuchem i ma raka skóry - pisze \"Nowaja Gazieta. Jewropa\". Mężczyzna dowodzi plutonem.\n\nProtesty przeciwko mobilizacji w Rosji / ANATOLY MALTSEV / PAP/EPA\n\nO zmobilizowaniu Wiktora Djaczka w mieście Asbiest poinformowała córka doktora.\n\n\n\nKobieta przekazała, że jej ojciec był 22 września na dyżurze, wieczorem wręczono mu wezwanie na komendę uzupełnień. Został zobowiązany do stawienia się na komendzie następnego ranka.\n\n\n\nW piątek 59-latek został wraz z innymi zmobilizowanymi wsadzony do autobusu i odwieziony na ćwiczenia wojskowe. Djaczok został mianowany dowódcą plutonu, w skład którego wchodzi 19 osób. Córka mężczyzny mówi, że za dwa tygodnie mają być wysłani na okupowane ukraińskie terytoria, gdzie będą tworzyć jednostkę medyczną.\n\n\n\nNa infolinii kobieta dowiedziała się, że jej ojciec nie powinien być zmobilizowany, \"ale na tym się skończyło\" - czytamy.\n\n\n\nZgodnie z przepisami dotyczącymi mobilizacji osoby uznane za niezdolne do służby wojskowej w związku ze stanem zdrowia nie mogą podlegać mobilizacji.\n\n\n\nSchorzenia 59-letniego Djaczka sprawiają, że jest on niezdolny do służby, ale wojskowa komisja zignorowała ten fakt - pisze \"Nowaja Gazieta. Jewropa\".\n\n\n\nZobacz również: Rosja może ogłosić aneksję okupowanych terenów Ukrainy już 30 września\n\nKreml zastanawia się nad zmobilizowaniem na wojnę mieszkańców Abchazji i Osetii Płd.\n\nKreml zastanawia się nad mobilizacją na wojnę z Ukrainą mieszkańców Abchazji i Osetii Południowej, separatystycznych republik w Gruzji - pisze w niedzielę niezależny portal Meduza, powołując się na źródło zbliżone do administracji prezydenta Rosji.\n\n\n\nRosyjskie władze mogą przymusowo zmobilizować w dwóch nieuznawanych republikach łącznie kilka tysięcy osób.\n\n\n\nBezpośrednio po wojnie rosyjsko-gruzińskiej w 2008 roku Rosja uznała Abchazję i Osetię Południową za niepodległe państwa.\n\n\n\nRząd w Tbilisi, podobnie jak zdecydowana większość krajów świata, uważa Abchazję i Osetię Południową za integralne części Gruzji. Oprócz Rosji samozwańcze republiki uznało zaledwie kilka państw, m.in. Syria, Nikaragua i Wenezuela.\n\n",
    "Pełzająca ofensywa Ukrainy na Chersoń [ANALIZA]": "Siły zbrojne Pełzająca ofensywa Ukrainy na Chersoń [ANALIZA] MG Marcin Gawęda 26.09.2022 07:39 Drukuj\n\nPDF\n\n\n\n\n\nFot. Генеральний штаб ЗСУ / General Staff of the Armed Forces of Ukraine/ Facebook Facebook\n\nTwitter\n\nLinkedIn\n\nKopiuj link\n\nWyślij email Długo oczekiwana ofensywa na froncie południowym rozpoczęła się 29 sierpnia i trwa do dzisiaj. Kontruderzenie, z powodu silnego oporu nieprzyjaciela i powolnych, chociaż systematycznych, zdobyczy terenowych Sił Zbrojnych Ukrainy (SZU), nazywana jest czasami \"pełzającą ofensywą\", co jest tym bardziej adekwatne, jeśli porównamy walki na południu do \"blitzkriegu\" pod Charkowem. W obwodzie chersońskim nie mamy przełamania frontu, a zatem odwrotu operacyjnego przeciwnika i masy porzuconego uzbrojenia i wyposażenia. Sukcesy SZU wciąż mają zaledwie wymiar taktyczny - zdobywano i nadal zdobywa się na froncie chersońskim dosłownie pojedyncze miejscowości, kosztem sporych strat w ludziach i sprzęcie.\n\nReklama\n\nReklama\n\nAtaki ukraińskie mają miejsce na froncie o szerokości ok. 150 km, na kilku odcinkach jednocześnie, w ogólnym kierunku na: Chersoń (prawa flanka ukraińska), Berysław-Kachowkę (centrum), oraz wzdłuż Dniepru (lewa flanka ukraińska). Ofensywa zmusiła siły rosyjskie do wycofania się z pierwszej linii obrony, ale ta jest głęboko urzutowana (eszelowana), z taktycznymi rezerwami zdolnymi do kontrataków.\n\nNa wszystkich odcinkach frontu np. pod m. Dawidów Bród czy Archanhelske siły SZU uzyskały nieznaczne postępy, walki trwają o te miejscowości, ale linia frontu przesuwa się nieznacznie, kosztem wysokich strat w ludziach i sprzęcie.\n\nReklama\n\nPoniżej krótka charakterystyka ofensywy chersońskiej.\n\nUkraińskie cele\n\nGłównym celem ofensywy jest oczywiście zniszczenie rosyjskiego zgrupowania operacyjnego na prawym brzegu Dniepru i zajęcie tego terenu, włącznie z miastem Chersoń. Na zachodniej flance natarcia wyprowadzane są wprost na Chersoń; w centralnej części frontu wprost na południe, z sforsowaniem rzeki Inhulec włącznie i z obszaru Andrijiwka-Łozowe-Dawidów Bród wyjściem na drogę Dawidów Bród-Nowa Kachowka; na wschodniej flance, atakuje się z grubsza wzdłuż Dniepru. Prawdopodobnie spodziewano się, że izolowane zgrupowanie operacyjne przeciwnika na prawym brzegu Dniepru, borykające się z problemami logistycznymi, zostanie rozbite, do czego miało przyczynić się wielotygodniowe, systematyczne degradowanie jego zdolności bojowych i zabezpieczenia logistycznego atakami artyleryjsko-rakietowymi, w tym systemami rakietowymi HIMARS/MLRS.\n\nReklama\n\nTeren\n\nReklama\n\nTeren w jakim zgrupowanie operacyjne SZU atakuje na południu jest niekorzystny, częściowo z rzeką Inhulec za plecami, w otwartym terenie, z niewielką ilością lasów, co utrudnia skryte podejście, z gęstą siecią kanałów irygacyjnych. Nasycenie wojsk w stosunku do przestrzeni jest relatywnie niewielkie, nawet na głównych kierunkach natarcia walki zazwyczaj prowadzone są w oparciu o atakujące kompanijne grupy taktyczne (KGT), rzadziej batalionowe (BGT).\n\nSiły ukraińskie\n\nZebrano potężne siły SZU, w tym z bronią natowską, jednakże szybko okazało się, że brak odpowiednich rezerw operacyjnych. Zidentyfikowano w ofensywie elementy m.in. następujących brygad: 28. i 63. zmechanizowanych, 35. i 36. piechoty morskiej, 46. desantowo-szturmowej, 60. piechoty, 59. zmotoryzowanej, 128. górsko-szturmowej, 126. obrony terytorialnej i innych mniejszych jednostek szczebla batalionu (np. białoruski batalion \"Teror\"). W stosunku do ofensywy charkowskiej zwraca uwagę mniejszy udział w ofensywie sił specjalnych (73. Morskiego Centrum Operacji Specjalnych, jednostki specjalnej \"Alfa\" SBU), niewielkiego komponentu elitarnych wojsk desantowo-szturmowych oraz aktywność na froncie wyspecjalizowanej jednostki rozpoznania powietrznego (bezzałogowego) \"Karlson\", współpracującej standardowo z haubicami M777.\n\nReklama\n\nCzytaj też Ukraińska kontrofensywa na południu zgodna z założeniami\n\nReklama\n\nO tym, że ofensywa traktowana była od pierwszej jej fazy poważnie, i nie była jedynie akcją pozorowaną, świadczy np. fakt rozwinięcia na tym odcinku frontu ciężkich haubic 2S7 Pion, czy bezzałogowców TB2 Bayraktar.\n\nFot. Генеральний штаб ЗСУ / General Staff of the Armed Forces of Ukraine / Facebook\n\nSiły użyte do operacji z perspektywy czasu należy uznać za zbyt szczupłe, żeby dokonać przełamania frontu i jego zwinięcia (załamania). Atakowano szerokim frontem, w zasadzie w kilku miejscach, relatywnie nikłymi siłami, w dodatku częściowo z rzeką Inhulec za plecami (po zniszczeniu tamy pod Krzywym Rogiem z nagle podniesionym poziomem wody), z przeprawami pontonowymi pod kontrolą ogniową nieprzyjaciela.\n\nReklama\n\nW ofensywie zastosowano, po raz pierwszy na dużą skalę, sprzęt pancerny z krajów NATO:\n\nczołgi T-72M1/T-72M1R,\n\ntransportery opancerzone YPR-765/M113,\n\npojazdy kołowe Kirpi w jednostkach piechoty morskiej,\n\nHusky TSV w jednostkach desantowo-szturmowych itd.\n\nO tym, że z ofensywą chersońską wiązano od początku duże nadzieje świadczy również aktywny ukraiński komponent lotniczy, w tym bezzałogowce TB2 Bayraktar, wykonujące misje uderzeniowe, co ostatnio jest raczej rzadkością (odnotowano zastosowanie m.in. \"litewskiego\" TB2 \"Jastrząb\" (lit. \"Vanagas\"). Samoloty bojowe (głównie Su-25 i MiG-29 z pociskami HARM) tylko 2 września wykonały do 40 misji wsparcia wojsk własnych na całym froncie, jednakże przewagę w powietrzu utrzymuje oczywiście strona rosyjska.\n\nReklama\n\nSiły rosyjskie:\n\nReklama\n\nObrona npla mimo problemów logistycznych jest dobrze zorganizowana, głęboko urzutowana, oparta na jednostkach regularnych rosyjskiej armii, zmechanizowano-pancernych (np. BTG brygad 38., 64., 69.) i desantowo-szturmowych (np. BTG z 76. dywizji WDW, z organicznym batalionem czołgów), z silnym komponentem artyleryjskim (artyleria lufowa i rakietowa kładzie ogień na jednostki atakujące w pasie taktycznym, ale też na bezpośrednie tyły, w tym przeprawy przez Inhulec, oraz linie komunikacyjne). Jak dotąd nigdzie nie opuszczono pozycji, nie zanotowano paniki, zdobycze sprzętowe to po obu stronach pojedyncze wozy bojowe, przejmowane w bezpośrednich walkach, a nie porzucane w trakcie odwrotu/ucieczki.\n\nStrona rosyjska na południu prowadzi aktywne rozpoznanie bezzałogowe (rozpoznawcze BSP typu \"Kartograf\", oraz wszechobecne \"Orłan-10\"). Przykładowo 2 września SG SZU szacował aktywność dronów rosyjskich na \"ponad 30 wylotów\", co oznacza relatywnie dużą aktywność bezzałogowców przeciwnika. Można więc założyć, że przeciwnik ma dość dobre rozeznanie w siłach i zamiarach ukraińskich, w efekcie podchodzące do linii frontu ukraińskie oddziały są nierzadko wykrywane, czasami nakrywane artylerią w marszu, lub na przeprawach.\n\nReklama\n\nNa froncie południowym aktywne są również samoloty bojowe Su-25i Su-34 oraz śmigłowce, np. szturmowe Ka-52, w ostatnich dniach września zanotowano również, np. w rejonie Odessy, zastosowanie eks-irańskich bezzałogowców Mohajer-6 oraz dronów-kamikadze Shahed-136 (Gerań-2).\n\nSiły rosyjskie zdolne są nie tylko do obrony, ale i kontrataków, dlatego front przesuwa się nieznacznie, w pierwszej fazie ofensywy najbardziej na kierunku Andrijiwka-Łozowe, gdzie SZU sforsowały Inhulec i utworzyły mały przyczółek, a następnie opanowały m. Suchyj Stawok i Kostromka, zajęte miejscowości były natychmiast ostrzeliwane i atakowane przez lotnictwo.\n\nReklama\n\nFot. Генеральний штаб ЗСУ / General Staff of the Armed Forces of Ukraine / Facebook\n\nReklama\n\nRównież na innych odcinkach frontu np. pod m. Dawidów Bród czy Archanhelske siły SZU zostały zatrzymane, walki trwają w zasadzie o utrzymanie/poszerzenie przyczółków. W efekcie natarcie SZU ma niskie tempo, w niektórych miejscach Rosjanie skutecznie kontratakują, (np. 2 września w rejonie Wysokopillia-Potomkine), który to obszar zdobyto dopiero po wielu dniach ciężkich walk.\n\nFot. Генеральний штаб ЗСУ / General Staff of the Armed Forces of Ukraine / Facebook\n\nOddanie Wysokopilli przez kompanię WDW spowodowane było zagrożeniem okrążeniem w wyniku dwustronnego ataku SZU (od Olhyne i Potomkine), wycofano się w porządku, front został utrzymany, 5 września siły rosyjskie miały nawet kontratakować. Kilkudniowe walki o obszar Wysokopillia-Olhyne-Potomkine pokazują jak trudne jest przełamanie dobrze przygotowanych pozycji obronnych npla. Na wspomnianym obszarze siły obrony poniosły pewne straty, utracono co najmniej kilka BMD-2 (zniszczone i porzucone). Nad samym Dnieprem, na wschodniej flance ofensywy, atakujące tu 60. i 128. brygady uzyskały jak dotąd największe sukcesy wyzwalając wiele miejscowości i zadając przeciwnikowi duże straty, jednakże same również mocno się wykrwawiając.\n\nReklama\n\nNa wielu odcinkach frontu ataki są ponawiane raz po raz, a SZU nie odnosi w nich sukcesu. Przykładowo tak dzieje się w ostatnich dniach, na północny-zachód od Chersonia, pod Prawdine.\n\nPoprzedzone ostrzałem artylerii lokalne ataki, siłami kompanii, są odpierane przez broniącą się tutaj wzmocnioną rosyjską BGT. Potwierdzone wizualne straty atakującej KGT 28. BZmech pod Prawdine to co najmniej kilka BMP-2, 1 T-64, 1 BTR, 1 MRAP Nowator.\n\nReklama\n\nOczywiście, straty odnotowuje również strona rosyjska - od ognia artyleryjsko-rakietowego, bezzałogowców, ppk, w kontakcie bezpośrednim itd. Z ciekawszych akcji można wspomnieć tę z 13 września, gdy specjalsi z Centrum Operacji Specjalnych \"Alfa\" SBU porazili z ppk Stugna-P wrogi BMP z odległości 4,7 km. Z innych nowinek można wspomnieć użycie min przeciwczołgowych AT2 DM1399, przenoszonych w pociskach AT2 SCATMIN (ładunek 28 min) odpalanych z systemów MARS/M270 oraz obecność na chersońskich stepach ciężkich wozów ewakuacyjnych M984A4 HEMTT.\n\nLogistyka - klucz do ukraińskiego zwycięstwa.\n\nOczywiście kluczowym faktorem grającym na korzyść SZU jest dezorganizacja przepraw przez Dniepr i Inhulec, a zatem poważne problemy rosyjskiego zgrupowania na prawym brzegu Dniepru, w obszarze chersońsko-berysławskim.\n\nReklama\n\nWydaje się, że zakładano, iż po wielu tygodniach zgrupowanie rosyjskie będzie miało problemy z zaopatrzeniem (amunicją, paliwem, żywnością/wodą), co może przełożyć się na degradację jego zdolności bojowych, a zatem na jego dekompozycję.\n\nUkraińska kontrola ogniowa nad przeprawami przez Dniepr, to oczywiście poważny problem sił rosyjskich na prawym (północnym) brzegu Dniepru, od co najmniej kilku tygodni. Wszystkie cztery mosty istotne dla rosyjskiego zgrupowania operacyjnego na prawym brzegu Dniepru: Mosty Antonowskie (drogowy i kolejowy), most na zaporze w Nowej Kachowce oraz most na Inhulcu w m. Dariwka, są zniszczone i wyłączone z użytku, co zmusza do korzystania przez agresora z przepraw (barki, pontony, promy etc.), które również pozostają pod ogniem systemów rakietowych M142 HIMARS, czy M270 MLRS. Ataki rakietowe ponawiane są regularnie, aby zapobiec wznowieniu ruchu na naprawianych mostach, pod ogniem są również improwizowane przeprawy. Dowództwo Operacyjne \"Południe\" raportowało dwukrotnie (17 i 19 września) o zniszczeniu rosyjskiej barki w trakcie przeprawy przez Dniepr w rejonie Nowej Kachowki.\n\nReklama\n\nZniszczenie punktów dowodzenia, składów amunicji, przepraw przez Dniepr kumuluje problemy logistyczne przeciwnika, jednak nie miało znacznego negatywnego wpływu - jeszcze - na obronę przeciwnika w obwodzie chersońskim. Jeśli sytuacja się nie zmieni, a na to się nie zanosi, z czasem coraz trudniejsze będzie zapewnienie pełnego zaopatrzenia dla rosyjskich jednostek za Dnieprem.",
    "Ukraina zwycięża, więc Putin ucieka w eskalację. Krytyczny moment w wojnie [SYTUACJA NA FRONCIE]": "Przed Ukrainą i państwami NATO, ze szczególnym uwzględnieniem Stanów Zjednoczonych, stoi obecnie historyczne i skrajnie trudne zadanie znalezienia właściwej odpowiedzi na ultimatum nuklearne Władimira Putina\n\nNad frontami wojny w Ukrainie zawisł rosyjski szantaż nuklearny – ultimatum pod adresem Ukrainy i Zachodu sformułował 21 sierpnia Władimir Putin. Towarzyszy temu „częściowa mobilizacja” w Rosji i zapowiedź błyskawicznej aneksji okupowanych ziem Ukrainy (po serii rozpoczętych dziś pseudoreferendów). Wszystko to razem dzieje się tuż po tym, jak ukraińska armia odbiła do 10 tysięcy kilometrów okupowanego dotychczas przez Rosję terytorium w obwodzie charkowskim. I w chwili, gdy Ukraina robi kolejne postępy w obwodzie chersońskim, zaś kolejne rosyjskie zgrupowanie na północy w Donbasu – w Łymanie nad Dońcem – znalazło się co najmniej na granicy okrążenia.\n\nA zatem, gdy w oczy Rosjan zajrzało widmo klęski w wojnie prowadzonej przeciwko Ukrainie.\n\nRosyjski dyktator w środowym orędziu zapowiedział, że po wcieleniu do Rosji okupowanych ziem Ukrainy wszelka próba ich odbicia – czyli, jak to ujął „naruszenia integralności terytorialnej Federacji Rosyjskiej”, spotka się z odpowiedzią w postaci „użycia wszelkich dostępnych środków”. Jest przy tym całkowicie czytelne, że „wszelkie dostępne środki” oznaczały tu broń jądrową, ze szczególnym uwzględnieniem tak zwanego „ograniczonego użycia” taktycznej broni nuklearnej w ramach rosyjskiej doktryny „eskalacji dla deeskalacji” – o której pisaliśmy już obszernie w OKO.Press.\n\nCo to jest „ograniczone użycie” taktycznej broni nuklearnej? W kontekście wojny w Ukrainie najczęściej mówi się o scenariuszu tzw. ograniczonego użycia broni jądrowej: Rosjanie mieliby zdetonować niewielką bombę nuklearną albo nad Morzem Czarnym, albo gdzieś na ukraińskich stepach. A zatem w miejscu odludnym i bez powodowania strat, jednak w sposób wystarczająco „widoczny” – z pewnością na zdjęciach satelitarnych, ale być może też i gołym okiem, gdzieś na horyzoncie, w postaci brutalnie jednoznacznego atomowego grzyba. Twardszy scenariusz zakłada użycie broni jądrowej przeciwko ważnemu obiektowi infrastrukturalnemu stanowiącemu zaplecze ukraińskiej armii – również tak dobranym, by liczba ofiar nie przekraczała tej, jaka mogłaby stanowić skutek ataku konwencjonalnego. Jeszcze twardszy – i zarazem mało prawdopodobny – scenariusz wcale już nie tak „ograniczonego użycia” zakłada atak na któreś z ważniejszych zgrupowań ukraińskiej armii w Donbasie. To już jednak byłoby zastosowanie broni nuklearnej w może i ograniczonej skali – jeśli chodzi o nominalną siłę bomby i zasięg ataku, ale zarazem pełnej – jeśli chodzi o śmiercionośną moc.\n\n\n\nCzy Putin blefuje?\n\n„To nie jest blef!” – dodał na zakończenie swych nuklearnych gróźb Putin, co nadało całej wypowiedzi dość desperacki ton. Sytuacja na frontach wojny w Ukrainie jest jednak powodem do desperacji. Władimir Putin wybrał eskalacyjną „ucieczkę do przodu” – co przewidywała jeszcze na długo przed orędziem rosyjskiego dyktatora część ekspertów i wojskowych – m.in. gen Stanisław Koziej w wywiadzie dla OKO.press.\n\nO ile jednak pseudoreferenda będą nieuznawaną przez świat propagandową fikcją, a mobilizacja najwcześniej po miesiącu wzmocni wykrwawione na froncie jednostki nowymi rekrutami , to nuklearne ultimatum zacznie obowiązywać już za kilka dni.\n\nWykracza daleko poza dotychczasowe groźby użycia broni nuklearnej. Zawiera konkretne, nawet całkiem precyzyjne warunki, w których Rosja miałaby użyć „wszelkich dostępnych środków”. Sprowadza się do żądania, by Ukraina zrzekła się praw do walki o własne terytorium.\n\nTym samym ultimatum z 21 września jest nie tylko najdalej idącą atomową groźbą Władimira Putina, lecz także tym najdalej idącym w całej historii szantażem nuklearnym.\n\nNawet w trakcie kryzysu kubańskiego z 1962 roku John F. Kennedy i Nikita Chruszczow posługiwali się raczej omówieniami i ogólnymi groźbami. To, że kryzys może skończyć się wymianą nuklearnych ciosów, tylko dorozumiewano. Stawką było zaś wtedy to, czy Związek Sowiecki rozmieści na Kubie rakiety z głowicami atomowymi (co przed erą pocisków międzykontynentalnych zachwiałoby globalną równowagę sił). Obie strony się cofnęły (był to remis ze wskazaniem na Stany Zjednoczone). Nie wnikając w szczegóły, ZSRR zrezygnował z rozmieszczania swych rakiet na Kubie, zaś USA zabrały swoje z Turcji (i częściowo z Włoch).\n\nTeraz groźba użycia broni jądrowej miałaby być narzędziem zaboru części terytorium niepodległej – i do tego zaczynającej zwyciężać – Ukrainy.\n\nCzy szantaż atomowy może być skutecznym narzędziem podbojów?\n\nChoć stale wydłuża się lista powodów, by Władimira Putina traktować mniej poważnie niż w swoim czasie Chruszczowa, takie ultimatum trudno zlekceważyć – zarówno Ukrainie i krajom NATO, jak i głównej atomowej potędze, czyli Stanom Zjednoczonym.\n\nJednak akceptacja wymuszanych atomowymi groźbami żądań terytorialnych Putina tworzyłaby niebezpieczny precedens i zachętę zarówno dla Rosji jak i innych dysponujących bronią jądrową państw o zbójeckich zapędach. Dlatego rosyjski dyktator najprawdopodobniej usłyszy „sprawdzam”.\n\nPrzed przywódcami Ukrainy, państw NATO i Stanów Zjednoczonych stoi więc teraz skrajnie trudne zadanie – stworzenia takiej odpowiedzi na nuklearny szantaż Putina, by z jednej strony nie poddać się terrorowi Rosji, a z drugiej – nie doprowadzić do eskalacji konfliktu nuklearnego.\n\nNie można wykluczać, że do sformułowania takiej odpowiedzi dojdzie – a może już doszło – na poziomie dyplomatycznym. Choć pierwsza publiczna odpowiedź Joego Bidena na groźby Putina wygłoszona na forum Zgromadzenia Ogólnego ONZ wydawała się zachowawcza, nie wiemy, jak wygląda niepubliczny dyskurs Waszyngtonu (a także Brukseli) i Moskwy.\n\nJak się odpowiada szantażyście?\n\nTeoria – bo w tej materii istnieje na szczęście dla świata jedynie teoria – zakłada, że tzw. adekwatna odpowiedź na ewentualne „ograniczone użycie” broni nuklearnej powinna być co najmniej równie kosztowna dla agresora jak jego własny ruch, jednak lepiej by była o co najmniej jeden stopień mocniejsza. Wśród możliwych odpowiedzi na tzw. uderzenie demonstracyjne wymienia się więc na przykład\n\nzniszczenie jednego ze zgrupowań rosyjskiej floty,\n\nlub baz w bardziej oddalonych od siedzib ludzkich lokalizacjach.\n\nGenerał Ben Hodges, były główny dowódca sił lądowych USA w Europie, wspomniał w tym kontekście o możliwości zniszczenia Floty Czarnomorskiej lub nawet rosyjskich baz na Krymie – co mogłoby zostać dokonane nawet za pomocą broni konwencjonalnej.\n\nLicząc na rozwiązanie tego problemu poniżej progu konfliktu atomowego przerwijmy te rozważania, pozostawiając je w sferze zastrzeżonej do dziś dla specyficznej twórczości Hermana Kahna, amerykańskiego teoretyka wojny atomowej lat 60. -80. i twórcy pojęcia „megadeath” (hipotetycznej jednostki miary siły uderzenia atomowego oznaczającej milion ofiar) albo dla dzieł filmowych w rodzaju „Dr Strangelove” Stanleya Kubricka.\n\nNie sposób jednak nie zauważyć, że właśnie w taką sferę pcha świat Putin.\n\nGłosowania na ulicach, klatkach schodowych i na rynkach. Byle na „TAK”\n\nW tej chwili rusza kolejna mobilizacji operacja Putina. W okupowanych częściach obwodów ługańskiego, donieckiego, chersońskiego i zaporoskiego 23 września rozpoczęły się zwołane przez okupacyjne władze pseudoreferenda w sprawie przyłączenia ich do Rosji.\n\nReferenda zakończą się we wtorek 27 września – ich znane z góry „wyniki” zostaną ogłoszone – jak zapowiada rosyjska propaganda – po pięciu dniach. „Po pozytywnej decyzji w referendach nastąpią działania parlamentu i prezydenta Rosji. Wszystko odbędzie się szybko” – powiedział dziś rzecznik Putina Dmitrij Pieskow.\n\nW okolicy następnego poniedziałku-wtorku może zatem nastąpić zapowiedziana już jasno przez Władimira Putina aneksja do Rosji.\n\nJuż dziś rosyjska propaganda głosiła, jakoby frekwencja w pseudoreferendum w obwodzie chersońskim przekroczyła 15 procent, a w obwodzie ługańskim nawet 22 procent (nie wiadomo, od czego te procenty są liczone, nie wiadomo bowiem o istnieniu spisów wyborczych). Pierwsza faza pseudoreferendów polega na obnoszeniu urn przez siły okupacyjne po domach. Telewizja rosyjska pokazywała dziś ludzi, którzy na ulicach i klatkach schodowych na oczach innych posłusznie zaznaczali „TAK” na kartach do głosowania (patrz – zdjęcie na górze). Zaś w urzędach, na targowiskach i innych publicznych punktach agitatorzy stali koło urn z flagami Rosji i też pokazywali, że głosować należy na „TAK”. Po czterech dniach takiego głosowania we wtorek głosowanie odbędzie się w punktach wyborczych.\n\nRosja twierdzi, że wyniki „referendów” dotyczyć będą całych obwodów.\n\nTyle że żaden z czterech obwodów, w których odbywają się pseudoreferenda, nie jest już pod kontrolą Rosji w granicach administracyjnych. Od lipca do września było tak z obwodem ługańskim, jednak po wyzwoleniu i objęciu kontrolą przez ukraińską armię miejscowości Biłohoriwka na zachód od Łysyczańska Ukraińcom udało się naruszyć ten stan rzeczy. Trwające od sierpnia działania kontrofensywne w obwodzie chersońskim odebrały zaś Rosjanom kontrolę nad kilkoma istotnymi fragmentami jego prawobrzeżnej części. Ukraina nieprzerwanie kontroluje też niespełna połowę powierzchni obwodu donieckiego i nieco mniejszą cześć obwodu zaporoskiego.\n\nRosyjska hucpa z pseudoreferendami nie zostanie uznana przez demokratyczny świat – co zresztą zapowiedzieli już przywódcy Unii Europejskiej i jej państw członkowskich oraz m.in. Stany Zjednoczone. Jedynym ich celem jest głoszenie przez Kreml, że walka o odzyskanie zagrabionych ziem będzie „naruszeniem integralności terytorialnej” Federacji Rosyjskiej. Co w świetle rosyjskiej doktryny wojennej i narracji propagandowej byłoby wystarczającym powodem do eskalacji konfliktu.\n\nSytuacja na frontach w Ukrainie\n\nCo tymczasem działo się na polu walki – czyli na frontach wojny w Ukrainie? Ukraińska presja wywierana na Rosjan nadal nie osłabła. W ciągu ostatnich dni największą intensywność miały będące efektem ukraińskich działań kontrofensywnych walki na wschodnim brzegu Oskiłu na wschód od Kupiańska, na północnym brzegu Dońca – szczególnie w rejonie Łymania – oraz w kilku punktach w obwodzie chersońskim. Ukraińcy uzyskali istotne postępy na północnym brzegu Dońca.\n\nA oto, jak dokładnie wyglądała sytuacja na frontach wojny w Ukrainie w trakcie jej 212. doby. Podsumowanie obejmuje stan sytuacji do piątku 23 września do godziny 19:00.\n\nMAPA przebiegu działań wojennych w Ukrainie\n\nO mapie:Mapa jest aktualizowana w rytmie odpowiadającym publikacji kolejnych analiz z cyklu SYTUACJA NA FRONCIE – za każdym razem przedstawia zatem ten względnie* bieżący stan działań wojennych, nie zaś ten historyczny zgodny z datami publikacji poszczególnych odcinków. Dla wygody korzystania mapę zdecydowanie warto rozwinąć – służy do tego przycisk w jej lewym dolnym rogu.\n\nOdwzorowany przebieg linii frontu ma charakter mniej lub bardziej przybliżony – zwłaszcza w rejonach, gdzie biegnie ona wzdłuż krętych meandrów rzek Doniec i Ingulec.\n\n*Musimy pamiętać, że część informacji trafia do nas z dobowym (lub i dłuższym) opóźnieniem, część zaś wymaga weryfikacji – aktualizując mapę korzystamy wyłącznie z potwierdzonych danych, choć w analizach wspominamy i o tych nie w pełni jeszcze zweryfikowanych.\n\nObwód charkowski\n\nTrwa konsolidacja terenów odbitych z rąk Rosjan w wyniku wrześniowej kontrofensywy oraz tworzenie nowych linii obronnych przebiegających w przybliżeniu wzdłuż granicy państwowej z Rosją. Na wschodzie obwodu charkowskiego ukraińska armia ugruntowuje i rozbudowuje swoje przyczółki na wschodnim brzegu rzeki Oskił. Na przyczółku na wschód od Kupiańska ukraińska armia zdobyła dwie kolejne wsie – Kuczeriwkę i Kuryliwkę – walki trwają w rejonie sąsiedniej Petropawliwki. Rosjanie nie porzucili nadziei na likwidację przyczółku – miały miejsce ich kontrataki na obie odbite wsie, jednak zostały one odparte przez Ukraińców.\n\nDonbas\n\nUkraińska armia uzyskała istotne postępy w operacji okrążania rosyjskiego zgrupowania w Łymanie. Według części źródeł pierścień okrążenia został już domknięty – według innych Rosjanie wciąż mogą jeszcze przemieszczać się na północ od miasta, jednak ta droga objęta jest już w pełni ukraińskim ostrzałem.\n\nUkraińcom udało się też odbić szereg kolejnych miejscowości w rejonie na północ od Dońca i na wschód od ujścia Oskiłu – są to między innymi Rubci, Korowi Jar, Karpiwka i prawdopodobnie Ripkodub.\n\nRazem z działaniami pod Łymanem oznacza to kolejne pogorszenie sytuacji Rosjan na północnym brzegu Dońca – i tym samym w całej północnej części Zagłębia Donieckiego. Ewentualne opanowanie przez Ukraińców Łymanu będzie bowiem stanowić dogodny punkt wyjścia do kontynuowania kontrofensywy na północnym brzegu Dońca np. w kierunku Kreminnej, Rubiżnego i Siewierodoniecka.\n\nRosjanie z kolei przeprowadzili serię zakończonych niepowodzeniem ataków na przedpolach Bachmutu – z kilku różnych kierunków. Prowadzili również natarcia na zachód i północny zachód od Doniecka – one również zostały odparte przez Ukraińców.\n\nPołudnie Ukrainy\n\nW obwodzie chersońskim nie doszło do znaczących zmian przebiegu linii frontu – choć Ukraińcy kontynuują ataki na rosyjskie pozycje i ostrzał obiektów na tyłach wroga – także z użyciem HIMARS-ów. Za ich sprawą zniszczone zostały po raz kolejny magazyny m.in. w rejonie Nowej Kachowki w obwodzie chersońskim i Melitopola na Zaporożu.\n\nOdessa a także kilka innych miast Ukrainy zostały zaatakowane z użyciem dronów-samobójców irańskiej produkcji dostarczonych Rosji przez irański reżim. Choć niektóre z nich uderzyły w swe cele, większość została dość łatwo zniszczona przez ukraińską obronę przeciwlotniczą.\n\nDnieper, Shahed-136 drone gets absolutely obliterated by Ukrainian air defenses. pic.twitter.com/5DgMcqOfsZ — Doge (@IntelDoge) September 23, 2022\n\n***\n\nStosunek w pełni udokumentowanych zdjęciowo i fotograficznie strat sprzętowych armii rosyjskiej i ukraińskiej po raz kolejny wzrósł i wynosi obecnie 3,9:1 (wyższego dotychczas nie zaobserwowaliśmy!). Rosjanie stracili dotąd 6339 egzemplarzy sprzętu, a Ukraińcy 1627 – wciąż trwa inwentaryzowanie rosyjskich strat w wyniku kontrofensywy w obwodzie charkowskim. Do wszelkich danych o stratach przeciwnika podawanych oficjalnie przez obie strony należy podchodzić z ostrożnością i krytycyzmem.\n\nO ile nie należy przeceniać rosyjskich zdolności do przeprowadzenia efektywnej mobilizacji – a obecnie podjęte działania zaowocują w pierwszej kolejności (nie wcześniej niż za około miesiąca) przede wszystkim dopływem słabo przeszkolonych rekrutów jako uzupełnień jednostek na froncie, o tyle sformułowany przez Władimira Putina szantaż nuklearny razem z działaniami mającymi stanowić dla niego „uzasadnienie” – czyli przede wszystkim odbywającymi się na okupowanych ziemiach pseudoreferendami – to działanie, które może mieć krytyczny wpływ na przebieg tej wojny.\n\nRosyjski dyktator sięgnął po nuklearne ultimatum chwilę po tym, jak szala zwycięstwa w tej wojnie przechyliła się na stronę Ukrainy. Pozostaje mieć nadzieję, że skończy się to dla niego tak samo, jak wszystkie poprzednie działania wymierzone w niepodległą i walczącą w obronie swego terytorium Ukrainę.\n\n***\n\nWszystkie dotychczasowe teksty z cyklu SYTUACJA NA FRONCIE, w których relacjonujemy przebieg działań wojennych w Ukrainie, znajdziesz TUTAJ.",
    "Ukraina umacnia się na Charkowszczyźnie. Wojna po 204 dniach": "Analizy\n\nUkraina umacnia się na Charkowszczyźnie. Wojna po 204 dniach\n\nSiły ukraińskie wkroczyły do kolejnych miejscowości na odzyskanych terenach – Wełyki Prochody i Mali Prochody na północ od Charkowa. Wiceminister obrony Hanna Malar poinformowała, że od 6 września wyzwolono obszar obwodu charkowskiego o powierzchni blisko 8,5 tys. km² z 388 miejscowościami i 150 tys. mieszkańców. Według szefa lokalnej administracji Ołeha Synehubowa pod kontrolą wroga pozostało 6% Charkowszczyzny, podczas gdy do rozpoczęcia kontrofensywy okupanci zajmowali 32%. Premier Denys Szmyhal zapowiedział, że po wyparciu Rosjan przystąpiono do budowy obiektów fortyfikacyjnych, które mają utrudnić przeciwnikowi podjęcie próby odbicia utraconego terytorium. Komentując wyniki kontrofensywy, sekretarz Rady Bezpieczeństwa Narodowego i Obrony Ukrainy Ołeksij Daniłow stwierdził, że stosunek strat wynosi 1 do 9–10 na niekorzyść wojsk rosyjskich.\n\nTrwają walki w obwodzie donieckim, w którym siły ukraińskie odpierają ataki nieprzyjaciela na Bachmut z kierunku wschodniego, w miejscowościach na południe, południowy wschód i północny wschód od miasta, a także w rejonie Doniecka – na północ i południowy zachód od niego – oraz na południowy wschód od Siewierska. Po wielotygodniowych starciach obrońcy najprawdopodobniej wycofali się z Majorśka na północ od Gorłówki. Niepowodzeniem zakończyły się rosyjskie natarcie na Iwaniwkę na północy obwodu chersońskiego oraz ukraińskie dążenia do zajęcia Kyseliwki na północny zachód od Chersonia. Według doniesień z terenów okupowanych Ukraińcy mieli podjąć próbę desantu na okupowanej Mierzei Kinburskiej na pograniczu obwodów chersońskiego i mikołajowskiego. Rosjanie mają wzmacniać pierwszą linię obrony w obwodach donieckim i zaporoskim jednostkami 3. Korpusu Armijnego oraz częścią sił wycofanych z kierunku charkowskiego.\n\nAgresor kontynuuje ostrzał i bombardowania pozycji i zaplecza wojsk ukraińskich wzdłuż całej linii styczności. Siły rosyjskie znacząco zwiększyły liczbę ataków z wykorzystaniem artylerii rakietowej – 14 września miały ich przeprowadzić 86, a dzień później – 96. Po trwającej jedną noc przerwie najeźdźcy wznowili ostrzał Charkowa, uderzali też w leżące na północ od niego Wołczańsk i Zołocziw. Rosyjskie artyleria i lotnictwo atakowały ponadto Krzywy Róg, Nikopol oraz miejscowości w południowo-zachodniej części obwodu dniepropetrowskiego, w okolicach Mikołajowa i na południowy wschód od Zaporoża, wraz z jego przedmieściami. Z kolei artyleria i lotnictwo obrońców atakowały głównie pozycje i zaplecze wroga w obwodzie chersońskim, m.in. przeprawę promową w Chersoniu. Doszło również do wybuchów w rejonie rosyjskich obiektów wojskowych w Melitopolu.\n\nZ wykorzystaniem rakiet balistycznych i pocisków manewrujących (14 września osiem, a dzień później jedenaście) najeźdźcy uderzali m.in. w tamę Zbiornika Karaczuniwskiego na kanale Dniepr–Ingulec w rejonie Krzywego Rogu (w rezultacie ataku w drugiej z rzek poziom wody podniósł się dwukrotnie, co wywołało lokalne podtopienia) oraz w infrastrukturę przemysłową w tym mieście i w Zaporożu. Obrońcy mieli zestrzelić wrogie rakiety nad obwodami kirowohradzkim i odeskim. Prezydent Wołodymyr Zełenski poinformował, że do 15 września Rosjanie wystrzelili na kraj ponad 3,8 tys. rakiet.\n\nW ramach organizowanej w Wielkiej Brytanii z udziałem Holandii, Kanady, Nowej Zelandii i Ukrainy operacji INTERFLEX przeszkolono dotychczas 5 tys. ukraińskich żołnierzy. Z kolei do końca br. co najmniej 500 tamtejszych specjalistów wojskowych ma przeszkolić Litwa, która podjęła się także remontu otrzymanych przez Kijów od RFN armatohaubic samobieżnych PzH 2000. Niemcy przekazały kolejne cztery samobieżne działa przeciwlotnicze Gepard (łącznie na Ukrainę trafiły już 24 pojazdy tego typu z 30 obiecanych, co najmniej jeden został zniszczony) oraz zapowiedziały oddanie kolejnych dwóch wieloprowadnicowych wyrzutni pocisków rakietowych MARS (wcześniej przekazały trzy) i 50 samochodów opancerzonych Dingo. Nowy pakiet amerykańskiego wsparcia wojskowego o wartości ok. 600 mln dolarów ma zawierać m.in. rakiety do wyrzutni HIMARS, 1 tys. sztuk precyzyjnej amunicji artyleryjskiej kalibru 155 mm, 36 tys. sztuk amunicji artyleryjskiej 105 mm i cztery radary artyleryjskie.\n\nNa wyzwolonym terytorium obwodu charkowskiego rozpoczęły działalność 23 grupy śledcze nadzorowane przez ukraińską prokuraturę. Ich zadaniem będzie zebranie materiałów na temat zbrodni wojennych popełnionych przez siły agresora. Zełenski ogłosił, że w odbitym Iziumie odkryto masowe groby zamordowanych mieszkańców (wcześniej o odkryciu 440 zwłok informowała policja obwodu). Wszystkie ciała zostaną ekshumowane, by wskazać przyczyny śmierci. Prezydent stwierdził, że w Iziumie i Bałaklii Rosjanie zachowywali się podobnie jak w obwodzie kijowskim: torturowali mieszkańców, niszczyli przedszkola, szkoły i infrastrukturę mieszkalną. Podkreślił, że świat powinien poznawać prawdę o następstwach rosyjskiej okupacji, i wezwał do pociągnięcia sprawców do odpowiedzialności karnej.\n\nNa terenie obwodu charkowskiego trwa operacja kontrwywiadowcza SBU. Jej cel to wykrycie i zatrzymanie kolaborantów. Do 15 września postawiono zarzuty 16 współpracownikom sił okupacyjnych. Trwa weryfikacja danych 7 tys. osób, które podejrzewa się o sprzyjanie Rosjanom. W ramach działań operacyjnych zdobyto również rejestry okupacyjnej służby podatkowej. Na ich podstawie uzyskano dane na temat struktur komercyjnych zasilających podatkami rosyjski budżet, co jest na Ukrainie uznawane za wspieranie agresji.\n\nNa pozostających w rękach agresora terytoriach Ukrainy trwa operacja antydywersyjna. Gwardia Narodowa FR powiadomiła o aresztowaniu ponad 130 podejrzanych o współpracę z ukraińskimi służbami specjalnymi i wojskiem w obwodach chersońskim i zaporoskim, a także o ujawnieniu dziesięciu skrytek z bronią i amunicją. W Chersoniu rosyjskie służby, dążąc do wykrycia osób wspierających siły przeciwnika, posuwają się do prowokacji – tworzą fikcyjne konta w sieciach społecznościowych, na których proponują pomoc jednej z brygad armii ukraińskiej. Następnie namierzają osoby, które wyrażą gotowość do udzielenia wsparcia, w celu ich aresztowania.\n\nWedług informacji pozyskanych przez ukraińskie służby specjalne przygotowania do tzw. referendum aneksyjnego w obwodzie chersońskim zostały odwołane. Zebrana przez okupanta dokumentacja, mająca pomóc w przeprowadzeniu głosowania, miała zostać wywieziona na tereny kontrolowane przez Rosjan po lewej stronie Dniepru.\n\nPremier Ukrainy przyznał, że pod koniec sierpnia za współpracę z rosyjskimi służbami specjalnymi na 12 lat pozbawienia wolności skazano urzędnika Gabinetu Ministrów kierującego komórką opracowującą tajne materiały. Jeszcze przed zatrzymaniem SBU wykorzystywała go przez pewien czas do przekazywania fałszywych informacji. Skazany pracował dla Rosjan przez 15 lat, pozyskując w tym czasie do współpracy innych urzędników.\n\n15 września Kijów odwiedziła, po raz trzeci od inwazji, przewodnicząca Komisji Europejskiej Ursula von der Leyen. Spotkała się z prezydentem Zełenskim i premierem Szmyhalem, z którymi omówiła m.in. kwestie integracji Ukrainy z rynkiem wewnętrznym UE, współpracę celną, zwiększenie eksportu ukraińskiej energii elektrycznej do Unii oraz powojenną odbudowę kraju, która ma być dyskutowana na Kongresie Odbudowy w Berlinie 25 października. Von der Leyen zapowiedziała też, że Bruksela przekaże Ukrainie 100 mln euro na odbudowę 74 szkół zniszczonych w wyniku działań wojennych. Na wspólnej konferencji prasowej z prezydentem Zełenskim stwierdziła, że proces akcesyjny jest „na dobrej drodze”, i odnotowała ukraińskie postępy.\n\nZgodnie z raportem Międzynarodowego Funduszu Walutowego od 24 lutego Ukrainę opuściło ponad 12 mln osób, z których 7 mln uzyskało status ochrony czasowej w krajach UE. Najwięcej decyzji o nadaniu takiego statusu udzieliły Polska (1,35 mln osób) i Niemcy (970 tys.), natomiast w przeliczeniu na ludność kraju – Czechy (Ukraińcy, którzy otrzymali azyl, stanowią 4% populacji), Estonia (3,9%), Polska (3,6%) i Mołdawia (3,5%). Polska wydała uchodźcom z Ukrainy 1,35 mln dokumentów pobytowych, Czechy – ponad 423 tys., Włochy – prawie 154 tys., Hiszpania – 139 tys. Według raportu 90% uchodźców to kobiety z dziećmi, a same dzieci (w zależności od kraju) stanowią od 22 do 44%. Zgodnie z danymi MFW do końca kwietnia br. Komisja Europejska wypłaciła państwom członkowskim 3,5 mld euro na pokrycie wydatków związanych z rozmieszczeniem uchodźców. Wśród głównych odbiorców tych środków są Polska (562 mln euro), Włochy (452 ​​mln euro) i Rumunia (450 mln euro).\n\nWedług sondażu KMIS 87% Ukraińców sprzeciwia się jakimkolwiek ustępstwom terytorialnym wobec Rosji (wzrost od lipca o 3 p.p.), podczas gdy 8% uważa, że ​​dla zapewnienia pokoju i zachowania niepodległości można zrezygnować z niektórych terytoriów (spadek od lipca o 2 p.p.). Nawet wśród mieszkańców wschodniej Ukrainy, objętej najcięższymi walkami, 85% jest przeciwnych ustępstwom terytorialnym (dopuszcza je 10%), zaś na południu kraju – 83% (dopuszcza je również 10%). Pośród respondentów zamieszkałych przed 24 lutego w regionach, które następnie zostały zajęte (osoby te wyjechały na tereny kontrolowane przez Ukrainę), jedynie 2% dopuszcza ustępstwa terytorialne, a 92% nie wyraża na nie zgody. W skali kraju ustępstwom terytorialnym przeciwnych jest 85% rosyjskojęzycznych Ukraińców (za – 10%), 90% ukraińskojęzycznych obywateli (za – 6%) i 89% dwujęzycznych (za – 6%).\n\nKomentarz\n\nOfensywa Kijowa w obwodzie charkowskim wygasła. Z informacji dochodzących z obwodu chersońskiego wynika jednak, że Ukraińcy nie zaprzestają aktywnych działań, zwłaszcza na kierunku stolicy obwodu. Atakowana przez nich, jak dotąd bezskutecznie, jest Kyseliwka leżąca 20 km na północny zachód od Chersonia, do którego prowadzi autostrada M14. Zajęcie tej wsi oznaczać będzie, że obrońcy wyjdą na obrzeża stolicy obwodu. O poważnym podejściu Rosjan do zagrożenia, jakie stanowi możliwość przełamania ich obrony w obwodzie chersońskim, świadczy atak na tamę Zbiornika Karaczuniwskiego koło Krzywego Rogu. Wzdłuż rzeki Ingulec przebiega pierwsza linia rosyjskiej obrony, a dotychczasowy niski poziom wody ułatwiał jednostkom ukraińskim przeprawę i atakowanie wrogich pozycji. Po przerwaniu tamy, skutkującym jego podniesieniem, ataki stały się trudniejsze.\n\nWykrycie masowego grobu w Iziumie stawia po raz kolejny na porządku dziennym kwestię odpowiedzialności Rosji za zbrodnie wojenne na Ukrainie. Władze w Kijowie będą dążyć do wszczęcia międzynarodowego procesu karnego mającego wskazać osoby odpowiedzialne za mordowanie ludności cywilnej. Zadanie to realizuje ambasador tytularny Anton Korynewycz, którego misją jest przekonanie państw zachodnich do powołania specjalnego trybunału mającego osądzić władze Rosji. Za sukces Kijowa należy uznać ogłoszoną 16 września gotowość Rady Europy do omówienia możliwości utworzenia takiego organu. Ukraina stoi na stanowisku, że powołanie międzynarodowego trybunału powinno wynikać z porozumienia państw gotowych przedstawić ocenę prawną działań Rosji.",
    "Wojna w Ukrainie: Putin gra o wszystko": "Kontrofensywa ukraińska i odbicie części straconych terenów były uderzeniem w wizerunek Rosji i samego Putina. Przez ponad pół roku „potężna armia rosyjska” nie była w stanie zdobyć nawet całego Donbasu, a dynamika wojny pokazywała, że kolejne porażki to kwestia czasu. W tej sytuacji Putin postanowił zaryzykować. Najpierw władze tzw. Donieckiej i Ługańskiej Republik Ludowych oraz okupowanych obwodów chersońskiego i zaporoskiego ogłosiły błyskawiczne „referenda” (23-27 września). Ich wynik był oczywisty, bo Rosja zrezygnowała z pozorów, że mają one coś wspólnego z wolą żyjących tam Ukraińców. W efekcie doszło do farsy, która zapewne już w najbliższych dniach doprowadzi do aneksji tych regionów. W zamierzeniach Kremla ma to pokazać, że Rosja znów jest „wielka”.\n\nOgłoszeniu pseudoreferendów towarzyszyła decyzja, która z punktu ­widzenia Kremla jest znacznie trudniejsza, czyli o ...",
    "Jak prowadzić mobilizację? Ukraina robi to wielokrotnie lepiej niż Rosja. Analizujemy": "Ukraińska armia prowadzi w ramach powszechnej mobilizacji bardzo konsekwentny proces budowania nowych a przy tym pełnowartościowych dużych jednostek. Trafiają na front dopiero, kiedy są do tego w pełni gotowe. Oto co wiemy o ukraińskich rezerwach\n\nUkraińska armia dopiero w lipcu (z zaledwie kilkoma wcześniejszymi wyjątkami) zaczęła kierować do działań wojennych na większą skalę – formowane od pierwszych dni wojny w ramach powszechnej mobilizacji niemal od zera lub całkowicie od zera – brygady zmechanizowane i pancerne należące do Korpusu Rezerwy.\n\nPodczas gdy Rosja oparła przez pierwsze pół roku wojny swe uzupełnienia w ponadprzeciętnie wysokim stopniu na formowanych w trybie ad hoc batalionach ochotniczych i jednostkach paramilitarnych w rodzaju Rosgwardii – co dość szczegółowo opisywaliśmy niedawno w OKO.press – Ukraina postawiła na uparte i czasochłonne formowanie profesjonalnych dużych jednostek regularnej armii. Ten gigantyczny i długotrwały wysiłek się Ukrainie opłacił.\n\nWładimir Putin ogłosił w Federacji Rosyjskiej „częściową mobilizację” dopiero 21 września – czyli po prawie 7 miesiącach otwartej pełnoskalowej wojny. I dokładnie w momencie, w którym ogłoszona w Ukrainie niemal 7 miesięcy wcześniej powszechna mobilizacja zaczyna przynosić realne efekty.\n\nWraz z ofensywami w obwodzie chersońskim (rozpoczętą 29 sierpnia) i charkowskim (rozpoczętą 6 września), wojna weszła w etap, w którym ukraińska armia zaczyna – wciąż z umiarem – dyskontować swój wielomiesięczny mobilizacyjny wysiłek.\n\nMy zaś dowiadujemy się wreszcie coraz więcej o nowych jednostkach ukraińskiej armii – sformowanych w ramach Korpusu Rezerwy w trakcie procesu powszechnej mobilizacji. Idą tym samym ostatecznie w kąt zadziwiająco powszechnie głoszone przez część ekspertów opinie, jakoby Ukraina nie była w stanie formować nowych pełnowartościowych jednostek już w trakcie wojny.\n\nUkraińska armia z braku sprzętu i ludzi nie jest w stanie formować nowych dużych jednostek, dlatego nie widać ich na froncie opinia powszechna w mediach i mediach społecznościowych fałsz. W ramach ukraińskiego Korpusu Rezerwy proces formowania nowych brygad trwa od pierwszych dni wojny. To, że dopiero w ostatnim czasie pojawiają się one na froncie, wynika z czasu niezbędnego na ich wyszkolenie - zajmuje to bowiem do 6 m-cy\n\nUkraiński Korpus Rezerwy\n\nKorpus Rezerwy utworzono jeszcze w trakcie pierwszej wojny w Donbasie, przez osiem kolejnych lat był on na różne sposoby rozwijany i modernizowany – generalnie jednak samym założeniem było to, by w wypadku konfliktu zbrojnego Ukraina mogła dysponować relatywnie szybko pierwszymi dużymi jednostkami – czyli dwiema lub trzema nowymi brygadami pancernymi i nawet więcej niż 10 brygadami piechoty zmechanizowanej.\n\nJuż po rozpoczęciu wojny Korpus Rezerwy był i nadal jest wielokrotnie powiększany – skala ukraińskiej powszechnej mobilizacji oznacza bowiem podwojenie liczebności samej armii regularnej.\n\nDo Korpusu Rezerwy należą więc na przykład 4 i 5 Brygada Pancerna, brygady zmechanizowane (i innych współczesnych odmian piechoty) o numerach zaczynających się od 60, a także część tych z numerami powyżej 100 (co akurat bywa bardzo mylące, choćby dlatego, że jedną z najbardziej bitnych jednostek ukraińskiej armii regularnej jest np. 128. Samodzielna Brygada Górska). Są też w Korpusie co najmniej 2 brygady artylerii.\n\nCzęść z nich istniała przed rozpoczęciem wojny w tzw. formie skadrowanej (czyli z przynajmniej częścią kadr oficerskich i podoficerskich, zmagazynowanym sprzętem, amunicją i wyposażeniem), część jedynie na papierze, jako element planów rozwinięcia mobilizacyjnego.\n\nZarazem jednak ukraiński Sztab Generalny, zgodnie z przedwojennymi jeszcze założeniami, utrzymał zasadę, że brygady rezerwowe po ich pełnym rozwinięciu mają być pełnoprawnymi jednostkami armii regularnej, porównywalnymi pod względem wartości bojowej z jednostkami istniejącymi i mającymi pełne zdolności operacyjne na długo przed rozpoczęciem wojny.\n\nDlatego właśnie proces formowania, szkolenia i wyposażania nowych brygad z ukraińskiego Korpusu Rezerwy trwał tak „długo”. I dlatego właśnie pierwsze zmobilizowane od zera czy rozwinięte ze stanu „skadrowanego” ukraińskie brygady zaczęły wchodzić do akcji „dopiero” w lipcu.\n\nSobota Prawdę Ci powie\n\nCykl „SOBOTA PRAWDĘ CI POWIE” to propozycja OKO.press na pierwszy dzień weekendu. Znajdziecie tu fact-checkingi (z OKO-wym fałszometrem) zarówno z polityki polskiej, jak i ze świata, bo nie tylko u nas politycy i polityczki kłamią, kręcą, konfabulują. Cofniemy się też w przeszłość, bo kłamstwo towarzyszyło całym dziejom. Będziemy rozbrajać mity i popularne złudzenia krążące po sieci i ludzkich umysłach. I pisać o błędach poznawczych, które sprawiają, że jesteśmy bezbronni wobec kłamstw. Tylko czy naprawdę jesteśmy? Nad tym też się zastanowimy.\n\nPierwsze gotowe (i niegotowe) jednostki\n\nDwoma znanymi nam wyjątkami pod tym względem były 3 Brygada Pancerna i 61 Brygada Jegrów – które były gotowe do działania już relatywnie niedługo po rozpoczęciu działań wojennych.\n\nObie brygady zostały jednak przeniesione z Korpusu Rezerwy do wojsk operacyjnych jeszcze przed rosyjską agresją (nawet w 2019 roku) – choć pozostawały częściowo skadrowane i do ich pełnego rozwinięcia trzeba było nieco ponad miesiąca.\n\n61 Brygada Jegrów powstała z przekształcenia rezerwowej 61 Brygady zmechanizowanej – została lżej wyposażona i szkolono ją specjalnie do walki w specyficznym, pełnym lasów i mokradeł terenie północnego pogranicza Ukrainy z Białorusią i Rosją.\n\nPoczątkowo właśnie tak było, niemniej w ostatnich miesiącach 61 Brygada Jegrów walczyła w obwodzie chersońskim – za co została odznaczona honorowym przydomkiem „Ingulecka” – mającym bezpośredni związek z bojem o utrzymanie ukraińskiego przyczółku za rzeką Ingulec.\n\nJuż w sierpniu trafiła tam również 63 Brygada Zmechanizowana – w całości stworzona w procesie mobilizacji w ramach Korpusu Rezerwy.\n\nBliźniaczą wobec 61 Brygady 68 Brygadę Jegrów – rozwiniętą już w pełni w ramach Korpusu Rezerwy – można było z kolei zobaczyć od połowy lipca w południowej części obwodu Donieckiego i następnie na Zaporożu.\n\n3 Brygada Pancerna wprowadzona została do boju już w kwietniu – walczyła początkowo pod Iziumem, następnie w Donbasie. Odegrała istotną rolę w najtrudniejszym momencie „bitwy o Donbas” wykonując serię kontrataków opóźniających rosyjskie postępy na południe od Łysyczańska.\n\nWtedy – w trakcie „bitwy o Donbas” – Ukraińcy wprowadzili także na front 4 Brygadę Pancerną – formowaną w ramach Korpusu Rezerwowego. Zdaje się, że zrobili to nieco przedwcześnie – przed zakończeniem pełnego procesu szkolenia – co skutkowało tym, że po pierwszych walkach brygada wróciła do roli odwodu.\n\nZa zasługi bojowe 3 Brygada Pancerna otrzymała honorowy przydomek „Żelazna”, ale o 4 brygadzie słychać na razie relatywnie niewiele.\n\nBolesna lekcja Donbasu\n\nWłaśnie w trakcie „bitwy o Donbas” ukraińska armia bardzo boleśnie przekonała się o tym, o czym dopiero w sierpniu i wrześniu jeszcze boleśniej przekonali się Rosjanie.\n\nW obliczu coraz cięższego położenia w rejonie Siewierodoniecka i Łysyczańska i faktu, że nowo formowane brygady armii regularnej nie ukończyły jeszcze procesu szkolenia, ukraińskie dowództwo zaczęło tam wprowadzać na front brygady obrony terytorialnej.\n\nOchotnicy z formacji „terytorialsów” obsadzali więc ufortyfikowane linie obronne nieustannie atakowane przez Rosjan (w tym i doświadczonych wagnerowców) i zasypywane całymi wagonami pocisków artyleryjskich. Kończyło się to na ogół tak, jak skończyć się musiało – czyli kolejnymi rosyjskimi postępami.\n\nA w ukraińskiej infosferze – co z lubością podchwytywała rosyjska propaganda – pojawiło się wiele nagrań z „terytorialsami” krytykującymi dowództwo za wysłanie ich „na rzeź” bez wystarczającego wsparcia, a nawet otwarcie spierającymi się z oficerami.\n\nKrwawe i tragiczne doświadczenia ukraińskich terytorialsów w „bitwie o Donbas” były jednak potwierdzeniem tego, co ukraińscy sztabowcy wiedzieli już wcześniej: jednostki ochotniczej lekkiej piechoty nie nadają się do walki na pierwszej linii frontu w pełnoskalowej wojnie i w warunkach bitewnych, jakie zaistniały pod Popasną, Rubiżnem czy Siewierodonieckiem.\n\nZ kolei dość mieszana efektywność bojowa wprowadzonej na front w akcie desperacji jeszcze przed ukończeniem procesu formowania 4 Brygady Pancernej potwierdziła słuszność samych założeń ukraińskiego procesu mobilizacji – nowe brygady mają być wysyłane do walki dopiero wtedy, gdy będą pod każdym względem (szkoleniowym, sprzętowym, logistycznym i dowódczym) do tego gotowe.\n\nJak szkolone są ukraińskie rezerwy?\n\nW trakcie mobilizacji ukraińskiej armii nigdy nie brakowało rezerwistów. Wciąż zresztą w procesie formowania nowych jednostek wykorzystywani są przede wszystkim ci z nich, którzy zyskali doświadczenie bojowe w trakcie I wojny w Donbasie z lat 2014-2015. A także w okresie tlącego się aż do rosyjskiej agresji ograniczonego konfliktu na „linii rozgraniczenia” między terytorium kontrolowanym przez Ukrainę i samozwańcze „republiki” separatystów.\n\nLiczbę ukraińskich rezerwistów z takim doświadczeniem nabytym w ciągu ostatnich 8 lat szacuje się na nie mniej niż 300 tysięcy ludzi. To przede wszystkim na nich opiera się obecny proces podwajania wyjściowej liczebności ukraińskiej armii regularnej, co jest głównym celem mobilizacji.\n\nCo najmniej kilkanaście tysięcy ukraińskich żołnierzy z brygad Korpusu Rezerwowego ma już za sobą ukończone szkolenia w krajach Zachodu – m.in. w Wielkiej Brytanii czy niektórych państwach Europy Wschodniej, w tym w Polsce.\n\nNajwięcej wiadomo o szkoleniach odbywających się na Wyspach Brytyjskich – przy czym możemy sądzić, że według podobnego lub wręcz identycznego modelu prowadzone są one również w innych lokalizacjach.\n\nNa Wyspach więc to 3-miesięczne turnusy, w ramach których szkoli się po około 10 tysięcy ukraińskich żołnierzy. Zaangażowanych jest w to około 1000 instruktorów z samej Wielkiej Brytanii oraz kilkuset m.in. z Belgii i Holandii.\n\nSzkolenia odbywają się w co najmniej 4 dużych brytyjskich bazach wojskowych, z wykorzystaniem m.in. słynnych walijskich pasm górskich, w których ćwiczą żołnierze legendarnego SAS. Szkolenie jest kompleksowe, zawiera wiele dni treningów strzeleckich (przy czym chodzi głównie o tzw. strzelanie dynamiczne, nie na tradycyjnej strzelnicy), a także zgrywanie drużyn czy działania z użyciem określonych – na ogół docelowo przewidzianych dla danej jednostki – typów pojazdów.\n\nNa te szkolenia kierowana jest tylko część żołnierzy danej jednostki – po powrocie do kraju ich zadaniem jest przekazanie kolegom zdobytej wiedzy – co również odbywa się w usystematyzowany sposób.\n\nW procesie szkoleniowym całych nowych jednostek w Ukrainie (i być może także na terenie kilku krajów ościennych) ogromny nacisk kładziony jest natomiast na tzw. zgrywanie pododdziałów – od szczebla drużyny po bataliony i całą brygadę. Chodzi o to, by żołnierze jak najwięcej czasu spędzili w trakcie szkolenia wykonując te rodzaje zadań, które realnie przypadną im na froncie.\n\nProblem numer 1 – sprzęt\n\nNajwiększym ograniczeniem w formowaniu nowych ukraińskich brygad pozostaje tempo dostaw ciężkiego sprzętu z krajów NATO – to właśnie ono wyznacza czas, w jakim brygady mogą osiągnąć gotowość bojową. Po przydzieleniu sprzętu nowo formowana brygada potrzebuje bowiem nie mniej niż 3 miesięcy, by w pełni wyszkolić żołnierzy w jego obsłudze – na poziomie pozwalającym na branie udziału w działaniach wojennych.\n\nOgromnym wyzwaniem dla ukraińskiej armii jest też różnorodność sprzętu dostarczonego Ukrainie przez państwa Zachodu. To ponad 20 typów samych pojazdów – z których większość ukraińscy żołnierze widzieli przed rozpoczęciem wojny jedynie na zdjęciach i nagraniach wideo. Są wśród nich i ocierające się o współczesność polskie czołgi PT-91 „Twardy”, jak i archaiczne zmodernizowane wersje T-55, które właśnie przekazuje Ukrainie Słowenia.\n\nDodajmy do tego kilkanaście różnych typów uzbrojenia artyleryjskiego oraz prawie całą dostępną na zachodnim rynku paletę możliwych typów środków przeciwpancernych i przeciwlotniczych, a wyłoni nam się z grubsza obraz logistycznego piekła, jakim jest proces możliwie logicznego rozdzielania całego tego inwentarza po nowo formowanych jednostkach.\n\nI z tym jednak – jakoś – radzi sobie ukraińska armia. Choćby starając się ograniczać różnorodność typów pojazdów i uzbrojenia przydzielanych poszczególnym jednostkom – co często wymusza ich określoną specyfikę także pod względem zastosowania na polu bitwy.\n\nJak to może dokładnie wyglądać?\n\nJeśli chodzi o pojazdy pancerne, Ukraina najwięcej otrzymała czołgów T-72 – ponad 200 od Polski i około kolejnych 100 od innych krajów Europy Wschodniej – oraz transporterów opancerzonych M113 (i ich holenderskich zmodyfikowanych odmian YPR-765) m.in. od Stanów Zjednoczonych, Holandii i Danii.\n\nJeszcze w maju pojawiły się informacje, że w „polskie” czołgi i właśnie YPR-765 jest wyposażana 5 Brygada Pancerna rozwijana w ramach Korpusu Rezerwowego. Bataliony pancerne ukraińskiej brygady potrzebują nieco ponad 90 czołgów, zaś towarzyszący im batalion piechoty zmechanizowanej około 30 wozów bojowych.\n\nW tym wypadku udało się to załatwić zaledwie dwoma głównymi typami pojazdów (przy czym musimy pamiętać, że w brygadzie są jeszcze inne typy wozów – m.in. wsparcia, logistyki czy artylerii samobieżnej).\n\nJuż jednak w brygadach zmechanizowanych i brygadach jegrów część batalionów operuje na wozach lżejszych niż transportery opancerzone – a to na różnych wersjach Humvee, a to np. na australijskich Bushmasterach. Widać to wyraźnie na nagraniach z obu ukraińskich operacji kontrofensywnych.\n\nArmia wielu standardów\n\nZ różnorodnością sprzętu dostarczanego przez państwa NATO wiąże się jeszcze konieczność różnicowania samych struktur nowo formowanych brygad. Konstrukcje pojazdów powstawały w oparciu o różne koncepcje dotyczące rozmiarów i składu drużyny piechoty – co komplikuje również proces szkolenia.\n\nDla przykładu drużyna piechoty poruszająca się BWP-1, czyli posowieckim wozem bojowym, których Ukraina miała nieco w rezerwie – zaś kolejne otrzymała od kilku krajów Europy Wschodniej – liczy 9 żołnierzy. Taką drużynę można też zmieścić w amerykańskim transporterze opancerzonym M113 czy australijskim lżejszym kołowym Bushmasterze.\n\nAle w części lżejszych pojazdów mieści się już na przykład tylko 7 żołnierzy – co oznacza inny podział ról w drużynie i inne wyposażenie jej w sprzęt wsparcia. Zmusza to ukraińską armię do stosowania równolegle kilku różnych schematów szkolenia.\n\nTym bardziej że trzy typy pojazdów, które przed chwilą wymieniliśmy niemal jednym tchem, różnią się od siebie również samymi ideami ich zastosowania. Bojowe wozy piechoty są najsilniej opancerzone i dysponują najsilniejszą bronią pokładową. Transporter opancerzony uzbrojony jest najczęściej jedynie w karabin maszynowy. Bushmastery to z kolei kołowe MRAPY, czyli pojazdy o wzmocnionej odporności przeciwminowej, uzbrojone w karabiny maszynowe i granatniki automatyczne.\n\nKażdy z tych typów pojazdów wymusza nieco inne schematy taktyczne, na których opiera się działanie drużyny piechoty – co również komplikuje proces szkolenia.\n\nCzęść ukraińskich brygad Korpusu Rezerwy nadal pozostaje na różnych etapach formowania. Można przypuszczać, że są wśród nich i takie, które wciąż nie wyszły poza etap tzw. zalążka mobilizacyjnego – czyli szkieletowej struktury dopiero oczekującej na przydział uzbrojenia – co jest tu kluczowe i zależy od tempa dostaw z Zachodu – a następnie rekrutów.\n\nOkoło dziesięciu brygad jest już jednak albo w pełni gotowych do działań wojennych, albo też zbliża się do ukończenia procesu formowania,\n\n***\n\nUkraiński proces mobilizacyjny pozostaje efektywny – w jego wyniku powstają w pełni sformowane nowe brygady, z których kilka już po miesiącu walk zasłużyło na wymienione wcześniej wyróżnienia w postaci nadania honorowych przydomków odnoszących się do ich szlaku bojowego czy charakteru prowadzonych na froncie działań.\n\nPod tym względem Ukraina już o 7 miesięcy wyprzedza Rosję – która w trakcie wojny poprzestawała najpierw na rozwijaniu nowych batalionowych grup taktycznych na bazie istniejących już jednostek, a następnie łatała coraz większe dziury w uzupełnieniach.",
    "Wojna w Ukrainie. Izrael odmawia pomocy militarnej Ukrainie. Zełenski: Jestem w szoku": "Ukraiński prezydent Wołodymyr Zełenski, przekazał, że jest \"w szoku\" po tym jak Izrael poinformował, że nie wyśle do Kijowa wsparcia militarnego w postaci systemów antyrakietowych. Prośby o pomoc Ukraina wystosowała w lutym.\n\nKijów szczególnie zabiegał o system antyrakietowy Żelazna Kopuła, stosowanego z powodzeniem przez wojska izraelskie do zestrzeliwania rakiet palestyńskich w Gazie.\n\n\"Jestem w szoku, bo nie rozumiem\"\n\n- Nie wiem, co stało się z Izraelem. Szczerze, jestem w szoku, bo nie rozumiem, dlaczego nie mogli zapewnić nam obrony przeciwlotniczej - powiedział Zełenski w sobotę.\n\nZOBACZ: Wojna w Ukrainie. Ukraińcy zestrzelili rosyjski samolot wielozadaniowy Su-34\n\nIzrael potępił rosyjską inwazję, ale rząd obawia się pogłębienia napięcia z Moskwą, która rozbudowuje swoje wpływy w sąsiedniej Syrii.\n\nRozumiem, że mają trudną sytuację, jeśli chodzi o relacje z Syrią i Rosją – powiedział Zełenski, dodając, że \"nie wysuwa oskarżeń\". - Stwierdzam fakty. Moje rozmowy z izraelskimi władzami nie pomogły Ukrainie - zakończył.\n\nWIDEO: Węgry odcięte od unijnych funduszy. Vera Jourova dla Polsat News: Analizujemy sytuację w Polsce Twoja przeglądarka nie wspiera odtwarzacza wideo...\n\nlaf/Reuters",
    "Szef gangu zabity w Ukrainie. Rosjanie wcielili go do armii, obiecując ułaskawienie": "W walkach o Donbas zginął 55-letni Igor Kusk, przywódca organizacji przestępczej z rosyjskiego Tatarstanu - w weekend poinformowały rosyjskie media. Mężczyzna odsiadywał 23-letni wyrok m.in. za morderstwa, został jednak wysłany na front przez powiązaną z Kremlem Grupę Wagnera. W połowie września ujawniono nagranie, na którym szef tej Grupy osobiście werbował skazańców w zamian za obietnicę ułaskawienia.\n\nWedług rosyjskich mediów Igor Kusk stał na czele zorganizowanej grupy przestępczej z Tatarstanu. W 2015 roku został uznany za winnego wielu przestępstw, w tym morderstw, i skazany na 23 lata pozbawienia wolności. Wyrok odsiadywał w kolonii karnej o zaostrzonym rygorze. Jak przekazała rosyjskiej \"Business Gazieta\" jego żona Irina, po wybuchu wojny w Ukrainie Kusk napisał list do czeczeńskiego przywódcy Ramzana Kadyrowa, w którym zwrócił się do niego z prośbą o pozwolenie na dołączenie do armii.\n\nProśba została zaakceptowana, a po Kuska zgłosiła się przedstawicielka Grupy Wagnera, powiązanej z Kremlem prywatnej firmy zajmującej się werbowaniem najemników. Na front szef gangu miał zostać wysłany 25 lipca.\n\n6 września Igor Kusk zginął w walkach w donbaskim regionie Bachmutu. Przyczyną śmierci przestępcy była rana głowy odniesiona od uderzenia odłamkiem, prawdopodobnie pochodzącym z miny przeciwpiechotnej.\n\nWalczył w Afganistanie\n\nIrina Kusk podkreśliła, że jej mąż miał 55 lat i \"nie był w idealnym stanie zdrowia, ale niczego się nie bał\". Wojna w Ukrainie nie była pierwszą, w której uczestniczył. W latach 80. XX wieku późniejszy szef tatarstańskiego gangu służył w wojnie w Afganistanie.\n\nPogrzeb Igora Kuska został zorganizowany w jego rodzinnej wsi oddalonej od Moskwy o ok. 800 kilometrów. Został pochowany obok innych zabitych podczas wojny w Ukrainie. Na pogrzebie pojawili się mężczyźni w wojskowych mundurach, w powietrze wystrzelona została tradycyjna na pogrzebach wojskowych salwa.\n\nPrzestępcy na wojnę\n\nNa początku lipca rosyjskie media informowały, że Grupa Wagnera prowadzi rekrutację skazanych w koloniach karnych w Petersburgu. Jak ustalili wówczas dziennikarze, w nocy z 6 na 7 lipca około 40 więźniów z Jabłoniewki zostało przerzuconych do obwodu rostowskiego, a stamtąd - na terytorium Ukrainy.\n\nW połowie września współpracownicy lidera rosyjskiej opozycji Aleksieja Nawalnego udostępnili nagranie, na którym widać, jak mężczyzna przypominający Jewgienija Prigożyna, szefa Grupy Wagnera, werbuje skazanych na wojnę. W zamian za półroczną służbę obiecywał im zwolnienie z więzienia, zaznaczając, że jeśli ktoś zrezygnuje z walki, zostanie uznany za dezertera i rozstrzelany.\n\nAutor:kgo//mm\n\nŹródło: \"Business Gazieta\", Lenta, South China Morning Post, tvn24.pl",
    "Kaczyński w Opolu: Po wojnie chcemy bliskiej współpracy z Ukrainą, ale są warunki": "Jarosław Kaczyński podkreślił, że jakikolwiek związek państwowy byłby niekorzystny, a niepodległa Ukraina powinna wstąpić do Unii Europejskiej i NATO. - Nikt nie ma dziś wątpliwości, że to państwo zbudowane na podstawie narodowej, bo gdyby tego narodu ukraińskiego nie było, to nie byłoby tej obrony, nie byłoby tego heroizmu, nie byłoby tej sytuacji, której naprawdę nikt się nie spodziewał - zwrócił uwagę.\n\nREKLAMA\n\nPrezes Prawa i Sprawiedliwości mówił również, że podstawą przyjaźni powinna być prawda historyczna, dopuszczenie do ekshumacji polskich ofiar ludobójstwa, powiedzenie prawdy o Wołyniu oraz zaprzestanie czczenia ukraińskich zbrodniarzy.\n\nZobacz wideo Rosyjskie auta w korku do granicy z Gruzją po ogłoszeniu częściowej mobilizacji wojskowej\n\nJak mówił Jarosław Kaczyński, Polska przyjęła miliony ukraińskich uchodźców bez budowania dla nich obozów. Podkreślił również rolę naszego kraju we wsparciu politycznym, materialnym oraz wojskowym, które Ukraina otrzymuje od Zachodu.",
    "Wojna Rosji z Ukrainą. Dzień 204. Relacja na żywo": "04:34 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 205 24 lutego Rosja rozpoczęła pełnowymiarową inwazję na Ukrainę. Rosja oskarża Zachód o utrudnianie realizacji porozumienia ze Stambułu w zakresie dostaw rosyjskiego zboża i nawozów.\n\n00:12 Kończymy relację\n\nKolejne doniesienia z Ukrainy będziemy podawali od rana.\n\n00:09 AP o masowej mogile w lesie pod Iziumem\n\nAgencja AP podała, że jej dziennikarze widzieli miejsce - las pod Iziumem - w którym odnaleziono masową mogiłę. \"Na masowym grobie widniał napis informujący, że znajdują się tam ciała 17 ukraińskich żołnierzy. Otaczały go setki pojedynczych grobów, na których zaznaczono jedynie krzyże\" - czytamy w depeszy. Ukraińskie media pisały, że w masowej mogile odkrytej na terenie wyzwolonym niedawno z rosyjskich rąk pochowano 440 osób.\n\n23:56 Masowy grób w Iziumie\n\nW Iziumie w obwodzie charkowskim odnaleziono masowy grób - powiedział prezydent Ukrainy dodając, że odpowiednie działania proceduralne już się rozpoczęły i że w piątek powinno być więcej informacji. - Jutro w Iziumie będą dziennikarze ukraińscy i zagraniczni. Chcemy, aby świat wiedział, co się naprawdę dzieje i do czego doprowadziła rosyjska okupacja - oświadczył Wołodymyr Zełenski.\n\n23:24 Zełenski: Rosja użyła przeciw Ukrainie 3800 pocisków\n\nW nagraniu opublikowanym w mediach społecznościowych prezydent Wołodymyr Zełenski powiedział, odnosząc się do Rosji, że \"państwo terrorystyczne\" użyło przeciw Ukrainie 3800 pocisków różnego typu. - Ale żaden pocisk nie zbliży Rosji do jej celu. Nie będzie ujarzmienia Ukrainy. A każdy pocisk przybliża Rosję do większej izolacji międzynarodowej i większej degradacji gospodarczej - ocenił.\n\n23:04 Papież o wysyłaniu broni Ukrainie: Dopuszczalne moralnie\n\nWracający z pielgrzymki do Kazachstanu papież Franciszek został zapytany, czy należy wysyłać broń na Ukrainę. Odparł, że to decyzja polityczna, która \"może być moralna, dopuszczalna moralnie, jeśli zostanie podjęta pod warunkiem moralności\". - Samoobrona jest nie tylko dozwolona, lecz to również wyraz miłości do ojczyzny - podkreślił. Franciszek ocenił, że wysyłanie broni byłoby niemoralne, gdyby intencją takiego czynu było nasilenie wojny lub sprzedaż albo chęć pozbycia się broni.\n\n22:45 Sankcje na rodzinę Kadyrowa\n\nW ramach odpowiedzi na agresję Rosji na Ukrainę administracja USA ogłosiła nałożenie sankcji na kolejne 22 osoby i 2 podmioty. Wśród obłożonych sankcjami znaleźli się członkowie najbliższej rodziny przywódcy Czeczenii Ramzana Kadyrowa. Kadyrow był już wcześniej objęty sankcjami.\n\n22:20 USA mają ogłosić kolejny pakiet wsparcia dla Ukrainy\n\nStany Zjednoczone wkrótce ogłoszą nowy pakiet zbrojeniowy dla Ukrainy o wartości 600 mln dol. - podała agencja Reutera, powołując się na przedstawicieli USA.\n\n21:56 Przygotowany przez Polskę projekt rezolucji MAEA przyjęty\n\nRada Gubernatorów Międzynarodowej Agencji Energii Atomowej (MAEA) przyjęła przygotowany przez Polskę i Kanadę projekt rezolucji wzywającej Siły Zbrojne Rosji do wycofania się z terenu ukraińskiej Zaporoskiej Elektrowni Jądrowej.\n\n21:31 Członek ukraińskiego rządu: Liczba rosyjskich ostrzałów spada\n\n- Widzimy, że liczba ostrzałów wroga spada. W ciągu ostatniego dnia policja odnotowała (rosyjski - red.) ostrzał 38 osiedli - oświadczył wiceminister spraw wewnętrznych Ukrainy Jewhen Jenin. Dodał, że wojska rosyjskie zaczęły na szeroką skalę niszczyć infrastrukturę krytyczną Ukrainy. - Dowodem na to jest ostrzał zapory w Krzywym Rogu - zaznaczył.\n\n21:05 Rosyjski miliarder chce odzyskać jachty\n\nAleksiej Kuźmiczew, jeden z głównych udziałowców rosyjskiego Alfa-Banku, który w marcu został wpisany na listę osób objętych sankcjami UE za powiązania z prezydentem Rosji Władimirem Putinem, odwołał się od konfiskaty jego dwóch jachtów.\n\nCzytaj więcej Biznes Rosyjski miliarder pozywa francuskie służby celne. Chce odzyskać jachty Rosyjski miliarder pozywa francuskie władze, ponieważ chce odzyskać dostęp do dwóch swoich jachtów, argumentując, że celnicy nie mieli prawa ich zająć, mimo że on sam znajduje się na liście sankcji UE.\n\n20:41 Tusk: Wiadomo, kto jest katem, a kto ofiarą\n\nPodczas gali M100 Media Award w Poczdamie przemówienie wygłosił lider PO Donald Tusk. Przekonywał, że należy mówić o natychmiastowym zwiększeniu dostaw broni, w tym broni ciężkiej, dla Ukrainy.\n\nCzytaj więcej Polityka Tusk w Poczdamie: Nie ma powodu, by Niemcy mniej pomagały Ukrainie niż Polska - Ukraina ma szansę wygrać tę wojnę, ale wymaga to zdecydowanie większego wsparcia ze strony Europy, a w szczególności największych i najbogatszych państw, takich jak Niemcy - oświadczył w Poczdamie lider PO Donald Tusk.\n\n20:20 Niemcy dostarczą Ukrainie dwie wyrzutnie MLRS\n\n- Zdecydowaliśmy się dostarczyć Ukrainie dwie kolejne wieloprowadnicowe wyrzutnie rakiet MARS II oraz 200 pocisków - oświadczyła minister obrony Niemiec Christine Lambrecht. - Ponadto wyślemy na Ukrainę 50 transporterów opancerzonych Dingo - zapowiedziała.\n\n20:04 Zełenski: Priorytetem dla Ukrainy jest obrona powietrzna\n\nPrezydent Ukrainy Wołodymyr Zełenski powiedział na konferencji prasowej w Kijowie, że priorytetem dla jego kraju, który stara się chronić miasta przed rosyjskimi atakami, są systemy obrony przeciwlotniczej. Dodał, że Ukraina nie otrzymała jeszcze od Izraela pozytywnej odpowiedzi w sprawie ewentualnej dostawy systemów obrony powietrznej. Zełenski zaznaczył, że systemy obrony powietrznej obiecane wcześniej przez Niemcy i Stany Zjednoczone nie dotarły jeszcze na Ukrainę.\n\n19:53 Scholz: Putin nie będzie w stanie wygrać tej wojny\n\nKanclerz Niemiec wystąpił podczas gali M100 Media Award w Poczdamie, gdzie uhonorowano Ukrainę. - Putin nie będzie w stanie wygrać tej wojny - powiedział szef niemieckiego rządu.\n\n19:32 Ukraiński SG o \"znacznych stratach\" Rosji\n\nNa kierunku słobożańskim wróg poniósł znaczne straty - podał w codziennym komunikacie o sytuacji na froncie Sztab Generalny Sił Zbrojnych Ukrainy.\n\n19:17 Mer: Ponad 400 budynków nie da się odrestaurować\n\n- Rozpoczęliśmy już renowację niektórych obiektów, które można odrestaurować, odbudować. Wczoraj prezydent Ukrainy Wołodymyr Zełenski odwiedził jeden z tych obiektów. Do końca wojny planujemy odrestaurować 67 takich obiektów. Ale oczywiście są domy, których nie da się odrestaurować. Jest ich ponad 400 - powiedział mer Charkow Ihor Terechow.\n\n18:45 Von der Leyen: Ok. 5 mln osób wróciło na Ukrainę\n\nSzefowa Komisji Europejskiej Ursula von der Leyen mówiła podczas wizyty w Kijowie, że po rozpoczęciu inwazji wojsk rosyjskich z Ukrainy do państw UE przybyło ponad 8 mln Ukraińców. - Ale wielu z nich już wróciło. Ok. 5 mln wróciło już na Ukrainę - dodała. - Oczywiście chcemy zapewnić naszym ukraińskim przyjaciołom, którzy potrzebują pomocy, jak najwięcej wsparcia, ale wiemy też, że chętnie wracają do domu i odbudowują Ukrainę i przekształcają ją w prosperujące państwo - zaznaczyła.\n\n18:23 Ukraińcy pokazali, jaki sprzęt porzucili w obwodzie charkowskim Rosjanie\n\nNa koncie ukraińskiego Sztabu Generalnego na Facebooku opublikowane zostały zdjęcia pokazujące sprzęt wojskowy, jaki porzucili Rosjanie, wycofując się z zajmowanych terenów obwodu charkowskiego. \"Oto »planowy« odwrót rosyjskich okupantów z obwodu charkowskiego. Porzucali wszystko - czołgi, drogi sprzęt specjalny, kuchnie polowe, działa samobieżne, działa przeciwlotnicze i mnóstwo amunicji różnego kalibru\" - czytamy we wpisie.\n\n17:52 Bloomberg: Grecki statek mimo sankcji wywiózł z Rosji węgiel\n\nStatek, będący własnością greckiej firmy, transportował węgiel z portu w Rosji pod koniec zeszłego miesiąca, po wejściu w życie sankcji Unii Europejskiej na ten surowiec - wynika z danych, zweryfikowanych przez Bloomberg. Jednostka \"Stavros\" 29 sierpnia zakończyła załadunek 53 tys. ton węgla w jednym z portów w Kraju Krasnodarskim. Jednostka 5 września przybyła do portu w pobliżu miasta Iskenderun w Turcji. Rzecznik firmy, która siedzibę ma w Atenach, odmówił Bloombergowi komentarza w sprawie ładunku statku, ale stwierdził, że do naruszenia sankcji nie dochodzi, jeśli port docelowy dla transportu nie znajduje się w UE.\n\n17:24 W Rumunii wykoleił się pociąg towarowy przewożący ukraińskie zboże\n\nRano w okręgu Marusza w środkowej Rumunii, wykoleił się pociąg towarowy przewożący ukraińskie zboże. Policja prowadzi dochodzenie w sprawie przyczyn wypadku i nie wyklucza sabotażu - podał portal gospodarskamorska.pl, powołując się na informacje rumuńskiej telewizji Pro TV. Wykolejeniu uległy dwa wagony, przewożące kilka ton kukurydzy.\n\n16:59 Za mało statków do transportu. Kaliningrad odcięty od Rosji\n\nKaliningradzcy przedsiębiorcy narzekają na trudności z transportem morskim, pisze portal Kaliningrad.ru. „Miejsca na statkach nie starcza. Tylko nasza firma ma w kolejce oczekujących około 600 kontenerów. Sytuacja jest krytyczna, klienci są zdenerwowani, produkcja jest wstrzymywana” – przyznał dyrektor ds. logistyki i rozwoju Novik Logistic LLC.\n\nCzytaj więcej Gospodarka Kaliningrad odcięty od Rosji. „Sytuacja krytyczna, produkcja wstrzymywana” Rosyjski rząd przeznaczy równowartość 115 mln zł na dotacje do transportu morskiego w obwodzie kaliningradzkim. Morze to dziś jedyna droga dostaw do obwodu, towarów objętych sankcjami. Ale statków jest za mało. Kolejka na fracht do Kaliningradu sięga trzech miesięcy.\n\n16:42 Finlandia chce zaostrzenia reżimu wizowego dla Rosjan kupujących nieruchomości\n\nPrezydent Finlandii Sauli Niinistö stwierdził, że możliwe jest dalsze zaostrzenia warunków przyznawania wiz dla rosyjskich obywateli. Jego zdaniem zasady dotyczące wydawania wiz turystycznych są już rygorystyczne, ale nie powinna istnieć uproszczona droga do uzyskania wizy dla tych Rosjan, którzy posiadają nieruchomości w Finlandii. Według niego można rozważyć całkowite zamknięcie granicy dla turystów z Rosji, ale będzie to utrudnione ze względu na stanowisko innych krajów i regulacje obowiązujące w strefie Schengen.\n\n16:19 Ukraiński wywiad: Rosjanie \"zapomnieli\" poinformować swoich o \"przegrupowaniu\" w obwodzie charkowskim\n\nChoć oficjalnie rosyjskie Ministerstwo Obrony informowało o \"reorganizacji sił\" w obwodzie charkowskim, to w praktyce \"zapomniano\" poinformować o tym wojskowych przebywających na tym terenie - stwierdził przedstawiciel wywiadu wojskowego (HUR) Andrij Jusow. - (Rosyjscy żołnierze) nie mają pojęcia o przegrupowaniu i w swoich rozmowach telefonicznych opowiadają o ucieczce, o kolosalnych stratach - powiedział w czwartek Jusow. Jego słowa zacytowano na stronie MSW Ukrainy.\n\nWedług Jusowa, być może te rozmowy pomogą części Rosjan na wyzwolenie się spod wpływu kremlowskiej propagandy.\n\n15:54 Pomoc humanitarna dla mieszkańców obwodu charkowskiego\n\nUkraiński rząd podał, że na wyzwolone tereny obwodu charkowskiego dostarczono prawie 250 ton pomocy humanitarnej.\n\n15:24 Szmyhal ujawnia, ile miliardów otrzymała Ukraina od swych sojuszników\n\nPremier Ukrainy Denys Szmyhal przekazał, że w wywiadzie dla \"Financial Times\" mówił o wsparciu otrzymanym przez swój kraj. Ujawnił, że od początku inwazji wojsk rosyjskich Ukraina otrzymała od swych sojuszników 17,5 mld dol., a w najbliższej przyszłości spodziewa się otrzymać ponad 13,5 mld dol.\n\n14:49 Biały Dom do Chin: Cały świat powinien być przeciw rosyjskiej agresji\n\nJohn Kirby, rzecznik Narodowej Rady Bezpieczeństwa, w rozmowie z CNN stwierdził, że \"nikt nie powinien być po stronie Rosji\" w jej wojnie z Ukrainą. - Cały świat powinien występować razem przeciw temu, co robi pan Putin - dodał wzywając Chiny, by nie wspierały Rosji w wojnie. - To nie jest czas na \"biznes jak zwykle\" z panem Putinem - podkreślił.\n\n\n\n14:24 Wołodymyr Zełenski przyznał ukraińskie odznaczenie państwowe Ursuli von der Leyen\n\nVon der Leyen otrzymała Order Księcia Jarosława Mądrego I Klasy. Order Księcia Jarosława Mądrego to państwowe odznaczenie ukraińskie, ustanowione w 1995 roku. Odznaczeni mogą nim być obcokrajowcy. Order przyznaje się za wybitne zasługi dla Ukrainy.\n\n\n\n14:19 Dwie eksplozje w okupowanym przez Rosję Melitopolu\n\nW Melitopolu, okupowanym przez Rosję mieście w obwodzie zaporoskim, w czwartek doszło do dwóch eksplozji - informuje gubernator tego miasta, Iwan Fedorow. Do eksplozji miało dojść w południowej części miasta. \"Liczymy na straty wroga\" - podkreślił Fedorow, który wcześniej informował, że przez Melitopol przejeżdża rosyjski sprzęt wojskowy. W mieście i w jego pobliżu zlokalizowano rosyjskie bazy wojskowe.\n\n\n\n13:59 Putin spotkał się w Uzbekistanie z Xi Jinpingiem\n\nPodczas spotkania z przywódcą Chin prezydent Rosji wyraził gotowość do \"wyjaśnienia prezydentowi Chin stanowiska Federacji Rosyjskiej w kwestii kryzysu na Ukrainie\" - podaje agencja Interfax.\n\n\n\n13:42 Gazprom zarabia na sankcjach?\n\nRosyjski koncern twierdzi, że zachodni kontrahenci zbankrutują z braku zamówień Rosjan.\n\n\n\nCzytaj więcej Gaz Gazprom pyszni się, jak dobrze sobie radzi, dzięki sankcjom Zagraniczni podwykonawcy Gazpromu mają bankrutować z braku zamówień Rosjan, a sam koncern nie potrzebuje zachodnich technologii, bo „zna je od wielu dziesięcioleci”. Ograniczenia tylko „stymulują pracę\". Takim propagandowym deklaracjom menadżerów Gazpromu przeczą najnowsze wyniki. Za 8,5 miesiąca eksport zmniejszył się o 40 proc. a wydobycie o 16 procent.\n\n13:34 MSZ Rosji ostrzega przed dostawami rakiet dalekiego zasięgu Ukrainie\n\nWedług rzeczniczki MSZ Rosji, Marii Zacharowej \"pompowanie broni w Ukrainę prowadzi do przedłużenia walk i nowych ofiar wśród cywilów\". - Co więcej, zbliża to bezpośrednie starcie między Rosją i NATO bardziej do niebezpiecznej granicy. Chcielibyśmy podkreślić raz jeszcze, że USA i ich sojusznicy, którzy dostarczają broni reżimowi w Kijowie, stają się wspólnikami zbrodni wojennych - stwierdziła rzeczniczka MSZ Rosji.\n\n13:16 Rosjanie przeprowadzili atak rakietowy na Krzywy Róg\n\nOłeksandr Wikuł, szef administracji wojskowej Krzywego Rogu na swoim kanale w serwisie Telegram napisał, że Rosjanie drugi raz, w ciągu ostatnich kilkunastu godzin, przeprowadzili atak rakietowy na Krzywy Róg. Wieczorem 14 września na tamę w Krzywym Rogu spadły pociski Kindżał i Iskander - w związku z uszkodzeniem tamy poziom wody w rzece Ingulec wzrósł o 1-2 metry.\n\n\n\n12:58 Słowacy liczą na zwycięstwo Rosji. Opublikowano sondaż\n\nOkoło jedna piąta respondentów stwierdziła, że życzyłaby sobie wyraźnego zwycięstwa Rosji, a ponad połowa, że skłania się ku rosyjskiemu zwycięstwu.\n\n12:47 Sankcje nie przeszkadzają Japonii w handlu z Rosją\n\nW sierpniu Japonia zwiększyła import LNG z Rosji o 211,2 proc. w ujęciu rocznym.\n\n\n\nCzytaj więcej Gaz Japonia wciąż handluje z Rosją. Zwiększa import gazu W sierpniu Japonia zwiększyła import LNG z Rosji o 211,2 proc. w ujęciu rocznym. Zakupy rosyjskiej ropy przez Japonię zmniejszyły się o ponad jedną piątą.\n\n12:33 Sondaż: Ukraińcy nie zgadzają się na jakiekolwiek ustępstwa terytorialne wobec Rosji\n\nZ przeprowadzonego badania wynika, że na Ukrainie coraz więcej jest osób, które sprzeciwiają się zawarciu pokoju z Rosją, jeśli wiąże się to z ustępstwami terytorialnymi.\n\n12:20 Prezydent Iranu: Nigdy nie uznamy sankcji wobec Rosji\n\nIbrahim Raisi, prezydent Iranu, uczestniczący w spotkaniu głów państw Szanghajskiej Organizacji Współpracy w Uzbekistanie zadeklarował, że Iran \"nigdy nie uzna sankcji wobec Rosji\" i będzie nadal rozwijać relacje z Federacją Rosyjską.\n\n\n\n12:15 Wywiad Ukrainy: Rosja nie uznaje paszportów wystawionych przez separatystów\n\nWywiad wojskowy Ukrainy donosi, że nastawienie prorosyjskiej ludności w Donbasie \"zmieniło się drastycznie\". \"Są niezadowoleni z przebiegu tzw. operacji specjalnej i działań rosyjskiego rządu. Przeważa opinia, że Rosja porzuciła realizację interesów 'republik'. To nastawienie umocniło się, gdy okazało się, że paszporty wystawione w (okupowanych częściach) obwodów donieckiego i ługańskiego nie mają mocy prawnej w Rosji\" - czytamy w raporcie wywiadu wojskowego Ukrainy.\n\n11:52 Ok. 40 proc. Ukraińców straciło pracę od początku rosyjskiej inwazji na Ukrainę\n\nTakie dane przekazuje serwis grc.ua, cytowany przez Ukrinform. 22,7 proc. Ukraińców nadal pracuje za pełne wynagrodzenie, takie jak przed wojną, a 22,5 proc. pracuje otrzymując zmniejszone wynagrodzenie - wynika z danych serwisu grc.ua.\n\n\n\n11:33 Minister gospodarki Niemiec wyraża wiarę w to, że wojna Rosji z Ukrainą zakończy się zwycięstwem demokracji\n\nRobert Habeck zapowiedział, że Niemcy będą \"nadal decydować, jaką broń dostarczyć (Ukrainie - red.) w konsultacjach z NATO\".\n\nCzytaj więcej Konflikty zbrojne Niemiecki minister: Wyślemy więcej broni na Ukrainę Niemiecki minister gospodarki, Robert Habeck wyraził w czwartek przekonanie, że wojna na Ukrainie może zakończyć się zwycięstwem demokracji.\n\n11:29 MSZ Rosji: Ławrow wystąpi na forum Zgromadzenia Ogólnego ONZ\n\nRzeczniczka MSZ Rosji, Maria Zacharowa oświadczyła, że minister spraw zagranicznych Rosji, Siergiej Ławrow, wystąpi na forum Zgromadzenia Ogólnego ONZ, które będzie obradować od 20 do 26 września w nowym Jorku.\n\n\n\n11:07 Wyniki wyborów regionalnych w Rosji: 77,09 proc. mandatów dla Jednej Rosji Putina\n\nW wyborach regionalnych w Rosji 16 politycznych partii zdobyło mandaty i stanowiska. Większość tych mandatów - 77,09 proc. - przypadło przedstawicielom prezydenckiej partii Jedna Rosja - poinformowała Ełła Pamfiłowa, przewodnicząca Centralnej Komisji Wyborczej Federacji Rosyjskiej.\n\n\n\n11:00 W rejonie bachmuckim cztery osoby mogą być uwięzione pod gruzami zniszczonego bloku\n\nInformacje takie przekazał na swoim kanale w serwisie Telegram gubernator obwodu donieckiego, Pawło Kyryłenko. \"Wróg najintensywniej ostrzeliwał rejon bachmucki. Około północy Rosjanie zniszczyli blok mieszkalny w Bachmucie. Z wstępnych informacji wynika, że pod gruzami mogą znajdować się cztery osoby\" - napisał Kyryłenko. Gubernator obwodu donieckiego napisał też, że Rosjanie ostrzelali szpital w Toreśku, raniąc jedną osobę i uszkadzając cztery oddziały. W nocy pod ostrzałem znalazł się też Siewiersk.\n\n\n\n10:36 Od 24 lutego w wyniku działań wojennych na Ukrainie zginęło 384 dzieci\n\nProkuratura generalna Ukrainy informuje, że w wyniku działań wojennych po 24 lutego zginęło na Ukrainie 384 dzieci, a 750 zostało rannych. We wtorek, 13 września, w wyniku ostrzału obwodu charkowskiego ranny został 14-letni chłopiec. W wyniku rosyjskiego ostrzału uszkodzonych zostało 2 480 placówek edukacyjnych, z których 289 zostało całkowicie zniszczonych.\n\n\n\n09:54 Co zdecydowało o sukcesie ukraińskiej kontrofensywy? Scholz: Niemiecka broń\n\nKanclerz Niemiec uważa, że ostatnie porażki Rosji nie wpłynęły na stanowisko Władimira Putina.\n\nCzytaj więcej Polityka Olaf Scholz: Niemiecka broń była decydująca w ostatnich sukcesach Ukrainy Niemiecka broń odegrała \"decydującą\" rolę w ostatniej udanej kontrofensywie Ukrainy - powiedział kanclerz Olaf Scholz. Wyraził jednocześnie niewielką nadzieję, że niepowodzenia na polu bitwy przekonają prezydenta Rosji Władimira Putina do przerwania wojny.\n\n09:51 Niemiecki minister gospodarki: Ukraina potrzebuje 350 mld euro na odbudowę\n\nRobert Habeck, minister gospodarki Niemiec oświadczył, że według szacunków Kijowa Ukraina potrzebuje 350 mld euro na odbudowę po wojnie. Habeck spotyka się w Brandenburgii z ministrami odpowiedzialnymi za handel w krajach G7. W spotkaniu uczestniczy też ukraińska minister handlu, Julia Swirydenko.\n\n\n\n09:46 Ursula von der Leyen przebywa z wizytą w Kijowie\n\nTo trzecia wizyta szefowej Komisji Europejskiej w stolicy Ukrainy od wybuchu wojny.\n\n\n\n09:45 Fogiel: Prowadziliśmy konsultacje ws. misji NATO na Ukrainie\n\nRzecznik PiS był pytany przez Jacka Nizinkiewicza o propozycję wysłania \"misji stabilizacyjnej NATO\" na Ukrainę, który podczas wizyty w Kijowie przedstawił 15 marca Jarosław Kaczyński. Propozycja nie spotkała się z pozytywną oceną w Sojuszu, zdystansował się też od niej prezydent Ukrainy, Wołodymyr Zełenski. Tymczasem Fogiel mówił wiosną, że coraz więcej krajów z otwartością patrzy na koncepcję wysłania pokojowej misji NATO na Ukrainę (w rozmowie z Radiem Wnet), mówił też, że Polska będzie prowadzić w tej sprawie konsultacje polityczne. Rzecznik PiS został spytany jaki był przebieg tych konsultacji. - Jak wyglądały konsultacje? Pozwoli pan, że te szczegóły pozostaną w annałach dyplomacji - odparł. Dopytywany czy takie konsultacje w ogóle miały miejsce odparł, że \"oczywiście były\".\n\nCzytaj więcej Konflikty zbrojne Rzecznik PiS pytany o misję NATO na Ukrainie. \"W marcu miało to sens\" Ta koncepcja misji, bo miała to być misja o charakterze humanitarnym, pozwoliłaby cywilom opuścić oblegane miasto - mówił w rozmowie z Jackiem Nizinkiewiczem rzecznik PiS, Radosław Fogiel, pytany o propozycję wysłania na Ukrainę misji stabilizacyjnej NATO, którą pół roku temu przedstawił w Kijowie prezes PiS, Jarosław Kaczyński.\n\n09:21 Ukraińskie zboże ma trudności z pokonaniem polskiej granicy\n\nKijów oczekuje od Warszawy pomocy w eksporcie zboża koleją.\n\nCzytaj więcej Rolnictwo Ukraińskie zboże przez Polskę eksportowane jest kroplówką Kijów oczekuje od Warszawy pomocy w eksporcie zboża koleją. Tymczasem liczba pociągów towarowych przejeżdżających przez ukraińsko-polską granicę jest taka sama jak przed wybuchem wojny.\n\n09:03 Kolaboracyjne władze obwodu chersońskiego informują o próbie ukraińskiego desantu\n\nW czwartek w nocy Rosja rozbiła ukraiński desant, który próbował wylądować w obwodzie chersońskim - poinformował zastępca szefa kolaboracyjnych władz obwodu chersońskiego, Kirył Stremousow. Stremousow napisał na swoim kanale w serwisie Telegram, że w czasie próby desantu, przeprowadzonego z użyciem pięciu łodzi motorowych, zginęło 120 ukraińskich żołnierzy piechoty morskiej.\n\n\n\n08:58 W nocy Rosjanie pięciokrotnie ostrzelali rejon nikopolski\n\nO ostrzale rejonu nikopolskiego informuje na swoim kanale w serwisie Telegram gubernator obwodu dniepropietrowskiego, Walentyn Rezniczenko. \"Nie ma ofiar. W rejonie Margańca uszkodzono linię wysokiego napięcia. Ponad 700 rodzin pozbawionych jest prądu\" - napisał Rezniczenko. Rejon nikopolski miał zostać zaatakowany z użyciem wyrzutni rakiet Grad i dronów-kamikadze.\n\n\n\n08:56 Straż Graniczna: Od 24 lutego z Ukrainy do Polski wjechało 6,286 mln osób\n\nW ciągu ostatniej doby do Polski z Ukrainy wjechało 23,7 tys. osób. Tego samego dnia z Polski na Ukrainę wyjechało 23,3 tys. osób, a od 24 lutego - 4,512 mln osób.\n\n\n\n08:50 Sztab Generalny armii Ukrainy podał nowe dane o rosyjskich stratach\n\nOd 24 lutego Rosja miała stracić na Ukrainie ok. 53 850 żołnierzy, 2 193 czołgi, 4 682 transportery opancerzone, 1 295 zestawów artyleryjskich, 311 wyrzutni rakiet, 167 zestawów przeciwlotniczych, 250 samolotów, 215 śmigłowców, 908 bezzałogowych statków powietrznych, 235 pociski manewrujące, 15 jednostek nawodnych, 3 522 pojazdy (w tym cysterny), 120 jednostek sprzętu specjalnego.\n\n\n\n08:16 Sztab Generalny: Ukraińska obrona powietrzna zniszczyła 4 rosyjskie samoloty\n\nSztab Generalny Sił Zbrojnych Ukrainy poinformował, że trzy rosyjskie samoloty Su-25 i jeden Su-24 zostały zestrzelone podczas operacji nad terytorium Ukrainy. Sztab Generalny poinformował również, że główną taktyką sił rosyjskich pozostaje atakowanie osiedli cywilnych, z których 30 zostało ostrzelanych za pomocą artylerii, rakiet lub kombinacji obu tych metod.\n\n08:15 Otrzymał grzywnę, grozi mu areszt. Deputowany nadal wzywa do odwołania Putina\n\nDeputowany z Petersburga ma świadomość swoich słów, ale tłumaczy, że robi to dla swoich dzieci.\n\n07:48 Współpracowali z Rosjanami. Teraz uciekają z Ukrainy\n\nUkraińcy, którzy zdecydowali się na kolaborowanie z okupantem, przypominają, że \"Rosjanie mieli tam być na zawsze\", a uciekli w kilka dni po rozpoczęciu ukraińskiej ofensywy.\n\n07:28 Brytyjski resort obrony: Część rosyjskich jednostek uciekała z obwodu charkowskiego w panice\n\nMinisterstwo obrony Wielkiej Brytanii w swoim najnowszym raporcie z ukraińskich frontów pisze, że rosyjskie siły wycofywały się z obwodu charkowskiego \"w różny sposób\". \"Niektóre wycofały się we względnie uporządkowany i kontrolowany sposób, inne uciekały w panice\" - czytamy. Na chaotyczny odwrót ma wskazywać - zdaniem brytyjskiego resortu obrony - porzucenie przez Rosjan dużej ilości wartościowego sprzętu wojskowego.\n\n\n\n07:08 Gubernator obwodu ługańskiego: Protest rodzin zmobilizowanych do armii w Ługańsku\n\nSerhij Haidai, gubernator obwodu ługańskiego pisze, że pod jednostką wojskową w Ługańsku doszło do protestu rodzin osób wcielonych do milicji separatystów. Protest był związany z tym, że bojownicy separatystycznej, samozwańczej republiki, którzy uciekli z obwodu charkowskiego, mają być teraz przerzuceni na front do obwodu donieckiego.\n\n\n\n06:48 Sztab Generalny armii Ukrainy: Rosjanom na froncie brakuje amunicji artyleryjskiej\n\n\"Przez przerwanie łańcuchów wsparcia logistycznego przez ukraińską armię, jednostki sił zbrojnych Federacji Rosyjskiej realizujące zadania wzdłuż linii frontu mają problemy z brakiem określonych rodzajów amunicji dla wojsk rakietowych i artylerii\" - czytamy w raporcie Sztabu Generalnego armii Ukrainy.\n\nCzytaj więcej Konflikty zbrojne Armia Ukrainy: Rosja przerzuca resztki sił z obwodu charkowskiego na inne fronty \"Jednostki Federacji Rosyjskiej realizujące zadania wzdłuż linii frontu, mają problemy z dostępem do określonych rodzajów amunicji dla artylerii i wojsk rakietowych\" - informuje Sztab Generalny armii Ukrainy w swoim najnowszym raporcie z frontu.\n\n06:32 Putin spotka się wczesnym popołudniem z Xi Jinpingiem\n\nDo spotkania prezydenta Rosji, Władimira Putina i przywódcy Chin, Xi Jinpinga, dojdzie w Samarkandzie, w Uzbekistanie, gdzie obaj przywódcy biorą udział w spotkani członków Szanghajskiej Organizacji Współpracy. Putin i Xi mają też wziąć udział w trójstronnym spotkaniu z prezydentem Mongolii. Putin ma w Samarkandzie spotkać się też z przywódcami Iranu, Kirgistanu, Pakistanu, Turkmenistanu, Uzbekistanu, Azerbejdżanu, Indii i Turcji.\n\n06:15 Ukraińcy ufają tylko dwóm narodom: Amerykanom i Brytyjczykom\n\nJak ujawnił we wtorek „New York Times”, ukraińskie dowództwo kilka miesięcy temu podzieliło się z przedstawicielami obu państw najbardziej tajnymi planami Wołodymyra Zełenskiego.\n\nCzytaj więcej Konflikty zbrojne To Ameryka stała za ofensywą w Ukrainie Cios, jaki Stany Zjednoczone zadały Rosji w obwodzie charkowskim, jest tak duży, że zachwiał pozycją Władimira Putina. Xi Jinping go teraz uratuje?\n\n06:06 Think tank z USA: Szojgu może zostać kozłem ofiarnym po porażce w obwodzie charkowskim\n\nThink tank odnotowuje, że miniblogerzy chwalą sukcesy osiągane przez Jewgienija Prigożyna na Ukrainie, a \"niektórzy twierdzą, że mógłby on zastąpić rosyjskiego ministra obrony, Siergieja Szojgu, którego miniblogerzy i przedstawiciele Kremla obwiniają o rosyjską porażkę w obwodzie charkowskim\".\n\n05:26 Dowództwo Operacyjne \"Południe\": Rosjanie stracili 11 czołgów w ciągu doby\n\nUkraińskie Dowództwo Operacyjne \"Południe\" w swoim najnowszym raporcie na temat sytuacji na froncie południowym informuje, że ukraińskie lotnictwo przeprowadziło 13 uderzeń na rosyjskie cele w ciągu doby, a artyleria i wojska rakietowe zrealizowały 285 misji ogniowych. Ukraińcy ostrzelali m.in. składy amunicji niszcząc dwa - w rejonach chersońskim i mikołajowskim. Dowództwo podkreśla, że Most Kachowski i przeprawa w Dariwce są pod \"ścisłą kontrolą ogniową\" sił ukraińskich i \"najeźdźcy nie mogą z nich korzystać\". W ciągu doby Rosjanie mieli stracić na południu 33 żołnierzy, 11 czołgów, 5 haubic Msta-B, 13 pojazdów opancerzonych.\n\n\n\n05:24 Zełenski: Rosjanie w obwodzie charkowskim zamienili świątynie w toalety\n\n- Rosyjska armia była w obwodzie charkowskim przez pięć miesięcy. I, w tym czasie, okupanci nawet nie spróbowali zrobić czegoś dla ludzi. Tylko niszczyli, krzywdzili i zabierali. Zostawili za sobą zniszczone wsie, w niektórych nie ma nawet jednego nieuszkodzonego domu. Okupanci zamienili szkoły w śmietniki, a świątynie, dosłownie, zmienili w toalety - mówił w nocnym wystąpieniu prezydent Ukrainy.\n\n05:21 Okręty z Rosji i Chin rozpoczęły wspólne patrole na Pacyfiku\n\nResort obrony Rosji informuje, że załogi okrętów Rosji i Chin biorą udział \"we wspólnych manewrach taktycznych i ćwiczeniach z użyciem artylerii i śmigłowców\". \"Zadanie patroli obejmuje wzmocnienie współpracy między marynarkami Rosji i Chin, utrzymanie pokoju i stabilności w rejonie Azji i Pacyfiku, monitorowanie wybrzeża i zabezpieczanie rosyjskiej i chińskiej wyłącznej strefy ekonomicznej\" - głosi komunikat resortu obrony Rosji.\n\n\n\n04:37 Samochód wiozący Wołodymyra Zełenskiego zderzył się z prywatnym pojazdem\n\n„Prezydent został zbadany przez lekarza, nie stwierdzono poważnych obrażeń” – podkreślił rzecznik Zełenskiego, Serhij Nikiforow, zapowiadając, że „funkcjonariusze organów ścigania ustalają wszelkie okoliczności wypadku”.\n\nCzytaj więcej Wypadki Zełenski miał wypadek samochodowy w Kijowie. „Nie stwierdzono poważnych obrażeń” Samochód wiozący prezydenta Wołodymyra Zełenskiego brał udział w wypadku drogowym w Kijowie. Ukraiński przywódca nie jest poważnie ranny - przekazał jego rzecznik Serhij Nikiforow.\n\n04:30 Zełenski: Tylko ukraińska niewola gwarantuje rosyjskim żołnierzom życie\n\n- Wydarzenia pokazują, że jedyną ucieczką dla rosyjskich żołnierzy jest poddanie się ukraińskiej armii. To jedyna opcja, która gwarantuje gwarantuje im życie i traktowanie w zgodzie ze wszystkimi konwencjami. Każdy rosyjski żołnierz powinien już rozumieć, że tylko w ukraińskiej niewoli nikt nie użyje go w charakterze mięsa armatniego w wojnie, która w sposób oczywisty jest przegrywana przez Rosję - mówił w wieczornym wystąpieniu prezydent Ukrainy, Wołodymyr Zełenski.\n\n\n\n04:27 Ukraina chce wznowić połączenia kolejowe między Charkowem a wyzwolonym Izium\n\nMinister infrastruktury Ukrainy, Ołeksandr Kubrakow, pisze o tych planach na swoim profilu na Facebooku. \"Pracujemy nad zwiększeniem liczby jeżdżących pociągów, a także obsługiwanych tras. W szczególności, nasze najbliższe plany, obejmują wznowienie połączenia kolejowego między Charkowem a Izium\" - napisał Kubrakow. Minister dodał, że najważniejsze prace dotyczą oczyszczenia dróg i budowy tymczasowych przepraw w pobliżu zniszczonych mostów. Prace mogą zostać rozpoczęte dopiero po rozminowaniu wyzwolonych terenów.\n\n\n\n04:21 W czwartek z ukraińskich portów wypłynie dziewięć statków ze zbożem i żywnością\n\nWspólne Centrum Koordynujące (JCC), instytucja nadzorująca realizację tzw. porozumienia zbożowego, zawartego między Ukrainą, Rosją, Turcją i ONZ, poinformowała, że 15 września z ukraińskich portów wypłynie dziewięć statków z żywnością i produktami rolnymi. Statki popłyną do Hiszpanii, Belgii, Turcji, Holandii, Tunezji, Rumunii i Włoch. Łącznie, od 22 lipca, gdy zawarto porozumienie, z Ukrainy wypłynęło 161 statków na pokładzie których znajdowało się 3 060 110 ton żywności.\n\n",
    "Pierwsze systemy NASAMS dotarły na Ukrainę. Zełenski: potrzebujemy więcej [RELACJA NA ŻYWO]": "22:30 Prezydent Zełenski: obywatele Rosji, nie poddawajcie się zbrodniczej mobilizacji\n\nNie poddawajcie się zbrodniczej mobilizacji, uciekajcie albo oddajcie się do ukraińskiej niewoli. Im więcej obywateli Rosji spróbuje ochronić przynajmniej swoje życie, tym szybciej skończy się ta zbrodnicza wojna Rosji - zaapelował w niedzielę wieczorem w mediach społecznościowych prezydent Ukrainy Wołodymyr Zełenski.\n\n22:03 Mer Melitopola: Rosjanie zmusili 20 proc. mieszkańców do udziału w pseudoreferendum\n\nDo udziału w pseudoreferendum w sprawie aneksji Rosjanie zmusili tylko 20 proc. mieszkańców okupowanego Melitopola, miasta w obwodzie zaporoskim na południu Ukrainy - powiedział w niedzielę lojalny wobec władz ukraińskich mer Iwan Fedorow.\n\n20:53 Władze obwodu ługańskiego: podczas pseudoreferendum podpalono lokale wyborcze\n\nW okupowanym mieście Szczastia i w Siewierodoniecku w obwodzie ługańskim, gdzie Rosjanie prowadzą pseudoreferendum w sprawie aneksji, podpalono lokale wyborcze - poinformował w niedzielę Serhij Hajdaj, szef administracji obwodowej lojalnej wobec Kijowa.\n\n20:01 Zełenski dla stacji CBS: na Ukrainę dotarły pierwsze systemy NASAMS\n\nPrezydent Ukrainy Wołodymyr Zełenski powiedział w niedzielę w wywiadzie dla telewizji CBS, że do jego kraju dotarły pierwsze dwa systemy obrony powietrznej NASAMS. Dodał jednak, że Ukraina potrzebuje więcej takich systemów, by zapewnić bezpieczeństwo swoich miast.\n\n\n\n19:52 W Mariupolu pustki podczas pseudoreferendum, Rosjanie przedstawią fikcyjne wyniki\n\nW okupowanym przez armię rosyjską Mariupolu, gdzie Rosjanie prowadzą pseudoreferendum w sprawie aneksji, lokale wyborcze są puste i nie ma tam żadnych obserwatorów - powiedział w niedzielę Petro Andriuszczenko, doradca lojalnego wobec Kijowa mera tego miasta.\n\n\n\n19: 25 W Sewastopolu około 1000 mężczyzn dostało wezwanie do armii\n\nW Sewastopolu na anektowanym Krymie wręczonych zostało dotąd około 1000 wezwań do armii rosyjskiej; mobilizowani mają dołączyć do oddziałów w okupowanym obwodzie chersońskim na południu Ukrainy - podał w niedzielę ukraiński sztab generalny.\n\n17:26 Żołnierze w niewoli rosyjskiej zmuszani do udziału w pseudoreferendum\n\nUkraińskie rządowe Centrum Przeciwdziałania Dezinformacji (CPD) podało w niedzielę, że ukraińscy żołnierze wzięci do niewoli rosyjskiej zostali zmuszeni do udziału w pseudoreferendum w sprawie przyłączenia do Rosji obszarów ukraińskiego obwodu donieckiego.\n\n16:53 Na Krymie 90 proc. wezwań do armii dostają Tatarzy\n\nNa anektowanym Krymie 90 proc. wezwań do armii rosyjskiej w ramach mobilizacji dostają Tatarzy krymscy, mimo że stanowią tam tylko 13-15 proc. ludności - powiedział w niedzielę Jewhenij Jaroszenko z organizacji KrymSOS, nagłaśniającej sytację na półwyspie.\n\n15:13 Wicepremier Ukrainy: wzmocniliśmy jedność i solidarność europejską\n\nPrzechodzimy historyczną transformację w globalnej architekturze geopolitycznej. Wzmocniliśmy jedność i solidarność europejską - mówiła w niedzielę podczas Kongresu Europa 2050 wicepremier Ukrainy Olha Stefaniszyna. Dziękowała też krajom Europy, w tym Polsce, za wsparcie, jakie okazują Ukrainie.\n\n14:28 Masowe mobilizowanie przez Rosję Tatarów krymskich na wojnę przeciwko Ukrainie to ludobójstwo według kryterium etnicznego; jest to wielka tragedia dla tego narodu - oświadczył w niedzielę Mychajło Podolak, doradca prezydenta Ukrainy Wołodymyra Zełenskiego.\n\n14:09 Powiększająca się kolejka osób chcących opuścić Rosję w związku z ogłoszoną mobilizacją.\n\n13:41 Nagranie upublicznione przez władze Ukainy, które dotyczy strat Rosji i aktach przemocy w trakcie mobilizacji cywilów.\n\n13:20 Sztab Generalny Ukrainy podaje dane o stratach rosyjskiej armii od początku konfliktu\n\n13:00 W rosyjskiej niewoli jest kilka tysięcy Ukraińców - poinformowała wicepremier Ukrainy Iryna Wereszczuk, cytowana w niedzielę przez BBC. Jak podkreśliła, są wśród nich cywile, w tym wiele kobiet.\n\n12:45 Serbia deklaruje, że nie uzna wyników rosyjskiego referendum na Ukrainie.\n\n12:22 Żołnierz z Mariupola oświadczył się swojej dziewczynie tuż po tym jak został uwolniony.\n\n12:21 We wsi Tiumieniewo w obwodzie kemerowskim w Rosji zmobilizowani na wojnę z Ukrainą zostali wszyscy mężczyźni - napisała niezależna Nowaja Gazieta. Jewropa, powołując się na źródło. Rozmówca portalu poinformował o zmobilizowaniu 59 osób.\n\n12:03 Rosja wprowadzi zakaz wyjazdu z kraju dla mężczyzn podlegających służbie wojskowej po zakończeniu pseudoreferendów na ukraińskich okupowanych terytoriach - pisze w niedzielę niezależny portal Meduza, powołując się na źródła.\n\n12:02 Live Nation Polska i Tauron Arena Kraków odwołały koncert Rogera Watersa - oświadczył Tauron Arena Kraków w niedzielę na swojej stronie internetowej. Muzyk wypowiadał się krytycznie w mediach społecznościowych na temat postawy Ukrainy w tym prezydenta Zełenskiego, na co zareagowała jego żona Ołena.\n\nTego samego dnia rano Waters poinformował w mediach społecznościowych, że on i jego menedżer nie odwoływali wydarzenia w Krakowie.\n\n11:25 Uwolniona kilka dni temu z rosyjskiej niewoli ukraińska medyczka wojskowa Mariana Mamonowa urodziła córkę - podają w niedzielę ukraińskie media. Stan matki i dziecka lekarze oceniają jako dobry. Kobieta trafiła do niewoli w kwietniu, gdy służyła w Mariupolu.\n\n11:15 Papież Franciszek zaapelował w niedzielę o skuteczne inicjatywy, by zakończyć wojnę na Ukrainie. Potrzebna jest \"wola\" przywódców państw - dodał na zakończenie mszy w Materze na południu Włoch, odprawionej z okazji krajowego Kongresu Eucharystycznego.\n\n10:51 Do Humania w środkowej Ukrainie przybyło ponad 23 tys. chasydzkich pielgrzymów z okazji święta Rosz Haszana, czyli żydowskiego Nowego Roku - poinformowała w niedzielę Zjednoczona Wspólnota Żydowska.\n\n10:42 Rzesze Rosjan uciekają z kraju przed mobilizacją na wojną z Ukrainą. Bilety lotnicze w jedną stronę są wyprzedane, a na lądowych przejściach granicznych z Kazachstanem, Armenią i Gruzją ustawiły się kolejki na 24 godziny czekania – podała w niedzielę CNN.\n\n10:10 Gruzini witają Rosjan uciekających przed mobilizacją.\n\n09:37 W obwodzie swierdłowskim na Uralu w Rosji na wojnę z Ukrainą zmobilizowano 59-letniego chirurga, który nie widzi na jedno oko, ma problemy ze słuchem i ma raka skóry - pisze Nowaja Gazieta. Jewropa. Mężczyzna dowodzi plutonem.\n\n09:04 Istnieje realna możliwość, że ogłoszona w Rosji częściowa mobilizacja zostanie wykorzystana do wzmocnienia dodatkowym personelem jednostek Rosgwardii, których głównym zadaniem jest zabezpieczanie reżimu Władimira Putina - przekazało w niedzielę brytyjskie ministerstwo obrony.\n\n08:14 Kreml zastanawia się nad mobilizacją na wojnę z Ukrainą mieszkańców Abchazji i Osetii Południowej, separatystycznych republik w Gruzji - pisze niezależny portal Meduza, powołując się na źródło zbliżone do administracji prezydenta Rosji.\n\n07:33 Minister kultury i polityki informacyjnej Ukrainy Ołeksandr Tkaczenko w rozmowie z PAP mówi o rosyjskim barbarzyństwie na okupowanych terenach, niszczeniu dóbr kultury i mordowaniu artystów i dziennikarzy. Dziękuje też Polsce za wsparcie, a specjalne podziękowania kieruje do wicepremiera RP, profesora Piotra Glińskiego.\n\n07:12 Odessa, na południu Ukrainy, została zaatakowana wrogimi dronami; trwa akcja ratunkowa - poinformował w niedzielę rano Serhij Bratczuk, rzecznik władz obwodu odeskiego.\n\n07:25 Rosyjski minister obrony Siergiej Szojgu twierdzi, że mobilizacja na wojnę z Ukrainą jest częściowa, ale wygląda na to, że prezydent Władimir Putin naciska, by została przeprowadzona szybko i nie jest jasne, kto zostanie powołany – ocenia amerykański Instytut Studiów nad Wojną (ISW).\n\n06:51 Gdyby Łotwa nie była członkiem NATO, spotkałby ją co najmniej taki sam los jak Ukrainę - powiedział PAP minister obrony Łotwy Artis Pabriks. W jego opinii obecnie nie ma bezpośredniego zagrożenia militarnego ze strony Rosji dla Łotwy.\n\n02:26 Ukraińskie ministerstwo reintegracji tymczasowo okupowanych terytoriów podało w nocy z soboty na niedzielę nazwy ośmiu krajów, które wysłały swoich \"obserwatorów\" na pseudoreferenda, prowadzone przez Rosję na okupowanych terytoriach Ukrainy. To Białoruś, Syria, Egipt, Brazylia, Wenezuela, Urugwaj, Togo i RPA.\n\n02:06 Kraje posiadające broń nuklearną powinny ostrzec Rosję o możliwych konsekwencjach decyzji o użyciu broni jądrowej, ponieważ globalna doktryna odstraszania zabrania jej zastosowania do ataku - powiedział w sobotę doradca prezydenta Ukrainy Mychajło Podolak, cytowany przez agencję Ukrinform.\n\n01:14 Oświadczenia Kremla o możliwym użyciu broni jądrowej są \"absolutnie nie do przyjęcia\" i Kijów nie podda się - napisał w nocy z soboty na niedzielę na Twitterze minister spraw zagranicznych Ukrainy Dmytro Kułeba.\n\n00:00 Rozpoczął się 214. ataku Rosji na Ukrainę.",
    "Pustki na referendach. Media: Rosjanie podadzą fikcyjne dane [ZAPIS RELACJI]": "W okupowanym przez armię rosyjską Mariupolu, gdzie Rosjanie prowadzą pseudoreferendum w sprawie aneksji, lokale wyborcze są puste i nie ma tam żadnych obserwatorów - powiedział Petro Andriuszczenko, doradca lojalnego wobec Kijowa mera tego miasta. Oświadczenia Kremla o możliwym użyciu broni jądrowej są absolutnie nie do przyjęcia. Kijów nie podda się - napisał na Twitterze minister spraw zagranicznych Ukrainy Dmytro Kułeba po ostatniej wypowiedzi szefa rosyjskiej dyplomacji. Siergiej Ławrow, który jest w Nowym Jorku, zapowiedział, że \"wszystkie rosyjskie prawa i doktryny, w tym doktryna nuklearna, będą miały zastosowanie do terytoriów Ukrainy, przyłączonych do Rosji w drodze referendów\". \"Rosja może ogłosić aneksję okupowanych obszarów obwodu donieckiego, ługańskiego, chersońskiego i zaporoskiego Ukrainy w piątek 30 września\" - podał z kolei portal Ukrainska Prawda. Śledzimy dla Was najważniejsze wydarzenia z 214. dnia wojny w naszej relacji minuta po minucie 25.09.2022 roku.\n\nAby odświeżyć stronę wciśnij F5 przeciągnij ją w dół lub włącz automatyczne odświeżanie :\n\nZniszczony dom we wsi Prudianka w obwodzie charkowskim / PAP / PAP\n\nTU ZNAJDZIESZ NAJWAŻNIEJSZE FAKTY ZWIĄZANE Z WOJNĄ NA UKRAINIE Z SOBOTY\n\n22:33\n\nNie poddawajcie się zbrodniczej mobilizacji, uciekajcie albo oddajcie się do ukraińskiej niewoli. Im więcej obywateli Rosji spróbuje ochronić przynajmniej swoje życie, tym szybciej skończy się ta zbrodnicza wojna Rosji - zaapelował wieczorem w mediach społecznościowych prezydent Ukrainy Wołodymyr Zełenski.\n\nUkraiński przywódca poprosił o rozpowszechnienie jego apelu w mediach, aby dotarł do jak największej liczby rosyjskich obywateli. Stwierdził, że mobilizacja jest wykorzystywana przez Rosję nie tylko w celu przedłużenia cierpienia mieszkańców Ukrainy i dalszej destabilizacji świata, ale także aby niszczyć fizycznie przedstawicieli rdzennych ludności zamieszkujących terytoria kontrolowane przez Moskwę.\n\n22:24\n\nKolejne miasto wyzwolone przez Ukraińców spod rosyjskiej okupacji.\n\n22:05\n\nDo udziału w pseudoreferendum w sprawie aneksji Rosjanie zmusili tylko 20 proc. mieszkańców okupowanego Melitopola, miasta w obwodzie zaporoskim na południu Ukrainy - powiedział w niedzielę lojalny wobec władz ukraińskich mer Iwan Fedorow.\n\nMer powiedział w telewizji ukraińskiej, że w 150-tysięcznym niegdyś Melitopolu jest teraz mniej niż 60 tysięcy ludzi. Są oni \"zakładnikami Rosji\" - podkreślił. \"Trzeci dzień okupanci usiłują prowadzić tę farsę udającą referendum i nic im się nie udaje\" - zapewnił. Jak dodał, władze ukraińskie są świadome, że wyniki pseudoreferendum już są sfabrykowane.\n\n21:58\n\nW czasie mobilizacji jeden z powołanych żołnierzy dostał udaru.\n\n21:47\n\nDagestańczycy dali władzom godzinę na uwolnienie wszystkich zatrzymanych. Lokalna opinia publiczna już ostrzega rosyjskie władze przed konsekwencjami zatrzymywania ludzi na wiecach.\n\n21:30\n\nPodczas protestu przeciw mobilizacji w Machaczkale, głównym mieście Dagestanu, republiki na Kaukazie wchodzącej w skład Federacji Rosyjskiej, policja brutalnie zatrzymywała protestujących, kilka osób pobito - podał niezależny portal Meduza.\n\nPolicjanci użyli paralizatorów i gazu łzawiącego. Doszło do starć, gdy uczestnicy próbowali odbić zatrzymanych. Szczególnie brutalnie policjanci rozpędzali protestujące kobiety - informuje portal OWD-Info, monitorujący zatrzymania w Rosji. Podał on, że zatrzymano pięć osób, ale z nagrań wideo pokazujących demonstrację wynika, że zatrzymanych jest więcej. Przed wieczorem do rozpędzania protestujących skierowano dodatkowe oddziały policji i gwardii narodowej (Rosgwardii).\n\n21:18\n\nProces ładowania amunicji do niemieckich dział samobieżnych PzH2000.\n\n20:59\n\nW okupowanym mieście Szczastia i w Siewierodoniecku w obwodzie ługańskim, gdzie Rosjanie prowadzą pseudoreferendum w sprawie aneksji, podpalono lokale wyborcze - poinformował w niedzielę Serhij Hajdaj, szef administracji obwodowej lojalnej wobec Kijowa.\n\nPoinformował także, że w Starobielsku głosowanie odbywa się pod obserwacją ludzi z bronią automatyczną. Doniesienia o głosowaniu pod lufami automatów napływają też z innych okupowanych obwodów, gdzie odbywa się pseudoreferendum.\n\n20:48\n\nRosyjski prezydent Władimir Putin odrzucił prośby swoich dowódców wojskowych, by wycofać siły z Chersonia - podał dziennik \"New York Times\". Według przedstawicieli władz USA Putin w coraz bardziej bezpośredni sposób angażuje się w podejmowanie decyzji wojskowych, co prowadzi do napięć.\n\nWedług przedstawicieli administracji USA rosyjscy generałowie są podzieleni co do podejścia rosyjskiego prezydenta, zabraniającego wszelkich odwrotów.\n\n20:45\n\n447 ciał odkryto w masowym grobie w Iziumie.\n\n20:25\n\n\"Myślę, że w latach 70. i 80. popełniliśmy wielki błąd, wycofując się z energii jądrowej\" - powiedział Arnold Schwarzenegger, aktor i były gubernator Kalifornii, goszczący w niedzielę na targach start-up’ów Bits & Pretzels w Monachium.\n\nOdnosząc się do wojny na Ukrainie, były gubernator stwierdził, że Europejczycy \"stali się bardzo, bardzo bezbronni, także jeśli chodzi o energię z Rosji\". Ekolodzy, mając dobre intencje w kwestii wycofania się z energetyki atomowej, popełnili jednak jego zdaniem błąd.\n\n20:13\n\nNa granicy rosyjsko-mongolskiej utworzyła się kolejka aut, które czekają na wyjazd z Rosji - informuje agencja AFP. Jak ocenia, Rosjanie nadal uciekają z kraju przed ogłoszoną przez Kreml mobilizacją na wojnę z Ukrainą.\n\nPrzedstawiciel mongolskich służb granicznych w pogranicznym mieście Altanbulag powiedział, że od środy ponad 3 tysiące Rosjan wjechało do Mongolii tą drogą. Reporter AFP relacjonuje, że przed okienkiem służb migracyjnych utworzyła się kolejka, w której ludzie z paszportami Rosji czekają, by przekroczyć granicę z Mongolią.\n\nMedia zachodnie i rosyjskie media niezależne informują w ostatnich dniach o kolejkach na przejściach granicznych z Kazachstanem, Armenią i Gruzją.\n\n20:06\n\nPosiłki wezwane na protesty przeciwko wojskowej mobilizacji w stolicy Dagestanu.\n\n19:53\n\nW okupowanym przez armię rosyjską Mariupolu, gdzie Rosjanie prowadzą pseudoreferendum w sprawie aneksji, lokale wyborcze są puste i nie ma tam żadnych obserwatorów - powiedział w niedzielę Petro Andriuszczenko, doradca lojalnego wobec Kijowa mera tego miasta.\n\nUrzędnik, którego cytuje agencja UNIAN, powiedział, że władze okupacyjne robią wszystko, by nie pokazywać, że lokale wyborcze świecą pustkami. Andriuszczenko powiedział, że spodziewa się, iż 28 września Rosjanie ogłoszą fikcyjne wyniki, według których za aneksją padnie 87 proc. głosów.\n\n19:31\n\nW Sewastopolu na anektowanym Krymie wręczonych zostało dotąd około 1000 wezwań do armii rosyjskiej. Mobilizowani mają dołączyć do oddziałów w okupowanym obwodzie chersońskim na południu Ukrainy - podał ukraiński sztab generalny.\n\n\"Mężczyznom w wieku podlegającym powołaniu do wojska wręczono prawie tysiąc wezwań. Przedstawiciele wojsk okupacyjnych mówią mobilizowanym, że będą przechodzić służbę na (...) terytorium obwodu chersońskiego, do upłynięcia terminu tzw. operacji specjalnej\" - podał sztab.\n\n19:15\n\nZaporoże, Chersoń, Kropywnycki, Mikołajów i Dniepropietrowsk - zawyły syreny przeciwlotnicze! - informują Regionalne Administracje Wojskowe. Mieszkańcy powinni natychmiast udać się do najbliższego schronu.\n\n19:02\n\n\"Pomoc wojskowa dla Ukrainy nadal nie jest wystarczająca\" - powiedział prezydent Ukrainy Wołodymyr Zełenski.\n\n18:53\n\nGruzińscy wolontariusze walczący za Ukrainę.\n\n18:18\n\nPrezydent Ukrainy Wołodymyr Zełenski został nazwany \"światową ikoną\" i zajął pierwsze miejsce na liście 50 najbardziej wpływowych Żydów na świecie w 2022 roku. Ranking został przeprowadzony przez izraelski dziennika \"Jerusalem Post\".\n\n17:54\n\nEksplozja samochodu w okupowanym Melitopolu. Nie wiadomo, kto w nim jechał.\n\n17:46\n\nZniszczony rosyjski sprzęt.\n\n17:41\n\nUkraińskie rządowe Centrum Przeciwdziałania Dezinformacji (CPD) podało, że ukraińscy żołnierze wzięci do niewoli rosyjskiej zostali zmuszeni do udziału w pseudoreferendum w sprawie przyłączenia do Rosji obszarów ukraińskiego obwodu donieckiego.\n\n\n\n\"Jest to kolejna manipulacja, której celem jest głoszenie na terenach okupowanych narracji Kremla o tym, iż rzekomo ‘wśród wziętych do niewoli żołnierzy ukraińskich wielu chce przyłączenia do FR’\" - oświadczyło centrum w komunikacie na serwisie Telegram.\n\n17:19\n\nEksplozje w okupowanym przez Rosjan Melitopolu.\n\n17:01\n\nNa anektowanym Krymie 90 proc. wezwań do armii rosyjskiej w ramach mobilizacji dostają Tatarzy krymscy, mimo że stanowią tam tylko 13-15 proc. ludności - powiedział Jewhenij Jaroszenko z organizacji KrymSOS, nagłaśniającej sytuację na półwyspie.\n\nWymienił przypadki, gdy zmobilizowany zostaje ojciec trojga dzieci albo gdy zmobilizowany już na drugi dzień po wręczeniu mu wezwania wysyłany jest do jednostki. Wezwania otrzymują ludzie w różnym wieku i o różnych specjalnościach, niezależnie od stanu zdrowia i doświadczenia wojskowego - relacjonował.\n\n16:58\n\nKobieta pobita przez służby porządkowe podczas zamieszek w Dagestanie.\n\n16:47\n\nSzef MSZ Serbii Nikola Selaković oświadczył, że Belgrad nie uzna wyników pseudoreferendów przeprowadzanych przez Rosję na okupowanych terytoriach Ukrainy, ze względu na prawo międzynarodowe i wyznawaną przez Serbię zasadę nienaruszalności granic.\n\nSerbia jest jednym z niewielu państw europejskich, które nie przyłączyły się do sankcji nałożonych na Rosję. Belgrad potępił przy tym na forum ONZ inwazję Rosji na Ukrainę.\n\n16:26\n\nRząd Niemiec proponuje, by w nowym pakiecie sankcji unijnych wobec Rosji zawrzeć zakaz obejmowania najwyższych stanowisk w rosyjskich spółkach państwowych przez obywateli krajów UE - informuje dpa za źródłami w Brukseli. Według agencji powodem jest najprawdopodobniej przypadek byłego kanclerza Niemiec Gerharda Schroedera, który przez lata zasiadał w radach nadzorczych rosyjskich państwowych spółek energetycznych, w tym Rosnieftu.\n\nRząd niemiecki apeluje ponadto o wprowadzenie globalnego limitu na cenę importowanej z Rosji ropy oraz o zakaz współpracy z rosyjskimi firmami w dziedzinie energetyki jądrowej.\n\n15:53\n\nPo raz kolejny most Antonowski w Chersoniu został ostrzelany.\n\n15:31\n\nWe wsi Endirej w Dagestanie, regionie na Kaukazie wchodzącym w skład Federacji Rosyjskiej, wybuchły protesty przeciwko mobilizacji na wojnę z Ukrainą - informuje portal Meduza. Ludzie wyszli na ulicę, gdy ze wsi wezwano do wojska 110 mieszkańców.\n\nPowołując się ma media lokalne, Meduza podaje, że gdy wezwania otrzymało 110 mężczyzn, mieszkańcy wsi rozpoczęli protest w obronie zmobilizowanych synów, braci i mężów. Protestujący zablokowali trasę samochodową Chasawjurt-Machaczkała. Policja, strzelając w powietrze, próbowała rozpędzić demonstrujących. Nie jest jasne, czy doszło do zatrzymań i czy ktoś został poszkodowany\n\n15:17\n\nPrzechodzimy historyczną transformację w globalnej architekturze geopolitycznej. Wzmocniliśmy jedność i solidarność europejską - mówiła podczas Kongresu Europa 2050 wicepremier Ukrainy Olha Stefaniszyna. Dziękowała też krajom Europy, w tym Polsce, za wsparcie, jakie okazują Ukrainie.\n\nW niedzielę w Warszawie rozpoczął się Kongres Europa 2050, który otworzył czterodniowy Szczyt Renew Europe i Polski 2050 Szymona Hołowni. Bierze w nim udział ponad 100 europarlamentarzystów z frakcji Renew Europe oraz politycy Polska 2050.\n\n14:36\n\nMasowe mobilizowanie przez Rosję Tatarów krymskich na wojnę przeciwko Ukrainie to ludobójstwo według kryterium etnicznego; jest to wielka tragedia dla tego narodu - oświadczył Mychajło Podolak, doradca prezydenta Ukrainy Wołodymyra Zełenskiego.\n\n\"Zmuszanie obywateli, by szli na wojnę na terytoriach okupowanych jest niczym innym, jak prowadzoną przez Moskwę próbą oczyszczania terytorium z nielojalnej ludności\" - napisał Podolak na Twitterze.\n\n\"To wielka tragedia dla całego narodu\" - podkreślił, odnosząc się do Tatarów krymskich, w przeszłości deportowanych przez władze sowieckie z ich ziem.\n\nWładze Ukrainy poinformowały w sobotę, że w poprzednich dniach w miejscowościach zamieszkanych przez Tatarów na Krymie okupanci wręczali wezwania do wojska. Często także wsadzali ludzi do samochodów i zawozili do komisji uzupełnień. Przedstawicielka prezydenta Ukrainy na Krymie Tamiła Taszewa określiła to jako \"pokazową akcję ukarania ze strony okupacyjnej administracji i Kremla Tatarów krymskich, którzy nie popierali okupantów przez wszystkie te lata, a teraz aktywnie popierali działania Sił Zbrojnych Ukrainy i opowiadali się przeciwko wojnie\".\n\n13:50\n\nW rosyjskiej niewoli jest kilka tysięcy Ukraińców - poinformowała wicepremier Ukrainy Iryna Wereszczuk, cytowana w niedzielę przez BBC. Jak podkreśliła, są wśród nich cywile, w tym wiele kobiet.\n\n\n\n\"Kilka tysięcy. Mówimy o 2,5 tys. jeńców. Ludzie pozostają w niewoli i, co jest najgorsze, pozostają tam cywile\" - podkreśliła wicepremier. Zaznaczyła, że przez kilka wymian z rzędu strona rosyjska nie wypuściła na wolność cywilów.\n\n\n\n\"Cywile mają być zwróceni, a nie wymienieni\" - oznajmiła Wereszczuk. Poinformowała też, że wśród więzionych jest wiele kobiet. Na razie wrócić na Ukrainę udało się tylko kilku Ukrainkom.\n\n13:00\n\nWe wsi Tiumieniewo w obwodzie kemerowskim w Rosji zmobilizowani na wojnę z Ukrainą zostali wszyscy mężczyźni - napisała niezależna Nowaja Gazieta. Jewropa. Rozmówca portalu poinformował o zmobilizowaniu 59 osób.\n\n\n\n\"Dzisiaj chodzili po podwórzach i rozdawali wezwania. W poniedziałek trzeba stawić się na komendzie wojskowej\" - przekazał.\n\n\n\nWedług niego w okolicznych wioskach na Syberii jest podobnie.\n\n\n\n\n\n12:00\n\nRosja wprowadzi zakaz wyjazdu z kraju dla mężczyzn podlegających służbie wojskowej po zakończeniu pseudoreferendów na ukraińskich okupowanych terytoriach - pisze w niedzielę niezależny portal Meduza.\n\n\n\nNajpewniej 28 września władze zamkną granice dla mężczyzn w wieku mobilizacyjnym.\n\n\n\nDrugi rozmówca, również zbliżony do Kremla, podkreśla, że zakaz wejdzie w życie po tzw. referendach, które mają zakończyć się wieczorem 27 września.\n\n11:45\n\nRosjanie uciekają z kraju przed mobilizacją na wojnę z Ukrainą. Bilety lotnicze w jedną stronę są wyprzedane, a na lądowych przejściach granicznych z Kazachstanem, Armenią i Gruzją ustawiły się kolejki na 24 godziny czekania - podała w niedzielę CNN.\n\n10:47\n\nKreml rozważa możliwość zmobilizowania do wojny z Ukrainą obywateli samozwańczych republik Abchazji i Osetii Południowej. Rosja rekrutuje także na front mieszkańców okupowanego Krymu.\n\n10:00\n\nW obwodzie swierdłowskim na Uralu w Rosji na wojnę z Ukrainą zmobilizowano 59-letniego chirurga, który nie widzi na jedno oko, ma problemy ze słuchem i ma raka skóry - pisze Nowaja Gazieta. Jewropa. Mężczyzna dowodzi plutonem.\n\n\n\n09:00\n\nRosja może ogłosić aneksję okupowanych terenów Ukrainy 30 września, trzy dni po zakończeniu trwających tam pseudoreferendach - wynika z informacji podawanych przez państwową agencję TASS. Na ten dzień zapowiadane jest także wystąpienie Władimira Putina w Zgromadzeniu Federalnym.\n\n07:00\n\nW wyniku rosyjskiej agresji w obwodzie donieckim, na wschodzie Ukrainy, zginęło 24 września dwóch cywilów, a ośmiu zostało rannych - poinformował w niedzielę szef władz tego regionu Pawło Kyryłenko.\n\n\n\nKyryłenko podał, że dwie osoby zginęły w sobotę w Bachmucie. Podkreślił, że niemożliwe jest ustalenie dokładnej liczby ofiar w okupowanych Mariupolu i Wołnowasze.\n\n\n\n\n\n06:30\n\nRosyjski minister spraw zagranicznych Siergiej Ławrow zapowiedział w Nowym Jorku, że wszystkie rosyjskie założenia prawne i doktryny, w tym doktryna nuklearna, będą miały zastosowanie do terytoriów Ukrainy, \"przyłączonych\" do Rosji w drodze \"referendów\" - podał portal Ukraińska Prawda.\n\n06:15",
    "Rosja: zapowiedź eskalacji wojny z Ukrainą": "Analizy\n\nRosja: zapowiedź eskalacji wojny z Ukrainą\n\n20 września władze marionetkowych tzw. Donieckiej i Ługańskiej Republik Ludowych w okupowanej przez Rosję części ukraińskiego Donbasu, a także okupacyjne administracje obwodów chersońskiego i zaporoskiego podjęły decyzje o przeprowadzeniu „referendów” na temat przyłączenia tych terenów do Rosji. Mają się one odbyć w dniach 23–27 września, w tym w formie głosowania przez Internet. Będą mogli w nich uczestniczyć także mieszkańcy, którzy wyjechali lub zostali deportowani do Rosji. W tym celu utworzone zostaną punkty do głosowania na terytorium FR.\n\nW wystąpieniu wyemitowanym 21 września rano Władimir Putin zapowiedział poparcie referendów i przychylenie się Rosji do „woli” mieszkańców powyższych regionów. Jednocześnie prezydent ogłosił decyzję o przeprowadzeniu częściowej mobilizacji, która ma objąć rezerwistów wybranych specjalności (w dekrecie nie zawarto jednak takich ograniczeń), i – według ministra obrony Siergieja Szojgu – ma dotyczyć 300 tys. osób. Wprowadza się również zrównanie statusu „ochotników” i żołnierzy kontraktowych. Putin stwierdził też, że Zachód grozi Rosji bronią jądrową i chce doprowadzić do zniszczenia państwa rosyjskiego, oraz przypomniał, że dysponuje ono znaczącym potencjałem w tym zakresie i nie zawaha się użyć wszelkich środków w celu obrony swojej suwerenności i integralności terytorialnej.\n\nDecyzje Kremla o „referendach” aneksyjnych potępili przywódcy zachodni. Oznajmili oni również, że nie będą uznawać ich wyników i konsekwencji geopolitycznych. Podobnie zareagowały władze Ukrainy, deklarując zarazem intensyfikację działań zbrojnych służących wyzwoleniu okupowanych terytoriów.\n\nKomentarz",
    "Rosyjskie Suchoje znów spadają na Ukrainie": "Siły zbrojne Rosyjskie Suchoje znów spadają na Ukrainie Maciej Szopa 26.09.2022 13:25 Drukuj\n\nPDF\n\n\n\n\n\nSu-34\n\nFot. mil.ru Facebook\n\nTwitter\n\nLinkedIn\n\nKopiuj link\n\nWyślij email Sobota była dla Sił Powietrznych Federacji Rosyjskiej czarnym dniem, porównywalnym z tymi jakie przytrafiały się im w marcu bieżącego roku. Podobnie jak wtedy Rosjanie rzucili do zdecydowanych ataków lotnictwo frontowe, co od razu przełożyło się na bolesne straty\n\nReklama\n\nUkraińskie Siły Zbrojne informują o zestrzeleniu w ostatnich dniach licznych rosyjskich statków powietrznych. Wszystkie maszyny miały paść ofiarą systemów przeciwlotniczych – oficjalnie klasy MANPADS, chociaż pojawiają się pogłoski o pojawieniu się w obwodzie charkowskim dwóch baterii systemów krótkiego zasięgu NASAMS. Jeszcze w piątek 22 września pojawił się film z zestrzelenia nowoczesnego śmigłowca Ka-52. Maszyna leciała w parze z drugim wiropłatem tego samego typu stosunkowo nisko nad ziemią i otrzymała trafienie, prawdopodobnie pociskiem klasy MANPADS. Trafiony śmigłowiec odpalił flary, a następnie próbował się oddalić i utrzymać w powietrzu, jednak w kolejnych sekundach zaczął się coraz silniej palić, aż wreszcie rozbił się o ziemię.\n\nReklama\n\nThe end of russian Ka-52 helicopter aka Alligator. It was shot down by Ukrainian National Guards from Igla MANPADS.\n\nThe collapse of russian Leviathan will be the same.\n\n🎥 @ng_ukraine pic.twitter.com/zJ6s98cxeJ — Defense of Ukraine (@DefenceU) September 22, 2022\n\nReklama\n\nSądnym dniem miał być 24 września, czyli wspomniana sobota. Ukraińcy informowali wówczas o „kilku\" zestrzeleniach, meldując m.in. o Su-25 i Su-30. Nie byłoby w tym nic szczególnego biorąc pod uwagę, że Ukraińcy dość często zgłaszają zestrzelenia, ale trudno je udowodnić. Tym razem jednak wizualnie udało się potwierdzić dwa zestrzelenia z jednego dnia. I jak się okazało po zbadaniu sylwetek spadających samolotów – obydwie ofiary to były nowoczesne i kosztowne bombowce Su-34. Pierwsza z maszyn została trafiona w prawy silnik na wysokości kilkuset metrów. Następnie leciała przez jakiś czas poziomo, a silnik ogarnął w tym czasie pożar, wreszcie jego załoga się katapultowała a maszyna spadła na pola.\n\nMaliivka, Kharkiv Oblast, a Russian Su-34 suffers an engine failure over the front.\n\n\n\nLocation (49.2255325, 37.7497808) pic.twitter.com/pueKoKoB4h — OSINTtechnical (@Osinttechnical) September 24, 2022\n\nDrugi Su-34 został trafiony na podobnej wysokości i spadł po zaledwie kilku sekundach od trafienia. Jego załoga także zdołała się katapultować. Pojawiło się też nagranie płonącego wraku jednego z samolotów, chociaż ze względu na jego stan trudno rozpoznać z jakim samolotem mamy tutaj do czynienia.\n\nReklama\n\nLooks like the Russian Su-34 did not make it back https://t.co/fd2jYtE7E7 pic.twitter.com/bWs4OGluAi — OSINTtechnical (@Osinttechnical) September 24, 2022\n\nReklama\n\nZgodnie z doniesieniami obydwie załogi bezpiecznie znalazły się na ziemi, po czym jedna została ewakuowana przez Mi-8, a druga uciekła własnych nogach, ostrzeliwana przez żołnierzy ukraińskich. Ukraińcy twierdzą, że jeden z samolotów zniszczyli za pomocą Stingera, a drugi - Igły. Te ostatnie pociski Ukraińcy chętnie wskazują jako winowajców zestrzeleń nowoczesnych rosyjskich samolotów ponieważ stawia to pod znakiem zapytanie zdolności tych maszyn do skutecznej samoobrony. Do zestrzeleń Su-34 miało dojść w rejonie ofensywy charkowskiej, nad rzeką Oskoł.\n\nW związku z bardzo niekorzystną dla Rosjan sytuacją na froncie lotnictwo bojowe FR, które dotąd nie potrafiło wypracować przewagi i było ewidentnie oszczędzane, za wyjątkiem śmigłowców bojowych i samolotów pola walki Su-25, teraz znów rzucone jest do ataku. Najprawdopodobniej bez względu na ryzyko, byle tylko powstrzymać ukraińskie postępy w rejonie ofensywy charkowskiej i Chersonia. W związku z tym możemy spodziewać się kolejnych doniesień o zestrzeleniach rosyjskich maszyn i dokumentujących je filmów.",
    "Tak Ukraina świętuje odbicie miasta Izium": "Poniżej znajduje się transkrypcja zamieszczonego reportażu wideo\n\nUkraiński żołnierz: Ta wieś w obwodzie charkowskim jest pod naszą kontrolą. Na szczycie tego domu powiewa ukraińska flaga. Chwała Ukrainie!\n\nW ten sposób mieszkańcy Odessy świętowali sukces. A tak mieszkańcy okupowanych przez Rosję terenów witali ukraińskich żołnierzy\n\nUkraiński żołnierz: Kozacza Łopań należy i będzie należała do Ukrainy. Nie nastanie tu russkij mir.\n\nWedług ekspertów może to być punkt zwrotny wojny.",
    "Wojna Rosji z Ukrainą. Dzień 200. Relacja na żywo": "04:37 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 201 24 lutego Rosja rozpoczęła pełnowymiarową inwazję na Ukrainę. Minister obrony Ołeksij Reznikow przyznaje, że ofensywa ukraińskiej armii na wschodzie kraju przebiega lepiej niż się spodziewano.\n\n00:05 Kończymy relację\n\nKolejne doniesienia z Ukrainy będziemy podawali od rana.\n\n23:59 Nikołenko: Rosja i tak przegra wojnę\n\nOdnosząc się do wieczornych wydarzeń rzecznik MSZ Ukrainy, Ołeh Nikołenko, napisał w mediach społecznościowych, że Rosja uderzyła w ukraińską infrastrukturę krytyczną, celowo powodując powszechne przerwy w dostawach prądu. \"To akt desperacji po ogromnych stratach Rosji i odwrocie ze wschodniej Ukrainy\" - stwierdził rzecznik dodając, że Rosjanie \"nawet ze swoją taktyką terrorystyczną są skazani na przegranie tej wojny\".\n\n23:54 Po wycofaniu Rosjan z Iziumu walki w tym rejonie powoli wygasają\n\nDo niedzieli z większych miast Ukraińcy wyzwolili Bałakliję i Kupiańsk, dochodząc do rzeki Oskoł, przecinającej region z północy na południe. Wydaje się, że rzeka może stać się kolejną linią frontu.\n\n23:26 Tymoszenko: Zasilanie jest przywracane\n\nZastępca szefa kancelarii prezydenta Ukrainy Kyryło Tymoszenko podał, że dostawy energii elektrycznej wznowiono w obwodach sumskim, dniepropietrowskim i połtawskim. Dodał, że w obwodach sumskim i połtawskim wznowiono też dostawy wody.\n\n22:54 Opóźnienia w ruchu pociągów po rosyjskim ostrzale\n\nW wyniku rosyjskiego ostrzału opóźniony jest ruch części pociągów na Ukrainie. Państwowe przedsiębiorstwo Ukrzaliznycia podało, że w niektórych rejonach przywrócono zasilanie.\n\n22:32 Ostrzał infrastruktury krytycznej w Charkowie\n\nCo najmniej jedna osoba zginęła w wyniku ostrzału obiektu infrastruktury w obwodzie charkowskim - poinformował zastępca szefa lokalnego oddziału Państwowej Służby Ukrainy ds. Sytuacji Nadzwyczajnych. Dodał, ża trwają poszukiwania drugiego pracownika, który był na miejscu w momencie ataku.\n\n22:14 Xi spotka się z Putinem\n\nPo raz pierwszy od ponad dwóch lat prezydent Chin Xi Jinping uda się w podróż zagraniczną. Na szczycie Szanghajskiej Organizacji Współpracy w Samarkandzie w Uzbekistanie spotka się z prezydentem Rosji Władimirem Putinem.\n\n21:53 Ataki rakietowe na cele na Ukrainie\n\nUkraińskie dowództwo powietrzne \"Wschód\" podało, że wieczorem nieprzyjaciel przeprowadził atak rakietowy na cele w strefie odpowiedzialności tej jednostki. Przekazano, że z 11 wystrzelonych przez Rosjan pocisków manewrujących nad obwodem dniepropietrowskim zestrzelono 7.\n\n21:30 Zełenski komentuje przerwy w zasilaniu po rosyjskich atakach\n\nDo ataków na obiekty infrastruktury odniósł się w mediach społecznościowych prezydent Ukrainy Wołodymyr Zełenski. \"Całkowicie pozbawiono zasilania obwody charkowski i doniecki, częściowo - zaporoski, dniepropietrowski i sumski\" - przekazał. Napisał, że \"rosyjscy terroryści pozostają terrorystami i atakują infrastrukturę krytyczną\", a nie cele wojskowe, ponieważ ich celem jest \"pozostawienia ludzi bez światła i ciepła\".\n\n21:24 Charków częściowo bez prądu i wody\n\nMer Charkowa Ihor Terechow poinformował, że wojska rosyjskie ostrzelały obiekt infrastruktury. Dodał, że w wyniku uderzenia w wielu częściach miasta nie ma prądu oraz wody, ponieważ nie działają pompy.\n\n21:10 Rosjanie uderzyli w infrastrukturę krytyczną w obwodzie charkowskim\n\nRada miasta Dergacze w obwodzie charkowskim podała, że teren gminy jest całkowicie pozbawiony energii elektrycznej po rosyjskim uderzeniu w obiekty infrastruktury krytycznej.\n\n20:58 Sztab Generalny Ukrainy: Rosjanie atakują z powietrza\n\nNa terenie Ukrainy utrzymuje się zagrożenie atakami lotniczymi i rakietowymi - podał Sztab Generalny Sił Zbrojnych Ukrainy. Według tego źródła, w niedzielę wojska rosyjskie przeprowadziły 16 ataków rakietowych oraz 3 naloty na cele na terenie Ukrainy.\n\n20:30 Przerwy w dostawach prądu po ostrzale w obwodzie dniepropietrowskim\n\nNiektóre miasta i gminy obwodu pozostały bez prądu. Rosjanie uderzyli w infrastrukturę energetyczną - podał w mediach społecznościowych szef władz lokalnych Wałentyn Rezniczenko.\n\n20:16 Władze Ukrainy zaczynają głośno mówić o możliwości otwarcia lotnisk cywilnych\n\nMinister infrastruktury Ołeksandr Kubrakow powiedział, że ponowne otwarcie lotnisk na Ukrainie nie jest czymś trudnym i zajmie tylko kilka tygodni. Podkreślił, że główną przeszkodą we wznowieniu lotów cywilnych jest bezpieczeństwo, a nie kwestie techniczne. Według niego pierwszym lotniskiem, które może wznowić pracę, będzie prawdopodobnie port lotniczy we Lwowie.\n\n- Technicznie rzecz biorąc, otwarcie lotniska we Lwowie może być realizowane jako „inicjatywa zbożowa\", przy której Ukraina ma gwarancje bezpieczeństwa od międzynarodowych partnerów i ONZ - powiedział Kubrakow.\n\nUkraińskie władze rozważają możliwość wznowienia pracy lotniska w Użhorodzie, którego pas startowy znajduje się 100 metrów od granicy ze Słowacją. Są plany, by lotnisko stało się portem międzynarodowym.\n\n19:50 Były ambasador w Kijowie: USA mogą zezwolić na transfer MiG-ów na Ukrainę\n\nW wywiadzie dla Radia Wolna Europa John Herbst, były ambasador USA na Ukrainie, obecnie dyrektor Eurazjatyckiego Centrum Rady Atlantyckiej, ocenił, że początkowo polityka władz amerykańskich wobec konfliktu na Ukrainie była \"nieśmiała\", więc nie zdecydowano się na dostawy samolotów dla Kijowa. Jednak obecnie może się to zmienić.\n\n- Myślę, że niedługo może nastąpić pozytywna decyzja w sprawie MiG-ów, dochodzą mnie takie słuchy. Myślę, że to dobry ruch - stwierdził. Dyplomata przypomniał, że ​​USA zmieniły już swoje stanowisko w sprawie broni, która wcześniej nie miała trafić na Ukrainę. Herbst jest pewien, że tak właśnie będzie i z posowieckimi samolotoami.\n\n- To wzór, który widzieliśmy co chwilę: mówią nie, ponieważ się boją, a potem mówią tak - powiedział Herbst.\n\n19:35 Rozmowa prezydentów Francji i Rosji\n\nJednym z tematów rozmowy była sprawa Zaporoskiej Elektrowni Jądrowej.\n\nCzytaj więcej Dyplomacja Macron rozmawiał z Putinem. Przypomniał prezydentowi Rosji swoje żądania Prezydenci Emmanuel Macron i Władimir Putin odbyli kolejną w ostatnich tygodniach rozmowę telefoniczną - podały Pałac Elizejski i Kreml.\n\n19:02 Ukraina przyznaje, że nie ma jeszcze recepty na rosyjskie lotnictwo dalekiego zasięgu\n\n- Przypominamy wszystkim, że zagrożenie nigdzie nie zniknęło. To, że nasi żołnierze wyzwalają terytorium, to bardzo dobra wiadomość, ale do zwycięstwa jeszcze daleko, bo wróg będzie nas nieustannie terroryzował swoimi atakami rakietowymi. Niestety nie mamy jeszcze recepty na te samoloty (z których dokonywane są ataki rakietowe - red.), ale jestem przekonany, że później takie środki będą dostępne - powiedział Jurij Ihnat, rzecznik ukraińskich sił powietrznych.\n\n18:42 \"Kolaboranci uciekają jeszcze szybciej, niż rosyjskie wojska\"\n\nNatalia Humeniuk, rzeczniczka południowego zgrupowania ukraińskiej armii stwierdziła, że kolaboranci z południa Ukrainy ewakuują się z okupowanych przez najeźdźców terytoriów jeszcze szybciej, niż rosyjskie wojska. - Oni nawet wyprzedzają wojska (rosyjskie - red.), które również są przez nas stopniowo wypierane. Bo (kolaboranci - red.) rozumieją, że wraz z powrotem władz ukraińskich na terytoria okupowane na pewno nie będą zadowoleni i że zostanie wydana absolutnie adekwatna ocena ich działań. Oni ewakuują się jako pierwsi - powiedziała.\n\n18:31 Ukraińcy zniszczyli rosyjską przeprawę przez Dniepr w okolicy Nowej Kachowki\n\nUkraińskie dowództwo operacyjne \"Południe\" poinformowało o rosyjskich stratach w pobliżu Nowej Kachowki w obwodzie chersońskim. \"Potwierdzono straty przeciwnika w liczbie 35 okupantów, 5 jednostek pojazdów opancerzonych i moździerza kalibru 120. W rejonie Nowej Kachowki zniszczono skład amunicji i tymczasowy most na Dnieprze\" - przekazało biuro prasowe.\n\n18:15 Atak rakietowy na obwód mikołajowski. Są ranni\n\nW wyniku rosyjskiego ataku rakietami Ch-22 na miejscowość Bereznehuwate w obwodzie mikołajowski uszkodzone zostały dwa domy prywatne. 5 osób zostało rannych - poinformowało biuro prasowe Dowództwa Operacyjnego \"Południe\".\n\n17:54 Syniehubow: Ponad 40 wyzwolonych miejscowości w obwodzie charkowskim\n\nSzef władz obwodu charkowskiego Ołeh Syniehubow powiedział w wywiadzie, że na terenie obwodu ukraińskie wojska wyzwoliły ponad 40 miejscowości. -Wyzwoliliśmy znaczną część naszych terytoriów w rejonach czuhujewskim, kupiańskim i bałaklijskim - dodał. Przekazał, że ukraińskie wojska wkroczyły do ​​Kupiańska oraz że trwa wyzwalanie miejscowości położonych w pobliżu miasta Izium.\n\n17:29 Doniesienia o ostrzale miast w obwodzie donieckim\n\nSzef obwodowej administracji donieckiej Pawło Kyryłenko podał, że po południu Rosjanie ostrzelali trzy miasta w regionie: Kramatorsk, Słowiańsk i Mykołajiwkę. Kyryłenko przekazał, że co najmniej jedna osoba została ranna.\n\n17:07 Doniesienia o ucieczce kolaboracyjnych władz Iziumia\n\nPowołując się na byłego członka rady miasta Izium ukraińska agencja Ukrinform donosi, że szef kolaboracyjnych władz miejskich, który objął stanowisko po tym, jak kontrolę nad miastem na początku kwietnia całkowicie przejęli Rosjanie, uciekł wraz ze swymi współpracownikami jeszcze przed rozpoczęciem obecnej ofensywy ukraińskiej. Według tego źródła, prorosyjski mer przebywa na terenie Rosji.\n\n16:41 Ok. 350 tys. cywilów w obwodzie donieckim\n\n- Ponad milion 200 tysięcy osób zostało ewakuowanych z terytorium obwodu, w którym w momencie rozpoczęcia inwazji wojsk rosyjskich na pełną skalę mieszkało stałe mieszkało milion 670 tysięcy osób. Według naszych obliczeń w regionie pozostaje 350-340 tys. osób – powiedział szef donieckiej administracji obwodowej Pawło Kyryłenko.\n\n16:19 Gen. Załużny o ofensywie w rejonie Charkowa\n\nDowódca Sił Zbrojnych Ukrainy odniósł się do ostatniego kontrataku wojsk ukraińskich na północnym wschodzie kraju.\n\n15:56 Ukraińcy chwalą się zdobytym rosyjskim dronem\n\nZ fotografii publikowanych w mediach społecznościowych wynika, że ukraińscy żołnierze zdobyli rosyjski rozpoznawczy bezzałogowy statek powietrzny typu Orłan-10 wraz z dokumentacją. Według doniesień, do zdobycia sprzętu doszło w obwodzie charkowskim, gdzie w ostatnim czasie siły ukraińskie prowadzą kontrofensywę.\n\n15:39 Straż Graniczna: Od 24 lutego do Polski z Ukrainy wjechało 6,192 mln osób\n\n10 września granicę Ukrainy z Polską przekroczyło 27 tys. osób wjeżdżających do Polski. Na Ukrainę wyjechało tego dnia z Polski 28,1 tys. osób, a od 24 lutego - 4,411 mln osób.\n\n15:23 350 mld dolarów - wstępny koszt odbudowy Ukrainy\n\nWe wspólnym raporcie Banku Światowego, Komisji Europejskiej i ukraińskiego rządu koszty odbudowy Ukrainy oszacowano na 349 mld dolarów. Raport jest pierwszą kompleksową oceną zniszczeń na skutek tej wojny i stwarza podstawy dla planu sfinansowania odbudowy.\n\nCzytaj więcej Gospodarka Wojna w Ukrainie. Wstępny koszt odbudowy zniszczeń Agresja Rosji na Ukrainę spowodowała do 1 czerwca straty ponad 97 mld dolarów, ale odbudowa zniszczeń może kosztować niemal 350 mld — stwierdziły we wspólnym raporcie Bank Światowy, Komisja Europejska i rząd Ukrainy\n\n14:36 Premier Szmyhal: Ukraina obroniła swój cywilizacyjny wybór i kontynuuje drogę na Zachód\n\n- Głównym wnioskiem po 200 dniach tej krwawej wojny jest to, że Ukraina wygrała strategicznie - powiedział szef rządu.\n\n\n\nCzytaj więcej Konflikty zbrojne Szmyhal: Obroniliśmy swój cywilizacyjny wybór. Zmierzamy na Zachód Do końca tego roku Ukraina ma ambitne plany spełnienia wszystkich siedmiu warunków postawionych przez Komisję Europejską przy przyznawaniu statusu kraju kandydującego i przystąpienia do negocjacji w sprawie członkostwa w UE - powiedział premier Denys Szmyhal podczas dorocznego spotkania Jałtańskiej Strategii Europejskiej (YES).\n\n14:05 Głównodowodzący Sił Zbrojnych Ukrainy: Wojska 50 km od granicy państwa\n\nWalery Załużny głównodowodzący Sił Zbrojnych, pokazał zdjęcia z działń jednostek zaangażowanych w wyzwolenie terytoriów ukraińskich.\n\n\"Na froncie charkowskim posunęliśmy się militarnie nie tylko na południe i wschód, ale także na północ. Granica państwowa oddalona jest o 50 km\" - napisał generał.\n\n\n\n13:44 Rzecznik Sił Powietrznych Ukrainy: Rosjanie przeprowadzili atak rakietami dalekiego zasięgu\n\nJak podał Jurij Ihnat, bombowce dalekiego zasięgu Tu-22 M3 uderzyły z północy kraju pociskami X-22, potem przeleciały w rejon okupowanego Krymu i zaatakowały południowe tereny z Półwyspu Tarchankuckiego.\n\nIhnat napisał że informacje te wymagają potwierdzenia, ale ostrzegł, że groźby ataków rakietowych nie minęły.\n\n\n\n\"To, że nasi żołnierze wyzwalają ziemię, to dobra wiadomość, ale daleko nam do zwycięstwa. Wróg będzie nadal terroryzował nas atakami rakietowymi\" - napisał rzecznik.\n\n13:09 Siły Zbrojne Ukrainy zlikwidowały 70 rosyjskich czołgów przy użyciu dronów\n\nUkraińcy szacują ich wartość na 170 mln dolarów.\n\n\n\n12:34 Ukraińska obrona powietrzna zlikwidowała rosyjskie rakiety nad obwodem dniepropietrowskim\n\nInformację przekazał na Telegramie szef Obwodowej Administracji Wojskowej Walenty Rezniczenko.\n\n\n\n11:51 Ukraińska flaga w kolejnej zdobytej miejscowości\n\nUkraińcy zdobyli miejscowość Czkałowskie w obwodzie charkowskim.\n\n\n\n11:15 Aerofłot zamierza przewieźć 40 mln pasażerów\n\n— Musimy szukać nowych możliwości, w sytuacji, kiedy wiele przestrzeni powietrznych jest dla nas zamkniętych. Widzimy na przykład szansę na rozwój na Dalekim Wschodzie — mówił we Władywostoku Siergiej Aleksandrowski, szef Grupy Aerofłot.\n\nCzytaj więcej Transport Wojna? Jaka wojna! Aerofłot ma wielkie plany Kilkaset samolotów, oczywiście produkcji krajowej, powrót do liczby pasażerów przewiezionych w 2020 roku, kiedy to ruch krajowy całkowicie się odrodził i nowe bazy w Rosji. Tak w skrócie wygląda plan Grupy Aerofłotu na najbliższy czas.\n\n11:01 Instytut Studiów nad Wojną o postępach ukraińskiej kontrofensywy\n\n\" Siły ukraińskie prawdopodobnie zdobędą miasto Izium - o ile już go nie zdobyły - w ciągu najbliższych 48 godzin, szacuje ISW. Wyzwolenie Izium byłoby najważniejszym osiągnięciem militarnym Ukrainy od czasu wygrania bitwy o Kijów w marcu, wyeliminowania rosyjskiego natarcia w północno-zachodnim obwodzie donieckim i eliminacji znacznej liczby rosyjskich żołnierzy\" - oceniają eksperci z ISW.\n\nCzytaj więcej Konflikty zbrojne ISW: Ukraińskie sukcesy dokonują spustoszenia w przestrzeni informacyjnej Rosji Rosyjskie dowództwo odmawia uznania porażki i traktuje wycofanie sił jako planowaną operację, a propagandystom telewizyjnym brakuje spójnego wyjaśnienia aktualnych wydarzeń - zauważają eksperci Instytutu Studiów nad Wojną.\n\n10:36 Kadyrow zapowiada odzyskanie zdobytych przez Ukrainę miast\n\nCzeczeński przywódca Ramzan Kadyrow powiedział, że wszystkie miasta pozostawione przez wojska rosyjskie w kierunku charkowskim operacji wojskowej zostaną \"odzyskane\".\n\nCzeczen przyznaje też, że \"nie rozumie dogłębnie\", jaką strategię stosuje rosyjskie dowództwo, ale przekonuje, że \"Rosja wygra\", a siły wroga zostaną \"pokonane siłą ducha naszych bojowników\".\n\n\n\n10:05 Rosjanie i kolaboranci uciekają z Ługańska\n\nPoinformował o tym w Telegramie szef Ługańskiej Obwodowej Administracji Wojskowej Serhij Haidai.\n\nCzytaj więcej Konflikty zbrojne Rosjanie uciekają z Ługańska. Kilometrowe sznury aut Rosjanie i kolaboranci uciekają z obwodu ługańskiego, zmierzają w kierunku Rosji - napisał na swoim kanale w Telegramie szef Ługańskiej Obwodowej Administracji Wojskowej Serhij Haidai.\n\n09:36 Ukraina oczekuje, że Izrael potępi rosyjskie zbrodnie wojenne\n\nPrzewodniczący Rady Najwyższej Ukrainy Rusłan Stefanczuk powiedział podczas spotkania z członkiem izraelskiego Knesetu Nirem Barkatem, że Kijów oczekuje od państwa Izrael \"bezkompromisowego, jasnego i jednoznacznego potępienia zbrodni wojennych popełnionych przez Federację Rosyjską w Ukrainie\".\n\nStefanczuk podkreślił też konieczność zaostrzenia sankcji gospodarczych i finansowych wobec Rosji.\n\n\n\nNir Barkat - izraelski polityk, członek Knesetu, były burmistrz Jerozolimy, obecnie przebywa w Kijowie. To pierwszy izraelski polityk, który odwiedził Ukrainę po rozpoczęciu rosyjskiej inwazji 24 lutego br.\n\n09:07 Sztab Generalny o aktualnych stratach Rosji\n\nWedług strony ukraińskiej zginęło 52 650 rosyjskich żołnierzy, zniszczono też m.in. ponad 1260 systemów artyleryjskich.\n\n\n\nSztab Generalny Ukrainy\n\n08:29 Toczą się ciężkie walki o Lisiczańsk, Siewierodonieck i Rubiżne\n\nPortal TpyxaNews sugeruje, że Rosjanie próbują w ten sposób kupić czas dla okupantów na wywiezienie ich dobytku z Ługańska.\n\n08:11 Zełenski: Nie chcemy negocjować z terrorystami\n\nNie ma pewności, że strona rosyjska dotrzyma którejkolwiek ze składanych obietnic - powiedział prezydent Zełenski podczas dyskusji panelowej podczas dorocznego spotkania Jałtańskiej Strategii Europejskiej (YES).\n\nCzytaj więcej Konflikty zbrojne Zełenski: Chcemy zakończyć wojnę, ale okoliczności się zmieniły Zanim negocjacje dyplomatyczne z Federacją Rosyjską staną się możliwe, armia rosyjska musi wycofać się z Ukrainy, a Rosja musi przestać zachowywać się jak terrorysta - powiedział prezydent Ukrainy podczas dorocznego spotkania Jałtańskiej Strategii Europejskiej (YES).\n\n07:41 Zaporoska Elektrownia Atomowa. Zatrzymano pracę 6. bloku energetycznego\n\nEnergoatom poinformował, że prace 6. bloku zatrzymano o godz. 3.41 miejscowego czasu. Trwają przygotowania do schłodzenia reaktora.\n\n\n\n\"Aby zapobiec sytuacji awaryjnej na stacji, konieczne jest powstrzymanie raszystowskiego ostrzału linii komunikacyjnych Zaporoskiej elektrowni atomowej z systemem elektroenergetycznym i stworzenie wokół niej strefy zdemilitaryzowanej. Następnie możliwa będzie naprawa linii komunikacyjnej, aby zapewnić włączenie i dalszą bezpieczną eksploatację elektrowni\" - czytamy na kanale agencji.\n\n\n\n07:13 Mapa aktualnej sytuacji na froncie ukraińsko-rosyjskim\n\nNa żółto oznaczone są tereny pod kontrolą Ukrainy. Fiolet to obszary anektowane przez Rosję przed 24 lutego 2022. r. Czerwonym kolorem oznaczono terytoria zajęte po 24.02.2022.\n\n\n\nRóżowe obszary to tereny, na których Ukraina prowadzi działania kontrofensywne.\n\n\n\n07:07 Były premier Szwecji: Do długoterminowego rozwoju zdolności obronnych Ukrainy potrzebna jest koalicja państw\n\nByły premier Szwecji Carl Bildt powiedział na 17. Dorocznym Spotkaniu Jałtańskiej Strategii Europejskiej (YES), że ukraińskie gwarancje bezpieczeństwa może zapewnić koalicja państw, poprzez długoterminowe wsparcie zdolności obronnych Kijowa.\n\n- Mówię o koalicji państw, które zobowiążą się pomagać Ukrainie w rozwijaniu niezbędnych zdolności obronnych przez długi czas. Dodałbym do tego pewne zobowiązania polityczne – porozumienia, aby pomóc Ukrainie w każdy możliwy sposób w przypadku naruszenia jej integralności terytorialnej – powiedział Bildt.\n\n06:28 Niemcy dostarczą Ukrainie kolejne Gepardy\n\nDostarczenie kolejnych 10 przeciwlotniczych dział samobieżnych Gepard \"tak szybko jak to możliwe\" zapowiedziała w Kijowie niemiecka minister obrony Annelena Baerbock.\n\n\n\n06:07 Sullivan: Ukraina powinna zdecydować, jak wyzwolić terytoria okupowane przez Rosję.\n\nDoradca ds. bezpieczeństwa narodowego USA Jake Sullivan powiedział, że siły zbrojne Ukrainy powinny samodzielnie decydować, kiedy i jak wyzwolić okupowane przez Rosję terytoria w obwodach donieckim i ługańskim oraz na Krymie.\n\nZwracając się do innych narodów podczas konferencji w sprawie strategii europejskiej w Jałcie (YES), Sullivan powiedział, że celem USA i ich sojuszników jest pomoc Ukrainie w osiągnięciu tych celów, zarówno w drodze negocjacji, jak i na polu bitwy.\n\n06:00 Siły ukraińskie zniszczyły rosyjskie składy amunicji i przeprawę promową w obwodzie chersońskim.\n\nPołudniowe Dowództwo Operacyjne Ukrainy poinformowało o zniszczeniu składów amunicji w Chersoniu i wokół niego, a także przeprawy promowej w Nowej Chakowce.\n\nW wyniku trwającej ukraińskiej kontrofensywy zniszczono osiem rosyjskich czołgów, 17 pojazdów, jedną haubicę Msta-B, jeden bezzałogowca Orlan-10. Zginęło 80 rosyjskich żołnierzy.\n\n05:55 Eksplozje w Dnieprze\n\nNocne alarmy przeciwlotnicze w Dnieprze, stolicy obwodu dniepropiotrowskiego. Doszło do 11 eksplozji, nie ma na razie informacji o ewentualnych poszkodowanych i zniszczeniach.\n\n05:50 Okupacyjne władze obwodu charkowskiego doradzają ewakuację\n\nWypłacają też mieszkańcom jednorazową zapomogę - 10 tys. rubli.\n\n05:47 Armia Putina w panice\n\nRosyjskie ministerstwo obrony usiłuje przekonać, że paniczna ucieczka jego oddziałów jest misternym planem przegrupowania.",
    "Wojna Rosji z Ukrainą. Dzień 203. Relacja na żywo": "04:36 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 204 24 lutego Rosja rozpoczęła pełnowymiarową inwazję na Ukrainę. Wołodymyr Zełenski mówi, że tylko w ukraińskiej niewoli rosyjscy żołnierze mogą ocalić swoje życie.\n\n00:01 Koniec środowej relacji\n\nNa kolejne doniesienia dotyczące ukraińskiej obrony przed rosyjską inwazją zapraszamy w czwartek od wczesnego poranka.\n\n\n\n23:57 Kułeba: Dzisiejszy atak Rosjan na Krzywy Róg to zbrodnia wojenna i akt terroru\n\n„Uderzenie rosyjskich rakiet na obiekty hydrotechniczne w Krzywym Rogu jest zbrodnią wojenną i aktem terroru” - ocenił na Twitterze Dmytro Kułeba, minister spraw zagranicznych Ukrainy. „Pobici przez armię ukraińską na polu bitwy rosyjscy tchórze toczą teraz wojnę z naszą krytyczną infrastrukturą i cywilami. Rosja jest państwem terrorystycznym i musi być za takie uznana” - napisał.\n\n23:50 Guterres po rozmowie z Putinem: Skłamałbym, gdybym powiedział, że wojna wkrótce się skończy\n\nSekretarz generalny ONZ António Guterres, który w środę rozmawiał telefonicznie z Władimirem Putinem, uważa, że ​​koniec wojny na Ukrainie jest jeszcze odległy. - Uważam, że pokój jest konieczny – pokój zgodny z Kartą Narodów Zjednoczonych i prawem międzynarodowym. Ale skłamałbym, gdybym powiedział, że mam nadzieję, że to nastąpi wkrótce – powiedział dziennikarzom.\n\n23:44 Projekt umowy o gwarancjach dla Ukrainy „zawiera koszmarne dla Rosji szczegóły”\n\nSpośród gwarantów bezpieczeństwa zniknął nie tylko Kreml, ale i Chiny oraz Indie. Oba państwa zajmują dwuznaczną pozycję wobec rosyjskiej agresji. W marcu Kijów gotów był zachować neutralność, obecnie zastrzega, że przyszłe gwarancje bezpieczeństwa w niczym nie mogą zmienić jego dążenia do NATO.\n\n23:15 Już tylko 6 proc. obwodu charkowskiego pod kontrolą najeźdźców\n\n6 proc. terytorium obwodu charkowskiego jest nadal okupowane przez Rosjan - powiedział Ołeh Sinehubow, szef charkowskiej administracji wojskowej, na spotkaniu z udziałem prezydenta Wołodymyra Zełenskiego na temat kwestii bezpieczeństwa energetycznego w regionie.\n\nSinehubow podkreślił, że przed ukraińską kontrofensywą Rosjanie kontrolowali 32 proc. terytorium obwodu. Urzędnik przekazał, że regionie prowadzone są prace mające na celu odbudowę zniszczonych obiektów infrastrukturalnych. Przywracane jest działanie linio energetycznych i telefonii komórkowej.\n\n22:53 Scholz skomentował ostatnią rozmowę z Putinem\n\nKanclerz Niemiec Olaf Scholz powiedział w środę nie ma wrażenia, by ​​prezydent Rosji Władimir Putin zmienił zdanie co do planów wobec Ukrainy. Skomentował w ten sposób swoją rozmowę z prezydentem Rosji, do której doszło dzień wcześniej.\n\n- Niestety nie mogę powiedzieć, że pojawia się u niego świadomość, iż rozpoczęcie tej wojny było błędem i że pojawiła się (u Putina - red.) zmiana stanowiska – powiedział Scholz. Jednocześnie podkreślił, że nadal uważa za słuszne komunikowanie się z rosyjskim przywódcą i przekazywanie mu swojego stanowiska.\n\n22:20 Czy Rosjanie chcieli wywołać powódź w Krzywym Rogu?\n\nRosjanie zaatakowali dziś Krzywy Róg ośmioma pociskami manewrującymi Raduga Ch-101. O szczegółach ataku poinformował Kyryło Tymoszenko, wiceszef biura prezydenta Ukrainy.\n\n21:51 Grecja zrywa z rosyjskim gazem i stawia na LNG\n\nKolejny kraj UE przyznaje, że uzależnienie od dostaw gazu z Rosji „to był strategiczny błąd”.\n\nCzytaj więcej Gaz Grecja zrywa z rosyjskim gazem. Buduje swój terminal LNG Kolejny kraj Unii przyznaje, że uzależnienie od dostaw gazu z Rosji „to był strategiczny błąd”. Grecy importować będą LNG za oceanu, do terminalu, który budują.\n\n21:28 Pierwszy mecz w Warszawie Szachtara Donieck w ramach Ligi Mistrzów\n\nTysiące kibiców z ukraińskimi flagami pojawiło się w środowy wieczór przy Łazienkowskiej, by dopingować swoich piłkarzy - tak jak oni zmuszonych do wojennej emigracji.\n\n21:02 Ukraińcy proszą KE o sprawdzenie, czy Euronews manipuluje wiadomościami o wojnie\n\nMinisterstwo Kultury i Polityki Informacyjnej Ukrainy oraz ukraiński odpowiednik KRRiT zaapelowały do ​​Komisji Europejskiej w sprawie manipulacji, dotyczących wojny na Ukrainie, których miała dopuścić się rosyjskojęzyczna wersji kanału Euronews.\n\nPodstawą apelu jest analiza treści, emitowanych przez rosyjską wersję Euronews od poniedziałku do piątku - od 15 do 19 sierpnia. Ukraińscy specjaliści odkryli w materiałach szereg manipulacji. „Nie chodzi o zwykłe fejk newsy, ale o systematyczne oddziaływanie na publiczność. Widzom niepostrzeżenie narzuca się prorosyjskie rozumienie związków przyczynowo-skutkowych w kwestii tego, co dzieje się na Ukrainie, o roli Rosji w tych procesach, odpowiedzialności stron itp.” - podkreślono.\n\nWedług strony ukraińskiej „materiały z elementami manipulacyjnymi są obecne w eterze każdego dnia i są ukrywane pośród mniej lub bardziej bezstronnych materiałów”.\n\n20:35 Niemcy dostarczyli broń Kijowowi\n\nInformacja o przekazaniu wojskowego sprzętu opublikowana została na stronie niemieckiego rządu.\n\nCzytaj więcej Konflikty zbrojne Niemcy przekazały Ukrainie cztery działa przeciwlotnicze Gepard W ciągu ostatniego tygodnia rząd niemiecki przekazał Ukrainie cztery samobieżne działa przeciwlotnicze Gepard oraz 65 lodówek na środki medyczne.\n\n20:09 Komisja Europejska przeznacza 5 mln euro na wsparcie kultury ukraińskiej\n\nKomisja Europejska ogłosiła w środę inaugurację otwartego konkursu na realizację projektów wspierających kulturę ukraińską zarówno na samej Ukrainie, jak i poza jej granicami. Na realizację wybranych propozycji zostanie przeznaczonych 5 mln euro. Zgłoszenia do udziału w konkursie będą przyjmowane do 29 listopada br.\n\n19:47 Dwie katastrofy dronów w Rosji, 600 km od Krymu\n\nDo obu wypadków doszło w odległości ponad 600 km od Krymu i ok. 500 km od Mariupola. Nie ma na razie żadnych informacji, by chodziło o dron ukraiński.\n\nCzytaj więcej Wypadki Tajemniczy dron rozbił się w okolicy Stawropola. Kilka osób jest rannych Strażak i kilka innych osób zostało rannych po tym, jak w środę wieczorem na terytorium Kraju Stawropolskiego rozbił się niezidentyfikowany dron - poinformował gubernator Władimir Władimirow.\n\n19:23 Sankcje wobec Rosji pozwolił łotewskim bankom zamrozić 80 mln euro\n\nOkoło 80 mln euro zostało zamrożonych w łotewskich bankach w związku z sankcjami nałożonymi na Rosję w związku z wojną na Ukrainie - przekazała szefowa Komisji Finansów i Rynku Kapitałowego Sante Purgaile. - Od kilku miesięcy w tych liczbach nie było żadnych specjalnych zmian – powiedziała w wywiadzie dla łotewskiego kanału TV3. Według niej zidentyfikowano sześć osób bezpośrednio podlegających sankcjom i 35 osób prawnych, które nie są bezpośrednio uwzględnione na listach sankcyjnych, ale podlegają sankcjom z uwagi na akcjonariat.\n\n18:52 Rosja może przejść do ofensywy na niektórych odcinkach frontu w obwodzie mikołajowskim\n\nRosyjskiej armii brakuje sił i środków, by skutecznie zaatakować Mikołajów, ale mogą uciekać się do działań ofensywnych na niektórych obszarach frontu w okolicy tego miasta - ocenił szef regionalnej administracji wojskowej Witalij Kim. - Ta historia nie może się powieść, ale ryzyko nadal istnieje, ponieważ rosyjscy najeźdźcy wielokrotnie uciekali się do nielogicznych działań - powiedział.\n\n18:22 Zełenski podziękował żołnierzom za wyzwolenie ziem ukraińskich\n\nPrezydent Ukrainy Wołodymyr Zełenski podziękował ukraińskim wojskowym za wyzwolenie ziem ukraińskich od rosyjskich najeźdźców i stwierdził, że Rosjanie „potrafią prać mózgi, ale nie serca Ukraińców”.\n\n- Możliwe jest czasowe okupowanie terytoriów naszego państwa. Ale na pewno nie da się okupować narodu ukraińskiego. Można prać mózgi, ale serc Ukraińców nie można. Dziękuję dowódcy Wojsk Lądowych Sił Zbrojnych Ukrainy Ołeksandrowi Syrskiemu, wszystkim naszym żołnierzom za wyzwolenie ziemi ukraińskiej od wroga. Dbajcie o naszych ludzi, nasze serca, dzieci i przyszłość - powiedział Zełenski, który opublikował w mediach społecznościowych nagranie ze swojej dzisiejszej wizyty w odbitym Izium.\n\n\n\n17:59 Rosjanie przeprowadzili atak rakietowy na Krzywy Róg\n\nRosyjskie wojsko przypuściło atak rakietowy na miasto Krzywy Róg - poinformował na Facebooku Ołeksandr Wiłkuł, szef administracji wojskowej Krzywego Rogu. Zaapelował do mieszkańców o pozostanie w schronach.\n\nW środę syreny alarmowe było słychać w wielu miejscach na Ukrainie. Jednym z celów było Zaporoże - mieszkańcy tego miasta informowali o dwóch eksplozjach.\n\n17:29 Nie żyje naczelny „Komsomolskiej Prawdy”. „Zmarł nagle”\n\nWysokonakładowy rosyjski dziennik poinformował o śmierci swego redaktora naczelnego.\n\nCzytaj więcej Społeczeństwo Nagła śmierć redaktora naczelnego ulubionej gazety Putina W wieku 68 lat zmarł nagle Władimir Sungorkin, redaktor naczelny rosyjskiej \"Komsomolskiej Prawdy\", nazywanej ulubioną gazetą prezydenta Rosji Władimira Putina.\n\n17:02 Szmyhal: Ukraina jest w stanie dziewięć razy zwiększyć eksport energii elektrycznej\n\n- Ukraina dąży do zwiększenia skali eksportu energii elektrycznej do Europy do 2700 MW - poinformował na konferencji prasowej premier Denys Szmyhal, - Chcemy maksymalnie rozszerzyć nasze możliwości eksportowe – do 2700 MW. Obecnie mamy 300 MW, ale chcemy i możemy mieć 2700 - przekonywał szef ukraińskiego rządu.\n\n\n\nWedług Szmyhala Ukraina obecnie eksportuje energię elektryczną do Mołdawii, Rumunii, Słowacji oraz specjalną linią 260 MW do Polski. Jego zdaniem Europa oczekuje wsparcia energetycznego od Ukrainy i ma zapotrzebowanie na dostawy od 1000 do 4000 MW. Jednocześnie Ukraina będzie w stanie zapewnić takie wolumeny pod warunkiem kontrolowania elektrowni jądrowej w Zaporożu.\n\n\n\n16:35 Kolejne Gepardy dla Ukrainy\n\nNiemcy dostarczyły Ukrainie cztery kolejne samobieżne działa przeciwlotnicze Gepard - podają ukraińskie media, powołując się na dane niemieckiego rządu.\n\n16:17 Kreml: Natowskie aspiracje Ukrainy zagrożeniem dla Rosji\n\nMoskwa zareagowała na opublikowany we wtorek przez kancelarię prezydenta Ukrainy Wołodymyra Zełenskiego projekt pakietu gwarancji bezpieczeństwa. Na konferencji prasowej rzecznik Kremla Dmitrij Pieskow powiedział, że Rosja krytycznie podchodzi do dokumentu. Oświadczył, że pomysł przystąpienia Ukrainy do NATO pozostaje \"głównym zagrożeniem dla Rosji\".\n\n15:51 Szmyhal: 77 statków ze zbożem wypłynęło do Azji i Afryki\n\nPremier Ukrainy Denys Szmyhal oświadczył, że z odblokowanych ukraińskich portów morskich wypłynęło do krajów Azji i Afryki 77 statków z produktami rolnymi. - Jeśli się nie mylę, 57 trafiło do krajów azjatyckich, a ok. 20 - do afrykańskich - zaznaczył.\n\n15:26 Japonia szykuje kolejny pakiet pomocowy dla Ukrainy\n\nAmbasador Ukrainy w Tokio Serhij Korsunski poinformował, że Japonia przygotowuje nowy pakiet pomocowy dla Kijowa. Podkreślił, że wcześniej Ukraina otrzymała od Japonii drony. Dyplomata przekazał, że przedstawił stronie japońskiej listę potrzeb ukraińskiego resortu obrony, nie ujawnił przy tym szczegółów.\n\n15:03 Dowództwo Operacyjne \"Południe\": Zaatakowaliśmy Most Kachowski\n\nUkraińskie Dowództwo Operacyjne \"Południe\", na swoim kanale w serwisie Telegram pisze, że 14 września artyleria i wojska rakietowe Ukrainy na froncie południowym zaatakowały kolumnę wrogiego sprzętu, Most Kachowski, przeprawę pontonową w pobliżu Mostu Antonowskiego (w Chersoniu - red.), a także dwa zgrupowania sił rosyjskich i skład amunicji.\n\n\n\n14:45 Ołena Zełenska: KE przeznaczy 100 mln euro na odbudowę 74 ukraińskich szkół\n\nPierwsza Dama Ukrainy, która gościła w Parlamencie Europejskim w czasie wygłaszana przez szefową KE, Ursulę von der Leyen, orędzia o stanie Unii, napisała na swoim kanale w serwisie Telegram, że Komisja Europejska \"zdecydowała się przeznaczyć 100 mln euro na odbudowę 74 ukraińskich szkół w ramach Planu Szybkiej Odbudowy\". \"Te placówki muszą zostać odbudowane przed zimą\" - podkreśliła Zełenska.\n\n\n\n14:37 Ukraińskie wojska powietrzno-desantowe chwalą się zestrzeleniem rosyjskiego myśliwca Su-30\n\n\"Artylerzyści z sił przeciwlotniczych 80. Samodzielnej Brygady Powietrzno-Desantowej Sił Zbrojnych Ukrainy na stałe uziemili rosyjski wielozadaniowy myśliwiec Su-30. Pilot okupantów nie spodziewał się, że spadochroniarze z Lwowa będą go w stanie zestrzelić z użyciem 23-milimetrowej armaty przeciwlotniczej ZU-23.\n\n\n\n14:34 Samochód rosyjskiej straży granicznej miał zostać ostrzelany przez azerską armię w Armenii\n\nInformacje takie przekazuje Ministerstwo Obrony Armenii.\n\n14:12 Biały Dom: Wkrótce ogłoszenie kolejnego pakietu pomocy wojskowej dla Ukrainy\n\nBiały Dom poinformował, że w ciągu najbliższych dni USA ogłoszą kolejny pakiet pomocy wojskowej dla Ukrainy.\n\n\n\n13:37 Rosyjski resort obrony: Powstrzymaliśmy ofensywę Ukrainy na kierunku Mikołajów-Krzywy Róg\n\nRzecznik resortu obrony Rosji, gen. Igor Konaszenkow, poinformował o powstrzymaniu ofensywy czterech ukraińskich brygad na kierunku Mikołajów-Krzywy Róg. Według słów gen. Konaszenkowa Ukraińcy stracili w czasie walk osiem czołgów, 13 bojowych wozów piechoty, 11 innych pojazdów opancerzonych. W walkach polec miało 150 ukraińskich żołnierzy.\n\n\n\n13:21 MSZ Indii o wojnie na Ukrainie: Trzeba wrócić do dialogu i dyplomacji\n\nS. Jaishankar mówił o tym po spotkaniu z szefową MSZ Francji, Catherine Colonną.\n\n13:06 Kreml wyjaśnia, że Putin nie planował uczestniczyć w pogrzebie królowej Elżbiety II\n\nBrytyjczycy nie wysłali zaproszenia do władz Rosji.\n\nCzytaj więcej Dyplomacja Putin nie dostał zaproszenia na pogrzeb Elżbiety II. Kreml: Nie zamierzał uczestniczyć Prezydent Rosji Władimir Putin od początku nie planował udziału w uroczystościach żałobnych związanych z pogrzebem brytyjskiej królowej Elżbiety II - poinformował rzecznik rosyjskiego prezydenta Dmitrij Pieskow.\n\n12:58 Ukraiński rząd: Od 22 lipca wyeksportowaliśmy drogą morską 3,1 mln ton produktów rolnych\n\nMinisterstwo Infrastruktury Ukrainy poinformowało, że od 22 lipca z Ukrainy wyeksportowano 3,1 mln ton produktów rolnych szlakiem przez Morze Czarne. 22 lipca Ukraina, Rosja, Turcja i ONZ podpisały tzw. porozumienie zbożowe - umowę ws. otwarcia szlaków na Morzu Czarnym dla statków z żywnością eksportowaną z Ukrainy.\n\n\n\n12:50 Wywiad wojskowy Ukrainy: Brakuje chętnych Rosjan. Armia odwołuje wysyłanie żołnierzy\n\nZ raportu wywiadu wynika również, że lekarze mają szybciej przywracać do służby rannych żołnierzy.\n\nCzytaj więcej Konflikty zbrojne Wywiad: Rosja masowo odwołuje planowane wysyłanie wojska na Ukrainę Wywiad wojskowy Ukrainy poinformował, że Rosjanie masowo odwołują planowane wysyłanie personelu na wojnę, ponieważ spotykają się z odmową udziału w działaniach wojennych na Ukrainie.\n\n12:37 Ukraińska armia zachwala polskie Kraby. \"Najszybsze stworzenia\"\n\n\"Czy wiesz, że polskie Kraby to najszybsze stworzenia? Wystarczy spojrzeć na prędkość, z jaką poruszają się po wyzwolonej części obwodu charkowskiego! Mają też wysoką szybkostrzelność\" - chwali polski sprzęt ukraińska armia.\n\n12:35 Pieskow: Tylko władze Ukrainy mogą zagwarantować bezpieczeństwo temu krajowi\n\nPrzy obecnym status quo, w obecnej sytuacji, niemal nikt nie może dać Ukrainie gwarancji bezpieczeństwa lepszych, niż kierownictwo tego państwa. Tylko kierownictwo tego państwa może podjąć działania, które wyeliminują zagrożenie dla bezpieczeństwa Federacji Rosyjskiej. Wiedzą doskonale jakie to powinny być działania - stwierdził Pieskow.\n\nCzytaj więcej Konflikty zbrojne Kreml uważa, że gwarancje bezpieczeństwa dla Ukrainy zagrażają Rosji Zaprezentowany przez Kijów projekt dokumentu ws. gwarancji bezpieczeństwa dla Ukrainy sprawia, że jeszcze bardziej istotne jest przeprowadzenie specjalnej operacji wojskowej (tak władze Rosji nazywają wojnę na Ukrainie - red.) - oświadczył rzecznik Kremla, Dmitrij Pieskow.\n\n12:29 Zełenski spotkał się z żołnierzami w Izium\n\nMiasto zostało w ubiegłym tygodniu odbite z rąk Rosjan.\n\nCzytaj więcej Konflikty zbrojne Prezydent Zełenski przybył do odbitego z rąk Rosjan Izium Prezydent Ukrainy w środę pojechał do miasta Izium w obwodzie charkowskim. Okupowane przez Rosjan miasto zostało wyzwolone przez ukraińską armią w ubiegłym tygodniu.\n\n12:09 Sztab Generalny armii Ukrainy: 5 tysięcy ukraińskich żołnierzy zakończyło szkolenie w Wielkiej Brytanii\n\nW szkoleniu brali udział instruktorzy z Kanady, Holandii, Nowej Zelandii, Ukrainy i Wielkiej Brytanii - wynika z komunikatu ukraińskiego Sztabu Generalnego. Żołnierze szkolili się m.in. z prowadzenia działań ofensywnych i obronnych w terenach zabudowanych.\n\n\n\n12:05 Rogow: Na linii frontu w obwodzie zaporoskim są osoby, które posługują się językiem polskim\n\nO koncentracji ukraińskich wojsk na południowym odcinku frontu informuje Władimir Rogow, stojący na czele prokremlowskiego ruchu \"Jesteśmy z Rosją\".\n\n11:43 Dowódca separatystów: Linia frontu zbliża się do Ługańskiej Republiki Ludowej\n\nAndriej Maroczko, dowódca milicji samozwańczej, separatystycznej republiki istniejącej na terenie ukraińskiego Donbasu przyznał w rozmowie z TASS, że linia frontu na Ukrainie zbliżyła się do terytorium separatystycznej republiki, a więc do granicy ukraińskiego obwodu ługańskiego.\n\n\n\n11:22 Ursula von der Leyen: Rosyjski przemysł jest w rozsypce\n\nPrzyszłość energetyki i sankcje gospodarcze wobec Rosji zdominowały coroczne przemówienie przewodniczącej Komisji Europejskiej w europejskim parlamencie. Ursula von der Leyen zapowiedziała, że Unia nie wycofa się z antyrosyjskich sankcji, które już rozerwały gospodarkę Rosji „na strzępy”.\n\nCzytaj więcej Energetyka Zawodowa Ursula von der Leyen: Gaz z Rosji to przeszłość. UE zbuduje wodorową potęgę Przyszłość energetyki i sankcje gospodarcze wobec Rosji zdominowały coroczne przemówienie przewodniczącej Komisji Europejskiej w europejskim parlamencie. Ursula von der Leyen zapowiedziała, że Unia nie wycofa się z antyrosyjskich sankcji, które już rozerwały gospodarkę Rosji „na strzępy”. Energetyczną przyszłością Unii jest wodór i tam pójdą największe inwestycje. Na początek 3 mld euro.\n\n10:56 Od 24 lutego w wyniku działań wojennych na Ukrainie zginęło 384 dzieci\n\nInformacje takie przekazuje ukraińska prokuratura generalna. Z jej informacji wynika też, że na Ukrainie rannych zostało 749 dzieci. W wyniku rosyjskiego ostrzału infrastruktury cywilnej i terenów mieszkalnych przez Rosjan uszkodzonych miało zostać 2 489 placówek edukacyjnych, z czego 289 zostało w pełni zniszczonych.\n\n\n\n10:50 Władze okupacyjne: Obwód chersoński zasilany prądem z Półwyspu Krymskiego\n\nObwód chersoński otrzymuje prąd z terytorium Półwyspu Krymskiego, przez odtworzone linie wysokiego napięcia - poinformował przedstawiciel okupacyjnych władz obwodu chersońskiego, Siergiej Elisiejew. - Krym to nasz most energetyczny, gwarantuje nam bezpieczeństwo energetyczne... Te linie zostały uszkodzone w 2015 roku, zostały odtworzone - powiedział Elisiejew w rozmowie z telewizją Rossija-24.\n\n\n\n10:25 Rosjanie w nocy ostrzelali Kramatorsk\n\nOłeksandr Honczarenko, mer Kramatorska, poinformował o nocnym ostrzale Kramatorska przez Rosjan. \"Znów ostrzał Kramatorska (...). Nie ma ofiar, ale są zniszczenia domów\" - napisał Honczarenko.\n\n\n\n10:20 Miedwiediew ostrzega przed III wojną światową\n\n\"Wszystko wokół nich stanie w płomieniach. Ich mieszkańcy będą bardzo cierpieć. Ziemia będzie dosłownie płonąć, a beton się topić. My też oberwiemy mocno. To będzie bardzo, bardzo złe dla wszystkich\" - ostrzega przywódców Zachodu były prezydent Rosji.\n\n10:04 FSB aresztowała mieszkańca Władywostoku oskarżonego o współpracę z ukraińskim wywiadem\n\nFederalna Służba Bezpieczeństwa Federacji Rosyjskiej poinformowała o aresztowaniu mieszkańca Władywostoku, który miał przekazywać informację o infrastrukturze wojskowej i cywilnej Kraju Nadmorskiego (jednostka administracyjna Rosji położona na Dalekim Wschodzie) ukraińskiemu wywiadowi wojskowemu. Zatrzymany miał \"wykonywać polecenia ukraińskiego wywiadu wojskowego, zbierać i przekazywać informacje o obiektach infrastruktury krytycznej i wojskowej regionu, zdając sobie sprawę z możliwości użycia ich przeciw bezpieczeństwu Federacji Rosyjskiej\".\n\n\n\n09:58 Resort obrony Rosji zamieścił nagranie z nocnego ataku z użyciem rakiety Iskander-M na cel na Ukrainie\n\n\"Iskandery są gwarancją niszczenia każdego celu wojskowego w odległości do 500 km od linii frontu, na terytorium wroga\" - pisze resort obrony Rosji.\n\n\n\n09:55 Von der Leyen w PE: Sankcje wobec Rosji zostaną utrzymane, są skuteczne\n\n- Rosyjska armia demontuje chipy ze zmywarek i lodówek, aby naprawiać sprzęt wojskowy, ponieważ brakuje im półprzewodników. Rosyjski przemysł jest w rozsypce - mówiła w PE szefowa KE przedstawiając orędzie o stanie Unii.\n\nCzytaj więcej Konflikty zbrojne Von der Leyen w PE: Trzeba było słuchać Polski, państw bałtyckich - Nigdy wcześniej ten parlament nie debatował nad stanem Unii w czasie, gdy na terytorium europejskim toczy się wojna - mówiła w orędziu o stanie Unii, wygłaszanym na forum Parlamentu Europejskiego szefowa Komisji Europejskiej, Ursula von der Leyen.\n\n09:31 W lutym wysłannik Putina wynegocjował porozumienie z Ukrainą. Prezydent Rosji postanowił kontynuować inwazję\n\nAgencja Reutera informuje, że rosyjski wysłannik w lutym wynegocjował z Kijowem porozumienie, które spełniało żądania Kremla. Mimo to Władimir Putin postanowił kontynuować inwazję na Ukrainę.\n\nCzytaj więcej Konflikty zbrojne Po rozpoczęciu inwazji doradca Putina wynegocjował porozumienie pokojowe. Prezydent Rosji je odrzucił Główny wysłannik Władimira Putina na Ukrainie powiedział rosyjskiemu przywódcy w momencie rozpoczęcia wojny, że osiągnął tymczasowe porozumienie z Kijowem, które zaspokoi rosyjskie żądania, aby Ukraina pozostała poza NATO, ale Putin odrzucił je i kontynuował swoją kampanię wojskową - informuje agencja Reutera.\n\n09:02 Dania będzie szkolić ukraińskich żołnierzy na swoim terytorium\n\nDuński rząd zgodził się rozpocząć szkolenie ukraińskich żołnierzy na terytorium Danii - oświadczył duński minister obrony, Morten Bodskov, po wizycie w Kijowie. Bodskov nie przedstawił jednak żadnych szczegółów: nie wiadomo ilu żołnierzy z Ukrainy będzie gościć Dania, kiedy rozpocznie się szkolenie i gdzie się odbędzie.\n\n\n\n08:58 Dwie osoby zginęły a trzy zostały ranne w wyniku nocnego ostrzału Mikołajowa\n\nWitalij Kim, stojący na czele administracji wojskowej obwodu mikołajowskiego na antenie ukraińskiej telewizji poinformował, że w nocy Rosjanie przeprowadzili ciężki ostrzał Mikołajowa. - Rakiety spadły w pobliżu pięcio- i dziewięciopiętrowego budynku. Dwie osoby zginęły, trzy zostały ranne. Trwają poszukiwania jednej osoby - poinformował Kim. Rosyjskie rakiety zniszczyły też budynek szkoły - dodał szef władz obwodu mikołajowskiego.\n\n\n\n08:55 Straż Graniczna: Od 24 lutego do Polski z Ukrainy wjechało 6,263 mln osób\n\n13 września do Polski z Ukrainy wjechało 23,7 tys. osób. Tego samego dnia z Polski na Ukrainę wyjechało 23 tys. osób, a od 24 lutego - ponad 4,488 mln osób.\n\n\n\n08:32 Sztab Generalny: Rosja od 24 lutego straciła na Ukrainie 53 650 żołnierzy\n\nSztab Generalny Ukrainy poinformował że Rosja straciła także 2 180 czołgów, 4 665 opancerzonych wozów bojowych, 3 501 pojazdów i zbiorników paliwa, 1 290 systemów artyleryjskich, 311 systemów rakietowych wielokrotnego użytku, 167 systemów obrony powietrznej, 246 samolotów, 215 helikopterów, 908 dronów i 15 łodzi.\n\n08:29 Papież Franciszek skrytykował postawę Cyryla\n\nBóg nie popiera wojny - powiedział papież na VII Kongresie Przywódców Religii Światowych i Tradycyjnych.\n\nCzytaj więcej Kościół Papież Franciszek: Bóg nie popiera wojny Papież Franciszek powiedział w środę, że Bóg nie prowadzi religii do wojny, co było ukrytą krytyką rosyjskiego patriarchy prawosławnego Cyryla, który popiera inwazję na Ukrainę i zbojkotował konferencję przywódców religijnych.\n\n07:51 Pentagon: Partnerzy Ukrainy wiedzieli o kontrofensywie\n\n07:39 Sztab Generalny armii Ukrainy: Rosja oferuje więźniom wolność za trzy miesiące służby na wojnie\n\nZ informacji podawanych przez stronę ukraińską wynika, że od 24 lutego Rosja straciła na Ukrainie ponad 53 tys. żołnierzy.\n\nCzytaj więcej Konflikty zbrojne Ukraińska armia: Rosjanie składają ofertę więźniom - wojna zamiast odsiadki \"Rosyjska armia ponosi znaczne straty w ludziach każdego dnia i próbuje je zrekompensować na różne sposoby\" - pisze w swoim najnowszym raporcie na temat sytuacji na frontach Sztab Generalny armii Ukrainy.\n\n07:14 Brytyjski resort obrony: Rosja niemal na pewno coraz częściej korzysta z broni z Iranu i Korei Płn.\n\nW najnowszym raporcie brytyjskiego resortu obrony na temat sytuacji na ukraińskich frontach czytamy, że wobec pustoszenia magazynów rosyjskiej armii w związku z walkami na Ukrainie Rosja \"niemal na pewno coraz częściej szuka broni w krajach obłożonych sankcjami - takich jak Iran czy Korea Północna\". Dowodem na to ma być zestrzelenie irańskiego drona Shahed-136 nad rejonem kupiańskim w obwodzie charkowskim.\n\n\n\n07:11 Sztab Generalny armii Ukrainy: 33 rosyjskie ataki powietrzne w ciągu doby\n\nSztab Generalny armii Ukrainy w swoim najnowszym raporcie z ukraińskich frontów pisze, że w ciągu ostatniej doby Rosjanie przeprowadzili trzy ataki rakietowe (z użyciem pocisków manewrujących - red.), 33 ataki powietrzne i 58 ataków z użyciem wojsk rakietowych na cele wojskowe i cywilne na Ukrainie.\n\n\n\n07:01 W nocy z wtorku na środę Rosjanie ostrzelali Nikopol\n\nW wyniku ostrzału uszkodzone zostały budynki mieszkalne, gazociąg i linia wysokiego napięcia - informuje gubernator obwodu dniepropietrowskiego, Walentyn Rezniczenko. Z jego wpisu na kanale w serwisie Telegram wynika, że do 20 domów, kilka gazociągów i linii wysokiego napięcia zostało uszkodzonych, a ok. 3 tys. osób pozbawionych zostało dostępu do prądu. W nocy Rosjanie trzykrotnie ostrzelali też rejon nikopolski z użyciem ciężkiej artylerii.\n\n\n\n06:34 64 instytucje kultury zniszczone przez Rosjan w obwodzie donieckim\n\nOd początku inwazji Rosji na Ukrainę w obwodzie donieckim zniszczone zostały 64 instytucje kultury, a 252 kolejnych zostało uszkodzonych - podaje doniecka administracja wojskowa. \"Na okupowanych terenach Rosjanie zakazują używania języka ukraińskiego i prześladują Ukraińców za kultywowanie ukraińskich tradycji\" - czytamy w komunikacie. Wśród uszkodzonych i zniszczonych obiektów jest 108 bibliotek i 13 muzeów, a także jeden teatr i 56 budynków sakralnych.\n\n\n\n06:28 MSZ Austrii budował swój wywiad, by nawiązać współpracę z Rosją?\n\nNa czele nowej struktury miał stanąć wysoki urzędnik Egisto O., przeciwko któremu toczy się od dawna śledztwo w sprawie o podejrzenie szpiegostwa na rzecz Rosji. Organizacją nowej służby zajmował się jeden z wysokich urzędników resortu.\n\n06:18 Wiceminister obrony Ukrainy: Wyzwalanie obwodu charkowskiego planowane było na kilka dni\n\nPo zajęciu Iziumu natarcie stanęło na rzece Oskoł. Być może z powodu szybkości ataku Ukraińcom zabrakło zaopatrzenia. Błyskotliwe zwycięstwo wywołało jednak w Kijowie euforię i żądanie jego kontynuowania. Dowództwo armii zachowuje ostrożność, nie wiedząc, na jakie niespodzianki może się natknąć w dalszym marszu, już w obwodzie ługańskim. Poza tym Ukraińcy zdobyli ogromną ilość sprzętu, który teraz próbują zagospodarować: od ciężarówek po najnowsze rosyjskie radary i systemy walki elektronicznej.\n\nCzytaj więcej Konflikty zbrojne Ukraińcy już tylko w niektórych miejscach frontu posuwają się powoli do przodu. I nie mogą znaleźć Rosjan – Od trzech dni nad budynkiem administracji w Kreminnej wisi nasza flaga. Miasto jest całkowicie puste: ani policji, ani prokuratury, ani wojskowej komendantury. Flagi nikt nie zdejmuje, co świadczy o tym, że nie ma tam wojska, kolaborantów. Wszyscy uciekli – opisywał sytuację w okupowanym obwodzie ługańskim szef jego ukraińskiej administracji Serhij Hajdaj.\n\n05:52 Think tank z USA: Putin jest w stanie, w pewnych okolicznościach, przyznać się do porażki\n\nISW ocenia, że Kreml pracuje obecnie nad \"oczyszczeniem Putina z wszelkiej odpowiedzialności za porażkę, oskarżając o utratę niemal całego okupowanego obwodu charkowskiego niedoinformowanych doradców wojskowych z bliskiego kręgu Putina\".\n\n05:29 Dowództwo Operacyjne \"Południe\": Zestrzeliliśmy bombowiec Su-24M\n\nUkraińskie Dowództwo Operacyjne \"Południe\" informuje, że jednostki obrony przeciwlotniczej zestrzeliły w ciągu ostatniej doby na froncie południowym bombowiec frontowy Su-24M i śmigłowiec Mi-8. Lotnictwo ukraińskie przeprowadziło na południu dziewięć uderzeń na pozycje wroga, a ukraińska artyleria i wojska rakietowe przeprowadziły 430 misje ogniowe na froncie południowym.\n\n\n\n05:20 Doradca Zełenskiego mówi o kolejnym możliwym kierunku ofensywy\n\nOłeksij Arestowycz, w nagraniu zamieszczonym na YouTube mówił o możliwej ukraińskiej ofensywie w obwodzie ługańskim.\n\nCzytaj więcej Konflikty zbrojne Biden o ofensywie Ukrainy: Nie sposób powiedzieć czy to punkt zwroty wojny Ukraina poczyniła znaczące postępy odpychając siły rosyjskie, ale nie sposób powiedzieć czy wojna osiągnęła punkt zwroty - powiedział prezydent USA, Joe Biden, pytany o efekty ukraińskiej kontrofensywy na wschodzie kraju.\n\n05:00 Prezydent Ukrainy: Straż graniczna otrzymała zadanie ochrony granicy na wyzwolonych terenach\n\n- Analizowaliśmy szczegółowo sytuację na wyzwolonym terytorium. Na dziś, środki zmierzające do stabilizowania sytuacji zostały w pełni wdrożone w rejonach o łącznej powierzchni ponad 4 tys. km2. Działania stabilizacyjne trwają na wyzwolonych terenach o dokładnie tej samej powierzchni. Niedobitki okupantów i grup sabotażowych są wykrywane, kolaboranci są zatrzymywani, pełne bezpieczeństwo jest przywracane - wyliczał Wołodymyr Zełenski.\n\nCzytaj więcej Konflikty zbrojne Zełenski: Na wyzwolonych terenach wypłacamy emerytury za pięć miesięcy - Dziś odbyłem kolejne spotkanie ze Sztabem Wodza Naczelnego - poinformował w wieczornym wystąpieniu Wołodymyr Zełenski, prezydent Ukrainy. Zełenski dodał, że odebrał meldunki od dowódców odpowiedzialnych za działania w obwodzie charkowskim i na południu Ukrainy.\n\n04:31 Premier Ukrainy: Inflacja w 2023 r. może wynieść 30 proc.\n\nPremier Ukrainy, Denys Szmyhal, przedstawiając założenia budżetu na 2023 rok stwierdził, że w przyszłym roku gospodarka Ukrainy może skurczyć się o 0,4 proc. lub wzrosnąć o 10 lub więcej proc. w zależności od sytuacji na frontach. W projekcie budżetu rząd przewiduje wzrost PKB o 4,6 proc. Inflacja ma w 2023 r. wynieść na Ukrainie 30 proc. Średnie wynagrodzenie ma wynieść 18,5 tys. hrywien (ok. 2,3 tys. zł).\n\n\n\n04:27 Zełenski: Pracujemy nad tym, by najpotężniejsze państwa świata gwarantowały nam bezpieczeństwo\n\n- Pracujemy nad tym, aby najsilniejsze podmioty wolnego świata zostały gwarantami bezpieczeństwa naszego państwa. Aby na poziomie umów wielostronnych i dwustronnych zostało szczegółowo określone, kto, jak i kiedy powinien reagować w przypadku zagrożenia bezpieczeństwa Ukrainy. Reagować za pomocą sankcji, dostaw broni, a także wszelkiego niezbędnego wsparcia materialnego i finansowego - mówił prezydent Ukrainy w swoim wieczornym wystąpieniu.\n\n\n\n04:20 Z portów na Ukrainie wypłynie dziś siedem statków z żywnością\n\nWspólne Centrum Koordynacyjne (JCC), organ nadzorujący tzw. porozumienie zbożowe z 22 lipca, wydało zgodę na wypłynięcie z ukraińskich portów 14 września siedmiu statków przewożących łącznie 172 962 ton zbóż i innych produktów żywnościowych. Trzy statki przewożące pszenicę, ziarna słonecznika i śrutę słonecznikową popłyną do Turcji, dwa statki z kukurydzą, pszenicą i soją popłyną do Włoch, statek z pszenicą popłynie do Bangladeszu, a z kukurydzą - do Hiszpanii. Od 22 lipca do 13 września ukraińskie porty nad Morzem Czarnym opuściło 129 statków przewożących łącznie 2 872 711 ton żywności.\n\n",
    "Die Welt: Koniec Ukrainy to także koniec Europy": "„Nastała nowa epoka walki pomiędzy autokracją a demokracją. Fakt, że ta wojna zaczęła się już dawno temu i że Ukraina jest stroną tej walki, nie dotarł jeszcze do świadomości mieszkańców Europy Zachodniej. Powinniśmy się zmobilizować, aby nie dopuścić do rozpadu naszego świata” – pisze Sascha Lehnartz w niedzielę (25.09.) w „Welt am Sonntag”.\n\nAutor wymienia szereg politycznych wyzwań, z którymi muszą się zmierzyć Niemcy i inne kraje naszego kontynentu. Pisze o recesji i brakach w dostawach energii, co może zagrozić egzystencji części niemieckiej klasy średniej i wielu gospodarstwom domowym. Ostrzega, że w wielu społeczeństwach rośnie gniew, który może się przekształcić w masowe protesty. „Gotowość do popierania Ukrainy może spadać wprost proporcjonalnie do wzrostu kosztów ogrzewania” – zauważa Lehnartz.\n\nPolskie roszczenia reparacyjne jednym z zagrożeń\n\nJego zdaniem na problemach będą zyskiwać siły radykalne. W Szwecji prawicowi populiści stali się decydującym czynnikiem przy tworzeniu rządu, we Włoszech wybory może wygrać „post-faszystka” Giorgia Meloni. Z Turcji coraz więcej imigrantów znów szykuje się do przedostania się do Europy.\n\nKontynuując listę zagrożeń, dziennikarz „Welt am Sonntag” wymienia także polskie roszczenia reparacyjne w wysokości 1,3 biliona euro, co odpowiada według jego wyliczeń „niemal trzem rocznym budżetom RFN”.\n\nJak zaznacza Lehnartz, w skomplikowanej sytuacji znajduje się także Francja, borykająca się z problemami energetycznymi. Francuska armia znajduje się w podobnie „pożałowania godnym” stanie jak Bundeswehra – ocenia autor. Antyniemieckie i prorosyjskie siły we Francji – skrajna prawica i skrajna lewica – zyskują na znaczeniu. „Scholz i Macron dążą do „strategicznej autonomii”, aby móc się bronić (bez USA), ale nie potrafią poradzić sobie ze skierowaniem Polski i Węgier na ścieżkę praworządnych cnót” – podkreśla „Die Welt”.\n\nDemokracja największym zagrożeniem dla Putina\n\n„Koniec Ukrainy będzie też oznaczał koniec Europy” – ostrzega Lehnartz. Wyjaśnia, że jego przestroga dotyczy Europy „takiej, jaką znaliśmy dotychczas – obietnicy pokoju i dobrobytu”. Na polskiej granicy powstanie „pijana zwycięstwem” Rosja, która będzie nadal niszczyła demokracje. „Właśnie demokracja stała się dla reżimu Putina największym zagrożeniem” – podkreśla.\n\nW przemówieniach na forum ONZ Joe Biden, Olaf Scholz i Emmanuel Macron zaznaczyli dobitnie, że epoka walki między autokracją a demokracją rozpoczęła się już dawno temu. Ukraina uczestniczy w tej walce każdego dnia, co nie dotarło jeszcze do Europy Zachodniej.\n\n„Co stanie się, jeżeli przegramy tę wojnę, możemy zobaczyć dziś w Rosji i Iranie. Ludzie są zabijani za brak chusty na głowę i wrzucani w maszynkę do mielenia mięsa podczas zbrodniczej wojny. Dlatego Ukraina nie tylko nie może przegrać. Przegrać musi Rosja Putina” – czytamy w „Welt am Sonntag”.\n\nChcesz skomentować ten artykuł? Zrób to na facebooku! >>",
    "Wojna Rosji z Ukrainą. Dzień 202. Relacja na żywo": "04:38 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 203 24 lutego rozpoczęła się pełnowymiarowa inwazja Rosji na Ukrainę. Premier Ukrainy zapowiada inflację w kraju na poziomie 30 proc.\n\n00:50 Kończymy relację\n\nKolejne doniesienia z Ukrainy będziemy podawali od rana.\n\n00:46 Tysiące pocisków i czołgi. Ukraina prosi USA o pomoc\n\nKijów zwrócił się do Waszyngtonu o kolejne dostawy broni i amunicji - podaje CNN.\n\n00:23 Austria wybuduje na Ukrainie trzy placówki medyczne\n\nFirmy z Austrii zainwestują 600 mln euro w budowę i wyposażenie trzech placówek medycznych na Ukrainie - podała APA, powołując się na austriacki resort gospodarki. Dwie placówki mają powstać w Kijowie, jedna - we Lwowie. Przedsięwzięcie zostanie zrealizowane dzięki międzyrządowej umowie ramowej o współpracy podpisanej przed tygodniem.\n\n23:50 Obwód lwowski szykuje się na ewentualną kolejną falę ewakuacji\n\nZastępca szefa administracji wojskowej obwodu lwowskiego Ołeksandr Kułepin powiedział, że władze liczą się z możliwością wystąpienia kolejnej fali uchodźców. - Rosja nie boi się atakować nawet naszych elektrowni, zatem rozumiemy, jakie mogą być jej kolejne kroki, gdy zacznie się zima. Dlatego obwód lwowski przygotowuje schronienia dla wszystkich potrzebujących - dodał. Według ukraińskich mediów, obecnie w obwodzie lwowskim przebywa ok. 250 tys. tzw. wewnętrznych przesiedleńców.\n\n23:20 Zagrożenie z powodu min w obwodzie charkowskim\n\nSzef lokalnych władz Ołeh Syniehubow powiedział w rozmowie z dziennikarzami, że na wyzwolonych z rąk rosyjskich terenach obwodu charkowskiego zagrożenie z powodu min jest bardzo wysokie. - Wszystko jest zaminowane, nawet słupy linii energetycznych - stwierdził. Przedstawiciel ukraińskich służb cytowany przez agencję Interfax-Ukraina oświadczył, że jest za wcześnie, by mówić o terminie rozminowania.\n\n22:51 Rosyjskie oddziały atakują w Donbasie\n\nWładimir Putin rozkaz opanowania ukraińskich obwodów ługańskiego i donieckiego do 15 września.\n\n22:26 Zełenski: Kolaboranci są zatrzymywani, przywracane jest bezpieczeństwo\n\nPrezydent Ukrainy Wołodymyr Zełenski powiedział w nagraniu opublikowanym w mediach społecznościowych, że podczas spotkania z dowództwem odebrał meldunki dotyczące \"sukcesów w obwodzie charkowskim\" oraz sytuacji na wyzwolonym terenach kraju. - Obecnie działania stabilizacyjne zostały zakończone na obszarach o łącznej powierzchni ponad 4 tys. km kwadratowych, a stabilizacja trwa na obszarze o przybliżonej powierzchni - oświadczył dodając, że \"kolaboranci są zatrzymywani i przywracane jest pełne bezpieczeństwo\".\n\n22:01 Jak Rosja wpływała na politykę w innych krajach? Raport wywiadu USA\n\nAmerykański wywiad odtajnił część swych ustaleń.\n\nCzytaj więcej Polityka Amerykański wywiad: Rosja potajemnie finansowała zagranicznych polityków Od 2014 r. Rosja, by poszerzyć swe wpływy, potajemnie wysłała co najmniej 300 mln dol. zagranicznym partiom politycznym i kandydatom w ponad 20 krajach - wynika z odtajnionej oceny amerykańskiego wywiadu.\n\n21:43 Ostrzał w obwodzie sumskim\n\nPo południu wojska rosyjskie przeprowadziły atak moździerzowy na teren w rejonie szostkińskim w graniczącym z Rosją obwodzie sumskim - podał szef lokalnych władz Dmytro Żywycki zaznaczając, że nie było ofiar.\n\n21:18 Putin dymisjonuje dowódców\n\nWładimir Putin usunął całe dowództwo grupy Zachód, która przegrała z Ukraińcami pod Charkowem. Na ich miejsce przyjechali generałowie z Doniecka. Ale nie są w stanie obecnie zorientować się, kim dowodzą i gdzie jest front.\n\n20:52 Szmyhal: Inflacja na Ukrainie może osiągnąć 30 proc.\n\nPremier Ukrainy Denys Szmyhal mówił, że wraz z projektem budżetu rząd przyjmuje prognozę makroekonomiczną, obejmującą wielkość PKB, poziom inflacji, wysokość średniego wynagrodzenia itd. - W ramach tej makroprognozy w przyszłym roku gospodarka wzrośnie o 4,6 proc. realnie. Średnia pensja wyniesie około 18,5 tys. hrywien, inflacja może osiągnąć 30 proc. – powiedział Szmyhal, cytowany przez Ukrinform.\n\n20:27 Budżet Ukrainy. Miesięczny deficyt przekroczy 3 mld dol.\n\n- Szacujemy miesięczny deficyt budżetowy na przyszły rok na ponad 3 mld dolarów – powiedział premier Ukrainy Denys Szmyhal. - Dokładamy wszelkich starań, aby wsparcie finansowe partnerów było kontynuowane w 2023 roku - dodał.\n\n20:02 Scholz do Putina: Rosyjskie kroki nie pozostaną bez odpowiedzi\n\nKanclerz Niemiec odbył we wtorek 90-minutową rozmowę telefoniczną z rosyjskim przywódcą.\n\n19:44 Przywrócono zasilanie w Charkowie\n\nZastępca szefa kancelarii prezydenta Ukrainy Kyryło Tymoszenko przekazał, że w Charkowie oraz w obwodzie charkowskim dostawy energii elektrycznej zostały przywrócone w 100 proc. Przerwy w dostawach prądu nastąpiły w tym regionie po atakach rosyjskich wymierzonych w obiekty infrastruktury krytycznej.\n\n19:30 Doradca Zełenskiego: Kontrofensywa zwolniła\n\n- Kontrofensywa trwa, ale nieco zwolniła, ponieważ większość sił ukraińskich walczy o zdobycie miasta Łyman, aby otworzyć nam drogę do obwodu ługańskiego. Zintensyfikujemy nasze ataki i wyzwolimy nowe terytoria w inny sposób - powiedział w rozmowie z CNN Ołeksij Arestowycz, doradca prezydenta Ukrainy.\n\n19:05 Scholz: Wolny świat nie może zostawić Ukrainy samej z Putinem\n\n- Odmowa poparcia dla Ukrainy nie przyniesie pokoju, wręcz przeciwnie. Każdy, kto rozmawia z Putinem - a ja często rozmawiałem - wie o jego wielkoruskich marzeniach. Pisze artykuły i wygłasza przemówienia na ten temat – powiedział we wtorek kanclerz Niemiec Olaf Scholz, tworząc na spotkaniu z szefami niemieckich firm analogię do Berlina Zachodniego, którego Zachód nie „poddał\" w czasie „zimnej wojny\", ale pomógł mu m. in. przez słynny most powietrzny. – I dlatego nie możemy i nie powinniśmy dziś oddawać Ukrainy – podkreślił kanclerz.\n\n- Swoją brutalną wojną agresywną Władimir Putin zagraża wolności i życiu milionów Ukraińców, a jednocześnie imperializm Putina grozi zniszczeniem europejskiego ładu pokojowego – podkreślił Scholz.\n\n18:46 Ukraińcy odbili dwa razy więcej terenu, niż oficjalnie potwierdzają\n\nHanna Malar, wiceminister obrony Ukrainy oceniła, że rzeczywisty obszar wyzwolonych terytoriów w obwodzie charkowskim jest prawie dwukrotnie większy, niż oficjalnie potwierdzone dane. Malar przypomniała, że dzisiaj ukraińskie wojsko oficjalnie poinformowało, iż od 6 września, w efekcie kontrofensywy odbito przeszło 3800 kilometrów kwadratowych terytorium, ponad 300 osiedli (miejscowości) i około 150 tys. mieszkańców. - Są to potwierdzone dane (...). Rzeczywista liczba jest prawie dwukrotnie większa - powiedziała Malar, zapowiadając publikację nowych statystyk w środę.\n\n18:19 Ukraina: Rosjanie dobijali rannych, zanim uciekli z Izium\n\nUciekając z wyzwalanego przez Ukraińców Izium w obwodzie charkowskim, najeźdźcy zabili rannych - oświadczyło dowództwo Powietrznodesantowych Oddziałów Szturmowych Sił Zbrojnych Ukrainy. O ucieczce Rosjan i ich działaniach opowiadali spadochroniarze z 25. oddzielnej brygady powietrznodesantowej Siczesławskiej. - Porzucali sprzęt, wykończyli rannych i pobiegli przez las – słyszymy w opublikowanym nagraniu.\n\n17:54 MFW przeznaczył 1,4 mld dolarów na dodatkowe wsparcie dla Ukrainy\n\nO tym, że Międzynarodowy Fundusz Walutowy przeznaczył 1,4 mld dolarów na dodatkowe wsparcie dla Kijowa, poinformował na Twitterze prezydent Wołodymyr Zełenski. \"Rozmawiałem telefonicznie z dyrektor zarządzającą MFW Kristaliną Georgiewą. Podziękowałem jej za przyznane 1,4 miliarda dolarów dodatkowego wsparcia. Rozmawialiśmy o przyszłej współpracy w celu wzmocnienia stabilności finansowej Ukrainy\" - napisał ukraiński przywódca.\n\n17:29 Humeniuk: Kolaboranci uciekają szybciej, niż wycofują się rosyjskie wojska\n\nZ terytoriów wyzwolonych od najeźdźców przez Siły Zbrojne Ukrainy kolaboranci wyjeżdżają wraz z rodzinami i zrabowanym mieniem jeszcze przed ucieczką rosyjski wojsk - powiedziała rzeczniczka ukraińskiego dowództwa operacyjnego Południe Natalia Humeniuk, pytana w ukraińskiej telewizji o to, czy kolaboranci uciekają z okupowanego Krymu i południowej Ukrainy.\n\nHumeniuk zwróciła uwagę, że kolaboranci \"doskonale zdają sobie sprawę z tego, co ich czeka po wyzwoleniu przez obrońców ziem zajętych przez Rosję\".\n\n17:03 Rosyjski Su-24 zestrzelony nad Chersoniem\n\nSiły Zbrojne Ukrainy zestrzeliły bombowiec Su-24 w okolicy Chersonia - poinformowało ukraińskie Dowództwo Lotnictwa \"Południe\".\n\n16:38 Czołgi z Niemiec dla Ukrainy. Podolak wzywa do działania\n\nDoradca szefa kancelarii prezydenta Ukrainy, Mychajło Podolak, wezwał Niemcy do przekazania Ukrainie czołgów. Ocenił, że sprawa dostawy czołgów przeciąga się od pół roku, ponieważ nie ma \"rozwiązania politycznego\", a w tym czasie \"Rosja kontynuuje terror, ludzie giną\". Wcześniej rozczarowanie stanowiskiem niemieckiego rządu, który odmawia dostaw na Ukrainę broni ofensywnej, w szczególności czołgów Leopard, wyraził minister spraw zagranicznych Ukrainy Dmytro Kułeba.\n\n16:15 Estonia dostarczy Ukrainie mobilny szpital\n\nMinister obrony Ukrainy Ołeksij Reznikow poinformował po spotkaniu ze swym estońskim odpowiednikiem, Hanno Pevkurem, że Estonia przekaże Ukrainie nowoczesny mobilny szpital.\n\n15:51 Gwarancje bezpieczeństwa dla Ukrainy. Zełenski o \"pierwszym kroku\"\n\n\"Pierwszy, ale kluczowy krok w kierunku przyszłych gwarancji bezpieczeństwa dla Ukrainy został podjęty\" - oświadczył w mediach społecznościowych prezydent Ukrainy Wołodymyr Zełenski. Dodał, że szef biura ukraińskiego prezydenta Andrij Jermak oraz były sekretarz generalny NATO Anders Fogh Rasmussen przedstawili wypracowane rekomendacje, które \"powinny stać się podstawą Kijowskiego Paktu Bezpieczeństwa\".\n\n15:30 Doniesienia o eksplozjach w pobliżu lotniska w Melitopolu\n\nMer Melitopola Iwan Fedorow poinformował w mediach społecznościowych, że w pobliżu lotniska, gdzie Rosjanie urządzili jedną z baz wojskowych, słychać było \"trzy głośne wybuchy\". \"Czekamy na szczegóły\" - dodał. Melitopol to miasto w południowo-wschodniej części Ukrainy, w obwodzie zaporoskim, które od końca lutego znajduje się pod kontrolą wojsk rosyjskich.\n\n15:10 Zełenska: Na karetki zebrano ponad 6 mln dol.\n\nZa pośrednictwem platformy United24 na karetki pogotowia na Ukrainie zebrano 6,4 mln dol. - podał Ukrinform, powołując się na żonę prezydenta Ukrainy Ołenę Zełenską. Według tego źródła, za część zebranych środków kupiono do tej pory 82 pojazdy.\n\n14:43 Mołdawia obawia się, że Gazprom zakręci jej gaz\n\nWicepremier, minister infrastruktury i rozwoju regionalnego Mołdawii, Andrej Spinu uważa, że istnieje ryzyko, iż Gazprom wstrzyma dostawy gazu dla Mołdawii. Dlatego rząd w Kiszyniowie przygotowuje się na taki scenariusz. - Mamy poważne wątpliwości ws. dalszych dostaw gazu od Gazpromu, głównego dostawcy gazu dla Mołdawii. Takie wątpliwości pojawiły się w sierpniu i dlatego rząd przygotowuje się na przerwanie dostaw gazu, tworzy rezerwy gazu, kupuje olej opałowy, zwiększa rezerwy węgla, wdraża program dostarczenia drewna do palenia dla mieszkańców - powiedział Spinu.\n\n\n\n14:42 Marin: Byliśmy naiwni. Kraje bałtyckie i Polska miały rację w sprawie Rosji\n\n- My możemy liczyć koszty wojny w euro, ale Ukraińcy liczą je w ludzkich życiach - mówiła w Parlamencie Europejskim premier Finlandii.\n\nCzytaj więcej Dyplomacja Sanna Marin: Polska i kraje bałtyckie miały rację w sprawie Rosji. Byliśmy naiwni - Musimy przyznać, że byliśmy zdecydowanie zbyt naiwni wobec Rosji i zbudowaliśmy nasze założenia dotyczące działań Rosji na błędnych ideach. Powinniśmy byli uważniej słuchać naszych przyjaciół z krajów bałtyckich i Polski, którzy żyli pod władzą sowiecką - mówiła w Parlamencie Europejskim premier Finlandii Sanna Marin.\n\n14:34 Trzy osoby zginęły w wyniku wybuchu miny w wyzwolonej wsi Makarowe, w rejonie zołocziwskim\n\nWiktor Kowalenko, stojący na czele władz rejonu położonego w obwodzi charkowskim, w rozmowie z lokalną gazetą \"Zoria\" powiedział, że w wioskach Makrowe i Turowe \"wszystko jest zaminowane\" w związku z czym armia nie pozwala nawet na dostarczenie tam pomocy humanitarnej. - Nie wiem jak wiele czasu zajmie rozminowanie tamtejszych dróg. Wczoraj trzy osoby zginęły we wsi Makarowe, a jedna została ranna - mówił Kowalenko. - Wzywam wszystkich, aby unikali podróżowania do tych miejsc - dodał.\n\n\n\n14:05 Kolejne unijne kraje przestały wydawać Rosjanom wizy turystyczne\n\nPolska, Łotwa, Litwa, Estonia, Czechy, Słowacja, Dania, Belgia i Holandia przestały przyjmować od Rosjan dokumenty konieczne do wydawania wiz turystycznych.\n\n14:04 Pogrzeb królowej Elżbiety II bez przedstawicieli Rosji i Białorusi. Nie wysłano zaproszeń\n\nDecyzja Brytyjczyków ma być związana z prowadzoną inwazją na Ukrainę.\n\n14:00 Ministerstwo Edukacji Rosji gotowe do rozmów o poszerzeniu przeszkolenia wojskowego w szkołach\n\nPrzedstawiciel resortu edukacji Rosji, Sergiej Krawcow podkreślił w czasie spotkania w Dumie, że podstawowe szkolenie wojskowe jest zawarte w programie przedmiotu Podstawy Bezpieczeństwa, a Ministerstwo Edukacji jest gotowe do rozmów o poszerzeniu i uzupełnieniu zajęć w tym zakresie.\n\n\n\n13:51 Ukraiński wywiad: Ograniczenia w swobodzie przemieszczania się po Moście Krymskim\n\n12 września ukraińska armia miała przesunąć się na froncie południowym o ok. 12 km i wyzwolić 13 miejscowości z rąk Rosjan.\n\nCzytaj więcej Konflikty zbrojne Ukraiński wywiad: Rosyjskie władze okupacyjne ewakuują swoje rodziny z Krymu Według raportu Głównego Wydziału Wywiadu Ministerstwa Obrony Ukrainy przedstawiciele rosyjskich władz okupacyjnych w trybie pilnym ewakuują swoje rodziny z Krymu i z okupowanych przez Rosję terenów na południu Ukrainy.\n\n13:38 Rosjanom brakuje amunicji i ludzi. Szukają wsparcia w krajach byłego ZSRR\n\nW krajach Azji Środkowej byli wojskowi zachęcani są do podpisywania kontraktów z rosyjską armią - informuje ukraiński wywiad wojskowy.\n\nCzytaj więcej Konflikty zbrojne Rosjanie szukają w Tadżykistanie amunicji i emerytowanych wojskowych Wywiad wojskowy Ukrainy poinformował, że Rosja próbuje kupić amunicję do radzieckich systemów artyleryjskich w krajach byłego ZSRR i oferuje emerytowanym wojskowym, aby poszli na wojnę na Ukrainie.\n\n13:22 Ponad 16 tys. cywilów opuściło obwód doniecki w ramach przymusowej ewakuacji\n\nInformacje takie przekazał na konferencji prasowej gubernator obwodu donieckiego, Pawło Kyryłenko. Kyryłenko dodał, że przed rozpoczęciem przymusowej ewakuacji (na początku sierpnia - red.) z obwodu wyjechało 3/4 jego cywilnych mieszkańców.\n\n\n\n13:00 Kułeba: Ukraina potrzebuje Leopardów i Marderów teraz, by wyzwalać ludzi i ochronić ich przed ludobójstwem\n\n\"Czego boi się Berlin, czego nie boi się Kijów?\" - zapytał Dmytro Kułeba na Twitterze.\n\nCzytaj więcej Konflikty zbrojne Szef MSZ Ukrainy: Czego Niemcy się boją? Dmytro Kułeba, szef MSZ Ukrainy, na swoim profilu na Twitterze napisał, że \"z Niemiec docierają rozczarowujące sygnały\" w sprawie dostaw sprzętu ciężkiego z Niemiec dla Ukrainy.\n\n12:32 Ukraiński wywiad: Rosjanie przygotowują się do ostrzału Zaporoskiej Elektrowni Jądrowej\n\nZ informacji wywiadu Ukrainy wynika, że Rosjanie \"chcą wywołać kryzys humanitarny biorąc na cel cały ukraiński system energetyczny\". - Putin chce pogrążyć Ukrainę i całą Europę w ciemnej, zimnej zimie - mówi Jurij Jusow, rzecznik ukraińskiego wywiadu wojskowego.\n\n\n\n12:29 Rosyjski resort obrony podaje informacje o ukraińskich stratach\n\nZe słów gen. Igora Konaszenkowa wynika, że od 24 lutego Ukraina straciła 293 samoloty, 154 śmigłowce, 1 944 bezzałogowych statków powietrznych, 374 zestawy przeciwlotnicze, 4 900 czołgów i pojazdów opancerzonych, 834 zestawy rakietowe, 3 385 sztuk artylerii i moździerzy i 5 506 innych pojazdów wojskowych.\n\n\n\n12:28 Pieskow: W tej chwili nie ma mowy o powszechnej mobilizacji w Rosji\n\nWcześniej media cytowały słowa parlamentarzysty rosyjskiej Dumy, Michaiła Szeremeta, który mówił, że obecnie niezbędne jest ogłoszenie powszechnej mobilizacji w Rosji.\n\n12:19 Sikorski: Putin zna konsekwencje ewentualnego użycia broni jądrowej na Ukrainie\n\n- Zachód nie chce, aby z powodu Ukrainy wybuchła III wojna światowa. Ale jednocześnie Zachód chce, żebyście wygrali, chce, żebyście bronili swojej niepodległości i odzyskali jak najwięcej terytorium - powiedział europoseł Radosław Sikorski.\n\n12:18 Nie żyje tancerz Opery Narodowej Ukrainy. Zginął w walce\n\nAleksander Szapowal, baletmistrz Opery Narodowej Ukrainy, zginął w poniedziałek w bitwie pod Majorskiem - informują ukraińskie media. Po inwazji Rosji na Ukrainę tancerz zgłosił się do wojska jako wolontariusz.\n\n11:55 Szef MSZ Rosji Ławrow otrzyma wizę USA i będzie mógł wziąć udział w Zgromadzeniu Ogólnym ONZ\n\nInformację taką podała agencja RIA Novosti. Wizy mają otrzymać też inni członkowie rosyjskiej delegacji, którzy mają wziąć udział w obradach Zgromadzenia Ogólnego ONZ.\n\nCzytaj więcej Dyplomacja Amerykanie wydali wizę dla Ławrowa. Może lecieć do Nowego Jorku Minister spraw zagranicznych Rosji Siergiej Ławrow i członkowie rosyjskiej delegacji otrzymali amerykańskie wizy i mogą wziąć udział w Zgromadzeniu Ogólnym ONZ - podała rosyjska agencja prasowa, powołując się na Ministerstwo Spraw Zagranicznych.\n\n11:40 Zełenski rozmawiał z premierem Włoch, Mario Draghim\n\nRozmowa dotyczyła współpracy w zakresie obronności między Ukrainą i Włochami, a także sytuacji w rejonie Zaporoskiej Elektrowni Jądrowej.\n\n\n\n11:39 Straż graniczna Ukrainy zatrzymała dwóch mężczyzn powołanych do walki przeciw Ukrainie w okupowanym obwodzie ługańskim\n\nMieszkańcy obwodu ługańskiego mieli poddać się ukraińskim strażnikom granicznym w pobliżu Kupiańska, w obwodzie charkowskim. Mężczyźni twierdzili, że wcielono ich do formacji zbrojnych separatystycznej, samozwańczej Ługańskiej Republiki Ludowej wbrew ich woli.\n\n\n\n11:36 Uzbekistan nie chce już wydawać Rosjanom kart bankowych\n\nPo tym, jak Visa i MasterCard przestały obsługiwać rosyjskich klientów, Rosjanie zaczęli szukać kart bankowych w innych krajach, w tym w Uzbekistanie. Uzbeckie banki postanowiły jednak wprowadzić nowe zasady wydawania kart bankowych cudzoziemcom. To działania skierowane przeciwko rosyjskim klientom.\n\n11:34 Kolaboracyjne władze charkowskiego: Ukraińcy zaatakowali siłami pięć-osiem razy liczniejszymi od sił rosyjskich\n\n- Myśleliśmy, że będziemy mieć co najmniej dwa lub trzy dni na ewakuację ludności cywilnej w sposób bardziej kontrolowany, bezpieczniejszy. Strona ukraińska nie dała nam takiej możliwości - mówił Maksym Gubin, szef kolaboracyjnych władz kontrolowanej przez Rosjan części obwodu.\n\nCzytaj więcej Konflikty zbrojne Kolaboracyjne władze obwodu charkowskiego: Ukraińcy atakowali za szybko Sytuacja w rejonie kupiańskim obwodu charkowskiego ustabilizowała się, po ofensywie ukraińskiej armii - informuje przedstawiciel lokalnych, kolaboracyjnych władz lojalnych wobec Rosjan, Maksym Gubin.\n\n11:32 Podolak: Wyzwolenie Ługańska lub Doniecka wywoła polityczną destabilizację w Rosji\n\nZdaniem doradca szefa Kancelarii Prezydenta Ukrainy dalsze sukcesy obrońców kraju mogą wywołać przewrót na Kremlu.\n\nCzytaj więcej Konflikty zbrojne Podolak: Wyzwolenie Ługańska lub Doniecka wywoła efekt domina Doradca szefa Kancelarii Prezydenta Ukrainy Mychajło Podolak uważa, że dalsze sukcesy armii jego kraju mogą doprowadzić do destabilizacji politycznej w Rosji.\n\n11:10 W nocy Rosjanie ostrzelali miasto Łozowa, w obwodzie charkowskim. Zniszczyli m.in. przedszkole\n\nW nocy Rosjanie przeprowadzili atak rakietowy na miasto Łozowa, w obwodzie charkowskim. W wyniku ataku zniszczona została szkoła i przedszkole. Uszkodzona została placówka ochrony zdrowia i domy mieszkalne - poinformował mer Łozowej, Serhij Zełenski, na swoim kanale w serwisie Telegram. W zniszczonej szkole uczyło się na co dzień ponad 500 dzieci, a do zniszczonego przedszkola chodziło 80 dzieci.\n\n\n\n10:56 Reznikow: Ofensywa Kijowa poszła znacznie lepiej niż oczekiwano\n\n- Kontratak wyzwala terytorium, a po nim trzeba je kontrolować i być gotowym do obrony - minister obrony Ukrainy ostrzega przed możliwą odpowiedzią Rosjan\n\nCzytaj więcej Konflikty zbrojne Minister obrony Ukrainy ostrzega przed rosyjskim kontratakiem Ukraina musi zabezpieczyć ogromne terytorium, które odzyskała, przed możliwym rosyjskim kontratakiem - ostrzegł minister obrony Ołeksij Reznikow, mówiąc, że ofensywa Kijowa poszła znacznie lepiej niż oczekiwano.\n\n10:47 Haidai: Na okupowanych terenach brak paliwa, ze względu na ucieczkę okupantów i kolaborantów\n\n\"Dziś Kreminna jest całkowicie pusta - rosyjska armia opuściła miasto. Ukraińska flaga podniesiona przez partyzantów powiewa nad miastem\" - napisał na swoim kanale w serwisie Telegram Serhij Haidai.\n\nCzytaj więcej Konflikty zbrojne Haidai: Rosjanie opuścili Kreminną, partyzanci podnieśli ukraińską flagę Rosjanie całkowicie opuścili Kreminną, ale ukraińskie Siły Zbrojne jeszcze nie weszły do tego miasta - napisał na swoim kanale w serwisie Telegram gubernator obwodu ługańskiego, Serhij Haidai.\n\n10:25 Kułeba: Nie odrzucamy negocjacji. Pytanie na jakich warunkach\n\n- Nikt nie odrzuca opcji negocjacji, każda wojna kończy się negocjacjami, ale pytanie brzmi, w jakiej pozycji siedzisz przy stole negocjacyjnym - mówi szef MSZ Ukrainy.\n\nCzytaj więcej Dyplomacja Ukraina nie odrzuca negocjacji z Rosją. Stawia warunki Minister spraw zagranicznych Ukrainy Dmytro Kułeba powiedział, że Ukraina nie odrzuca negocjacji z Rosją, ale jest gotowa zgodzić się na nie tylko wtedy, gdy dojdzie do pełnego przywrócenia integralności terytorialnej kraju.\n\n10:19 Haidai: Rosjanie opuścili Kreminną\n\nGubernator obwodu ługańskiego, Serhij Haidai poinformował, że Rosjanie całkowicie wycofali się z Kreminnej (obwód ługański), ale siły zbrojne Ukrainy jeszcze nie weszły do tego miasta.\n\n\n\n10:16 FSB aresztowało menadżera z fabryki samolotów, podejrzanego o współpracę z Ukrainą\n\nRosyjska FSB informuje, że mężczyzna jest podejrzany o fotografowanie rosyjskich myśliwców i wysyłanie tych zdjęć obywatelowi Ukrainy, który pracuje dla ukraińskiej fabryki samolotów - podają rosyjskie media. FSB wszczęło wobec zatrzymanego śledztwo z paragrafu mówiącego o zdradzie państwa.\n\n\n\n10:08 W ciągu ostatniej doby w wyniku ostrzału obwodu donieckiego przez Rosjan zginęło pięć osób\n\nInformacje takie przekazał na swoim kanale, w serwisie Telegram, gubernator obwodu donieckiego, Pawło Kyryłenko. \"12 września Rosjanie zabili pięcioro cywilów w obwodzie donieckim - trzech w Wuhłedarze, jednego w Georgijiwce i jednego w Słowiańsku. Kolejnych 10 osób zostało rannych\" - napisał Kyryłenko.\n\n\n\n10:02 Obwód charkowski pozbawiony prądu\n\nW Charkowie i jego okolicach nie ma prądu, po awarii rezerwowej linii energetycznej - informuje \"The Kyiv Independent\". Infrastruktura energetyczna obwodu charkowskiego znajduje się pod zwiększoną presją, po tym jak została zaatakowana przez Rosjan 11 września.\n\n\n\n09:57 Xi spotka się z Putinem w Uzbekistanie? MSZ Chin odmawia komentarza\n\nRzecznik MSZ Chin odmówił komentarza ws. tego czy prezydent Chin, Xi Jinping, spotka się z rosyjskim prezydentem, Władimirem Putinem i premierem Indii, Narendrą Modim, w czasie szczytu Szanghajskiej Organizacji Współpracy, który rozpocznie się 15 września w Uzbekistanie.\n\n\n\n09:39 W ciągu ostatniej doby, w wyniku ostrzału obwodu charkowskiego przez Rosjan, zginęły trzy osoby\n\nO śmierci trzech cywilów w obwodzie charkowskim poinformował na swoim kanale w serwisie Telegram Ołeh Synehubow, gubernator obwodu charkowskiego. \"W ciągu ostatniej doby wróg intensywnie ostrzeliwał Charków, rejon charkowski, rejon czuhujewski, rejon kupiański. W Charkowie zginął jeden cywil, a sześciu zostało rannych. Jeden cywil został ranny w rejonie iziumskim. Dwóch cywilów zostało rannych w rejonie charkowskim. W rejonie kupiańskim dwóch cywilów zginęło\" - napisał Synehubow. Rosjanie mieli też ostrzelać miasto Łozowa we wtorek, o 3 rano. Z wstępnych ustaleń wynika, że bezpośrednio trafiona została placówka edukacyjna.\n\n\n\n09:34 W rejonie kupiańskim na Ukrainie znaleziono szczątki irańskiego drona Shahed-136\n\nRosja miała otrzymać bezzałogowe statki powietrzne od Teheranu. Shahed-136 to irański dron-kamikadze.\n\n\n\n09:15 Rosja będzie dostarczać szczepionki na COVID-19 i grypę separatystom z Donbasu\n\nW czasie spotkania ministra zdrowia Rosji, Michaił Muraszki, z szefem rządu separatystycznej, samozwańczej tzw. Donieckiej Republiki Ludowej, Witalijem Chocenko, obaj politycy porozumieli się w sprawie przekazania przez Rosji separatystom z Donbasu szczepionek na COVID-19, grypę i inne choroby - poinformował resort zdrowia Rosji.\n\n\n\n09:14 Szojgu rozmawiał z ministrem obrony Armenii o sytuacji na granicy Armenii i Azerbejdżanu\n\nRząd Armenii zwrócił się do Rosji z formalnym wnioskiem o uruchomienie zapisów Układu o Przyjaźni, Współpracy i Obustronnej Pomocy. Armenia prosi o pomoc również cały sojusz ODKB i RB ONZ.\n\nCzytaj więcej Konflikty zbrojne Azerbejdżan zaatakował Armenię. Szojgu rozmawiał o \"koniecznych krokach\" Ministrowie obrony Armenii i Rosji, Suren Papikyan i Siergiej Szojgu, w czasie rozmowy telefonicznej zgodzili się na podjęcie kroków mających na celu ustabilizowanie sytuacji na granicy Armenii z Azerbejdżanem.\n\n08:56 Straż Graniczna: Od 24 lutego z Ukrainy do Polski wjechało 6,239 mln osób\n\nW ciągu ostatniej doby do Polski z Ukrainy wjechało 22,8 tys. osób. Tego samego dnia na Ukrainę z Polski wyjechało 25,2 tys. osób, a od 24 lutego - ponad 4,465 mln osób.\n\n\n\n08:52 Sztab Generalny armii Ukrainy podał dane o rosyjskich stratach\n\nOd 24 lutego Rosja miała stracić na Ukrainie ok. 53,3 tys. żołnierzy, 2 175 czołgów, 4 662 pojazdy opancerzone, 1 279 zestawów artyleryjskich, 311 wyrzutni rakiet, 165 zestawów przeciwlotniczych, 244 samolotów, 213 śmigłowców, 904 bezzałogowych statków powietrznych, 233 pociski manewrujące, 15 jednostek nawodnych, 3 469 pojazdów (w tym cystern) i 117 jednostek sprzętu specjalnego.\n\n\n\n08:32 Rosjanie kontynuują ostrzał obwodu sumskiego ciężką artylerią\n\nGubernator obwodu Dmytro Żywycki poinformował we wtorek rano o kilkudziesięciu atakach. W pierwszych raportach władze lokalne nie informowały o ofiarach.\n\n08:05 Most Antonowski nie nadaje się do użytku\n\nUkraińska armia poinformowała, że Most Antonowski na Dnieprze w pobliżu okupowanego Chersonia nie może być obecnie wykorzystywany przez Rosjan.\n\n08:03 Czołgi Leopard po raz pierwszy w Estonii. To część kontyngentu NATO\n\nCzołgi Leopard 2A7 i inne wyposażenie rotacyjnego duńskiego kontyngentu NATO rozładowano w estońskim porcie Paldiski.\n\n08:02 Ofensywa pod Charkowem. Wielu Rosjan opuściło Ukrainę\n\nCzytaj więcej Konflikty zbrojne Pentagon: Wielu Rosjan uciekających z Charkowa opuściło Ukrainę Rosja opuściła większość okupowanych terenów wokół Charkowa, a wielu z wycofujących się rosyjskich żołnierzy opuściło Ukrainę, przenosząc się przez granicę z powrotem do Rosji - powiedział wysoki urzędnik wojskowy USA.\n\n07:32 Ukraińska ofensywa może być punktem zwrotnym trwającej wojny\n\nCzy przejęte tereny pozostaną pod kontrolą Ukrainy zależy w dużej mierze od rosyjskiej armii i decyzji na Kremlu - uważają zachodnie służby wywiadowcze.\n\n07:30 Prokuratura generalna Ukrainy: 383 dzieci zginęło w wyniku działań wojennych\n\nZ danych ukraińskiej prokuratury generalnej wynika też, ze rannych wskutek działań wojennych zostało 747 dzieci.\n\n\n\n07:23 Rosjanie ostrzelali Nikopol z użyciem wyrzutni rakiet Huragan\n\nJewhen Jewtuszenko, stojący na czele administracji wojskowej rejonu nikopolskiego, na swoim kanale w serwisie Telegram napisał, że Rosjanie ostrzelali Nikopol z użyciem amunicji kasetowej przy wykorzystaniu wyrzutni rakiet Huragan.\n\n\n\n07:06 Brytyjski resort obrony: Rosjanie wycofują jednostki 1. Gwardyjskiej Armii Pancernej z obwodu charkowskiego\n\nJak czytamy w najnowszym raporcie z ukraińskich frontów 1. Gwardyjska Armia Pancerna \"poniosła ciężkie straty w pierwszej fazie inwazji\" i nie udało się w pełni odtworzyć jej zdolności bojowej przed ukraińską kontrofensywą w obwodzie charkowskim. Resort obrony Rosji zauważa, że 1. Gwardyjska Armia Pancerna to jedna z najbardziej elitarnych rosyjskich jednostek, której celem jest obrona Moskwy i przeprowadzanie kontrataków w przypadku wojny Rosji z NATO.\n\n\n\n07:04 Zełenski odznacza ukraińskich żołnierzy\n\n06:38 Sztab Generalny armii Ukrainy: Morale jednostek stworzonych na okupowanych terytoriach spada\n\nW najnowszym raporcie na temat sytuacji na ukraińskich frontach Sztab Generalny armii Ukrainy podaje, że \"aby poprawić gotowość bojową 2. Samodzielnej Brygady Piechoty Zmotoryzowanej 2 Korpusu Armijnego, dowództwo brygady nakazało nie wypłacać żołdu żołnierzom, którzy nie pełnią obecnie służby, w szczególności tym, którzy przechodzą leczenie\".\n\n\n\n06:31 Ukraińskie wojska na wschodzie dotarły do rzeki Oskoł i nie ma informacji, by ją przekraczały\n\nJednak w ciągu ostatnich dni ruszyły też na północ i północny wschód od Charkowa i tam właśnie zaczęły docierać do rosyjskiej granicy. Najwyraźniej rosyjska armia uciekła z całej okupowanej dotychczas części obwodu. Po wycofaniu się do Rosji nie będzie mogła ostrzeliwać aglomeracji Charkowa z dział oraz katiusz. Pozostaną jej tylko rakiety.\n\n06:11 Ukraińcy zaczęli sprawdzać, czy rosyjska armia podatna jest na klęskę\n\nUkraiński atak spadł na osłabione linie rosyjskiej obrony w obwodzie charkowskim. Szybko się okazało, że nie ma tam odpowiednika ukraińskich obrońców Mariupola. Nie było chętnych do bohaterskiej walki i pewnie śmierci, nie bronili żadnego miasta, uciekając po kolei ze wszystkich. Bez wątpienia swoją rolę odegrało zaskoczenie, gdy nagle spychani od pół roku z kolejnych pozycji ukraińscy żołnierze ruszyli do ataku. Jak i liczebna przewaga atakujących.\n\nCzytaj więcej Konflikty zbrojne Ofensywa Ukrainy w obwodzie charkowskim: Dlaczego Rosjanie uciekają Ukraińska ofensywa pokazała, że wśród Rosjan nie ma chętnych do bohaterskiej walki. Z kolei masowa ucieczka kolaborantów udowodniła, jak bardzo tymczasowo traktowali oni stan rosyjskiej okupacji.\n\n06:05 Think tank z USA zwraca uwagę, że ofensywa ukraińska na południu zbliża się do Chersonia\n\n\"Zarówno wycofywanie się jednostek z wysuniętych pozycji w Kyseliwce, jak i doniesienia o rozmowach na temat kapitulacji wskazują, że kontrofensywa ukraińska na południu przynosi znaczące efekty\" - ocenia Instytut Studiów nad Wojną.\n\nCzytaj więcej Konflikty zbrojne Think tank z USA: Rosjanie wycofują się z Kyseliwki, w pobliżu Chersonia \"Ukraińska kontrofensywa na południu nadal ma znaczący wpływ na rosyjskie morale i potencjał militarny na południowej Ukrainie\" - pisze w najnowszej ocenie sytuacji na ukraińskich frontach Instytut Studiów nad Wojną (ISW), think tank z USA.\n\n05:36 Blinken: Ofensywa Ukrainy możliwa dzięki pomocy USA i innych krajów wspierających Kijów\n\nAntony Blinken przyznał jednocześnie, że wojna na Ukrainie będzie jeszcze trwać przez pewien czas, ponieważ Rosja wciąż ma znaczące siły na Ukrainie, których używa \"masowo\" przeciwko cywilom i cywilnej infrastrukturze.\n\nCzytaj więcej Konflikty zbrojne Blinken ocenił kontrofensywę Ukrainy. \"Znaczące postępy\" - Rosja dopuściła się tej agresji. Biorąc pod uwagę cenę, jaką za nią płaci, może i powinna ją zatrzymać - mówił sekretarz stanu USA, Antony Blinken, w czasie wizyty w Meksyku, gdzie prowadzi rozmowy na tematy gospodarcze.\n\n05:34 Zełenski będzie rozmawiał we wtorek z sekretarz generalną MFW\n\nO rozmowie, którą ma odbyć prezydent Ukrainy z Kristaliną Georgiewą, informują agencję Reutera dwa źródła zbliżone do sprawy. Kijów ma domagać się od MFW programu pomocowego wartego 15-20 mld dolarów, ale - jak zaznacza Reuters - jest mało prawdopodobne, by MFW zatwierdził tak dużą pomoc dla Ukrainy.\n\n\n\n04:53 Siedem statków z kukurydzą i pszenicą wypłynie we wtorek z ukraińskich portów\n\nWspólne Centrum Koordynacyjne (JCC), nadzorujące realizację tzw. porozumienia zbożowego z 22 lipca, wydało zgodę na wypłynięcie we wtorek z ukraińskich portów nad Morzem Czarnym siedmiu statków z kukurydzą i pszenicą. Łącznie na pokładzie statków znajduje się 213 243 ton żywności, która trafi do Hiszpanii, Turcji i Izraela. Od 22 lipca do 12 września drogą morską z Ukrainy wyeksportowano 2 721 168 ton żywności.\n\n\n\n04:51 Zełenski dziękuje obronie przeciwlotniczej za zestrzelenie w niedzielę 9 z 12 rosyjskich rakiet\n\nPrezydent Ukrainy nawiązywał do ataków rakietowych Rosji na elementy infrastruktury krytycznej na Ukrainie - m.in. elektrociepłownie w Charkowie. Atak na ten obiekt pozbawił prądu i ciepła mieszkańców obwodu charkowskiego.\n\nCzytaj więcej Konflikty zbrojne Zełenski: We wrześniu nasza armia wyzwoliła 6 tys. km2 terytorium Ukrainy Prezydent Ukrainy Wołodymyr Zełenski, w swoim najnowszym wystąpieniu poinformował, że od początku września ukraińska armia wyzwoliła - na południu i wschodzie kraju - ponad 6 tys. km2 terytorium Ukrainy okupowanego dotychczas przez Rosjan.\n\n04:28 Dowództwo Operacyjne \"Południe\": 300 zadań ogniowych artylerii i wojsk rakietowych w ciągu doby\n\nUkraińskie Dowództwo Operacyjne \"Południe\", informując o sytuacji na froncie na południu Ukrainy podało, że w ciągu doby ukraińskie lotnictwo przeprowadziło tam dwa uderzenia an cele wroga, a wojska artyleryjskie i rakietowe Sił Zbrojnych Ukrainy wykonały ok. 300 zadań ogniowych. Rosjanie mieli stracić 59 żołnierzy, czołg, pięć haubic kalibru 152 mm, w tym samobieżne haubice Msta-B i Msta-C, wóz dowodzenia i 12 innych pojazdów.\n\n\n\n04:23 Zełenski: Odpowiedź świata na terror Rosji jest niewystarczająca\n\n- Dlaczego największe źródło terroru na świecie - Rosja - wciąż jest w stanie prowadzić tę wojnę? I dlaczego może prowadzić wojnę tak okrutnie i cynicznie? Jest tylko jeden powód - niewystarczająca presja na Rosję. Odpowiedź na terror tego państwa jest niewystarczająca - mówił w swoim wieczornym wystąpieniu prezydent Ukrainy, Wołodymyr Zełenski, zwracając uwagę, że Rosja wciąż nie została uznana za państwo-sponsora terroryzmu.\n\n\n\n04:19 Ukraińska Gwardia Narodowa informuje o wyzwoleniu Swiatohirśka\n\n- Jednostki Gwardii Narodowej Sił Zbrojnych Ukrainy i Wojsk Obrony Terytorialnej wkroczyły do miasta Swiatohirśk (obwód doniecki - red.). Krok za krokiem, metr za metrem, wyzwalamy naszą ziemię od okupanta. Zwycięstwo będzie z pewnością nasze. Chwała Ukrainie! Chwała Gwardii Narodowej Ukrainy! - mówi żołnierz na nagraniu umieszczonym na profilu Gwardii Narodowej na Facebooku.\n\n",
    "Rada Bezpieczeństwa ONZ o Ukrainie i Rosji. Blinken: nie pozwolimy, by uszło to Putinowi na sucho": "Sekretarz stanu USA Antony Blinken zabrał głos podczas debaty Rady Bezpieczeństwa ONZ na temat Ukrainy. - Nie możemy i nie pozwolimy na to, by pogwałcenie suwerenności Ukrainy uszło Putinowi na sucho - powiedział. Stwierdził, że doniesienia z Ukrainy świadczą o systematycznym popełnianiu zbrodni przez Rosjan. - Echa Norymbergi powinny dziś zostać usłyszane - zaznaczył w swoim wystąpieniu główny prokurator Międzynarodowego Trybunału Karnego Karim Khan. Głos zabierali także przedstawiciele innych państw, w tym Ukrainy oraz Polski.\n\n- Cały porządek międzynarodowy, który jesteśmy zobowiązani podtrzymywać, jest rozdzierany na naszych oczach. Nie możemy i nie pozwolimy na to, by pogwałcenie suwerenności i integralności terytorialnej Ukrainy uszło prezydentowi Putinowi na sucho - powiedział Antony Blinken w swoim wystąpieniu w czwartek, podczas debaty Rady Bezpieczeństwa ONZ na temat Ukrainy.\n\n\"Jeden człowiek wybrał tę wojnę. Jeden człowiek może ją zakończyć\"\n\nOdnosząc się do środowego orędzia Władimira Putina, w trakcie którego prezydent Rosji ogłosił częściową mobilizację, sekretarz stanu USA ocenił, że choć rosyjski przywódca mógł zakończyć wojnę, to zamiast tego wybrał jej rozszerzenie oraz groźby nuklearne. - Jeden człowiek wybrał tę wojnę. Jeden człowiek może ją zakończyć - powiedział.\n\n- Bo jeśli Rosja przestanie walczyć, wojna się skończy. Jeśli Ukraina przestanie walczyć, Ukraina się skończy - dodał.\n\nSekretarz stanu USA Antony Blinken PAP/EPA/JUSTIN LANE\n\nBlinken o rosyjskich zbrodniach: to nie są działania pojedynczych oddziałów\n\nSekretarz stanu USA zwrócił też uwagę na powszechność doniesień o torturach i zbrodniach popełnianych przez rosyjskich żołnierzy na okupowanych terytoriach.\n\n- To nie są działania pojedynczych oddziałów. To jest schemat powtarzający się na całym terytorium kontrolowanym przez rosyjskie siły - powiedział Blinken. Potępił też Rosję za \"diaboliczną strategię\" filtracji ukraińskiej ludności, wywózki Ukraińców do Rosji i zastępowania ich Rosjanami na okupowanych ziemiach.\n\nMiejsca masowych pochówków w Iziumie PAP/EPA/OLEG PETRASYUK\n\n\"Echa Norymbergi powinny dziś zostać usłyszane\"\n\n- Byłem na Ukrainie trzykrotnie i widziałem ogromną skalę destrukcji i cierpień. To wzmacnia moją determinację i moje przekonanie, że istnieją powody, by sądzić, że popełnione zostały zbrodnie będące pod jurysdykcją trybunału - powiedział główny prokurator Międzynarodowego Trybunału Karnego Karim Khan podczas debaty Rady Bezpieczeństwa.\n\n- Jeśli mogę być bezpośredni: kiedy pojechałem do Buczy i poszedłem za kościół świętego Andrzeja, ciała, które widziałem, nie były fałszywe - powiedział Khan, czyniąc aluzję do rosyjskiej dezinformacji na temat zbrodni w Buczy.\n\nEgzekucje na ulicach, masowe groby. Reportaż Konrada Borusiewicza z Buczy TVN24\n\nKhan zapowiedział, że w najbliższych dniach zespół śledczych Międzynarodowego Trybunału Karnego odwiedzi wschód Ukrainy, by badać doniesienia o tamtejszych zbrodniach. - Echa Norymbergi powinny dziś zostać usłyszane - dodał.\n\nKułeba: nigdy nie będzie w stanie zabić nas wszystkich\n\nSzef ukraińskiej dyplomacji Dmytro Kułeba zwrócił uwagę, że ma podobną opaskę do tej, którą miał na nadgarstku ukraiński żołnierz zabity przez Rosjan, którego ciało znaleziono w masowym grobie w Iziumie. - Rosja powinna wiedzieć jedną rzecz: nigdy nie będzie w stanie zabić nas wszystkich - zaznaczył. Dodał też, że gdy po rosyjskiej agresji tysiące Ukraińców wróciło z zagranicy, by bronić kraju, teraz tysiące Rosjan ucieka przed ogłoszoną przez Putina mobilizacją.\n\n- Dziś każdy Ukrainiec jest z bronią gotowy bronić Ukrainy i zasad Karty Narodów Zjednoczonych - powiedział.\n\nUkraiński minister spraw zagranicznych zaznaczył, że choć rosyjscy żołnierze popełniają na Ukrainie zbrodnie, to także rosyjscy dyplomaci są za nie bezpośrednio odpowiedzialni, bo \"ich kłamstwa podżegają do tych zbrodni i je ukrywają\".\n\nDebata Rady Bezpieczeństwa ONZ poświęcona Ukrainie PAP/EPA/JUSTIN LANE\n\nKułeba zaapelował też do państw ONZ, by wywarły \"maksymalną presję\" na Rosję, by utrzymała porozumienie pozwalające na eksport ukraińskiej żywności. - Nie możemy pozwolić Rosji, by wznowiła swoje igrzyska głodu na świecie - powiedział.\n\nRau: Polska chce pełnego pociągnięcia Rosji do odpowiedzialności\n\nPolski minister spraw zagranicznych Zbigniew Rau zaznaczył, \"każdy dzień przynosi nowe dowody i zeznania na temat rosyjskich zbrodni popełnianych na okupowanych terytoriach\". - Na tym mrocznym tle, Polska opowiada się za pełną odpowiedzialnością (Rosji) za wszystkie zbrodnie i za odszkodowaniem za wyrządzone szkody - powiedział.\n\nDodał też, że świat powinien poważnie rozważyć zgłoszoną w środę przez prezydenta Ukrainy propozycję stworzenia specjalnego trybunału międzynarodowego do osądzenia rosyjskich zbrodni popełnionych przeciwko Ukrainie oraz mechanizmu do wypłacenia odszkodowań za poniesione straty.\n\n\"Walka Ukrainy o wolność jest walką świata o wolność\"\n\n- Wojna Putina to nie tylko atak na Ukrainę, to atak na Kartę Narodów Zjednoczonych i atak na normy międzynarodowe, które nas wszystkich chronią, więc będziemy wspierać naszych ukraińskich przyjaciół tak długo, jak to konieczne - powiedział z kolei szef brytyjskiej dyplomacji James Cleverly w swoim wystąpieniu.\n\nJak dodał, \"walka Ukrainy o wolność jest walką świata o wolność\". - To nasza walka o wolność. I jeśli ukraińska suwerenność i terytorium nie są szanowane, żadne państwo nie jest naprawdę bezpieczne. To są powody dla których Ukraina może i musi wygrać - dodał.\n\nGłówny prokurator Międzynarodowego Trybunału Karnego Karim Khan przemawia w czasie debaty Rady Bezpieczeństwa ONZ PAP/EPA/JUSTIN LANE\n\n\"To jest wojna, której nie wygracie\"\n\nSzefowa MSZ Niemiec Annalena Baerbock zwróciła się do władz Rosji. - To jest wojna, której nie wygracie. Więc zakończcie tę wojnę i cierpienia na Ukrainie. Przestańcie wysyłać więcej swoich młodych obywateli na śmierć. Powstrzymajcie swoje fikcyjne referenda (...), powstrzymajcie tę okropną wojnę, która powoduje głód na całym świecie - apelowała.\n\nJak dodała, jest przerażona okrucieństwami dokonywanymi przez Rosjan, deportacjami setek tysięcy Ukraińców oraz używania gwałtu, w tym gwałcenia dzieci, jako metody prowadzenia wojny.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:ft//now\n\nŹródło: PAP",
    "Wojna w Ukrainie. Kolejny sukces ukraińskiej kontrofensywy. Przebita linia rosyjskiej obrony": "W niedzielę rano pojawiły się doniesienia o przebiciu się Ukraińców 27 km w głąb rosyjskiej obrony na północ od Łymana, miasta w północno-wschodniej części Ukrainy. Łyman został zdobyty przez Rosję w maju. Podobna techniką Ukraińcy odbili tereny w obwodzie charkowskim.\n\nNie wszędzie Rosjanie są jednak w defensywie. Zaporoże w południowo-wschodniej Ukrainie, stało się w niedzielę celem zmasowanego rosyjskiego ataku rakietowego. Zaporoże na południowym wschodzie Ukrainy, znajduje się pod kontrolą Ukrainy. Część obwodu zaporoskiego jest okupowana przez wojska rosyjskie.\n\n\"Mam gdzieś, co tam wyją ruskie matki\"\n\nDeterminacja Ukraińców do obrony ojczyzny tylko rośnie. Na poruszającym nagraniu Uukraiński żołnierz zwraca się do Rosjan i ostrzega, że nie wrócą żywi, jeśli przyjdą krzywdzić Ukraińców.\n\nZOBACZ: Wojna w Ukrainie. Odessa zaatakowana przy użyciu dronów. Pod ostrzałem także Zaporoże\n\nWIDEO: Ukraińcy przebili rosyjską obronę. Kolejne doniesienia o sukcesie kontrofensywy\n\nTwoja przeglądarka nie wspiera odtwarzacza wideo...\n\n- Witajcie kochani. Już siedem miesięcy na wojnie. Wiele już widziałem, ale za każdym razem, kiedy widzę takie ruiny i porozrzucane dziecięce rzeczy, nie mogę do tego się przyzwyczaić. Żyjesz sobie spokojnie w swoim domu, coś planujesz, a potem bach i nic nie ma - mówił Jurij Koczewenko, ukraiński żołnierz.\n\nPóźniej dodał: - Spada na ciebie bomba, bo jakiś bydlak postanowił, że nie masz prawa istnieć. My nie mamy prawa istnieć. A 140 milionów ludzi temu przyklaskuje. Dlatego mam gdzieś, co tam na ruskich błotach wyją ruskie matki o swoich chłopcach, których na siłę zabierają do wojska, ale wiedzcie, że każdy kto przylezie do mojego kraju i będzie chciał krzywdzić niewinnych ludzi zginie! Zapamiętajcie to! Chwała Ukrainie!\n\nWIDEO: Mateusz Lachowski: Mobilizacja to zawsze mobilizacja Twoja przeglądarka nie wspiera odtwarzacza wideo...\n\nlaf/Polsat News",
    "Wojna na Ukrainie. Zginęli rosyjscy dowódcy. Wśród nich Boris Totikow": "\n\n\n\nUkraiński wojskowy - oficer Anatolij Stefan, znany pod pseudonimem \"Stirlitz\" - poinformował, że w wyniku działań na froncie zginął pułkownik Borys Totikow. Potwierdzają to rosyjskie konta na serwisie społecznościowym Telegram, na które powołał się Stefan.\n\nCzłonek armii Kremla był dowódcą wojsk rakietowych i artylerii w 35. Armii Połączonych Sił Zbrojnych Federacji Rosyjskiej.\n\nPonadto według rosyjskich mediów zginął także kapitan Oleg Lebiediew. \"W niedzielę 25 września w Riazaniu pożegnano pułkownika Borysa Totikowa i kapitana Olega Lebiediewa, którzy zginęli podczas Specjalnej Operacji Wojskowej w Ukrainie. Borys Totikow był dowódcą oddziałów rakietowych i artylerii jednostki wojskowej, zaś kapitan gwardii Oleg Lebiediew służył jako szef oddziałów samochodowych\" - napisał serwis progorod62.ru\n\nReklama\n\nObaj żołnierze zostali pochowani z honorami wojskowymi.\n\n\"Gruz 200\", czyli transport zabitego rosyjskiego żołnierza\n\nPodany dalej przez Anatolija Stefana post opublikowano z hasłem \"Gruz 200\", czyli \"Ładunek 200\". Termin ten stosowany był w Związku Radzieckim jako określenie transportu zabitego na froncie sowieckiego żołnierza.\n\nDopisek \"200\" wynika z faktu, że całkowita waga ładunku (tj. skrzynia zawierająca drewnianą i cynkową trumnę, w jakich przewozi się poległych wojskowych), ma zwyczajowo wagę około 200 kilogramów.\n\nOkreślenie to stosuje się od radzieckiej interwencji w Afganistanie, trwającej od grudnia 1979 do lutego 1989 roku.\n\nISW: Mobilizacja dostarczy niskiej jakości rezerwistów\n\nW specjalnej edycji raportu Instytutu Studiów nad Wojną (ISW) z 26 września, poświęconej mobilizacji w Rosji, think tank wyraża pogląd, że Putin raczej nie przezwycięży fundamentalnych problemów strukturalnych, związanych z generacją siły wojskowej. Zarządzona 21 września \"częściowa mobilizacja\" stworzy dodatkowe wojsko, ale w sposób nieefektywny i obciążona będzie wysokimi kosztami społecznymi i politycznymi.\n\n\"Rosja zmobilizuje na ten konflikt rezerwistów. Ten proces będzie brzydki, jakość rezerwistów niska, a ich motywacja do walki jeszcze gorsza. Ale systemy istnieją w wystarczającym stopniu, by pozwolić komisarzom wojskowym i innym rosyjskim urzędnikom na znalezienie ludzi i wysłanie ich do jednostek szkoleniowych, a potem na wojnę\" - ocenia ISW. Zdaniem ośrodka mobilizacja nie wpłynie na przebieg konfliktu.",
    "Konferencja: Ukraina pod lupą": "Tegoroczne spotkanie poświęcone będzie kluczowym kwestiom politycznego, gospodarczego i społecznego rozwoju w Ukrainie od czasu rosyjskiej inwazji na to suwerenne państwo. Wydarzenie ma na celu stworzyć okazję dla ekspertów/ekspertek z Ukrainy i społeczności międzynarodowej by dyskutować, sieciować i wymieniać poglądy, a także uwrażliwić uczestników na wieloaspektowość i zawiłość realiów wojennych.\n\nW ramach dwudniowej konferencji będzie można wysłuchać ekspertek i ekspertów podczas pięciu paneli dyskusyjnych. Debaty będą obejmowały tematy takie jak: rola języka w dyskursie dotyczącym inwazji Ukrainy, bezpieczeństwo energetyczne w trakcie wojny, perspektywy odbudowy ukraińskiego sektora rolnego, inkluzywna transformacja infrastruktury oraz uchodźctwo i migracje z perspektywy ukraińskiej.\n\nDokładne informacje na temat uczestniczek i uczestników poszczególnych dyskusji podamy już wkrótce. Zapraszamy do śledzenia najnowszych wiadomości.\n\nKonferencja odbędzie się w formie stacjonarnej w Centrum Konferencyjnym Zielna (Zielna 37, Warszawa).\n\nOsoby zainteresowane uczestnictwem na miejscu zaproszone są do wypełnienia formularza rejestracyjnego.\n\nOsoby zainteresowane wydarzeniem będą miały możliwość obejrzenia livestreamu z konferencji, który będzie dostępny na stronie Facebookowej Fundacji.\n\nKonferencja odbędzie się pod patronatem medialnym Euraciv.pl.\n\nZapraszamy do rejestracji i śledzenia konferencji na naszych mediach społecznościowych!\n\nFacebook\n\nTwitter\n\nKontakt: pl-info@pl.boell.org",
    "Rabin Azman: Ukraina już zwyciężyła, gdyż siłą nie są rakiety": "Ukraina już zwyciężyła w wojnie z Rosją, ponieważ jej siła tkwi nie w rakietach, ale w jedności narodu – powiedział naczelny rabin tego kraju Mosze Reuwen Azman. W rozmowie z ukraińską prywatną stacją telewizyjną Espreso zaznaczył, że obecnie Ukraińcy muszą tylko utrwalić swe zwycięstwo i wyzwolić pozostałe obszary okupowane przez Rosję.\n\n„Z jednej strony sądzę, że na Ukrainie trwa tragedia, z drugiej jednak wszystkim Ukraińcom mówię: bądźmy optymistami” – stwierdził naczelny rabin. Zwrócił uwagę, że „naród żydowski przeżywał straszne tragedie, ale powstawał i szedł naprzód, aby budować swoją przyszłość”. Dodał, iż tu, na Ukrainie „Najwyższy już dokonał wielkich cudów”, bo kraj wytrwał, „choć wszyscy mówili, że nie wytrzyma dłużej niż trzy dni, tymczasem Ukraina nie tylko przetrwała, ale przeszła do przeciwnatarcia”. Ona „już zwyciężyła, musi tylko utrwalić swe zwycięstwo nad wielkim agresorem” – podkreślił rozmówca Espreso.\n\nJego zdaniem naród ukraiński jest silniejszy od armii rosyjskiej, jako że „jest zjednoczony w jednym celu w swej walce przeciw Rosji”. „Dlatego mówię, że siła tkwi nie w rakietach czy liczebności armii, ale w duchu bojowym, w jedności narodu i ofiarności. Wszechmocny pomaga i jest On po stronie Ukrainy, toteż będziemy się modlić, aby przyszedł Mesjasz, bo – jak zapisano w księgach proroków – po Jego przybyciu ustaną wszystkie wojny a wszyscy ludzie będą żyć w szczęściu oraz w dobrobycie materialnym i duchowym” – zakończył swą wypowiedź rabin Azman.",
    "Wojna Rosji z Ukrainą. Dzień 197. Relacja na żywo": "04:39 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 198 24 lutego Rosja rozpoczęła pełnowymiarową inwazję na Ukrainę. Wołodymyr Zełenski rozmawiał z Antonym Blinkenem o uznaniu Rosji za państwo terrorystyczne.\n\n00:15 Kończymy relację\n\nO najnowszych wydarzeniach z Ukrainy będziemy informować od rana.\n\n\n\n23:46 Węgrzy opowiadają się za zmuszeniem Kijowa i Moskwy do rozmów pokojowych\n\nBadani Węgrzy zdecydowanie negatywnie oceniają obydwu przywódców - nieprzychylne zdanie o prezydencie Zełenskim ma 68 proc. badanych, o Putinie - 69 proc.\n\nCzytaj więcej Konflikty zbrojne Sondaż. Węgrzy za zmuszeniem Ukrainy i Rosji do rozmów pokojowych Prawie 90 proc. Węgrów opowiada się za zmuszeniem Rosji i Ukrainy do podjęcia rozmów pokojowych i jak najszybszego zakończenia wojny - wynika z sondażu.\n\n23:33 Od początku kontrofensywy Ukraina wyzwoliła ponad 20 miejscowości\n\nWedług zastępcy szefa Sztabu Generalnego Ukrainy Ołeksija Hromowa, siły ukraińskie przesunęły się na 50 kilometrów w głąb terytoriów okupowanych przez Rosję w pobliżu Bałaklii w obwodzie charkowskim.\n\nBałaklija, przed wojną miasto z 30-tysięczną populacją, stała się do tej pory największą miejscowością odebraną przez Ukrainę.\n\nW wieczornym nagraniu Zełenski powiedział, że od 1 września siły zbrojne wyzwoliły ponad 1000 kilometrów kwadratowych ukraińskiej ziemi. Liczba ta obejmuje terytoria zarówno w obwodach charkowskim, jak i chersońskim.\n\n23:01 Ukraiński wywiad: Masowe dezercje w rosyjskich jednostkach w Naddniestrzu\n\nMieszkańcy Naddniestrza odmawiają wstąpienia do armii rosyjskiej, nawet mimo obietnic wysokich wypłat i pakietów socjalnych.\n\nGłówną przyczyną jest niechęć do udziału w działaniach wojennych na terytorium Ukrainy, zwłaszcza że wielu „ochotników”, którzy zdecydowali się podpisać kontrakt na początku wojny, zginęło lub zaginęło.\n\nDodatkowo wywiad odnotowuje wzrost liczby spraw dezercji w „grupie operacyjnej wojsk rosyjskich stacjonujących w Naddniestrzu”.\n\n22:27 USA nakładają sankcje na irańskiego producenta dronów\n\nStany Zjednoczone nałożyły sankcje na irańską firmę, zaangażowaną w eksport bezzałogowych statków powietrznych do Rosji, które mają zostać użyte podczas inwazji Moskwy na Ukrainę, poinformował w czwartek Departament Skarbu.\n\n22:11 Mieszkańcy miejscowości Bałaklija przywitali ukraińskich żołnierzy\n\nUkraińskie Siły Zbrojne wyzwoliły Bałakliję spod okupacji Rosjan.\n\n\n\n21:30 Włoski dziennikarz ranny w pobliżu linii frontu\n\nMattia Sorbi, niezależny korespondent, który pracował dla kilku włoskich mediów, został przewieziony do szpitala na terytorium okupowanym przez Rosję.\n\nSamochód, którym jechał wraz z kierowcą, wjechał na minę\n\n\n\nRosyjski resort obrony stwierdził w oświadczeniu, że incydent miał miejsce 29 sierpnia i był „prowokacją” sił ukraińskich, które skierowały Sorbiego na pole minowe. Nie przedstawił żadnych dowodów na poparcie tego twierdzenia.\n\nWłoskie Ministerstwo Spraw Zagranicznych poinformowało, że jest w kontakcie z dziennikarzem. „Jest pod dobrą opieką, mamy pozytywne wiadomości o jego stanie zdrowia. Pracujemy nad tym, aby jak najszybciej bezpiecznie wrócił do Włoch” – podało ministerstwo w oświadczeniu.\n\n21:03 Prezydent Zełenski odbył kolejne posiedzenie Sztabu Wodza Naczelnego\n\nUczestnicy spotkania przeanalizowali działania sił obronnych na rzecz wyzwolenia terytoriów Ukrainy czasowo okupowanych przez Federację Rosyjską i ustalili dalsze zadania operacyjne – informuje służba prasowa głowy państwa.\n\nPonadto przeanalizowano stan zaplecza materialno-technicznego jednostek oraz określono potrzeby wojska.\n\n20:33 Rosji zostało mniej niż 200 Iskanderów - ukraiński wywiad\n\nWadym Skibitskij, przedstawiciel Głównego Zarządu Wywiadu Ministerstwa Obrony Ukrainy, powiedział, że Rosji zostało mniej niż 200 Iskanderów (mobilnych systemów rakiet balistycznych krótkiego zasięgu) i teraz stara się je \"oszczędzać\"; zamiast tego używa na Ukrainie starych rakiet S-300, które należy zutylizować.\n\n20:10 Ukraińcy odbili Bałakliję w obwodzie charkowskim\n\n\"Rosjanie tak szybko uciekali, że zostawili sporo sprzętu\" - informuje portal tpyxa.net.\n\n19:43 Biden rozmawiał z przywódcami państw-sojuszników Ukrainy\n\nPrezydent USA Joe Biden rozmawiał w czwartek z przywódcami Kanady, Niemiec, Włoch, Japonii, Rumunii, Polski i Wielkiej Brytanii, a także z sekretarzem generalnym NATO Jensem Stoltenbergiem oraz przedstawicielami Francji i Unii Europejskiej, aby omówić bieżące wsparcie dla Ukrainy.\n\nPrzywódcy dyskutowali również o potrzebie dalszej koordynacji w celu zapewnienia zrównoważonych i przystępnych cenowo dostaw energii dla Europy.\n\n19:00 Ukraina skutecznie odparła ataki Rosjan w pobliżu 9 miejscowości\n\nWojska okupacyjne nadal koncentrują wysiłki na ustanowieniu pełnej kontroli nad Obwodem Donieckim i utrzymaniem okupowanych obszarów obwodu chersońskiego, charkowskiego, zaporoskiego i mikołajowskiego - informuje w raporcie Sztab Generalny Sił Zbrojnych Ukrainy.\n\n\n\n18:18 Łotwa przegłosowała niezależność swojego Kościoła od Moskwy\n\nDecyzję podjęli w trybie pilnym posłowie Saeimy, jednoizbowego parlamentu.\n\n\n\nCzytaj więcej Kościół Łotewski Kościół Prawosławny niezależny od Moskwy. Saeima przegłosowała Posłowie łotewskiej Saeimy w trybie pilnym przyjęli poprawki do ustawy o Kościele, przewidujące niezależność Łotewskiego Kościoła Prawosławnego od Patriarchatu Moskiewskiego.\n\n17:45 Sony Music definitywnie wycofuje się z Rosji\n\nJedna z największych firm nagraniowych Sony Music ogłosiła ostateczne wycofanie się z Rosji\n\n17:20 Rakiety HIMARS mają „niszczący wpływ” na siły rosyjskie\n\nRakiety HIMARS przekazane Ukrainie uderzyły w ponad 400 celów i przyniosły „niszczący efekt” - powiedział najwyższy rangą generał USA\n\nPrzemawiając w bazie lotniczej Ramstein w Niemczech, generał Mark Milley, przewodniczący Połączonych Szefów Sztabów USA, powiedział: - Widzimy rzeczywiste i wymierne korzyści ze strony Ukrainy w korzystaniu z tych systemów.\n\n16:44 Dyrektor CIA: Rosja zapłaci bardzo wysoką cenę za tę wojnę\n\nZdaniem Billa Burnsa rozpętana przez Putina wojna nie tylko ujawniła słabość rosyjskiego wojska, ale w jej wyniku nastąpią długoterminowe szkody wyrządzone rosyjskiej gospodarce i pokoleniom Rosjan\n\n- Trudno będzie postrzegać historię wojny – wojny Putina – jako coś innego niż porażkę - powiedział Burns.\n\n\n\n16:15 Potężne eksplozje w Nowej Kachowce\n\nOkupacyjne władze Nowej Kachowki w obwodzie chersońskim twierdzą, że w wyniku ukraińskiego ataku zginęło 5 osób.\n\n\n\n15:40 Radni Petersburga wnioskują o oskarżenie Putina\n\nWierzymy, że prezydent Putin szkodzi naszemu krajowi i jesteśmy gotowi o tym otwarcie mówić - twierdzą.\n\n\n\nCzytaj więcej Konflikty zbrojne Radni Petersburga chcą oskarżenia Putina o zdradę Radni miejscy obwodu smolnińskiego w Petersburgu wysłali do Dumy pismo z propozycją oskarżenia Władimira Putina. Uważają, że działania Putina szkodzą bezpieczeństwu Rosji i jej obywateli,\n\n15:28 Blinken spotkał się z Zełenskim w Kijowie\n\nSekretarz stanu USA Antony Blinken oświadczył, że poinformował prezydenta Wołodymyra Zełenskiego o najnowszym pakiecie pomocy Stanów Zjednoczonych dla Ukrainy.\n\n15:10 Od 19 września ograniczenia we wjeździe Rosjan\n\nOgraniczenia w przekraczaniu granicy lądowej z Estonią, Litwą, Łotwą i Polską wejdą w życie w nocy 19 września.\n\nCzytaj więcej Społeczeństwo Jest szlaban na potok Rosjan nad Bałtykiem Od 19 września Rosjanie nie wjadą do Polski, Estonii, Łotwy i na Litwę. Władze mówią wprost: nie jesteście u nas mile widziani. Są jednak wyjątki.\n\n14:47 Konfiskata majątku za udział \"w przygotowaniach do pseudoreferendum\" w Melitopolu\n\nMer Melitopola Iwan Fedorow poinformował w mediach społecznościowych, że na nadzwyczajnej sesji rada miasta podjęła decyzję, że zajęte zostaną domy, mieszkania, dacze, działki i samochody osób biorących udział w \"przygotowaniach do pseudoreferendum\" w sprawie akcesji do Rosji. Melitopol jest pod kontrolą wojsk rosyjskich od końca lutego.\n\n14:23 Ukraiński SG o postępach wojsk ukraińskich\n\nCałkowita powierzchnia terytorium, nad którym Ukraina odzyskała kontrolę na kierunku charkowskim oraz na południu Ukrainy to ponad 700 km kwadratowych - podał zastępca szefa głównego zarządu operacyjnego Sztabu Generalnego Sił Zbrojnych Ukrainy gen. Ołeksij Hromow.\n\n14:05 Premierzy Polski i krajów bałtyckich uzgodnili wspólne podejście ws. podróżowania Rosjan\n\nPremierzy Polski – Mateusz Morawiecki, Estonii – Kaja Kallas, Litwy – Ingrida Simonyte i Łotwy – Arturs Krišjānis Kariņš uzgodnili wspólne podejście regionalne dotyczące możliwości podróżowania obywateli rosyjskich. W oświadczeniu wyrazili swoją polityczną wolę i zdecydowany zamiar wprowadzenia tymczasowych krajowych środków dla obywateli rosyjskich, którzy posiadają wizy UE. Ma to przeciwdziałać bezpośrednim zagrożeniom porządku publicznego i bezpieczeństwa. Jednocześnie państwa te ograniczą dzięki temu możliwość wjazdu do strefy Schengen dla obywateli rosyjskich w celach turystycznych, kulturalnych, sportowych i biznesowych - poinformowała Kancelaria Prezydenta RP.\n\n13:36 Erdogan powtarza zarzuty Putina ws. eksportu zboża z Ukrainy\n\n- Zboże, które jest transportowane w ramach tego układu zbożowego, niestety trafia do bogatych krajów, nie biednych - mówił w Chorwacji turecki prezydent, powtarzając zarzut sformułowany przez Putina.\n\n13:15 Ukraińska piechota morska zniszczyła pięć haubic wroga\n\n\"7 września, w obwodach donieckim i chersońskim, jednostki piechoty morskiej, wchodzące w skład zgrupowań wojsk, zdecydowanie i odważnie wyparły okupantów z umocnionych pozycji wzdłuż części frontu\" - podaje ukraińska Marynarka Wojenna na swoim kanale w serwisie Telegram. Żołnierze piechoty morskiej zniszczyli dwa czołgi wroga, wyrzutnię rakiet, pięć samobieżnych haubic Msta-S, a także dwie wyrzutnie i stację radarową wchodzące w skład zestawu przeciwlotniczego S-400.\n\n\n\n13:06 Okupacyjne władze Enerhodaru: Ukraiński atak z użyciem drona\n\nSłużba prasowa administracji Enerhodaru podała, że ukraińska armia przeprowadziła atak na budynek administracyjny w Enerhodarze z użyciem drona-kamikadze. Do ataku miało dojść ok. 13 czasu moskiewskiego - dron, który przenosił zaimprowizowany ładunek wybuchowy spadł wówczas na dach budynku, gdzie doszło do eksplozji, która wywołała pożar. Według informacji przekazanych przez okupacyjne władze Enerhodaru w wyniku ataku nikt nie ucierpiał.\n\n\n\n13:02 Sekretarz stanu USA, Antony Blinken, przebywa z wizytą w Kijowie\n\nDo wizyty Blinkena na Ukrainie dochodzi w czasie, gdy strona ukraińska informuje o sukcesach odnoszonych w ramach zaskakującej dla Rosjan kontrofensywy w obwodzie charkowskim, gdzie ukraińscy żołnierze mieli wedrzeć się na 20 km w głąb terytorium, kontrolowanego przez Rosjan.\n\nCzytaj więcej Konflikty zbrojne Blinken w Kijowie. USA przekażą 2 mld dolarów Ukrainie i jej sąsiadom Sekretarz stanu USA, Antony Blinken, przebywa z wizytą na Ukrainie gdzie ogłosi przekazanie 2 mld dolarów w formie pomocy wojskowej Ukrainie i 18 innym państwom zagrożonym rosyjską agresją.\n\n12:56 Rosja ma kłopot z diamentami\n\nRosyjski koncern Alrosa stracił przez sankcje zagranicznych kupców.\n\n\n\nCzytaj więcej Handel Sankcje blokują rosyjskie diamenty. Co robić z nadmiarem cennych kamieni? Diamentowemu koncernowi Alrosa do tej pory zależało tylko na zagranicznych klientach. Teraz musi przeprosić się z rosyjskim rynkiem i tutaj szukać chętnych na objęte sankcjami kamienie. Miesięcznie sprzedaje ich o ok. 100 mln dolarów mniej niż przed sankcjami.\n\n12:41 Fundacja Widowisk Masowych organizuje zbiórkę na zakup śmigłowców dla Ukrainy\n\nKoszt zakupu śmigłowca MI-2AM-1 z wyposażeniem to 570 000 dolarów czyli ok. 2,7 mln zł. W sumie celem zbiórki jest zebranie 8 100 000 zł. Jeżeli nie uda się zebrać takiej sumy pieniędzy, zgromadzone środki zostaną przeznaczone na zakup części do takich śmigłowców.\n\nCzytaj więcej Konflikty zbrojne W Polsce rusza zrzutka na zakup śmigłowców dla Sił Zbrojnych Ukrainy Inicjatywa „Polska Zrzutka Obywatelska: Zbroimy Ukrainę” organizuje zbiórkę pieniędzy na zakup trzech śmigłowców MI-2AM-1 dla ukraińskich sił specjalnych. Będą one przeznaczone do ewakuacji rannych. Potrzeba ponad 8 mln zł.\n\n12:39 Resort obrony Wielkiej Brytanii zamieszcza mapę przedstawiającą sytuację na ukraińskich frontach\n\n12:22 W środę obwód doniecki został ostrzelany z użyciem amunicji kasetowej\n\nMiejscowość Haliciniwka w obwodzie donieckim została w środę dwukrotnie ostrzelana z użyciem amunicji kasetowej. Zniszczonych zostało pięć domów, byli zabici i ranni - podaje ukraińska policja.\n\n\n\n12:18 Gubernator obwodu charkowskiego: Są ofiary ostrzału Charkowa\n\nDwie osoby zginęły, a pięć zostało rannych w wyniku ostrzału przemysłowej dzielnicy Charkowa - napisał na swoim kanale w serwisie Telegram gubernator obwodu charkowskiego, Ołeh Synehubow.\n\n\n\n12:15 Aksjonow: Anektowanie zajętych przez Rosję ziem bez referendów byłoby logiczne\n\n\"Było całkowicie legalne referendum na Krymie, które spełniło wszystkie wymogi prawne, ale niewiele osób je uznało i tak. Uznanie lub nieuznanie przez poszczególne państwa nie zależy od tego, jak dane terytorium zostało anektowane. To jest kwestia woli politycznej\" - napisał szef okupacyjnych władz Krymu, Siergiej Aksjonow, na swoim kanale w serwisie Telegram.\n\nCzytaj więcej Konflikty zbrojne Szef okupacyjnych władz Krymu: Anektować można bez referendum Siergiej Aksjonow, stojący na czele okupacyjnych władz Krymu, na swoim kanale w serwisie Telegram pisze, że \"włączanie nowych terytoriów do Rosji bez organizowania głosowania lokalnych mieszkańców, byłoby logiczne w obecnej sytuacji\".\n\n12:10 Morawiecki: Broń produkowana w Polsce pomaga w obronie suwerenności Ukrainy\n\n- Czas spokoju, pokoju, bezpieczeństwa w Europie skończył się 24 lutego wraz z okrutną napaścią Rosji na Ukrainę. Dzisiaj razem z naszymi sojusznikami pomagamy przetrwać naszym sąsiadom ukraińskim, pomagamy obronić suwerenność. Broń produkowana w Polsce - jak Pioruny, Kraby, inny ciężki sprzęt, nowoczesne karabiny - pomaga dzisiaj w obronie suwerenności Ukrainy - powiedział premier Mateusz Morawiecki w Kielcach podczas XXX Międzynarodowego Salonu Przemysłu Obronnego.\n\n12:02 Rozmowa prezydentów Dudy i Bidena\n\nPrezydent Andrzej Duda weźmie dziś udział w wideokonferencji z prezydentem USA Joe Bidenem \"i innymi liderami państw zachodu wspierającymi Ukrainę\" - podała Kancelaria Prezydenta.\n\n11:41 Słowiańsk: Spod gruzów domu wydobyto zwłoki trojga osób\n\n\"To była spokojna noc. Niech będzie tak dalej. Ale wojna jest blisko. Spod gruzów domu na ulicy Torśkiej wydobyto zwłoki trojga osób - dwóch mężczyzn i jednej kobiety. Dbajcie o siebie\" - napisał Wadim Liach, stojący na czele administracji cywilno-wojskowej miasta. \"Dbajcie o siebie\" - dodał.\n\n\n\n11:38 Szoszyn: Putin ostatecznie dołączył do klubu ekscentrycznych antyzachodnich dyktatorów\n\nWygłaszane przez niego tezy przypominają te szerzone niegdyś przez Fidela Castro, ale też często powtarzane przez Nicolása Maduro, Baszara al Asada czy Kim Dzong Una. Stany Zjednoczone mają „dyktatorskie zapędy w relacjach międzynarodowych” i narzucają swoją wolę „prawdziwie niezależnym” krajom. Putin przekonuje, że tak naprawdę nie pogwałcił bezpieczeństwa w Europie, lecz postawił się dominacji USA. Przyznał też, że „świadomie” najechał Ukrainę. Nie zamierza się cofać i zasugerował, że to on tworzy historię, której „bieg próbuje zatrzymać Zachód”. Niestety, ma słuchaczy - pisze w \"Rzeczpospolitej\" Rusłan Szoszyn.\n\n11:18 Lloyd Austin potwierdza: Ukraina otrzyma nowy pakiet pomocy wojskowej\n\nPakiet ma być wart 675 mln dolarów - wynika ze słów sekretarza obrony USA, Lloyda Austina.\n\n\n\n11:00 \"Washington Post\": USA ogłoszą w czwartek kolejny pakiet pomocy wojskowej dla Ukrainy\n\nPentagon ma ogłosić w czwartek wart 675 mln dolarów pakiet pomocy wojskowej dla Ukrainy, w skład którego wejdzie amunicja do zestawów HIMARS, a także pojazdy i inny sprzęt dla ukraińskich żołnierzy - podaje przedstawiciel administracji USA w rozmowie z \"Washington Post\".\n\n\n\n10:54 Rosja wydala z kraju pracownika ambasady Rumunii w Moskwie\n\n8 września chargé d'affaires ambasady Rumunii w Moskwie, Cosmin Constantin Ionita, został poinformowany przez rosyjski MSZ o uznaniu jednego z pracowników ambasady za persona non grata.\n\n10:36 Rosja nie nie polecą na Księżyc w tym roku\n\nBrakuje importowanych części do rosyjskiej sondy.\n\nCzytaj więcej Technologie Rosja przenosi lot na Księżyc. Brakuje części Rozpoczęcie pierwszej misji na Księżyc we współczesnej historii Rosji zostało przesunięte na rok 2023. Powodów nie podano, ale można się ich domyślić. Brakuje importowanych części do rosyjskiej sondy.\n\n10:20 UE nie boi się Rosji i Putina\n\nBruksela przechodzi do kontrofensywy i grozi nałożeniem limitu cen na rosyjski gaz.\n\nCzytaj więcej Gaz Ruszyła surowcowa kontrofensywa Brukseli. Unia nie boi się Putina Groźby Władimira Putina nie zrobiły wrażenia na przywódcach Europy. Unia będzie interweniować na rynku energetycznym i nie zawaha się przed nałożeniem limitu cen na rosyjski gaz.\n\n10:12 Wybuch zniszczył sztab partii Jedna Rosja w okupowanym Melitopolu\n\nMer Melitopola, Iwan Fedorow, napisał na swoim kanale w serwisie Telegram, że wieczorem, 7 września, \"sztab partii Jedna Rosja, znajdujący się w budynku przy ulicy Łomonosowa, został zniszczony przez eksplozję\". Fedorow dodał, że wybuch oznacza \"kolejny krok oddalający od pseudo-referendum\" w obwodzie zaporoskim.\n\n\n\n09:22 Straż Graniczna: Od 24 lutego z Ukrainy do Polski wjechało 6,116 mln osób\n\nTylko w ciągu ostatniej doby z Ukrainy do Polski wjechało 21,6 tys. osób. Tego samego dnia z Polski na Ukrainę wyjechało 22,5 tys. osób, a od 24 lutego - ponad 4,338 mln osób.\n\n\n\n09:18 W wyniku działań wojennych na Ukrainie zginęło 383 dzieci\n\nDane takie przekazuje Prokuratura generalna Ukrainy. Z przekazanych przez nią informacji wynika, że 742 dzieci zostało rannych w wyniku działań wojennych. W wyniku rosyjskiego ostrzału na Ukrainie uszkodzone zostały 2 472 placówki edukacyjne, z których 289 zostało całkowicie zniszczonych.\n\n\n\n09:11 Ministerstwo obrony Ukrainy wita Rosjan komendą z \"Gry o tron\"\n\n\"Dzień dobry, ruscy! Och, czekajcie... Nie taki dobry? Dracarys!\" - pisze na swoim profilu na Twitterze Ministerstwo Obrony Ukrainy. \"Dracarys\" to komenda, którą wydawała smokom w \"Grze o tron\" jedna z głównych bohaterów, Daenerys. Po usłyszeniu słowa \"Dracarys\" smoki ziały ogniem.\n\n\n\n08:58 W nocy doszło do dwóch ataków rakietowych na Charków\n\nRosjanie przeprowadzili w nocy dwa ataki rakietowe na Charków - poinformował mer miasta, Ihor Terechow, na swoim kanale w serwisie Telegram. Ze wstępnych ustaleń wynika, że rakiety uszkodziły \"infrastrukturę, która jest ważna dla normalnego funkcjonowania miasta\".\n\n\n\n08:53 Skurkiewicz: Polska jednym z trzech głównych donatorów pomocy wojskowej dla Ukrainy\n\n- To nie jest żadną tajemnicą, że Amerykanie, Wielka Brytania i Polska to jest ta trójka, która głównie świadczy pomoc poprzez dostawy uzbrojenia, poprzez dostawy amunicji, również części zamiennych, innego sprzętu - oświadczył w Polskim Radiu 24 wiceminister obrony narodowej Wojciech Skurkiewicz dodając, że Polska potrzebuje broni \"jak najszybciej, nie za kilka lat\" lecz \"tu i teraz\".\n\nCzytaj więcej Polityka Wiceszef MON: Oddaliśmy Ukrainie ponad 200 czołgów, 15 starych niemieckich nie zastąpi tego potencjału - Ja bym już spuścił zasłonę milczenia na tę współpracę i pomoc w odbudowie tych zasobów przez stronę niemiecką - powiedział wiceszef MON Wojciech Skurkiewicz, odnosząc się w Polskim Radiu do deklaracji Niemiec w sprawie przekazania Polsce broni pancernej po tym, jak Polska oddała ponad 200 czołgów Ukrainie.\n\n08:51 Ukraińcy nie wyjadą z Polski tak szybko\n\nWiększość uchodźców zostanie u nas kilka lat i zasili polski rynek pracy.\n\n08:44 W wyniku ostrzału obwodu donieckiego przez Rosjan w środę zginęło siedem osób\n\nGubernator obwodu donieckiego, Pawło Kyryłenko, napisał na swoim kanale w serwisie Telegram, że dwie kolejne osoby zostały ranne w wyniku rosyjskiego ostrzału.\n\n\n\n08:38 Rosyjskie wyrzutnie rakiet ostrzelały rejon nikopolski\n\nRosyjska armia ostrzelała, z użyciem wyrzutni rakiet Grad, rejon nikopolski w obwodzie dniepropietrowskim - informuje na swoim kanale w serwisie Telegram gubernator obwodu dniepropietrowskiego, Walentyn Rezniczenko. Rezniczenko pisze o czterech ostrzałach rejonu nikopolskiego i trzech ostrzałach okolic miasta Marhaniec. W tym ostatnim mieście, w wyniku ostrzału, uszkodzony został budynek jednego z lokalnych przedsiębiorstw. W Nikopolu rosyjskie rakiety uszkodziły 11 domów, budynek gimnazjum oraz linię wysokiego napięcia.\n\n\n\n08:34 Na ulicach Mariupola pojawia się ukraińska litera \"Ї\", symbol oporu wobec Rosji\n\nNa ulicach Mariupola pojawia się wypisywana kredą litera \"Ї\" - litera z ukraińskiego alfabetu, która nie występuje w alfabecie rosyjskim. Litera ta jest symbolem oporu wobec rosyjskiej okupacji miasta.\n\n\n\n08:31 Kempa: Putin walczy o destabilizację w Europie środkowo-wschodniej, szczególnie w Polsce\n\n- Tutaj, w Polsce szczególnie, będzie działać sowiecka agentura, miejmy tego świadomość. Wszelka destabilizacja w Polsce, rozruchy, niepokoje, budzenie tutaj takich demonów będzie na porządku dziennym, przez inwigilujące różne środowiska służby sowieckie - ostrzegła europosłanka PiS.\n\n08:15 Sztab Generalny armii Ukrainy podał najnowsze dane o rosyjskich stratach\n\nOd 24 lutego Rosja miała stracić na Ukrainie ok. 51 250 żołnierzy, 2 112 czołgów, 4 557 pojazdów opancerzonych, 1 226 zestawów artyleryjskich, 305 wyrzutni rakiet, 159 zestawów przeciwlotniczych, 239 samolotów, 210 śmigłowców, 884 bezzałogowe statki powietrzne, 214 pocisków manewrujących, 15 jednostek nawodnych, 3 344 inne pojazdy (w tym cysterny), 110 jednostek sprzętu specjalnego.\n\n\n\n08:01 Brytyjski resort obrony: Ukraińskie brygady kontynuują ofensywę w obwodzie chersońskim\n\n\"Ukraińcy prawdopodobnie zniszczyli most pontonowy w Dariwce, który Rosjanie postawili po tym, jak pobliski most został poważnie uszkodzony\" - pisze Ministerstwo Obrony Wielkiej Brytanii w swoim najnowszym raporcie na temat sytuacji na ukraińskich frontach.\n\n\n\n07:57 Białoruska armia ćwiczy \"wyzwalanie tymczasowo zajętego przez wroga terytorium\"\n\nWedług Ministerstwa Obrony Białorusi skala ćwiczeń i liczba żołnierzy oraz sprzętu wojskowego biorących w nich udział nie wymaga informowania o nich z wyprzedzeniem w związku z wytycznymi OBWE.\n\nCzytaj więcej Polityka Białoruś rozpoczęła ćwiczenia wojskowe w pobliżu granicy Polski Białoruska armia rozpoczęła ćwiczenia wojskowe w rejonie miasta Brześć, w pobliżu granicy Polski, w rejonie Mińska i w rejonie położonego na północnym wschodzie kraju Witebska - informuje białoruskie Ministerstwo Obrony.\n\n07:21 W środę Rosjanie ostrzelali z moździerzy rejon miasta Esmań w obwodzie sumskim\n\nO ostrzale informuje na swoim kanale w serwisie Telegram Dmitro Żywicki, gubernator obwodu sumskiego. Esmań miał zostać ostrzelany dwa razy w ciągu dnia.\n\n\n\n06:55 Ukraińcy w ciągu doby strącili dwa rosyjskie samoloty i dwa śmigłowce\n\nSztab Generalny armii Ukrainy w swoim najnowszym raporcie na temat sytuacji na froncie informuje, że Siły Powietrzne Ukrainy w ciągu ostatniej doby przeprowadziły ponad 30 uderzeń na pozycje wroga, w różnych częściach frontu, a ukraińskie wojska obrony przeciwlotniczej zestrzeliły dwa samoloty Su-25 i dwa śmigłowce (Ka-52 i Mi-24) oraz pięć bezzałogowych statków powietrznych.\n\n\n\n06:13 Raport: Kraje G7 powinny przejąć nadzór nad odbudową Ukrainy\n\nTo rodzi pytanie o wpływ, jaki zachowałaby Polska na taki proces. W pierwszej fazie wojny nasz kraj zyskał uznanie świata za hojne wsparcie dla Kijowa. Później jednak ekipa Mateusza Morawieckiego postawiła na coraz ostrzejszy konflikt z Berlinem i Brukselą, licząc, że to zmobilizuje słabnący elektorat PiS-u. Tymczasem autorzy raportu, który już jest analizowany w zachodnich kancelariach, proponują kalendarz odbudowy, który przewiduje coraz większą rolę Komisji Europejskiej.\n\n05:51 Think tank z USA: Ukraina odzyskała 400 km2 w obwodzie charkowskim\n\n\"Ukraińskie siły na południowym wschodzie obwodu charkowskiego prawdopodobnie wykorzystują relokację rosyjskich sił na oś południową, by przeprowadzić bardzo skuteczną kontrofensywę na północny-zachód od Izium\" - czytamy w analizie Instytutu Studiów nad Wojną.\n\nCzytaj więcej Konflikty zbrojne Think tank z USA: Udana ukraińska kontrofensywa na północny-zachód od Izium \"Ukraińska armia prawdopodobnie wykorzystała element zaskoczenia i wdarła się na co najmniej 20 km wgłąb terytorium kontrolowanego przez Rosjan w obwodzie charkowskim\" - pisze w swojej najnowszej analizie dotyczącej sytuacji na ukraińskich frontach amerykański think tank, Instytut Studiów nad Wojną (ISW).\n\n05:30 Dowództwo Operacyjne \"Południe\": 370 misji ogniowych artylerii i wojsk rakietowych w środę\n\nDowództwo Operacyjne \"Południe\", w swoim najnowszym meldunku informuje, że w ciągu ostatniej doby Siły Powietrzne Ukrainy przeprowadziły 13 uderzeń na cele wroga na froncie południowym, a artyleria i wojska rakietowe przeprowadziły na tym odcinku frontu 370 misji ogniowych. W wyniku działań ukraińskiej armii Rosjanie stracili w ciągu doby 108 żołnierzy, pięć czołgów, trzy zestawy rakietowe Grad, 15 pojazdów opancerzonych, 10 jednostek moździerzy i ciężkiej artylerii, dwie wyrzutnie S-400 oraz dwa składy amunicji w rejonie mikołajowskim.\n\n\n\n05:14 Zełenski ustanowił święto wywiadu wojskowego Ukrainy\n\n- To święto tych, których wkład w naszą obronę i przyszłe zwycięstwo nie może być przeszacowany - mówił ukraiński prezydent w swoim wieczornym wystąpieniu.\n\nCzytaj więcej Konflikty zbrojne Zełenski: Dobre wiadomości z obwodu charkowskiego W swoim wieczornym wystąpieniu prezydent Ukrainy, Wołodymyr Zełenski, poinformował o ustanowieniu 7 września Dnia Wywiadu Wojskowego Ukrainy.\n\n05:09 W czwartek pięć statków ze zbożem i produktami rolnymi opuści ukraińskie porty\n\nWspólne Centrum Koordynujące (JCC), nadzorujące implementację porozumienia z 22 lipca poinformowało, że w czwartek ukraińskie porty opuści pięć statków, na pokładzie których znajdować się będzie łącznie 83 241 ton zbóż i produktów rolnych. Statki Jasmin Queen (9 531 ton kukurydzy na pokładzie), Captian Adam 1 (9,3 tys. ton pszenicy) i Filyoz (4 410 ton oleju słonecznikowego) popłyną do Turcji. Statek Kiran America popłynie do Chin z 50 tys. ton jęczmienia i kukurydzy na pokładzie, a statek Santana zawiezie 10 tys. ton pszenicy do Włoch. Łącznie, od 22 lipca do 7 września, ukraińskie porty opuściły statki przewożące na pokładzie 2 334 850 ton zbóż i produktów rolnych.\n\n\n\n04:37 Zełenski o oskarżeniach Rosji: Od dawna nie słyszeliśmy od ich władz słowa prawdy\n\n- Rosja sformułowała kolejne, rażąco fałszywe stwierdzenie, że absolutna większość ukraińskiego zboża jest rzekomo eksportowana do krajów Europy. Cóż, nie słyszeliśmy słowa prawdy od przedstawicieli władz Rosji od długiego czasu, więc to nikogo nie zaskakuje - powiedział w swoim wieczornym przemówieniu prezydent Ukrainy. - Do końca tego miesiąca co najmniej 3 mln to produktów rolnych może zostać wyeksportowanych z naszych portów. I znacząca część tego eksportu trafi do najbiedniejszych i najbardziej potrzebujących krajów. Pierwszy transport trafił do Etiopii. Droga nie była łatwa - najpierw morzem, potem ciężarówkami. Ale setki tysięcy Etiopczyków zostało dzięki temu uratowanych od głodu - przekonywał Zełenski. - Może Rosji to nie odpowiada i nie chce tego zauważyć. Jednakże jest to dokładnie to, czego świat potrzebuje. To niezbędne, by ratować kraje na różnych kontynentach od chaosu, to konieczne, by ratować ludzi przed głodem - dodał. - W odróżnieniu od Rosji nie czynimy rasistowskich podziałów świata na tych, którzy zasługują na bezpieczeństwo i tych, którzy nie zasługują; na tych, którzy zasługują na życie bez głodu i na tych, którzy najwyraźniej nie zasługują. Wspieramy wszystkich ludzi, wszystkie kraje. (...) Ukraina była, jest i będzie gwarantem światowego bezpieczeństwa żywnościowego - podsumował prezydent Ukrainy.\n\n\n\n04:34 Rosja chce dyskusji o dostawach broni dla Ukrainy na posiedzeniu RB ONZ\n\nRosja domaga się dyskusji na forum Rady Bezpieczeństwa ONZ, poświęconej kwestii dostaw zagranicznej broni dla Ukrainy na posiedzeniu zaplanowanym na 8 września - poinformował stały przedstawiciel Rosji w RB ONZ, Wasilij Nebenzia. - Proponujemy, by jutro omówić prawdziwe zagrożenie dla międzynarodowego pokoju i bezpieczeństwa stwarzane przez dostawy broni i sprzętu wojskowego na Ukrainę przez państwa trzecie - powiedział Nebenzia. - Rosja chciałaby, aby głos zabrał zastępca sekretarza generalnego ONZ ds. rozbrojenia, Izumi Nakamitsu - dodał. Żądanie w tej sprawie Rosja skierowała do francuskiej prezydencji w RB ONZ.\n\n\n\n04:31 Broń hipersoniczna ma wejść do wyposażenia armii USA nie później niż pod koniec 2023 r.\n\nO planach wyposażenia amerykańskiej armii w broń hipersoniczną mówił na konferencji organizowanej przez Defense News zastępca sekretarza departamentu obrony USA, Gabe Camarillo.\n\n",
    "\"Ukraina wywiera presję na polu walki\". Najnowsze sprawozdanie brytyjskiego resortu obrony": "\"W ciągu ostatnich trzech dni siły ukraińskie zabezpieczyły przyczółki na wschodnim brzegu rzeki Oskoł w obwodzie charkowskim. Rosja próbowała włączyć Oskoł do skonsolidowanej linii defensywnej po wycofaniu swoich sił na początku miesiąca. Na południu, w obwodzie donieckim, trwają walki, gdyż siły ukraińskie szturmują miasto Łyman na wschód od rzeki Doniec, które Rosja zdobyła w maju. Sytuacja na polu walki pozostaje złożona, ale Ukraina wywiera presję na terytoria, które Rosja uważa za kluczowe dla swoich celów wojennych\" - napisano.\n\nZdaniem ekspertów, zdobycie Łymanu otworzy Ukraińcom perspektywę dalszej ofensywy w obwodach donieckim i ługańskim.\n\nLatest Defence Intelligence update on the situation in Ukraine - 23 September 2022\n\n\n\nFind out more about the UK government's response: https://t.co/Bot9jAVNWg\n\n\n\n🇺🇦 #StandWithUkraine 🇺🇦 pic.twitter.com/KK1twWxR5k — Ministry of Defence 🇬🇧 (@DefenceHQ) September 23, 2022\n\nOdparty atak Ukrainy\n\nZ kolei według raportu Sztabu Generalnego Ukrainy Rosjanie ostatniej doby szturmowali m.in. w okolicach niedawno wyzwolonego przez Ukraińców Kupiańska. Ataki te zostały odparte, podobnie jak szturmy w obwodzie\n\ndonieckim, na zachód oraz południowy zachód od Doniecka.\n\nJak czytamy, ukraińskie wojska artyleryjsko - rakietowe ostrzelały 3 rosyjskie składy amunicji, 3 stanowiska artylerii i 6 punktów dowodzenia. W wyniku takiego ostrzału w okolicach miejscowości Swatowe ranny został dowódca rosyjskiej 144 dywizji zmechanizowanej generał Ołeg Cokow.\n\n\n\nCzytaj także:\n\nZobacz także: Jan Piekło w \"Salonie politycznym Trójki\"\n\nes",
    "Wojna Rosji z Ukrainą. Dzień 194": "04:35 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 195 24 lutego Rosja rozpoczęła pełnowymiarową inwazję na Ukrainę. Wołodymyr Zełenski dziękuje wojskom rakietowym za zniszczenie magazynu z pociskami do zestawów S-300, które były wykorzystywane do ostrzału Charkowa.\n\n00:11 Kończymy relację\n\nO najnowszych wydarzeniach w Ukrainie będziemy informować od rana.\n\n\n\n23:46 Państwo Islamskie przyznało się do zamachu w Kabulu\n\nPaństwo Islamskie przyznało się do zamachu przeprowadzonego tuż przy ambasadzie Rosji w stolicy Afganistanu Kabulu. Zginęło w nim 6 osób, w tym dwóch pracowników ambasady. Obrażenia odniosło kolejnych 10 osób.\n\n23:18 Rosyjski dziennikarz skazany na 22 lata kolonii karnej\n\nMoskiewski Sąd Miejski uznał w poniedziałek Iwana Safronowa, od maja 2020 doradcę szefa Roskosmosu, za winnego zdrady stanu i skazał go na 22 lata kolonii karnej o obostrzonym rygorze.\n\n22:47 Krasnodarze rosyjski partyzant podpalił dwa samochody z symbolem \"Z\"\n\n22:09 Ukraińskie Centrum Hydrometeorologiczne: Wypadek w zaporoskiej elektrowni dotknąłby co najmniej kilka państw\n\nRumunia, Mołdawia, Turcja, Grecja i Bułgaria prawdopodobnie zostałyby dotknięte skażeniem radioaktywnym, gdyby w elektrowni jądrowej w Zaporożu miała miejsce awaria - podało Ukraińskie Centrum Hydrometeorologiczne. W pierwszej kolejności ucierpią południowa Ukraina i Krym.\n\n21:22 Michaił Chodorkowski wzywa Rosjan do \"sabotowania\" wojny Putina\n\n- Trwa koszmar, ale ten koszmar nie oznacza, że ​​Rosja i Europa rozdzieliły się na zawsze. Niezwykle ważne jest, abyśmy na tym trudnym emocjonalnym tle zachowali zdrowy rozsądek, pragmatyzm i wizję przyszłości, demokratycznej, europejskiej Rosji – powiedział Chodorkowski wywiadzie dla \"Guardiana\".\n\n\n\nCzytaj więcej Konflikty zbrojne Michaił Chodorkowski wzywa Rosjan do \"zbrojnego oporu\" Teraz za każdym razem, gdy mówisz, że jesteś Rosjaninem, odczuwasz wewnętrzny dyskomfort - mówił w wywiadzie dla brytyjskiego \"Guardiana\" Michaił Chodorkowski, rosyjski biznesmen, były szef Jukosu.\n\n20:45 Bułgaria podnosi ceny wiz dla Rosjan\n\nRosjanie będą teraz musieli zapłacić 80 euro zamiast 35 za wjazd do Bułgarii.\n\n20:14 Putin podpisał dekret o \"Koncepcji Polityki Humanitarnej Rosji za Granicą\"\n\n„Jednym z kierunków dwustronnej współpracy humanitarnej jest zachowanie udziału Rosji w systemie europejskiej interakcji kulturowej\" - czytamy m.in. w obszernym dokumencie.\n\n\n\nCzytaj więcej Polityka Rosja obrońcą praw człowieka, moralności i miłosierdzia. Putin podpisał dekret \"Państwo rosyjskie za granicą jest coraz częściej postrzegane jako strażnik i obrońca tradycyjnych wartości duchowych i moralnych (...) w tym ochrony praw i wolności człowieka, rodziny, humanizmu i miłosierdzia\" - czytamy w dokumencie.\n\n19:34 Władze Ukrainy wzywają do budowy schronów\n\nUkraińskie wojsko próbuje obecnie odzyskać dużą część południa kraju, w szczególności Chersoń.\n\nCzytaj więcej Konflikty zbrojne Władze Ukrainy apelują o budowę schronów i gromadzenie zapasów Doradca prezydenta Wołodymyra Zełenskiego, Mychajło Podolak, wezwał Ukraińców na terenach okupowanych przez Rosję – w tym na Krymie – do podjęcia dodatkowych środków ostrożności.\n\n18:55 Papież przekłada wizytę w Moskwie i w Kijowie\n\nPapież Franciszek wcześniej ogłosił plany odwiedzenia Ukrainy i Rosji w celu wspierania dialogu między tymi dwoma krajami.\n\nCzytaj więcej Kościół Papież zmuszony do opóźnienia wizyt w Rosji i Ukrainie Papież Franciszek przekazał, że nie może odwiedzić Moskwy i Kijowa przed spotkaniem przywódców religijnych w Kazachstanie w połowie września.\n\n18:27 Rosja i Iran zgodziły się na bezwizowy wjazd dla grup do 50 osób\n\nOd 1 stycznia Rosjanie będą mogli wjechać do Iranu bez wiz i pozostać tam 15 dni.\n\n\n\n18:11 Państwa NATO przekażą ukraińskiej armii zimowe wyposażenie\n\nSzczegóły zostaną prawdopodobnie omówione na spotkaniu narodów wspierających zachodnią Ukrainę w najbliższy czwartek w amerykańskiej bazie w Ramstein, na które zaprosił sekretarz obrony USA Lloyd Austin.\n\nCzytaj więcej Konflikty zbrojne \"Spiegel\": NATO kompletuje zimowe wyposażenie dla ukraińskich żołnierzy W związku ze zbliżającą się zimą państwa NATO wesprą armię Ukrainy zimowymi mundurami i namiotami dla 200 tys. żołnierzy.\n\n17:53 Co Gazprom zrobi z nadmiarem gazu?\n\nW ciągu ośmiu i pół miesiąca Gazprom wydobył mniej gazu o 13 proc., sprzedał za granicę mniej o 37 proc., a w samej Rosji także zmniejszył się popyt na gaz z Gazpromu. Pytanie brzmi - co koncern robi z nadmiarem surowca?\n\nCzytaj więcej Gaz Rośnie morze gazu w Gazpromie. Co z nim zrobią Rosjanie W ciągu ośmiu i pół miesiąca Gazprom wydobył mniej gazu o 13 proc., sprzedał za granicę mniej o 37 proc., a w samej Rosji także zmniejszył się popyt na gaz z Gazpromu. Pytanie brzmi - co koncern robi z nadmiarem surowca?\n\n17:26 NATO kompletuje zimowy ekwipunek dla armii Ukrainy\n\nProśbę w tej sprawie skierował do Jensa Stoltenberga minister obrony Ukrainy Ołeksij Reznikow.\n\n\n\n16:53 Ostatni działający reaktor Zaporoża odłączony od sieci\n\n\"Odłączono blok energetyczny nr 6 od sieci, która obecnie zasila własne potrzeby elektrowni” – podała Energoatom w komunikacie.\n\nCzytaj więcej Konflikty zbrojne Ostatni działający reaktor Zaporoża odłączony od sieci po rosyjskim ostrzale Ostatni działający reaktor w elektrowni atomowej w Zaporożu został odłączony od sieci ukraińskiej, poinformowała w poniedziałek agencja Energoatom, wyjaśniając, że był to wynik pożaru spowodowanego przez rosyjski ostrzał.\n\n16:19 Zełenski dziękuje Borisowi Johnsonowi za \"osobistą odwagę\"\n\n\"W imieniu wszystkich Ukraińców podziękowałem mu za jego osobistą odwagę, zasady i duży wkład w przeciwdziałanie agresji Federacji Rosyjskiej\" - napisał Zełenski.\n\n\n\n15:46 Rosja objęła sankcjami hollywoodzkich gwiazdorów\n\nBen Stiller oraz Sean Penn znaleźli się na nowej liście rosyjskiego Ministerstwa Spraw Zagranicznych.\n\n15:32 Rosja oskarża Zachód o próby zdyskredytowania rosyjskiego systemu wyborczego\n\nPróby zdyskredytowania rosyjskiego systemu wyborczego i nasilenie działań antyrosyjskich są dowodem na to, że zachodnie ośrodki przygotowują się do rosyjskich wyborów prezydenckich planowany w 2024 r. - ocenił przewodniczący komisji Dumy Państwowej Wasilij Piskariow.\n\nCzytaj więcej Konflikty zbrojne Rosja ostrzega Zachód przed ingerencją w wybory prezydenckie Zachód testuje metody manipulacyjnego wpływu na wyborców oraz \"technologie destabilizowania\" sytuacji w Rosji, w związku z wyborami prezydenckimi zaplanowanymi na 2024 rok - twierdzi przewodniczący komisji Dumy Państwowej Wasilij Piskariow.\n\n14:58 Ukraińska piechota morska 4 września zestrzeliła samolot szturmowy Su-25\n\nDowództwo Marynarki Wojennej Ukrainy informuje na swoim kanale w serwisie Telegram, że żołnierze piechoty morskiej 4 września zestrzelili rosyjski samolot szturmowy Su-25, a ponadto zniszczyli cztery czołgi, skład amunicji, samobieżna haubicę Msta-S, sześć haubic Msta-B, siedem bojowych wozów piechoty i dwa transporty opancerzone.\n\n\n\n14:44 Zełenski przez 1,5 godziny rozmawiał z prezydentem Francji Emmanuelem Macronem\n\nPrezydent Ukrainy mówił prezydentowi Francji o sytuacji na froncie oraz przebiegu odpierania agresji Federacji Rosyjskiej. Rozmowa miała też dotyczyć koordynacji dalszego wsparcia militarnego Ukrainy ze strony Francji.\n\n\n\n14:35 Ukraina liczy na utrzymanie wsparcia wojskowego ze strony UE\n\nPremier Denys Szmyhal rozmawiał o tym przedstawicielami Unii Europejskiej.\n\nCzytaj więcej Konflikty zbrojne Premier Ukrainy apeluje, by UE utrzymała swoje wsparcie wojskowe Premier Ukrainy Denys Szmyhal wezwał w poniedziałek Unię Europejską do wypełnienia zobowiązań w zakresie pomocy finansowej i wojskowej oraz utrzymania wsparcia dla Kijowa w konflikcie z Rosją - poinformowała przewodnicząca Parlamentu Europejskiego.\n\n14:17 Ze względów bezpieczeństwa w Chersoniu nie będzie referendum ws. włączenia do Federacji Rosyjskiej\n\n29 sierpnia Ukraińcy rozpoczęli kontrofensywę na południu Ukrainy, której celem jest m.in. zajęcie Chersonia. Od tego czasu Chersoń był wielokrotnie celem ukraińskich ostrzałów - ukraińska armia atakuje m.in. przeprawy na Dnieprze w mieście i w jego okolicach.\n\n13:57 Gazprom: rynek wewnętrzny jest dla nas najważniejszy\n\n- Niespełna 30 procent Rosjan nie ma dostępu do gazu ziemnego.\n\nCzytaj więcej Gaz Oto prawdziwy priorytet Gazpromu. Budzi duże zdziwienie Nagle okazało się, że „zawsze” priorytetem Gazpromu - rosyjskiego monopolisty w eksporcie gazu, był i jest rynek krajowy. Takiemu oświadczeniu Kremla przeczą fakty: blisko 30 proc. obywateli kraju posiadającego największe światowe zasoby gazu ziemnego, nie ma w ogóle do niego dostępu.\n\n13:55 Dwóch cywilów zginęło w wyniku ostrzału miejscowości Zołocziw w obwodzie charkowskim\n\nO ostrzale miejscowości Zołocziw informuje charkowska, obwodowa administracja wojskowa na swoim kanale w serwisie Telegram. Ofiarami ostrzału są mężczyźni w wieku 39 i 52 lat.\n\n\n\n13:20 Gubernator obwodu donieckiego: Rosyjskie ofensywy nie przynoszą powodzenia\n\nWedług gubernatora obwodu donieckiego, Pawła Kyryłenki, ukraińska armia kontroluje obecnie ok. 45 proc. terytorium obwodu donieckiego. Kontrolowane przez Ukrainę terytorium ma być stale ostrzeliwane przez Rosjan co - jak mówił gubernator - niestety prowadzi do wzrostu liczby ofiar cywilnych.\n\n12:51 Prezydent Łotwy: Rosję należy traktować jak Koreę Płn. Powinna być odizolowana\n\nRosja prezentuje się na poziomie intelektualnym XIX wieku. Atak na Ukrainę jest częścią rosyjskiej ideologii imperialistycznej i szowinistycznej. Ta wojna jest więc wojną ideologiczną i nawet jeśli Ukraina wygra, to ideologia pozostanie i będzie stanowić zagrożenie dla wszystkich demokratycznych krajów - powiedział w rozmowie z Wirtualną Polską Egils Levits, prezydent Łotwy. - To kraj, który powinien być maksymalnie odizolowany od cywilizowanego świata. Tak, jak to ma miejsce w przypadku Korei Północnej - zaznaczył.\n\nCzytaj więcej Polityka Prezydent Łotwy: Rosja powinna być odizolowana jak Korea Płn. Rosja, jako państwo wyznające tak imperialistyczną i szowinistyczną ideologię, powinno być maksymalnie odizolowane od cywilizowanego świata. Tak, jak to ma miejsce w przypadku Korei Północnej - powiedział w rozmowie z Wirtualną Polską Egils Levits, prezydent Łotwy.\n\n12:49 Nowy premier Wielkiej Brytanii. Rosja nie ma złudzeń\n\nRzecznik Kremla nie wierzy, by nowy premier Wielkiej Brytanii miał zmienić stanowisko Londynu wobec Rosji.\n\n12:47 Kreml: Limit na ceny ropy? Będą „środki odwetowe”\n\nPo tym, jak ministrowie finansów państw G7 potwierdzili we wspólnym oświadczeniu, że zamierzają ustanowić limit na ceny rosyjskiej ropy naftowej, Kreml ostrzegł Zachód, że podejmie w tej sprawie „środki odwetowe”. Rzecznik Kremla Dmitrij Pieskow podkreślił, że sankcje „powodują chaos” i zaprzeczył, że wyłączenie dostaw do Europy jest posunięciem politycznym.\n\n12:44 Putin: Na Ukrainie dwa korpusy stworzone z lokalnych mieszkańców walczą lepiej niż żołnierze\n\n- Przyleciałem tu zaraz po tym, jak otrzymałem kolejny raport z Ministerstwa Obrony o tym, co się dzieje (na Ukrainie) - mówił Putin w czasie spotkania z uczestnikami Wszechrosyjskiego Młodzieżowego Forum Ekologicznego.\n\nCzytaj więcej Konflikty zbrojne Putin o walkach na Ukrainie: Lokalni mieszkańcy walczą lepiej niż żołnierze Prezydent Rosji Władimir Putin, podczas spotkania z uczestnikami Wszechrosyjskiego Młodzieżowego Forum Ekologicznego stwierdził, że na Ukrainie formacje tworzone z lokalnych mieszkańców walczą lepiej niż zawodowi żołnierze.\n\n12:24 Szwajcarzy nie chcą przekazywać informacji Rosji\n\nBanki w Szwajcarii nie będą informować władz w Moskwie o kontach ich obywateli w tym kraju.\n\n\n\nCzytaj więcej Banki Kreml traci dostęp do szwajcarskich banków W tym miesiącu Szwajcaria przestanie dostarczać Kremlowi dane o aktywach obywateli Rosji w szwajcarskich bankach. Wiele z nich jest od dawna zablokowanych w wyniku sankcji.\n\n12:14 Ministerstwo Obrony Rosji: Przechwyciliśmy ukraińskiego drona atakującego rejon Zaporoskiej Elektrowni Jądrowej\n\nRzecznik Ministerstwa Obrony Rosji, gen. Igor Konaszenkow oświadczył, że \"pomimo obecności przedstawicieli Międzynarodowej Agencji Energii Atomowej w Zaporoskiej Elektrowni Jądrowej, reżim kijowski nadal dopuszcza się prowokacji, by stworzyć zagrożenie katastrofą wywołaną przez człowieka\".\n\n\n\n11:58 Ukraiński resort obrony apeluje o spokój w sprawie rejestracji kobiet\n\nPrzewodniczący Dumy Wiaczesław Wołodin sugerował, że wszystkie Ukrainki powinny wyjechać z kraju, jeśli nie chcą by wcielone do armii.\n\n11:50 Giełda moskiewska zawiesiła handel na rynku walutowym\n\nOficjalny powód to „błąd w konfiguracji systemu transakcyjnego”.\n\nCzytaj więcej Giełda Giełda w Moskwie znów zawiesiła handel walutami Giełda moskiewska zawiesiła handel na rynku walutowym i rynku metali szlachetnych. Oficjalnie z powodu „błędu w konfiguracji systemu transakcyjnego”.\n\n11:43 Haidai: Sytuacja w okupowanym Lisiczańsku przypomina lata 30-te XX wieku\n\n\"Mieliśmy wszystko: mogliśmy wybrać i dostać co chcieliśmy, kiedy chcieliśmy. Nikt nigdy nie pomyślał, że będzie musiał upokarzać się przed kimś za bochenek chleba\" - podkreślił na swoim profilu na Facebooku gubernator obwodu ługańskiego.\n\n11:23 W niedzielę ok. godziny 23 nad rejonem berysławskim Ukraińcy zestrzelili dwa rosyjskie drony\n\nO zniszczeniu rosyjskich bezzałogowych statków powietrznych Orlan-10 informuje na swoim profilu na Facebooku Dowództwo Operacyjne \"Południe\". Z kolei nad obwodem mikołajowskim ukraińska armia zestrzeliła rakietę powietrze-ziemia Ch-59 wystrzeloną przez rosyjski samolot.\n\n\n\n11:18 \"Nowaja Gazieta\" bez licencji. Zakaz wydawania w Rosji\n\nSąd w Moskwie podjął decyzję w sprawie wniosku złożonego przez rosyjski regulator mediów Roskomnadzor.\n\n11:16 MSZ Rosji: Dwóch pracowników rosyjskiej ambasady zginęło w wyniku eksplozji w pobliżu placówki w Kabulu\n\nWcześniej agencja RIA podała, że dyplomata i pracownik odpowiedzialny za ochronę ambasady, zostali ranni w wybuchu, który prawdopodobnie był efektem ataku terrorysty-samobójcy.\n\n\n\nCzytaj więcej Przestępczość Zamach bombowy przed rosyjską ambasadą w Afganistanie Zamachowiec samobójca zdetonował materiały wybuchowe w pobliżu wejścia do ambasady Rosji w Kabulu. Zginęło dwóch pracowników ambasady\n\n10:58 Przytulający się żołnierze Rosji i Ukrainy na muralu w Melbourne\n\nAustralijski artysta przeprosił Ukraińców. Zapowiedział, że jego dzieło zostanie zamalowane.\n\nCzytaj więcej Konflikty zbrojne Ukraina domaga się usunięcia muralu. Artysta przeprasza Ambasador Ukrainy w Australii skrytykował namalowanie w Melbourne dużego muralu, który przedstawia przytulających się rosyjskich i ukraińskich żołnierzy.\n\n10:50 Enerhodar: Okupacyjne władze informują o ataku ukraińskich dronów\n\nSiedziba ruchu \"Jesteśmy jednym z Rosją\" w Enerhodarze została zaatakowana przez ukraińskie drony bojowe - informuje przedstawiciel okupacyjnych władz obwodu zaporoskiego, Aleksandr Wołga w rozmowie z Interfaksem. - Dwa drony przeleciały przez miasto. Nie ma ofiar, są zniszczenia - powiedział Wołga.\n\n\n\n10:27 W nocy Rosjanie ostrzelali rejon nikopolski z użyciem ciężkiej artylerii\n\n\"W nocy rejon nikopolski został dwukrotnie ostrzelany z użyciem ciężkiej artylerii. Nikt nie został ranny\" - napisał gubernator obwodu dniepropietrowskiego, Walentyn Rezniczenko, na swoim kanale w serwisie Telegram. W wyniku ostrzału uszkodzony został blok mieszkalny i dziesięć prywatnych domów w Nikopolu. Uszkodzonych zostało też dziewięć innych budynków - w tym szkoła, szkoła sportowa, sklep i kawiarnia.\n\n\n\n10:02 W nocy Rosjanie ostrzelali Mikołajów z użyciem zestawów S-300\n\nOk. godziny 0:30 5 września Mikołajów miał zostać ostrzelany z użyciem zestawów przeciwlotniczych S-300 - podał na swoim kanale w serwisie Telegram gubernator obwodu mikołajowskiego, Witalij Kim. Pociski miały spaść na przedsiębiorstwo na przedmieściach Mikołajowa. Mer Mikołajowa, Ołeksandr Senkiewicz podał, że uszkodzony został dach przedsiębiorstwa oraz dach jednego z budynków mieszkalnych. Między 3 a 4:30 w nocy ostrzelana została też Nowoałeksandriwka.\n\n\n\n09:57 Jeden z dwóch działających reaktorów Zaporoskiej Elektrowni Jądrowej został wyłączony\n\nWyłączenie reaktora ma związek z naprawą linii wysokiego napięcia, która dostarcza prąd do elektrowni. Strona rosyjska podaje, że linia została uszkodzona w wyniku ukraińskiego ostrzału. W tym momencie działa tylko jeden z sześciu reaktorów znajdujących się na terenie Zaporoskiej Elektrowni Jądrowej.\n\n\n\n09:52 W ciągu ostatniej doby w wyniku rosyjskiego ostrzału na terenie obwodu donieckiego zginęły trzy osoby\n\nO ofiarach rosyjskiego ostrzału poinformował gubernator obwodu donieckiego, Pawło Kyryłenko. Z jego wpisu w serwisie Telegram wynika, że dwie osoby zginęły w miejscowości Kurachowe, jedna - w Sołedarze. Trzy inne osoby zostały ranne.\n\n\n\n09:46 W wyniku niedzielnych ostrzałów w obwodzie mikołajowskim wybuchły cztery pożary\n\nJak informuje Departament Służby ds. Sytuacji Nadzwyczajnych obwodu mikołajowskiego na swoim profilu na Facebooku w ciągu ostatniej doby na terenie obwodu mikołajowskiego wybuchły cztery pożary w wyniku rosyjskiego ostrzału. W Wozniesieńsku zapalił się magazyn ze zbożem.\n\n\n\n09:17 Afganistan: Wybuch w Kabulu, w pobliżu rosyjskiej ambasady\n\nO eksplozji informują afgańskie media, a także rosyjska agencja RIA. Na razie nie ma informacji o zabitych ani rannych.\n\nCzytaj więcej Przestępczość Zamach bombowy przed rosyjską ambasadą w Afganistanie Zamachowiec samobójca zdetonował materiały wybuchowe w pobliżu wejścia do ambasady Rosji w Kabulu. Zginęło dwóch pracowników ambasady\n\n09:12 Raport MAEA ws. Zaporoskiej Elektrowni Jądrowej zostanie opublikowany 6 września\n\nTelewizja Rossija-24 podała, że misja Międzynarodowej Agencji Energii Atomowej zamierza opublikować raport podsumowujący jej wizytę w Zaporoskiej Elektrowni Jądrowej 6 września. - Wszystkie wnioski znajdą odbicie w tym raporcie - podał korespondent rosyjskiej telewizji. Raport ma przedstawić dyrektor MAEA. Rafael Grossi.\n\n\n\n09:04 Straż Graniczna: Od 24 lutego z Ukrainy do Polski wjechało 6,053 mln osób\n\nW ciągu ostatniej doby do Polski wjechało z Ukrainy 23,2 tys. osób. Tego samego dnia z Polski na Ukrainę wyjechało 29 tys. osób, a od 24 lutego - ponad 4,267 mln osób.\n\n\n\n09:02 Armia Mjanmy stara się wzmocnić sojusz z Rosją\n\nRosja jest głównym dostawcą sprzętu wojskowego dla Mjanmy, była też jednym z pierwszych państw, które wyraziły poparcie dla junty po zamachu w czasie, gdy społeczność międzynarodowa powszechnie potępiała użycie przez armii siły wobec legalnie wybranych władz.\n\nCzytaj więcej Dyplomacja Mjanma zacieśnia sojusz z Rosją. Dwie wizyty przywódcy junty w dwa miesiące Przywódca junty rządzącej Mjanmą (Birmą), gen. Min Aung Hlaing, w poniedziałek rozpoczął wizytę w Rosji - to jego druga wizyta w tym kraju w ciągu niespełna dwóch miesięcy.\n\n08:35 Sztab Generalny armii Ukrainy podał nowe dane o stratach Rosji\n\nOd 24 lutego Rosja miała stracić na Ukrainie ok. 49,8 tys. żołnierzy, 2 068 czołgów, 4 459 pojazdów opancerzonych, 1 157 zestawów artyleryjskich, 294 wyrzutni rakiet, 156 zestawów przeciwlotniczych, 236 samolotów, 206 śmigłowców, 867 bezzałogowych statków powietrznych, 205 pocisków manewrujących, 15 jednostek nawodnych, 3 286 pojazdów (w tym cystern), 107 jednostek sprzętu specjalnego.\n\n\n\n08:19 Wielka Brytania: Rosjanie wciąż skupiają się na Donbasie\n\nWywiad wojskowy Wielkiej Brytanii informuje, że mimo wysiłków rosyjskiego wojska mających na celu powstrzymanie ukraińskiej kontrofensywy na południu, Rosjanie skupiają się na zdobyciu Donbasu.\n\nCzytaj więcej Konflikty zbrojne Wojna na Ukrainie: Donbas pozostaje głównym celem Rosji Ministerstwo Obrony Wielkiej Brytanii informuje w poniedziałkowym raporcie, że mimo wysiłków rosyjskiego wojska mających na celu powstrzymanie ukraińskiej kontrofensywy na południu, skupia się ono na zdobyciu regionu Donbasu.\n\n07:48 Kreml obwinia Europę za zamknięcie rurociągu Nord Stream 1\n\nRzecznik Kremla Dmitrij Pieskow obwinił europejskich polityków za zamknięcie gazociągu Nord Stream 1, jednej z głównych tras dostaw gazu, mówiąc, że sankcje gospodarcze na Rosję utrudniły Gazpromowi obsługę rurociągu.\n\n- Jeśli Europejczycy absolutnie absurdalnie podejmują decyzję o odmowie obsługi swojego sprzętu, a raczej sprzętu, który należy do Gazpromu, ale do którego obsługi są zobowiązani umową, to nie jest to wina Gazpromu - powiedział Pieskow.\n\n- To wina tych polityków, którzy podjęli decyzje o sankcjach - dodał.\n\n07:30 ISW: Ukraińska armia czyni widoczne postępy na południu i wschodzie Ukrainy\n\nAmerykański think tank podaje, że ukraińskie wojska posuwają się w kilku kierunkach w obwodzie chersońskim i zabezpieczyły obszar po drugiej stronie rzeki Doniec w obwodzie donieckim.\n\nZdaniem ekspertów, tempo ukraińskiej kontrofensywy będzie zmieniać się codziennie, ponieważ siły ukraińskie pracują nad zakłóceniem zdolności logistycznych i wojskowych Rosji.\n\n06:59 Sztab Generalny armii Ukrainy: Rosjanie zakazują cywilom przeprawiania się przez Dniepr\n\nW najnowszym raporcie na temat sytuacji na froncie ukraiński Sztab Generalny podaje, że Rosjanie - pod groźbą otwarcia ognia do cywilów - zakazują im przeprawiania się przez Dniepr, zarówno przez mosty, jak i łódkami. Z kolei w obwodzie donieckim chorzy mają być usuwani siłą ze szpitali i wcielani do sił zbrojnych.\n\n\n\n06:46 Były dowódca sił USA w Europie: Obserwujemy koniec Federacji Rosyjskiej jaką dziś znamy\n\nGen. Ben Hodges napisał na Twitterze, że cele jakie USA powinny osiągnąć w związku z wojną na Ukrainie, powinny objąć deimperializację Rosji. \"Musimy być na to przygotowani... Nie byliśmy przygotowani na koniec ZSRR\" - napisał amerykański generał.\n\n\n\n06:29 Verstka.media: W Rosji ochotników na wojnę werbowano w co najmniej 17 koloniach karnych\n\nWagnerowcy werbują jednak nie tylko w więzieniach. W rosyjskich sieciach społecznościowych roi się od ich ogłoszeń. Co więcej, na ulicach Jekaterynburga i innych rosyjskich miast pojawiły się banery ze zdjęciem trzech zamaskowanych wojskowych z napisem „Orkiestra W. Za ojczyznę, za honor, za wolność”. Szeregowym najemnikom oferują tam miesięczne wynagrodzenie od 240 tys. rubli (równowartość niemal 19 tys. złotych). To prawie pięć razy więcej, niż wynosi średnie wynagrodzenie w Jekaterynburgu (48 tys. rubli).\n\nCzytaj więcej Konflikty zbrojne Rosja wysyła na wojnę morderców, kryminalistów i złodziei Rosyjska prywatna firma wojskowa Grupa Wagnera werbuje ochotników w wielu rosyjskich koloniach karnych i wysyła ich nad Dniepr. Oferuje wolność po pół roku służby.\n\n06:24 Zwolennicy Rosji i jej polityki wobec Ukrainy skazani na więzienie w Polsce\n\nPaweł Z. był przewodniczącym wyrejestrowywanej w 2019 roku partii Polska Patriotyczna, a Dariusz K. – jego zastępcą. Obecnie stoją na czele stowarzyszenia Wierni Polsce Suwerennej.\n\nCzytaj więcej Kraj Skazani miłośnicy putinowskiej Rosji Wyroki więzienia w zawieszeniu usłyszeli dwaj mężczyźni znani z popierania imperialnej polityki Rosji i z antysemityzmu – dowiedziała się „Rz”.\n\n05:59 Rzecznik praw obywatelskich: Rosja nielegalnie deportowała ponad 7 tys. dzieci z Ukrainy\n\nDmytro Łubinec poinformował, że Rosja utrudnia powrót deportowanych dzieci na Ukrainę i upraszcza przepisy adopcyjne. Jak dotąd - jak dodał - udało się doprowadzić do powrotu tylko 51 deportowanych dzieci.\n\n\n\n05:35 Premier Ukrainy rozmawiał z kanclerzem Niemiec o dostawach czołgów\n\nDepartament Komunikacji kancelarii premiera Ukrainy, Denisa Szmyhala informuje, że w czasie spotkania w Berlinie, Szmyhal rozmawiał z Olafem Scholzem na temat możliwości dostaw na Ukrainę przez Niemcy ciężkiego sprzętu pancernego, w tym czołgów bojowych. - Mamy wspólny pogląd co do potrzeb zwiększenia dostaw zestawów artyleryjskich i zestawów przeciwlotniczych. Po pierwsze, trzeba zwiększyć dostawy ciężkiej broni, która została lub będzie dostarczona w najbliższej przyszłości: wyrzutni rakiet MARS-2, samobieżnych haubic PzH 2000, zestawów przeciwlotniczych IRIS-T i zestawów przeciwlotniczych Gepard. Jednocześnie rozmawialiśmy o dostawach nowych rodzajów broni, w tym w szczególności niemieckich czołgów - podkreślił premier Ukrainy.\n\n\n\n05:32 Dowództwo Operacyjne \"Południe\": Wróg stawia opór, ale jest częściowo zdemoralizowany\n\nW ciągu doby Rosjanie mieli stracić na południu 104 żołnierzy, 6 czołgów, 26 pojazdów opancerzonych i innych pojazdów, 9 samobieżnych haubic Msta-C i Msta-B, a także jeden bezzałogowy statek powietrzny.\n\nCzytaj więcej Konflikty zbrojne Ukraińskie dowództwo: Bunt rosyjskich żołnierzy na południowym froncie \"W strefie operacyjnej na południu Ukrainy sytuacja jest napięta i rozwija się dynamicznie, ale jest pod kontrolą sił zbrojnych\" - czytamy w najnowszym raporcie ukraińskiego Dowództwa Operacyjnego \"Południe\" na temat sytuacji na froncie południowym.\n\n04:59 Ukraińskie Ministerstwo Energii: Ponad 600 tys. Ukraińców pozbawionych prądu\n\nDostępu do gazu ma być pozbawionych 235 700 mieszkańców Ukrainy.\n\n\n\n04:29 Orban, podczas wizyty w Moskwie, nie przekazał żadnych wiadomości Putinowi\n\nViktor Orban, który był jednym zagranicznym przywódcą obecnym w Rosji na pogrzebie Michaiła Gorbaczowa (prezydent Rosji, Władimir Putin, nie wziął w nim udziału), nie przekazał w czasie swojej wizyty w Rosji żadnych informacji dla prezydenta Putina - poinformował rzecznik Kremla, Dmitrij Pieskow.\n\n\n\n04:27 Premier Morawiecki rozmawiał z Kamalą Harris m.in. o dalszym wsparciu dla Ukrainy\n\nTematem rozmowy polskiego premiera i wiceprezydent USA, były też problemy w sektorze energetycznym i \"konieczny w Polsce rozwój energetyki jądrowej\".\n\n\n\n04:23 Rosja \"ma nadzieję na dalszą wymianę jeńców z Ukrainą\"\n\nTatiana Moskalkowa, rosyjska komisarz praw człowieka, wyraziła nadzieję na dalszą wymianę jeńców wojennych między Rosją a Ukrainą. Odpowiadając na pytanie jaką formułę może mieć taka wymiana i czy strona ukraińska jest na nią gotowa, Moskalkowa odparła, że te kwestie \"znajdują się w kompetencjach Ministerstwa Obrony Rosji\". - Z naszej strony współpracujemy tak bardzo, jak to jest możliwe z rodzinami, które są zaangażowane w tę sytuację. Pomagamy rozwiązywać kwestie socjalne, które się pojawiają - dodała.\n\n",
    "Dowódca Sił Zbrojnych Ukrainy o mobilizacji w Rosji: zniszczymy wszystkich, którzy przyjdą na naszą ziemię z bronią [RELACJA NA ŻYWO]": "23:00 Ministerstwo spraw zagranicznych Turcji zapowiedziało w środę, że nie uzna referendów w Donbasie oraz w okupowanych częściach obwodów chersońskiego i zaporoskiego na południu Ukrainy w sprawie przyłączenia tych obszarów do Rosji.\n\n22:24 Ze skupiska grobów w Iziumie, na północnym wschodzie Ukrainy, ekshumowano dotychczas ciała 320 cywilów i 18 żołnierzy Sił Zbrojnych Ukrainy - poinformowali w środę wieczorem prokurator obwodu charkowskiego Ołeksandr Filczakow i szef władz rejonu (powiatu) iziumskiego Stepan Maselski, cytowani przez portal Suspilne.\n\n22:17 Korzystając ze stanowiska przyjętego przez Unie Europejską Polska, tak jak kraje bałtyckie, nie wydaje dziś wiz turystycznych dla obywateli Rosji, choć np. Finlandia tego nie zrobiła - powiedział w TVP Info wiceszef MSZ Piotr Wawrzyk.\n\n21:53 Młode osoby, głównie Rosjanie mieszkający w Krakowie, protestowały w środę wieczorem przed konsulatem Federacji Rosyjskiej sprzeciwiając się wojnie w Ukrainie i częściowej mobilizacji ogłoszonej przez prezydenta Władimira Putina. Pikiety odbyły się również w kilku dużych miastach Polski.\n\n21:20 Wśród 10 jeńców wojennych wypuszczonych przez Rosjan dzięki mediacji Arabii Saudyjskiej jest pięciu obywateli Wielkiej Brytanii - potwierdziła w środę wieczorem premier tego kraju Liz Truss.\n\n20:40 Ponad 1000 osób zatrzymano w środę podczas demonstracji w Rosji przeciwko mobilizacji na wojnę z Ukrainą. W Petersburgu kilku złapanym osobom policjanci kazali klęczeć pod ścianą - informuje organizacja OWD-Info.\n\n20:15 Zniszczymy wszystkich, którzy przyjdą na naszą ziemię z bronią w ręku, czy to dobrowolnie, czy w ramach mobilizacji - oświadczył w środę naczelny dowódca Sił Zbrojnych Ukrainy generał Wałerij Załużny.\n\n\"Siły Zbrojne Ukrainy od 8 lat i 7 miesięcy powstrzymują zbrojną agresję Rosji przeciwko naszemu państwu. Pełnowymiarowa napaść przeciwnika nie wystraszyła nas. Co więcej, zjednoczyliśmy się i godnie powitaliśmy wroga. Ogłoszenie mobilizacji w Rosji jest tego potwierdzeniem\" - napisał generał na Facebooku. \"Setki tysięcy mężczyzn i kobiet bronią ojczystej ziemi, własnych domów, swoich dzieci i przyszłości Ukrainy. Dlatego żadne ogłoszenia wojskowo-politycznych władz kraju-agresora nie wpłyną na naszą gotowość do walki o swoją wolność\" - oświadczył dowódca. \"Zniszczymy wszystkich, którzy przyjdą na naszą ziemię z bronią, czy dobrowolnie, czy w ramach mobilizacji\" - zapowiedział generał Załużny.\n\n20:09 Putin to morderca, który wysyła nas na wojnę, której wcale nie chcemy - mówią cytowani przez telewizję Nova przybywający w środę do Serbii Rosjanie.\n\n19:40 Ponad 600 osób zatrzymano już w środę w Rosji na akcjach protestu przeciwko mobilizacji na wojnę z Ukrainą - podała organizacja OWD-Info. Według niej i innych mediów dochodzi do brutalnych zatrzymań przez policję.\n\n19:10 Zamiarem Rosji w wojnie przeciwko Ukrainie jest wymazanie jej z mapy świata, a stawką jest prawo Ukraińców jako narodu do istnienia - powiedział w środę prezydent USA Joe Biden w wystąpieniu przed Zgromadzeniem Ogólnym ONZ w Nowym Jorku. Dodał, że USA chcą zakończenia wojny, ale tylko na sprawiedliwych warunkach.\n\n18:27 Rosja uwolniła w środę 10 jeńców wojennych, pojmanych na Ukrainie; to efekt mediacji saudyjskiego księcia koronnego Muhammada ibn Salmana - poinformowała agencja Reutera, powołując się na saudyjskiego urzędnika państwowego.\n\nWedług informacji Rijadu na liście uwolnionych znajdują się obywatele amerykańscy, brytyjscy, szwedzcy, chorwaccy i marokańscy. Wszyscy są już w Arabii Saudyjskiej, dokąd zostali przetransportowani samolotami.\n\n17:48 Ponad 100 osób zatrzymano dotychczas w środę w Rosji na akcjach protestu przeciwko ogłoszonej mobilizacji na wojnę z Ukrainą - podała organizacja OWD-Info. Policja zatrzymała protestujących w 15 miastach.\n\nZatrzymano 117 osób w 15 miastach, w tym 32 osoby w Jekaterynburgu na Uralu. Zatrzymania miały też miejsce m.in. w Permie, Krasnojarsku, Ufie, Irkucku i Nowosybirsku. O godz. 19 miejscowego czasu (godz. 18 w Polsce) ma rozpocząć się demonstracja w Moskwie. Tam dotychczas zatrzymano w środę cztery osoby.\n\n17:42 Zamiarem Rosji w wojnie przeciwko Ukrainie jest wymazanie jej z mapy świata, a jej stawką prawo Ukraińców do istnienia jako narodu - powiedział prezydent USA Joe Biden w wystąpieniu przed Zgromadzeniem Ogólnym ONZ w Nowym Jorku.\n\n\"Postawmy sprawę jasno: stały członek Rady Bezpieczeństwa ONZ najechał na swojego sąsiada, próbując wymazać suwerenne państwo z mapy świata\" - stwierdził Biden. Jak dodał, zarówno słowa Putina, jak i odkrywane zbrodnie, w tym ostatnio masowe groby w Iziumie, świadczą o zamiarach Rosji w tej wojnie. \"Ta wojna jest po to, by unicestwić prawo Ukrainy do istnienia jako państwa i do istnienia Ukraińców jako narodu. Gdziekolwiek mieszkasz, w cokolwiek wierzysz, to powinno zmrozić krew w twoich żyłach\" - oznajmił prezydent USA.\n\n16:21 Rosja wyraźnie przegrywa wojnę z Ukrainą – ocenił prezydent Litwy Gitanas Nauseda komentując ogłoszoną przez prezydenta Władimira Putina częściową mobilizację. Przywódca Litwy zaznaczył przy tym, że poważnie traktuje zaistniałą sytuację i że zwołuje na poniedziałek posiedzenie Rady Obrony Państwa.\n\n\"Każda decyzja musi być traktowana poważnie, dlatego na poniedziałek zwołuję posiedzenie Rady Obrony Państwa, na którym omówimy ze specjalistami i innymi liderami, jak postrzegamy obecną sytuację i co powinniśmy w tej sytuacji zrobić\" - poinformował w oświadczeniu Nauseda, który obecnie uczestniczy w obradach Zgromadzenia Ogólnego ONZ w Nowym Jorku. Zdaniem prezydenta, „Rosja wyraźnie przegrywa tę wojnę, przegrywa mocno i stara się pokryć swoje straty, szuka nowych sposobów na wzmocnienie swoich sił wojskowych walczących na Ukrainie”. Nauseda wskazał również, że decyzja Rosji o częściowej mobilizacji zmienia układ sił na Ukrainie w sensie ilościowym. „To wymaga jeszcze większego skupienia się na wsparciu Ukrainy” – wskazał.\n\n15:49 Na wyzwolonych terenach obwodu charkowskiego na północnym wschodzie Ukrainy trzeba będzie rozminować teren o powierzchni 12 tys. km kw. - poinformował Roman Prymusz, zastępca dyrektora Państwowej Służby ds. Sytuacji Nadzwyczajnych (DSNS).\n\nPrymusz przyznał, że rozminowanie tego obszaru może zająć nawet kilka lat, a służbom ukraińskim będą w tym pomagać specjaliści z USA, Wielkiej Brytanii oraz Kanady.\n\n15:34 Prezydent Ukrainy w wywiadzie dla Bilda mówi, że częściowa mobilizacja pokazuje, że Rosja ma „problemy z oficerami i innym personelem wojskowym”. \"Putin chce utopić Ukrainę we krwi, ale także we krwi własnych żołnierzy” - dodał Wołodymyr Zełenski.\n\n#Selenskyj sagt im exklusiven Interview mit @ronzheimer, die Teil-Mobilmachung zeige, dass #Russland „Probleme mit Offizieren und anderem Militärpersonal“ habe. Selenskyjs düsteres Fazit: „#Putin möchte die Ukraine in Blut ertränken, aber auch im Blut seiner eigenen Soldaten.“ pic.twitter.com/UEc8eNemNu — BILD (@BILD) September 21, 2022\n\n15:13 W Iziumie ekshumowano ciała 263 osób, które znajdowały się w masowych grobach. W lesie pod Iziumem znajduje się minimum 450 cywilnych grobów i jeden masowy grób wojskowy\n\nW Iziumie ekshumowano ciała 263 osób, które znajdowały się w masowych grobach.\n\n\n\nW lesie pod Iziumem znajduje się minimum 450 cywilnych grobów i jeden masowy grób wojskowy — Biełsat (@Bielsat_pl) September 21, 2022\n\n14:59 Na Syberii, w Irkucku, na centralnym placu miasta zgromadziło się ok. 60 osób. Akcję rozpędzono, zatrzymano co najmniej 20 protestujących przeciwko ogłoszonej przez Putina mobilizacji - podaje niezależna telewizja Dożd.\n\nW Ułan Ude, głównym mieście Buriacji, na akcję przeciwko mobilizacji wyszło kilkadziesiąt osób, którym policjanci kazali się rozejść. Protestujący wyszli też na ulice w Chabarowsku. Tam policjanci sprawdzają dokumenty uczestnikom manifestacji. Portal Meduza pisze również o demonstracji w Jakucku i Tomsku. W Moskwie akcja protestu ma rozpocząć się o godz. 19 miejscowego czasu (godz. 18 w Polsce).\n\nIn Siberia and the Far East people began to go out on solitary pickets against mobilization in #Russia. pic.twitter.com/LOp9BcBBmE — NEXTA (@nexta_tv) September 21, 2022\n\n14:40 Ogłaszając częściową mobilizację w Rosji, prezydent tego kraju Władimir Putin przedstawił plan \"utylizacji Rosjan\" – skomentował sekretarz ukraińskiej Rady Bezpieczeństwa Narodowego i Obrony (RBNiO) Ołeksij Daniłow .\n\n„Plan Putina 'Trójkąt Bermudzki' to kompleksowy program utylizacji Rosjan. Ucieczka od mobilizacji – więzienie – (prywatna organizacja najemnicza - PAP) Grupa Wagnera. Dalej – ukraiński front i biała łada” – napisał Daniłow na Twitterze. Regarding the latest statements. putin’s “Bermuda Triangle” plan – a comprehensive program for the disposal of russians: evasion of mobilization – prison – “wagner” pmc. Next: Ukrainian front – elimination – “White Lada”. — Oleksiy Danilov (@OleksiyDanilov) September 21, 2022 Pisząc o białej ładzie, szef RBNiO nawiązał do głośnego reportażu w rosyjskiej telewizji państwowej, w którym opowiadano o rodzinie zabitego na froncie rosyjskiego żołnierza. Za odszkodowanie krewni wojskowego kupili biały samochód marki Łada, którym pochwalili się w telewizji.\n\n14:05 Władimir Putin jest zainteresowany jedynie eskalacją agresji na Ukrainę - oświadczył w środę na konferencji prasowej w Brukseli rzecznik Komisji Europejskiej ds. zagranicznych Peter Stano, reagując na ogłoszoną przez rosyjskiego przywódcę \"częściową mobilizację\".\n\n\"Putin nie jest zainteresowany pokojem. Putin jest zainteresowany jedynie eskalacją agresji. Częściowa mobilizacja i referenda, to kolejny przejaw tego, że jest zdesperowany przebiegiem tej agresji\" - oznajmił Stano. \"Państwa członkowskie UE odbyły już spotkanie koordynacyjne, na którym dyskutowały odpowiedź UE na trwającą agresję przeciwko Ukrainie. Chodzi o wszystkie aspekty tej agresji - popełnione zbrodnie, referenda, odkrycie masowych grobów\" - dodał przedstawiciel KE.\n\n13:01 Siły Zbrojne Ukrainy niszczą rosyjski konwój wojskowy w Nowej Kachowce.\n\nUkraine's Armed Forces destroy Russian military convoy in Nova Kakhovkahttps://t.co/ofyN3rHXK1 — Ukrainska Pravda in English (@pravda_eng) September 21, 2022\n\n12:24 Pierwsze damy Francji i Ukrainy, Brigitte Macron i Ołena Zełenska rozmawiały w Nowym Jorku w kuluarach Zgromadzenia Ogólnego ONZ na temat przyjmowania ukraińskich dzieci z chorobami nowotworowymi do francuskich szpitali oraz dzieci uchodźców z Ukrainy do szkół we Francji.\n\nPierwsze damy rozmawiały we wtorek przez około godzinę w Ukraińskim Instytucie Ameryki o tzw. operacji „Bocian”, która ma polegać na transportowaniu chorych ukraińskich dzieci i nastolatków na leczenie onkologiczne we francuskich szpitalach – podała stacja BFM TV w środę.\n\n11:50 Tyran w końcu uruchomił w swoim kraju procesy, które go pogrzebią - skomentował ogłoszenie w Rosji mobilizacji mer stolicy Ukrainy Kijowa Witalij Kliczko. Cywilizowany świat musi zrozumieć, że zło trzeba zniszczyć u korzeni, a nie prowadzić rozmowy o negocjacjach pokojowych - zaznaczył.\n\n11:20 Putin postawił „na pokerową zagrywkę i jest to katastrofalne”, skomentował w środę decyzję Moskwy o częściowej mobilizacji rezerwistów prezydent Finlandii Sauli Niinisto. Cytowany przez krajową agencję STT, przyznał, że zapowiadane przez Putina tzw. referenda ws. przyłączenia wschodnich terenów Ukrainy do Rosji, mają pozorny status prawny, dzięki czemu Rosja ma uzurpować sobie prawo do interwencji na tych obszarach.\n\n11:08 Żołnierze poborowi z obwodu leningradzkiego są przerzucani pod granicę z Ukrainą do obwodu biełgorodzkiego – powiadomiła rosyjska niezależna telewizja Dożdż, powołując się na matki żołnierzy.\n\n10:50 Ogłoszona w środę przez Władimira Putina częściowa mobilizacja świadczy o złej sytuacji tego kraju - uważa minister obrony Litwy Arvydas Anuszauskas. Jego zdaniem rosyjscy rezerwiści staną się \"mięsem armatnim\" w wojnie z Ukrainą.\n\n10:37 W ślad za Turcją banki w Armenii, Wietnamie i Kazachstanie przestały honorować karty rosyjskiego systemu płatniczego Mir – podał w środę portal Ukrainska Prawda.\n\n09:54 Ogłoszenie przez prezydenta Rosji Władimira Putina częściowej mobilizacji jest \"niepokojącą eskalacją\" wojny na Ukrainie, a jego groźby powinny być traktowane \"poważnie\" - powiedziała w środę brytyjska wiceminister spraw zagranicznych Gillian Keegan.\n\n09:49 Fikcyjne referenda i mobilizacja to oznaki słabości, porażki Rosji - przekazała w środę ambasador USA na Ukrainie Bridget Brink. Dodała, że USA będą nadal wspierały Ukrainę i nigdy nie uznają władzy Rosji nad zajętymi terytoriami.\n\n09:20 Ogłoszenie mobilizacji w Rosji można było przewidzieć, ta decyzja pokazuje, że agresja tego kraju na Ukrainę nie przebiega po myśli Kremla - przekazał w środę agencji Reutera Mychajło Podolak, doradca prezydenta Ukrainy Wołodymyra Zełenskiego.\n\n09:09 Częściowa mobilizacja w Rosji obejmie 300 tys. ludzi – powiadomił minister obrony Siergiej Szojgu, informując jednocześnie, że rosyjskie straty na wojnie z Ukrainą to niecałe 6 tys. zabitych. Według Szojgu „Rosja walczy nie tyle z Ukrainą, co z całym Zachodem”.\n\n08:32 Siły rosyjskie zabiły we wtorek sześciu cywilnych mieszkańców obwodu donieckiego na wschodzie Ukrainy - poinformował we środę na Telegramie szef władz tego regionu Pawło Kyryłenko. Rannych zostało 20 osób.\n\n08:04 Kontrofensywa na południu Ukrainy jest trudna, Rosjanie zaciekle bronią terenu, by utrzymać kontrolę nad drogami prowadzącymi na Krym - napisał portal telewizji Sky News.\n\n07:44 Plany aneksyjne są skierowane przede wszystkim do odbiorców w Rosji – Putin liczy, że zwiększy możliwości tworzenia ochotniczych oddziałów poprzez używanie argumentu o „obronie” nowych ziem – uważa ISW w najnowszym raporcie.\n\n06:10 Prezydent Ukrainy Wołodymyr Zełenski w swoim wieczornym orędziu zademonstrował spokój, wypowiadając się na temat pseudoreferendów, dotyczących przyłączenia do Rosji części okupowanej Ukrainy.\n\nRegarding the planned \"referendums\", #Zelenskyy stated that \"our positions will not change\", regardless of these \"announcements.\" Our positions are clear and well known.\n\n\n\nAccording to him, the situation on the frontline clearly indicates that the initiative belongs to #Ukraine. pic.twitter.com/JlvEJFGmza — NEXTA (@nexta_tv) September 21, 2022\n\n\"Naszego zdania nie zmienia hałas ani żadne zapowiedzi\" - powiedział we wtorek ukraiński lider, cytowany przez agencję dpa.\n\n06:05 Demokratyczni i republikańscy senatorowie wezwali we wtorek, by administracja prezydenta Joe Bidena nałożyła sankcje wtórne na międzynarodowe banki, dla ochrony pułapu cenowego, jaki kraje G7 planują nałożyć na rosyjską ropę w związku z inwazją na Ukrainę.\n\n01:56 Rosyjski żołnierz w Doniecku szczegółowo opisuje, jak obserwował, jak jego towarzysze terroryści gwałcą Ukrainki.\n\nRussian soldier in #Donetsk detailing how he watched his terrorist comrades raping Ukrainians.\n\n\n\nLike with everyone of these intercepted audios the Russians have not disputed the authenticity.#RussiaIsATerroristState #PutinWarCriminal #GenocideOfUkrainians pic.twitter.com/xbhHMlAxfY — Anonymous Operations (@AnonOpsSE) September 20, 2022\n\n01:53 Ludzie są zablokowani w Charkowie z powodu ataku rakietowego.\n\nЧерез ракетний удар у Харкові заблоковано людей – мер https://t.co/DNYcpfuwE6 pic.twitter.com/pLkTqpEtjb — Українська правда ✌️ (@ukrpravda_news) September 20, 2022\n\n01:02 Rosja winna jest Ukrainie reparacje wojenne, które będzie musiała zapłacić; nie ma sprawiedliwości bez zadośćuczynienia; Polska nie zaprzestanie działań zmierzających do pociągnięcia Rosji do odpowiedzialności za naruszenia prawa międzynarodowego – mówił prezydent Andrzej Duda.\n\nPolski przywódca oświadczył w debecie generalnej 77. sesji Zgromadzenia Ogólnego ONZ, że \"Rosja winna jest Ukrainie reparacje wojenne, które będzie musiała zapłacić\". \"Nie ma sprawiedliwości bez zadośćuczynienia. Dotyczy to każdego kraju plądrującego inny kraj. Dotyczy to dzisiejszych czasów, ale dotyczy to też niezałatwionych spraw z przeszłości. Mówię to jako polski prezydent. Prezydent Polski, która została tak straszliwie doświadczona II wojną światową\" – oświadczył. Zapewnił, że Polska nie zaprzestanie działań zmierzających do pociągnięcia Rosji do odpowiedzialności za naruszenia prawa międzynarodowego, zarówno na poziomie państwowym, jak i indywidualnym. \"Ta wojna musi zostać załatwiona w taki sposób, że agresor zapłaci za wyrządzone straty, za wyrządzone szkody\" - powiedział.\n\n00:22 W tym roku z powodu wojny ukraińskie zbiory będą mniejsze o 35 proc.; szacuje się, że z powodu wojny w Ukrainie liczba osób cierpiących chroniczny głód wzrośnie w tym roku o około 47 mln osób – mówił prezydent Andrzej Duda podczas debaty generalnej 77. sesji Zgromadzenia Ogólnego ONZ w Nowym Jorku.",
    "Wojna Rosji z Ukrainą. Dzień 187. Relacja na żywo": "04:30 Najnowsze doniesienia z Ukrainy można znaleźć tutaj:\n\nCzytaj więcej Świat Wojna Rosji z Ukrainą. Dzień 188 24 lutego rozpoczęła się pełnowymiarowa inwazja Rosji na Ukrainę. Wołodymyr Zełenski zapowiada zepchnięcie Rosjan do granic Ukrainy.\n\n00:02 Koniec poniedziałkowej relacji\n\nNa kolejne doniesienia dotyczące wojny Rosji z Ukrainą zapraszamy we wtorek od wczesnego poranka.\n\n\n\n23:57 Turecki ambasador wezwany do ukraińskiego MSZ\n\nYağmur Ahmet Güldere, ambasador Turcji na Ukrainie, został wezwany do siedziby MSZ w Kijowie, gdzie otrzymał notę dyplomatyczną w związku z doniesieniami o transporcie systemów rakietowych S-300 przez Bosfor. Transportu broni z Syrii dokonano dzięki jednostce „Sparta II”, wyczarterowanej przez Ministerstwo Obrony Federacji Rosyjskiej.\n\nMSZ Ukrainy podaje w komunikacie, że ambasadorowi zwrócono uwagę, iż zgodnie z postanowieniami Konwencji z Montreux, regulującej prawo morza w cieśninach czarnomorskich, statek z rosyjskim sprzętem „mieścił się w definicji okrętu wojennego, użytej w niniejszej Konwencji”.\n\n23:47 W BBN rozmawiano m. in. o Ukrainie\n\n„Wieczorem w BBN odbyło się spotkanie prezydenta Andrzeja Dudy z premierem Mateuszem Morawiecki oraz wicepremierem, ministrem obrony Mariuszem Błaszczakiem i szefem MSWiA Mariuszem Kamińskim poświęcone bieżącym sprawom bezpieczeństwa - m. in. sytuacji na Ukrainie, współpracy sojuszniczej, bezpieczeństwu energetycznym w wymiarze krajowym i UE” - poinformowała Kancelaria Prezydenta RP.\n\n23:35 Zełenski zaproponował rosyjskim najeźdźcom ucieczkę lub poddanie się\n\n- Ukraina odbija swoje. I bez wątpienia odbije obwód charkowski, obwód ługański, obwód doniecki, obwód zaporoski, obwód chersoński, Krym - cały nasz obszar wodny Morza Czarnego i Azowskiego - od Wyspy Wężowej do Cieśniny Kerczeńskiej. Tak będzie. To jest nasze. I tak jak rozumie to nasze społeczeństwo, chcę, żeby okupanci też to zrozumieli. Nie będzie dla nich miejsca na ziemi ukraińskiej - mówił w wieczornym wystąpieniu prezydent Ukrainy.\n\nJeśli (najeźdźcy - red.) chcą przeżyć, to czas na ucieczkę wojsk rosyjskich. Wracajcie do domu. Jeśli boicie się wrócić do swojego domu w Rosji - cóż, trzeba się poddać, a my zagwarantujemy postępowanie zgodne ze wszystkimi normami konwencji genewskich - zapowiedział Wołodymyr Zełenski. - Jeśli mnie nie posłuchają, zajmą się mimi nasi obrońcy, którzy nie zatrzymają się dopóki nie odbiją wszystkiego, co należy do Ukrainy - ostrzegł.\n\n23:24 MSZ Turcji: Trzeba zagwarantować integralność terytorialną Ukrainy\n\n- Na kolejne etapy ewentualnych negocjacji pokojowych między Ukrainą a Rosją wpłyną nowe realia, ale w każdych okolicznościach integralność terytorialna Ukrainy musi być zagwarantowana - powiedział minister spraw zagranicznych Turcji Mevlüt Çavuşoğlu podczas Bled Strategic Forum w Słowenii,\n\nZdaniem Çavuşoğlu negocjacje pokojowe „mogły być znacznie łatwiejsze we wczesnych tygodniach” wojny. - Zebraliśmy ich (ministrów spraw zagranicznych Ukrainy i Rosji – red.) w Antalyi, później zgromadziliśmy ich (grupy negocjatorów – red.) w Stambule. Właściwie w pierwszych tygodniach znacznie łatwiej było znaleźć rozwiązanie, ale teraz nie jest to takie proste, niestety pewne rzeczy się zmieniły. Wiele się zmieniło od czasu, gdy widzieliśmy zdjęcia z Buczy - powiedział szef tureckiej dyplomacji.\n\n\n\n23:01 Estonia chce ograniczyć prawo Rosjan do zakupu nieruchomości\n\nWładze Estonii przygotowują ustawę ograniczającą prawo obywateli rosyjskich do kupowania nieruchomości w tym kraju. Poinformował o tym Lauri Läänemets, minister spraw wewnętrznych Estonii. - To jeden z projektów, który był wcześniej w ministerstwie jako propozycja, ale do przyjęcia brakowało woli politycznej - powiedział, nie precyzując jednak szczegółów, dotyczących ustawy.\n\n\n\n22:33 Putin wybiera się do Kaliningradu\n\nNa pytanie mediów, jakie kwestie będą omawiane podczas wizyty Putina, gubernator obwodu kaliningradzkiego Anton Alichanow odpowiedział: - Najbardziej palące i najważniejsze.\n\n22:27 USA sprawdzają dane dotyczące promieniowania w Zaporoskiej Elektrowni Atomowej\n\nJak dotąd nie zaobserwowali „żadnych oznak zwiększonego lub nieprawidłowego poziomu promieniowania”.\n\nCzytaj więcej Konflikty zbrojne Służby USA monitorują dane z czujników promieniowania elektrowni w Enerhodarze Według wysokiego rangą urzędnika ds. obrony specjaliści współpracujący z rządem USA monitorują dane z czujników promieniowania w elektrowni jądrowej w Zaporożu na Ukrainie, i jak dotąd nie zaobserwowali „żadnych oznak zwiększonego lub nieprawidłowego poziomu promieniowania”.\n\n22:08 Ukraińcy ostrzeliwują okupowaną przez Rosjan Nową Kachówkę\n\nNajprawdopodobniej ostrzelany został magazyn broni.\n\n\n\n21:44 Biały Dom o kontrofensywie: Bez komentarza\n\n- Niezależnie od wielkości, skali i zakresu ostatniej kontrofensywy Ukraińcy już wpłynęli na rosyjskie zdolności wojskowe - stwierdził John Kirby, koordynator ds. komunikacji w Radzie Bezpieczeństwa Narodowego.\n\nCzytaj więcej Konflikty zbrojne Biały Dom nie komentuje ukraińskiej kontrofensywy Biały Dom twierdzi, że widział doniesienia o rozpoczęciu przez ​​Ukrainę kontrofensywy przeciwko siłom rosyjskim na południu Ukrainy, ale nie chce tego komentować.\n\n21:27 Polska i Ukraina liczą na pomoc KE w wyposażeniu granicy\n\nMinisterstwo Rolnictwa i Rozwoju Wsi rozważa wzmocnienie inspekcji weterynaryjnej i fitosanitarnej. Na zbyt krótkie dyżury tej inspekcji narzekali przewoźnicy.\n\n21:11 Ołeksij Melnyk: Eksperci MAEA zobaczą tyle, ile pokażą im Rosjanie\n\nCzłonkowie misji Międzynarodowej Agencji Energii Atomowej (MAEA), która wreszcie wyruszyła do zaporoskiej elektrowni, nie będą w stanie ustalić, kto dokonuje ostrzału - ocenił w rozmowie z „Rzeczpospolitą” ekspert ds. bezpieczeństwa międzynarodowego z kijowskiego Centrum Razumkowa.\n\n20:30 Do 24 wzrosła liczba rannych rosyjskiego ostrzału Mikołajowa\n\nZginęły co najmniej dwie osoby.\n\n\n\n19:44 Poroszenko prezentuje zdjęcia z „unikalną bronią przyszłości\"\n\n„To robot bojowy, wyjątkowa broń przyszłości. Jest już na służbie w krajach członkowskich NATO. Mam nadzieję, że w niedalekiej przyszłości będzie służył w Siłach Zbrojnych Ukrainy\" - napisał w mediach społecznościowych były prezydent Ukrainy Petro Poroszenko, dołączając zdjęcia z THeMIS (Tracked Hybrid Modular Infantry System) - zdalnie sterowaną gąsienicową platformą, która może zostać wykorzystana do walki, zwiadu, poszukiwań czy misji ratunkowych. To nabywca tego estońskiego rozwiązania decyduje, jak ma zostać wyposażona.\n\n18:46 W Wilnie rozpoczął się proces prorosyjskiego blogera Laurynasa Ragelskisa\n\nW 2020 roku Ragelskis opublikował w mediach społecznościowych filmy, w których kpił z Białorusinów protestujących przed ambasadą swojego kraju w Wilnie, po sfałszowanych wyborach prezydenckich.\n\n\n\nZbezcześcił także prowizoryczny, ustawiony przed ambasadą pomnik, z wizerunkami osób zamordowanych przez reżim Łukaszenki.\n\n\n\n18:31 Czterech Polaków wyróżnionych przez Zełenskiego\n\nDekret o przyznaniu odznaczeń państwowych został opublikowany na stronie internetowej głowy prezydenta Ukrainy.\n\nCzytaj więcej Konflikty zbrojne Zełenski przyznał odznaczenia światowym politykom, biznesmenom i artystom. Wśród wyróżnionych polscy ministrowie Prezydent Ukrainy Wołodymyr Zełenski podpisał dekret o przyznaniu odznaczeń państwowych politykom, biznesmenom i artystom, w tym przewodniczącej Komisji Europejskiej Ursuli von der Leyen, dyrektorowi generalnemu firmy Baykar Halukowi Bayraktarowi, czy muzykom zespołu U2. Wśród wyróżnionych jest czterech Polaków.\n\n17:39 W wyniku ostrzału Mikołajowa zginęły 2 osoby\n\n11 osób odniosło obrażenia.\n\nNa miasto spadło 12 rosyjskich rakiet.\n\n\n\n17:12 Norwegia z gazową pomocą Ukrainie\n\nNorweski pakiet pomocowy zakłada przyznaje Ukrainie łącznie 10 mld koron norweskich (około miliarda euro) wsparcia. Pieniądze na zakup gazu obiecane Ukrainie przez Norwegię, trafią do Europejskiego Banku Odbudowy i Rozwoju, który będzie odpowiedzialny za zakupy surowca.\n\nCzytaj więcej Gaz Norwegia pomoże Ukrainie kupić gaz na zimę Norwegia wspomoże Ukrainę kwotą 205 mln euro na zakup gazu ziemnego na zimę. To część norweskiej pomocy wartej około miliarda euro.\n\n16:52 Śmierć Darii Duginy. FSB oskarża Ukraińca o współudział\n\nZdaniem rosyjskich służb, 44-letni Ukrainiec pomógł w skonstruowaniu ładunku wybuchowego, który podłożono w samochodzie Darii Duginy.\n\nCzytaj więcej Świat Zamach na córkę Dugina. Rosyjska FSB oskarża kolejnego Ukraińca Federalna Służba Bezpieczeństwa twierdzi, że obywatel Ukrainy był członkiem grupy stojącej za zamachem, w którym zginęła 29-letnia Daria Dugina, córka znanego rosyjskiego pisarza politycznego Aleksandra Dugina.\n\n16:27 Rosja: Pocisk wystrzelony przez Ukrainę przebił dach magazynów paliwa w elektrowni w Enerhodarze\n\nCzłonek powołanej przez Rosjan administracji obwodu zaporoskiego napisał na platformie Telegram, że dach magazynu, w którym składowane jest paliwo do reaktorów Zaporoskiej Elektrowni Atomowej, przebił pocisk artyleryjski amerykańskiej haubicy M777.\n\nCzytaj więcej Konflikty zbrojne Rosja oskarża Ukrainę o atak na magazyn paliwa elektrowni atomowej Członek prorosyjskiej administracji obwodu zaporoskiego Władimir Rogow twierdzi, że ukraińska rakieta przebiła dach magazynu, w którym składowane jest paliwo do reaktorów Zaporoskiej Elektrowni Atomowej.\n\n16:03 Co robią żony rosyjskich żołnierzy, by mężowie wrócili z wojny\n\nO przechwyconej rozmowie poinformował Główny Zarząd Wywiadu Ministerstwa Obrony Ukrainy.\n\n15:52 Ciężki ostrzał centrum Mikołajowa\n\nMer Mikołajowa Ołeksandr Sienkiewicz ostrzegł, że Rosjanie prowadza ostry ostrzał centrum Mikołajowa i zaapelował do mieszkańców o udanie się do schronów.\n\n\n\nOd początku wojny Mikołajów nie był ostrzeliwany zaledwie przez 23 dni.\n\n\n\n15:42 UE ma zdecydować o wysłaniu misji szkolącej ukraińskich żołnierzy\n\nDługo nie było wymaganej jednomyślności do zatwierdzenia takiej misji. Sprzeciwiały się m. in. Niemcy.\n\nCzytaj więcej Wojsko Unijne szkolenie dla ukraińskich żołnierzy. Decyzja już dziś w Pradze? UE ma zdecydować o wysłaniu misji szkolącej ukraińskich żołnierzy. Będzie to jeden z tematów rozpoczynającego się dziś wieczorem nieformalnego spotkania ministrów obrony w Pradze.\n\n15:20 Rosyjski Kamaz ukrywa wyniki\n\nDyrektor generalny Kamazu Siergiej Kogogin nie wyjaśnił agencji Interfaks, dlaczego koncern nie opublikuje wyników I półrocza. Zapewnił, że są one „na poziomie zeszłego roku”.\n\nCzytaj więcej Transport Rosyjski Kamaz ma tak złe wyniki, że ich nie poda Kamaz ma tak złe wyniki, że po raz pierwszy od dekady ich nie opublikuje. To efekt zerwania współpracy przez niemiecki Daimler. Trzy dni po rosyjskiej napaści na Ukrainę Niemcy wycofali się z Rosji.\n\n15:02 Pieskow: Nie ma mowy o strefie zdemilitaryzowanej wokół Zaporoskiej Elektrowni Atomowej\n\nRzecznik Kremla Dmitrij Pieskow stanowczo odrzucił sugestie Zachodu i ONZ dotyczące stworzenia strefy zdemilitaryzowanej wokół elektrowni w Zaporożu.\n\n- Nie ma mowy - stwierdził.\n\n\n\n14:56 Doniesienia o ofensywie Ukrainy na południu\n\nInformację o działaniach wojsk ukraińskich przekazała rzeczniczka dowództwa \"Południe\".\n\n14:42 Estonia odbierze nieruchomości Rosjanom\n\nObywatele rosyjscy, którzy posiadają nieruchomości w Estonii, mogą je stracić z powodu zakazu wizowego. Rosjanie mają w Estonii ponad 41 tysięcy nieruchomości.\n\nCzytaj więcej Nieruchomości Rosjanie mogą stracić majątki w Estonii Obywatele rosyjscy, którzy posiadają nieruchomości w Estonii, mogą je stracić z powodu zakazu wizowego. Rosjanie mają w Estonii ponad 41 tysięcy nieruchomości.\n\n14:24 \"Le Monde\": TotalEnergies wciąż nie wycofał się z Rosji\n\n\"Le Monde\" twierdzi, że francuski koncern TotalEnergies, pomimo deklaracji, nie wycofał się z Rosji.\n\nCzytaj więcej Paliwa Zamieszanie wokół TotalEnergies. Francuzi wciąż nie wycofali się z Rosji? Le Monde, który oskarżył francuskiego giganta energetycznego o udział w produkcji paliwa do rosyjskich myśliwców niszczących Ukrainę, twierdzi, że TotalEnergies, pomimo deklaracji, nie wycofał się z Rosji i nie odrzucił zarobionej na zbrodniczej wojnie rosyjskiej dywidendy.\n\n13:56 Morawiecki: Ukraińcy potrzebują broni\n\n- Mamy do czynienia z wielkim kryzysem na Ukrainie. Ukraińcy, ukraińscy żołnierze, walczą jak lwy, walczą bardzo dzielnie; walczą jak żołnierze Napoleona pod Austerlitz albo powstańcy Warszawy 78 lat temu, ale potrzebują broni, potrzebują wsparcia finansowego dużo bardziej niż humanitarnego. O tym mówią nam bardzo często prezydent Zełenski, premier, cały rząd i wszyscy Ukraińcy - mówił premier Mateusz Morawiecki podczas wystąpienia przed rozmową z prezydentem Francji Emmanuelem Macronem.\n\n13:34 1 września Putin ma odwiedzić Kaliningrad\n\nPrezydent Rosji Władimir Putin w ramach podróży służbowej będzie 1 września w Kaliningradzie - powiedział na konferencji prasowej rzecznik Kremla Dmitrij Pieskow, cytowany przez rosyjską agencję TASS.\n\n13:24 Węgry zabiegają o zwiększenie dostaw gazu\n\nWęgry będą kontynuować rozmowy z Rosją w sprawie dodatkowych dostaw gazu i oczekują porozumienia z Gazpromem w sprawie dalszego zwiększenia dostaw od przyszłego miesiąca - powiedział węgierski minister spraw zagranicznych Peter Szijjarto.\n\n12:57 Kreml o zaporoskiej elektrowni: Zwiększyć presję na Ukrainę\n\nRzecznik Kremla Dmitrij Pieskow był na konferencji pytany, czego Moskwa oczekiwałaby w celu złagodzenia sytuacji dotyczącej Zaporoskiej Elektrowni Jądrowej. - Naciski na stronę ukraińską, aby zaprzestała ostrzału, mogą zmniejszyć napięcie wojskowe – odparł Pieskow. - Wszystkie kraje są zobowiązane do wywierania presji na Ukrainę, aby przestała narażać kontynent europejski na niebezpieczeństwo - dodał. Obie strony konfliktu oskarżają się o ostrzał terenu Zaporoskiej Elektrowni Jądrowej, która od początku inwazji Rosji na Ukrainę jest kontrolowana przez siły rosyjskie.\n\n12:45 Premier Szwecji zapowiada pomoc dla Ukrainy\n\nSzefowa szwedzkiego rządu Magdalena Andersson powiedziała, że Szwecja udzieli Ukrainie dalszego wsparcia wojskowego w wysokości 500 mln koron (223 mln zł).\n\n12:22 Rosja twierdzi, że zestrzeliła ukraińskiego drona przy zaporoskiej elektrowni\n\nMinisterstwo Obrony Rosji podało w poniedziałek, że rosyjskie siły zestrzeliły w niedzielę ukraiński bezzałogowy statek powietrzny, który zmierzał w stronę Zaporoskiej Elektrowni Jądrowej. Siłownia jest od marca pod kontrolą sił rosyjskich. W ostatnim czasie obie strony oskarżały się nawzajem o ostrzeliwanie terenu elektrowni. Do Zaporoskiej Elektrowni Jądrowej zmierza misja Międzynarodowej Agencji Energii Atomowej.\n\n11:56 Rosja ma trzy okręty z pociskami Kalibr na Morzu Czarnym\n\nNa Morzu Czarnym są trzy okręty rosyjskie wyposażone w pociski manewrujące Kalibr, łączna salwa wynosi 20 pocisków - podały służby prasowe ukraińskich Sił Zbrojnych.\n\n11:34 Unijne magazyny gazu zapełniają się szybciej niż zakładano\n\nPomimo rekordowych cen i niemal wyzerowania dostaw z Rosji, podziemne magazyny gazu (PMG) w krajach Unii wypełniają się surowcem szybciej niż się spodziewano. Połowa krajów zgromadziła już w nich ponad 90 proc. gazu.\n\nCzytaj więcej Gaz Unijne magazyny puchną od gazu. Przybywa nowych dostawców Pomimo rekordowych cen i niemal wyzerowania dostaw z Rosji, podziemne magazyny gazu (PMG) w krajach Unii wypełniają się surowcem szybciej niż zakładano. Połowa krajów zgromadziła już w nich ponad 90 proc. gazu.\n\n11:15 Wkrótce spotkanie premiera Morawieckiego z prezydentem Francji\n\nJak informował rzecznik rządu Piotr Müller, jednym z tematów rozmów Mateusza Morawieckiego z Emmanuelem Macronem mają być \"możliwe działania UE mające powstrzymać dalszą agresję Rosji\", a także \"zwiększenie bezpieczeństwa energetycznego oraz walka z rosnącymi cenami nośników energii\".\n\n10:54 Doniesienia o ostrzale w obwodzie sumskim\n\nPo godz. 8:00 Rosjanie za pomocą moździerzy i dział samobieżnych ostrzelali teren wsi położonej w graniczącym z Rosją rejonie krasnopolskim obwodu sumskiego - podał szef lokalnych władz Dmytro Żywycki dodając, że nie było ofiar w ludziach.\n\n10:39 Ciało poległego żołnierza z Nowej Zelandii może nie zostać sprowadzone do jego ojczyzny\n\nW walkach na Ukrainie poległ żołnierz z Nowej Zelandii, kapral Dominic Abelen, który zaciągnął się do Legionu Cudzoziemskiego. Premier Nowej Zelandii Jacinda Ardern powiedziała, że sprowadzenie zwłok poległego do kraju będzie \"bardzo trudne\". - Nie mamy na miejscu ludzi, nie mamy wsparcia konsularnego - przyznała.\n\n10:17 Duda: Nikt się nie spodziewał, że Rosja będzie stosowała takie rozbójnictwo energetyczne\n\n- Nikt się nie spodziewał, że wybuchnie wojna na Ukrainie i Rosja będzie stosowała takie rozbójnictwo energetyczne jakie stosuje - powiedział prezydent Andrzej Duda, odnosząc się w rozmowie z Radiem Zet m.in. do problemu wzrostu cen energii.\n\nCzytaj więcej Polityka Braki żywności w Polsce? Prezydent Duda: Nie ma poważnej obawy Jeżeli chodzi o problemy z żywnością, to uważam, że to są głosy absolutnie przesadzone - powiedział w Radiu Zet prezydent Andrzej Duda. Przyznał, że jest \"ogromny problem\" z cenami energii, którego rząd nie rozwiąże.\n\n09:56 Szef rosyjskiego resortu obrony odsunięty na boczny tor?\n\nDoniesienia brytyjskiego wywiadu.\n\nCzytaj więcej Konflikty zbrojne Brytyjski resort obrony: Szojgu odsunięty przez Putina na bok Niezależne rosyjskie media informują, że w związku z problemami, z jakimi boryka się rosyjska armia na Ukrainie, minister obrony Rosji, Siergiej Szojgu, został odsunięty na boczny tor - wynika z najnowszego raportu brytyjskiego resortu obrony na temat sytuacji w Ukrainie.\n\n09:41 Dyskusja o ośrodku szkoleniowym dla sił ukraińskich\n\nW tym tygodniu podczas spotkania w Pradze ministrowie obrony oraz spraw zagranicznych państw Unii Europejskiej mają omówić utworzenie wojskowej misji szkoleniowej UE dla sił ukraińskich - podało Sky News zaznaczając, że mało wiadomo na temat tej propozycji.\n\n09:22 Rosyjskie ataki zabiły ośmiu cywilów w obwodzie donieckim\n\nCztery osoby zginęły w Bachmucie, dwie w Raihorodoku, a reszta w Tetianiwce i Mikołajówce - powinformował gubernator obwodu donieckiego Pawło Kyryłenko. Siedem innych osób zostało rannych - dodał.\n\n08:59 Od początku wojny zginęło 379 dzieci\n\nProkuratura Generalna Ukrainy podała, że od początku inwazji w wyniku zbrojnej agresji wojsk rosyjskich na Ukrainie zginęło 379 dzieci, a 735 zostało rannych.\n\n08:42 Doniesienia o ukraińskim ataku na rosyjskie siły w Chersoniu\n\nSerhij Chłań z chersońskiej administracji obwodowej podał w mediach społecznościowych, że w nocy siły ukraińskie ostrzelały pozycje wojsk rosyjskich w regionie, w tym magazyny oraz jednostkę w okupowanym Chersoniu.\n\n08:20 Straż Graniczna: Od 24 lutego do Polski z Ukrainy wjechało 5,886 mln osób\n\n28 sierpnia granicę Ukrainy z Polską przekroczyło 25,1 tys. osób wjeżdżających do Polski. Na Ukrainę wyjechało tego dnia z Polski 36,6 tys. osób, a od 24 lutego - 4,068 mln osób.\n\n08:00 Sztab Generalny armii Ukrainy podał nowe dane o rosyjskich stratach\n\nOd 24 lutego Rosja miała stracić na Ukrainie ok. 47,1 tys. żołnierzy, 1 947 czołgów, 4 269 pojazdów opancerzonych, 1 060 zestawów artyleryjskich, 279 wyrzutni rakiet, 149 zestawów przeciwlotniczych, 234 samoloty, 203 śmigłowce, 844 bezzałogowe statki powietrzne, 196 pocisków manewrujących, 15 jednostek nawodnych, 3 188 pojazdów (w tym cystern), 101 jednostek sprzętu specjalnego.\n\n\n\n07:43 Doradca gubernatora obwodu chersońskiego: Są doniesienia o zamordowaniu kolaboranta\n\nOłeksij Kowaliew, były ukraiński parlamentarzysta, kolaborujący z Rosjanami, miał zostać zamordowany w miejscowości Zaliznyj Port - poinformował na swoim profilu na Facebooku Serhij Chłan, doradca gubernatora obwodu chersońskiego.\n\n\n\n07:42 Delegacja MAEA w drodze do największej elektrowni atomowej w Europie\n\nSzef MAEA Rafael Grossi poinformował, że misja Międzynarodowej Agencji Energii Atomowej wyruszyła do Zaporoskiej Elektrowni Jądrowej.\n\n07:30 Rosjanie od rana ostrzeliwują Charków\n\nMer Charkowa, Ihor Terechow, poinformował na swoim kanale w serwisie Telegram, że Rosjanie od szóstej rano ostrzeliwują rejon kijowski, jedną z dzielnic Charkowa. Na razie nie ma informacji o ofiarach. Rosjanie mają używać do ostrzału amunicji kasetowej.\n\n\n\n07:26 Okupacyjne władze: Dziewięć osób rannych w ostrzale Enerhodaru\n\nW wyniku ostrzelania Enerhodaru, okupowanego przez Rosjan miasta w obwodzie zaporoskim, rannych zostało dziewięć osób - poinformował Jewhen Balicki, stojący na czele okupacyjnych władz w zajętej przez Rosjan części obwodu zaporoskiego. Ze słów Balickiego wynika, że dwie ranne osoby są w stanie ciężkim i przebywają na oddziale intensywnej terapii, gdzie lekarze walczą o ich życie.\n\n\n\n07:23 Brytyjski resort obrony: Szojgu odsunięty przez Putina na boczny tor?\n\nW swoim najnowszym raporcie na temat sytuacji na Ukrainie, brytyjski resort obrony zwraca uwagę, że w ostatnim czasie niezależne rosyjskie media podają, iż w związku z problemami, z jakimi boryka się rosyjska armia na Ukrainie, minister obrony Rosji, Siergiej Szojgu, został odsunięty na boczny tor a rosyjscy dowódcy przekazują raporty bezpośrednio Władimirowi Putinowi. Brytyjskie Ministerstwo Obrony przypomina przy tym, że Szojgu brakuje wojskowego doświadczenia.\n\n\n\n07:14 Szef Naftohazu: Zimą w pomieszczeniach będzie 17-18 stopni Celsjusza\n\nZdaniem prezesa Naftohazu Ukraińców czeka prawdopodobnie \"najzimniejsza zima od dziesięcioleci\", w czasie której temperatura w pomieszczeniach nie będzie przekraczać 17-18 stopni Celsjusza, co oznacza, że będzie ok. cztery stopnie niższa niż dotychczas.\n\n06:51 Szwedzki koncern telekomunikacyjny Ericsson zamknie swoje biuro w Rosji do końca 2022 r.\n\nDo tego czasu Ericsson zwolni wszystkich pracowników zatrudnionych w Rosji - podaje rosyjski \"Kommiersant\".\n\n\n\n06:48 Sprzęt z poligonu, na którym szkolił się nowy rosyjski Korpus, jest przerzucany w pobliże Ukrainy\n\n\"W ostatnich dniach nasi wolontariusze dostarczyli zdjęcia i nagrania transportu rosyjskiego sprzętu wojskowego koleją. Na nagraniach widać rakietowy system przeciwlotniczy Buk, a na zdjęciach czołgi T-80BV i T-90M\" - podaje Conflict Intelligence Team (CIT) na swoim kanale w serwisie Telegram.\n\nCzytaj więcej Konflikty zbrojne Rosja przerzuca jednostki nowego Korpusu Armijnego na Ukrainę? Niezależna organizacja śledcza, monitorująca działania rosyjskiej armii, Conflict Intelligence Team (CIT), podaje, że w ostatnich dniach z poligonu Mulino, gdzie szkolili się żołnierze nowo utworzonego rosyjskiego 3. Korpusu Armijnego, sprzęt wojskowy jest przerzucany koleją do graniczącego z Ukrainą obwodu rostowskiego.\n\n06:25 \"Białoruski Hajun\": Rosyjskie samoloty ostrzeliwały Ukrainę znad Białorusi\n\nWieczorem 28 sierpnia rosyjskie samoloty znalazły się w przestrzeni powietrznej Białorusi, skąd wystrzeliły co najmniej pięć pocisków rakietowych w kierunku celów na Ukrainie - czytamy na kanale \"Białoruski Hajun\" w serwisie Telegram. Rosyjskie samoloty, w tym bombowce Tu-22M, miały wlecieć w przestrzeń powietrzną Białorusi w niedzielę, ok. 19:14 czasu lokalnego.\n\n\n\n06:18 Państwa sąsiadujące z Rosją zaczęły pozbywać się symboli sowieckiego imperium\n\nRosyjscy dziennikarze podliczyli, że od Finlandii po Polskę zdemontowano ponad 22 pomniki. Nawet flegmatyczni Finowie stracili cierpliwość do swoich sąsiadów i usunęli z Helsinek obelisk „Światu pokój” podarowany w 1989 roku przez władze miasta Moskwy.\n\n06:12 Jak sytuacja w Zaporożu wpłynie na polski system elektroenergetyczny?\n\nRzeczniczka Polskich Sieci Elektroenergetycznych Beata Jarosz-Dziekanowska zapewniła „Rzeczpospolitą\", że „sytuacja w Zaporożu nie ma bezpośredniego wpływu na polski system elektroenergetyczny”. Polska jest połączona z Ukrainą jedną linią o napięciu 220 kV między stacją elektroenergetyczną Zamość a elektrownią Dobrotwór, z której są wydzielone dwa bloku wytwarzające energię elektryczną wyłącznie dla Polski.\n\nCzytaj więcej Elektroenergetyka Odłączenie zaporoskiej siłowni nie uderzy w Polskę Rosja stara się podłączyć największą elektrownię atomową Europy do swoich sieci elektroenergetycznych. Kijów mówi o jądrowym terroryzmie. PSE zapewnia, że sytuacja w Zaporożu nie ma wpływu na polski system elektroenergetyczny.\n\n05:48 Rosja straciła na południu Ukrainy czołg T-72 i zestaw przeciwlotniczy Pancyr-S1\n\nUkraińskie Dowództwo Operacyjne \"Południe\", w swoim najnowszym raporcie na temat sytuacji na froncie, podaje, że Rosjanie stracili na prawej stronie Dniepru 41 żołnierzy oraz dwa bezzałogowe statki powietrzne, czołg T-72, wyrzutnię rakiet Huragan, zestaw przeciwlotniczy Pancyr-S1, moździerz samobieżny 2S9 Nona, zestaw do walki elektronicznej oraz sześć pojazdów opancerzonych.\n\n\n\n05:30 W obwodzie zaporoskim Rosjanie mają przeprowadzić sondaż zamiast pseudoreferendum\n\n- Okupanci nie chcą przeprowadzić pseudoreferendum 11 września, ale zamierzają przeprowadzić sondę od 11 do 17 września i potem wyciągnąć wnioski. Mieszkańcy innych miast, a nawet krajów, będą mogli wziąć udział w tym badaniu - mówił na antenie ukraińskiej telewizji mer Melitopola, Iwan Fedorow. Z jego słów wynika, że w sondażu będą głosować także mieszkańcy Rosji, by \"sfałszować wyniki i ogłosić 110 proc. poparcia dla Federacji Rosyjskiej\".\n\nCzytaj więcej Konflikty zbrojne Obwód zaporoski: Rosjanie zmieniają zdanie ws. pseudoreferendum? W okupowanej przez Rosjan części obwodu zaporoskiego nie dojdzie do pseudoreferendum ws. przyłączenia tych ziem do Federacji Rosyjskiej - poinformował na terenie ukraińskiej telewizji mer Melitopola, Iwan Fedorow.\n\n05:11 50 tys. żołnierzy i 5 tys. jednostek sprzętu weźmie udział w ćwiczeniach Wostok-2022\n\nĆwiczenia rosyjskiej armii rozpoczną się 1 września i potrwają do 7 września.\n\n\n\nCzytaj więcej Polityka W Rosji rozpoczynają się ćwiczenia z udziałem 50 tys. żołnierzy Ponad 50 tysięcy żołnierzy ma wziąć udział w ćwiczeniach Wostok-2022, które odbędą się w dniach 1-7 września na poligonach Wschodniego Okręgu Wojskowego Federacji Rosyjskiej i na wodach Morza Ochockiego i Morza Japońskiego - podał rosyjski resort obrony.\n\n04:57 Rosyjska agencja Interfax podaje, że Zachód nie przekaże poradzieckich myśliwców Ukrainie\n\n- Obietnice przedstawicieli Zachodu, w sprawie nowych dostaw poradzieckich samolotów bojowych dla reżimu w Kijowie, prawdopodobnie pozostaną w sferze słów - mówi rozmówca rosyjskiej agencji informacyjnej \"z kręgów dyplomatyczno-wojskowych\".\n\n04:27 Okupowany przez Rosjan Enerhodar został ostrzelany\n\nMer Enerhodaru, Dmytro Orłow, poinformował o ostrzale na swoim kanale w serwisie Telegram. Z jego wpisu wynika, że jeden z pocisków trafił w mieszkanie w budynku na jednej z ulic. \"Szyby wyleciały z okien w sąsiednich domach. Samochody zaparkowane przed domem stanęły w płomieniach\" - napisał Orłow.\n\n\n\n04:20 Zełenski: Wciągniemy znów na maszt ukraińską flagę w Donbasie i na Krymie\n\n- W 2014 roku wszystko zmieniło się w Doniecku. Tego roku w całej Ukrainie nie było wakacji. Ale nie zapomnieliśmy i nie zapomnimy o żadnym z naszych miast i żadnym z naszych obywateli - mówił w swoim wieczornym wystąpieniu prezydent Ukrainy, Wołodymyr Zełenski. Zełenski stwierdził, że \"rosyjscy okupanci okradli dumny ukraiński Donieck i upokorzyli go\". - Rosja sprowadziła tam najstraszniejszą rzecz - absolutny brak szacunku do wartości życia, absolutny brak szacunku dla każdego. Najeźdźcy sprowadzili zniszczenie i śmierć. I uwierzyli, że są tam na zawsze. Ale to tylko tymczasowe - zapewnił Zełenski. - Ukraina powróci - kontynuował. - Z pewnością. Życie powróci. Godność mieszkańców Donbasu powróci. Możliwość życia powróci. Możliwość bezpiecznego i szczęśliwego życia. To jest dokładnie to, co nasza ukraińska flaga będzie symbolizować, gdy znów wciągniemy ją na maszt w Doniecku (...), Mariupolu, wszystkich miastach Donbasu, w rejonie Morza Azowskiego, we wszystkich obszarach pod rosyjską okupacją - w obwodzie charkowskim, zaporoskim, chersońskim. I z pewnością - na Krymie - podkreślił Zełenski.\n\n\n\n04:16 Okręty z Rosji i Chin będą ćwiczyć obronę szlaków wodnych na Morzu Japońskim\n\nJak informuje rosyjski resort obrony, na wodach Morza Japońskiego, w ramach ćwiczenia Wostok-2022, okręty z Chin i z rosyjskiej Floty Pacyfiku, będą ćwiczyć wspólnie obronę szlaków wodnych. Ćwiczenia Wostok-2022 rozpoczną się 1 września i potrwają do 7 września. Ćwiczeniami pokieruje szef Sztabu Generalnego Federacji Rosyjskiej, gen. Walerij Gierasimow. Rosyjscy żołnierze będą ćwiczyć na siedmiu poligonach na terenie Wschodniego Okręgu Wojskowego Federacji Rosyjskiej, a także na wodach Morza Ochockiego i Morza Japońskiego.\n\n",
    "Chiny, Rosja, Ukraina: Czego należy się spodziewać w polityce USA?": "Od początku inwazji Rosji na Ukrainę, USA zdecydowanie wspierają władze w Kijowie. Polityka USA wobec Ukrainy jest manifestacją amerykańskiej sprawczości. A jak przekonują rozmówcy EURACTIV.pl, Waszyngton upatruje w ewentualnym zwycięstwie Ukrainy szans na renesans idei silnego Zachodu.\n\nKonflikt w Ukrainie wybuchł w złym momencie dla administracji prezydenta USA Joe Bidena, zmagającej się z problemami w polityce wewnętrznej oraz skutkami wycofania się amerykańskich wojsk z Afganistanu.\n\n„Amerykańska polityka wobec Ukrainy jest próbą utrzymania formuły, która stabilizowała świat w okresie po II wojnie światowej. Jest manifestacją amerykańskiej sprawczości” podkreśla w rozmowie z EURACTIV.pl prof. Małgorzata Zachara-Szymańska z Uniwersytetu Jagiellońskiego, nawiązując do treści niedawnego wystąpienia prezydenta Joe Bidena podczas 77. sesji Zgromadzenia Ogólnego ONZ.\n\n„Styl i przebieg agresji rosyjskiej nie pozostawił Amerykanom pola wyboru – musieli działać, a skala pomocy wojskowej i politycznej mobilizacji sojuszników wskazuje, że upatrują w ewentualnym zwycięstwie Ukrainy szansę na renesans idei silnego Zachodu, który broni swoich racji i ochrania swoje pozycje”, podkreśla nasza rozmówczyni.\n\nBiden: USA będą bronić Tajwanu. Chiny reagują Prezydent USA, Joe Biden, w rozmowie z telewizją CBS powiedział, że wojska USA będą bronić Tajwanu w przypadku chińskiej inwazji.\n\nUSA po stronie silnego i demokratycznego Zachodu\n\nJoe Biden w minioną środę w trakcie wystąpienia na 77. sesji Zgromadzenia Ogólnego ONZ w Nowym Jorku dokonał przeglądu istotnych spraw, z którymi zmaga się świat Zachodni – od zapobiegania zmianom klimatu, poprzez potrzebę poskromienia niedemokratycznych tendencji i łamania praw człowieka, aż do potrzeby zbudowania nowego ładu międzynarodowego.\n\nOprócz sytuacji w Ukrainie prezydent USA poruszył kwestie relacji z Chinami. „Nie szukamy konfliktu i zimnej wojny z Chinami, i nie wymagamy aby kraje wypowiadały się po którejś ze stron. Ale nie będziemy się krępować w promocji wizji otwartego, wolnego i bezpiecznego świata”, mówił prezydent USA.\n\nBiden zaznaczył, że model rozwoju i inwestycji oferowany przez USA i G7, będący alternatywą dla chińskiej Inicjatywy Pasa i Szlaku, ma na celu „nie kreowanie zależności a samowystarczalności”.\n\n„Postawa Bidena wobec Chin jest odzwierciedleniem strategii politycznej, którą USA prowadzą od wielu lat, tzn. podtrzymywanie przywiązania do zasady jednych Chin, ze wskazaniem, że USA nie są państwem, które będzie obojętne na kroki militarne ze strony Pekinu”, podkreśla w rozmowie z EURACTIV.pl Andrzej Dąbrowski z PISM.\n\nNasz rozmówca podkreśla, że przemówienie prezydenta Bidena było skierowane w pewnym stopniu do państw, które wahają się – czy chciałyby obrać drogę, którą wskazują USA – demokratycznego wolnorynkowego podejścia do relacji międzynarodowych, czy drogę, którą oferują Chiny.\n\n“To szalenie istotne, że Biden nie mówił tylko do Kremla, Pekinu czy do swoich tradycyjnych sojuszników np. w Europie, ale również do państw, które gdzieś stoją pośrodku i chcą jak najlepiej skorzystać na relacjach z globalnymi hegemonami jak USA czy Chiny”, dodaje ekspert.\n\nPrezydent Joe Biden skrytykował postawę Chin wobec walki ze zmianami klimatycznymi i ich wycofania się ze współpracy z USA w tym zakresie. „Dyplomacja klimatyczna nie jest przysługą wyświadczaną Stanom Zjednoczonym ani innym państwom, a odejście od niej szkodzi całemu światu”, powiedział Biden.\n\nBiden rozmawiał z Zełenskim o wsparciu USA dla Ukrainy Prezydenci USA i Ukrainy omówili sytuację wojenną na Ukrainie, a także rozmawiali o amerykańskim wsparciu wojskowym dla obrony przed rosyjską inwazją.\n\nUSA w obliczu wyborów do Kongresu\n\nW listopadzie odbędą się że tzw. połówkowe (w połowie kadencji prezydenta) wybory do Senatu i Izby Reprezentantów. Mimo że sondaże wskazują na przejęcie władzy przez Partię Republikańską, nie należy się spodziewać zmiany kierunku polityki zagranicznej USA po wyborach.\n\n„Istotna zmiana w odniesieniu do kierunków polityki zagranicznej nie nastąpi. Te wytyczone są przez prezydenta. Presja polityczna, w razie istotnego wzmocnienia się Partii Republikańskiej w Kongresie może doprowadzić do zmiany w hierarchii ważności pewnych spraw, w pozyskiwaniu na nie finansowania, ale nie będzie zwrotu w fundamentalnych kwestiach”, zaznacza prof. Małgorzata Zachara-Szymanska.\n\nNie należy się także spodziewać zmiany postawy wobec Ukrainy. „USA będą kontynuowały politykę wobec Ukrainy”, mówi Andrzej Dabrowski.\n\nJak zaznacza nasz rozmówca w ich interesie leży, jak to zostało sformułowane w wypowiedzi sekretarza obrony USA Lloyda Austina, osłabienie Rosji do tego stopnia, aby nie była w stanie prowadzić destabilizujących wojen w swoim najbliższym otoczeniu.\n\n“Aby Rosja nie była zdolna militarnie i gospodarczo, żeby odwracać ewentualnie uwagę USA, które w kluczowym momencie będą musiały się skupić na sprawie Tajwanu”, dodaje nasz rozmówca.\n\nJoe Biden ogłosił podczas przemówienia kolejny już pakiet pomocowy dla Ukrainy, który obejmował będzie pomoc humanitarną i żywnościową.\n\n„Ogłaszam dziś nowy pakiet 2,9 mld dolarów pomocy humanitarnej i żywnościowej”, zapowiedział prezydent Stanów Zjednoczonych. Będzie to kolejny pakiet pomocowy, który państwa zachodnie przekazują Ukrainie.",
    "Ukraina: W pobliżu Iziumu odnaleziono kolejne masowe groby": "\"(Pod Iziumem) odkryto (wcześniej) skupisko grobów, gdzie znajdowało się około pół tysiąca ciał. Dzisiaj otrzymałem więcej informacji, dziennikarze są już w drodze. Znaleziono kolejne dwa masowe miejsca pochówku z setkami zabitych\" - oznajmił Zełenski.\n\nReklama\n\nJak podkreślił ukraiński przywódca, rosyjscy najeźdźcy \"nie mają honoru i nie dotrzymują danego słowa\". \"Oni nie zabijają wojskowych, lecz gwałcą, torturują i mordują cywilów. (...) Mówimy o małym mieście Izium. Wyobrażacie sobie? Dwa kolejne masowe groby w małej miejscowości. To się dzieje (naprawdę)\" - powiedział prezydent.\n\nLiczące przed rosyjską inwazją około 45 tys. mieszkańców ważne strategicznie miasto Izium zostało zdobyte przez siły agresora na początku kwietnia, po trwających blisko miesiąc walkach. Wojska najeźdźcy wycofały się z Iziumu 10 września w wyniku ukraińskiej kontrofensywy.\n\nReklama\n\nW lesie w pobliżu wyzwolonej miejscowości odkryto skupisko grobów, w których odnaleziono 447 ciał. Jak powiadomił w piątek komendant główny policji Ukrainy Ihor Kłymenko, w wyniku prac ekshumacyjnych wydobyto stamtąd ciała 215 kobiet, 194 mężczyzn, 5 dzieci i 22 wojskowych. Oprócz tego znaleziono szczątki 11 osób, których płci na razie nie można określić.\n\nGubernator obwodu charkowskiego Ołeh Syniehubow podkreślił w ubiegłym tygodniu, że na większości ciał znajdowały się ślady nienaturalnej śmierci, a na 30 zwłokach oznaki tortur. Szef regionalnych władz zaalarmował również, że oprócz \"głównego\" miejsca pochówku pod Iziumem znaleziono tam jeszcze trzy inne groby. (PAP)\n\narch.",
    "Lotnicze straty na wojnie Rosji z Ukrainą. Jak je zidentyfikować? [ANALIZA]": "Siły zbrojne Lotnicze straty na wojnie Rosji z Ukrainą. Jak je zidentyfikować? [ANALIZA] JC Jarosław Ciślak 24.09.2022 09:18 Drukuj\n\nPDF\n\n\n\n\n\nZniszczony rosyjski śmigłowiec szturmowy Mi-35M nr RF-13017.\n\nFot. Ministerstwo Obrony Ukrainy Facebook\n\nTwitter\n\nLinkedIn\n\nKopiuj link\n\nWyślij email W trakcie trwania każdego konfliktu zbrojnego z udziałem lotnictwa występowały problemy z prawidłową identyfikacją strat przeciwnika. O własnych stratach z reguły nie podawano szczegółowych informacji. W niektórych przypadkach listy zestrzelonych i rozbitych maszyn ustalano po wielu latach, a czasami w stu procentach nie zrobiono tego do dzisiaj.\n\nReklama\n\nDokładnie tak jest również w czasie obecnej fazy wojny rosyjsko-ukraińskiej. Pomimo wszechobecnego interentu oraz powszechnego posiadania telefonów z wbudowanymi aparatami telefonicznymi oczywiście problemy pozostały takie same. Niektóre samoloty i śmigłowce uległy całkowitemu zniszczeniu, a ich małowymiarowe resztki spadły na dużym obszarze i nie pozwalają na identyfikację maszyny. Niektóre spadły w niedostępnym dla cywilów terenie, a inne nad własnym terytorium.\n\nReklama\n\nCzytaj też Nietypowe T-62 jadą na Ukrainę\n\nReklama\n\nOczywiście i Rosja i Ukraina mają precyzyjne informacje o liczbie i numerach fabrycznych oraz taktycznych maszyn które utracili. Mogą co najwyżej mieć nieprecyzyjne lub sprzeczne informacje dotyczące przyczyn ich utraty. Gorzej jest już z analogicznymi danymi dotyczącymi przeciwnika. Strony muszą opierać się na własnych informacjach, które często są niepełne, sprzeczne lub tylko prawdopodobne.\n\nW związku z prowadzeniem intensywnych działań propagandowych i psychologicznych strony nie podają strat własnych, a za to wyolbrzymiają straty przeciwnika.\n\nReklama\n\nReklama\n\nWedług rosyjskich danych z dnia 22 września 2022 roku (od 24 lutego) zniszczono ukraińskich:\n\n295 samolotów;\n\n155 śmigłowców;\n\n2035 bezzałogowych statków powietrznych.\n\nWedług ukraińskich danych z dnia 22 września 2022 roku (od 24 lutego) zniszczono rosyjskich:\n\nReklama\n\n253 samolotów;\n\n218 śmigłowców;\n\n941 bezzałogowych statków powietrznych.\n\nReklama\n\nLiczby są imponujące po obu stronach, ale mało wiarygodne.\n\nStrona internetowa Oryx odnotowuje straty po obu stronach biorąc pod uwagę dostępne w internecie zdjęcia oraz dokładne lub przybliżone położenie miejsca w których zostały one wykonane. Obecnie Oryx odnotowuje rosyjskie straty wynoszące:\n\nReklama\n\n56 samolotów (w tym 54 zniszczonych i 2 uszkodzone);\n\n48 śmigłowców (w tym 47 zniszczonych i 1 zdobyty);\n\n125 bezzałogowych statków powietrznych (w tym 63 zniszczonych i 62 zdobyte); oraz ukraińskie starty wynoszące:\n\n46 samolotów (w tym 45 zniszczonych i 1 zdobyty);\n\n14 śmigłowców (w tym 11 zniszczonych i 3 zdobyte);\n\n32 bezzałogowych statków powietrznych (w tym 24 zniszczonych i 8 zdobyte). Dodatkowo odnotowano 9 zniszczonych i 1 uszkodzony śmigłowiec, bez określenia przynależności państwowej.\n\nReklama\n\nCzytaj też Ukraińskie zdobycze sprzętowe z kontruderzenia [KOMENTARZ]\n\nReklama\n\nNa świecie istnieje spora grupa spotterów i hobbystów, którzy fotografują i opisują samoloty i śmigłowce. Zarówno te wojskowe jak i cywilne. Odnotowywane są również katastrofy i wypadki lotnicze. Przeważnie władze wojskowe niechętnie udzielają informacji na ten temat. W czasie wojny praktycznie wcale, a już na pewno nie kraje o bardzo szczelnej cenzurze wojskowej jak Rosja.\n\nObecnie w otwartych źródłach informacji (OSINT) dostępne są szczegóły dotyczące tylko niektórych zidentyfikowanych po numerach rejestracyjnych lub seryjnych lub taktycznych zniszczonych samolotów i śmigłowców. Również znane daty nie zawsze dotyczą zniszczenia maszyny, a czasami są to daty zaobserwowania i identyfikacji szczątków samolotu lub śmigłowca.\n\nReklama\n\nCzytaj też Pancerze Chruszczowa i Putina zdobyte na Ukrainie\n\nReklama\n\nRosyjskie wojskowe statki powietrzne\n\n12.09.2022 roku samolot Su-30SM nr RF-81773 (czerwony nr taktyczny 62, nr seryjny 10MK51602) z 14.Pułku Lotnictwa Myśliwskiego;\n\n#Ukraine: Remains of a Russian Su-30SM multirole fighter (RF-81773/\"Red 62\") that was shot down over Izium, #Kharkiv Oblast, earlier in the war but only just reached by UA forces.\n\n\n\nObserve a R-73 AAM embedded into the ground along with much of the wing; seems it came down hard. pic.twitter.com/GuJnRkhS41 — 🇺🇦 Ukraine Weapons Tracker (@UAWeapons) September 12, 2022\n\n09.09.2022 roku samolot Su-34 nr RF-95004 (czerwony nr taktyczny 20) z 47.Pułku Lotnictwa Bombowego;\n\n#Ukraine: A Su-34 fighter-bomber (20 \"Red\"/RF-95004), presumably of the 47th Bomber Aviation Regiment, was shot down by Ukrainian forces near Izium, #Kharkiv Oblast- date unknown.\n\n\n\nThe wreckage can be identified by markings and the two large landing wheels unique to this type. pic.twitter.com/cj34CSStJx — 🇺🇦 Ukraine Weapons Tracker (@UAWeapons) September 10, 2022\n\n07.09.2022 roku samolot Su-25SM nr RF-95134 (niebieski nr taktyczny 04, nr seryjny 25508110190);\n\n28.08.2022 roku bezzałogowy statek powietrzny Orłan-10 nr 20114;\n\n#Ukraine: A Russian Orlan-10 reconnaissance UAV was shot down by the Ukrainian army. This one belongs to the \"20k series\" which differs from Orlans of the previous generations and has some notable visual and technological differences. pic.twitter.com/f6SXO3VoSU — 🇺🇦 Ukraine Weapons Tracker (@UAWeapons) August 28, 2022\n\n25.08.2022 roku bezzałogowy statek powietrzny Orłan-10 nr 11731;\n\n23.08.2022 roku bezzałogowy statek powietrzny Orłan-10 nr 10997;\n\n19.08.2022 roku bezzałogowy statek powietrzny Orłan-10 nr 12277;\n\n30.07.2022 roku bezzałogowy statek powietrzny Forpost-R nr 932;\n\n17.07.2022 roku samolot Su-34 nr RF-95890 (czerwony nr taktyczny 51);\n\n#Ukraine:A Russian Su-34 strike aircraft was shot down, likely in the vicinity of Alchevsk, #Luhansk Oblast.\n\n\n\nAccording to preliminary information, it was likely to be a case of friendly fire. pic.twitter.com/4DIzPE8Y5N — 🇺🇦 Ukraine Weapons Tracker (@UAWeapons) July 18, 2022\n\n11.07.2022 roku bezzałogowy statek powietrzny Orłan-10 nr 11239 i 11312 (prawdopodobnie złożony z dwóch różnych maszyn);\n\n06.2022 roku bezzałogowy statek powietrzny Orłan-10 nr 12831;\n\n14.06.2022 roku bezzałogowy statek powietrzny Orłan-10 nr 20108;\n\n14.06.2022 roku bezzałogowy statek powietrzny Orłan-10 nr 11556;\n\n07.06.2022 roku bezzałogowy statek powietrzny Orłan-10 nr 10330;\n\n28.05.2022 roku bezzałogowy statek powietrzny Orłan-10 nr 12302 i 12590 (prawdopodobnie złożony z dwóch różnych maszyn);\n\n18.05.2022 roku samolot Su-34 nr RF-95846 (czerwony nr taktyczny 16) z 4.Centrum Bojowego Użycia i Przekwalifikowania Personelu Latającego;\n\n17.05.2022 roku bezzałogowy cel powietrzny Eniks E95M nr 828;\n\n#Ukraine: An Eniks E95M target drone was found by Ukrainian troops. This one likely is not shot down but crash landed.\n\nSuch drones are only used to draw out Ukrainian Air Defence systems for targeting. pic.twitter.com/EuXaQX3RzX — 🇺🇦 Ukraine Weapons Tracker (@UAWeapons) May 17, 2022\n\n12.05.2022 roku śmigłowiec Mi-28N nr RF-13628 (czerwony nr taktyczny 65) z 332.Samodzielnego Pułku Śmigłowców;\n\n#Ukraine: The crash site of a Russian Mi-28N attack helicopter with a tail number of RF-13628. It was reportedly shot down with a MANPADS operated by the National Guard of Ukraine near Elitne, #Kharkiv Oblast . It is unknown when the incident happened. pic.twitter.com/pBj6khK52x — 🇺🇦 Ukraine Weapons Tracker (@UAWeapons) May 16, 2022\n\n08.05.2022 roku bezzałogowy statek powietrzny Orłan-10 nr 11534;\n\n07.05.2022 roku bezzałogowy statek powietrzny Orłan-10 nr 11451;\n\n05.05.2022 roku bezzałogowy statek powietrzny Orłan-10 nr 12370;\n\n03.05.2022 roku bezzałogowy statek powietrzny Tachion nr 151012;\n\n01.05.2022 roku śmigłowiec Mi-28N nr RF-13654 (czerwony nr taktyczny 70, nr seryjny 3401283500);\n\n#Ukraine: Newly emerged photos of a Russian helicopter, shot down few days ago near Bobrivka, #Kharkiv Oblast, confirm that it was in fact a Mi-28N with a serial number RF-13654 (70 red).https://t.co/U9bP5r0Nwd pic.twitter.com/JNon50nub1 — 🇺🇦 Ukraine Weapons Tracker (@UAWeapons) May 10, 2022\n\n04.2022 roku bezzałogowy statek powietrzny Orłan-10 nr 12616;\n\n30.04.2022 roku bezzałogowy statek powietrzny Orłan-10 nr 12827 (należący do Ministerstwa Obrony Cywilnej, Sytuacji Nadzwyczajnych oraz Likwidacji Następstw Klęsk Żywiołowych);\n\n26.04.2022 roku bezzałogowy statek powietrzny Orłan-10 nr 12322;\n\n25.04.2022 roku samolot Su-34 nr RF-95808 (czerwony nr taktyczny 24) z 47.Pułku Lotnictwa Bombowego;\n\n#Ukraine: We can finally confirm what this aircraft was- an Su-34 fighter bomber, tail code RF-95808 (\"24 Red\") , believed to be of the Russian 47th Bomber Aviation Regiment. https://t.co/a8Fakf68cG pic.twitter.com/NijedqfD5f — 🇺🇦 Ukraine Weapons Tracker (@UAWeapons) September 13, 2022\n\n23.04.2022 roku bezzałogowy statek powietrzny Orłan-10 nr 12526;\n\n23.04.2022 roku bezzałogowy statek powietrzny Orłan-10 nr 12652;\n\n22.04.2022 roku bezzałogowy statek powietrzny Orłan-10 nr 12638;\n\n21.04.2022 roku samolot Su-34 nr RF-95858 (czerwony nr taktyczny 43) z 559.Pułku Lotnictwa Bombowego;\n\n#Ukraine: Another Su-34 strike aircraft was shot down approx 4-5 days ago in #Zaporizhzhia Oblast- this one is (was) tail number RF-95858 [43 Red] from the 559th Bomber Aviation Regiment of the Russian Air Force. pic.twitter.com/HJREcLH9nX — 🇺🇦 Ukraine Weapons Tracker (@UAWeapons) April 26, 2022\n\n16.04.2022 roku bezzałogowy statek powietrzny Orłan-10 nr 11791;\n\n14.04.2022 roku bezzałogowy statek powietrzny Orłan-10 nr 11512;\n\n14.04.2022 roku bezzałogowy statek powietrzny Orłan-10 nr 11353;\n\n07.04.2022 roku bezzałogowy statek powietrzny Orłan-10 nr 11013;\n\n03.04.2022 roku bezzałogowy statek powietrzny Orłan-10 nr 12439;\n\n02.04.2022 roku śmigłowiec Mi-8AMTSz nr RF-91285;\n\n#Ukraine: Remains of a Russian Mi-8AMTSh helicopter with tail number RF-91285 in Hostomel, #Kyiv Oblast. It was likely damaged before and was blown up by the retreating Russian forces. pic.twitter.com/sQpSukxRPh — 🇺🇦 Ukraine Weapons Tracker (@UAWeapons) April 2, 2022\n\n03.2022 roku samolot Su-25 żółty nr taktyczny 28 (nr seryjny 25508101063);\n\n29.03.2022 roku samolot Su-30SM nr RF-81771 (czerwony nr taktyczny 60, nr seryjny 10MK51520) z 14.Pułku Lotnictwa Myśliwskiego;\n\n28.03.2022 roku bezzałogowy statek powietrzny Orłan-10 nr 12580;\n\n25.03.2022 roku śmigłowiec Mi-8MTW-5 nr RF-91882 (biały nr taktyczny 02, nr seryjny 97133) z 332.Samodzielnego Pułku Śmigłowców;\n\n21.03.2022 roku bezzałogowy statek powietrzny Orłan-10 nr 12392;\n\n16.03.2022 roku śmigłowiec Ka-52 nr RF-13411 (czerwony nr taktyczny 76, nr seryjny 35382614005);\n\n12.03.2022 roku śmigłowiec Ka-52 nr RF-13409 (czerwony nr taktyczny 74, nr seryjny 35382614003) z 55.Samodzielnego Pułku Śmigłowców;\n\n#Ukraine: Ukrainian Forces took down a Russian Air Force Ka-52 \"Alligator\" attack helicopter in #Kherson Oblast, with a tail number of RF-13409.\n\n\n\nOne pilot survived with wounds. pic.twitter.com/lVfYH2MJQI — 🇺🇦 Ukraine Weapons Tracker (@UAWeapons) March 12, 2022\n\n11.03.2022 roku samolot Su-34 nr RF-95010 (czerwony nr taktyczny 35) z 559.Pułku Lotnictwa Bombowego;\n\n#Ukraine: We didn't post at the time as we weren't sure if it was new, but can now confirm that on March 14th, a Su-34 of the Russian Air force with tail number RF-95010 (35 Red) was shot down by Ukrainian forces.\n\n\n\nh/t @Ukraine_AF. pic.twitter.com/WZyD8Kr4We — 🇺🇦 Ukraine Weapons Tracker (@UAWeapons) April 9, 2022\n\n10.03.2022 roku samolot Su-25 żółty nr taktyczny 31 (nr seryjny 25508110263);\n\n09.03.2022 roku samolot Su-25SM nr RF-91969 (czerwony nr taktyczny 10, nr seryjny 25508110497) z 18.Pułku Lotnictwa Szturmowego;\n\n06.03.2022 roku samolot Su-34 nr RF-95070 (czerwony nr taktyczny 06) z 47.Pułku Lotnictwa Bombowego;\n\n06.03.2022 roku śmigłowiec Mi-24P nr RF-94966 (niebieski nr taktyczny 24, nr seryjny 3532431723756);\n\n06.03.2022 roku samolot Su-25SM nr RF-93027 (czerwony nr taktyczny 12, nr seryjny 25508110519) z 18.Pułku Lotnictwa Szturmowego;\n\n05.03.2022 roku samolot Su-34 nr RF-81879 (czerwony nr taktyczny 24) z 2.Pułku Lotnictwa Mieszanego;\n\n05.03.2022 roku śmigłowiec Mi-24P nr RF-94286 (czerwony nr taktyczny 32);\n\n05.03.2022 roku śmigłowiec Mi-35M nr RF-13017 z 39.Samodzielnego Pułku Śmigłowców;\n\n05.03.2022 roku śmigłowiec Mi-8AMTSz nr RF-91165 (niebieski nr taktyczny 58, nr seryjny 8AMTS00643105802U) z 39.Samodzielnego Pułku Śmigłowców;\n\n05.03.2022 roku śmigłowiec Mi-8AMTSz nr RF-91164 (niebieski nr taktyczny 59, nr seryjny 8AMTS00643105803U) z 39.Samodzielnego Pułku Śmigłowców;\n\n04.03.2022 roku samolot Su-25SM3 nr RF-93026 (czerwony nr taktyczny 08, nr seryjny 25508110518) z 368.Pułku Lotnictwa Szturmowego;\n\n04.03.2022 roku samolot Su-25SM nr RF-91958 (biały nr taktyczny 04, nr seryjny 25508110374);\n\n04.03.2022 roku śmigłowiec Mi-8AMTSz nr RF-91292 (niebieski nr taktyczny 83, nr seryjny 8AMTS00643136706U) z 18.Brygady Lotnictwa Wojsk Lądowych;\n\n02.03.2022 roku bezzałogowy cel powietrzny Eniks E95M nr 816;\n\n01.03.2022 roku samolot Su-34 nr RF-81251 (czerwony nr taktyczny 31) z 277.Pułku Lotnictwa Myśliwskiego;\n\n02.2022 roku śmigłowiec Ka-52 nr RF-91122 (żółty nr taktyczny 22, nr seryjny 35382608007) z 319.Samodzielnego Pułku Śmigłowców;\n\n28.02.2022 roku samolot Su-34 nr RF-81259 (czerwony nr taktyczny 05) z 2.Pułku Lotnictwa Mieszanego;\n\n25.02.2022 roku samolot Su-25SM nr RF-91961 (czerwony nr taktyczny 07, nr seryjny 25508110391) z 18.Pułku Lotnictwa Szturmowego;\n\n#Ukraine: A Su-34 fighter-bomber (RF-93823/\"31 Red\") of the Russian Air Force was shot down. Although this image is previously unseen and comes from Ukrainian SOF, we aren't sure precisely where or when it was taken out- 2 previously seen Su-34 have unknown serial numbers so far. pic.twitter.com/DoNojvdIxv — 🇺🇦 Ukraine Weapons Tracker (@UAWeapons) April 14, 2022\n\n25.02.2022 roku śmigłowiec Mi-28N nr RF-13668 (niebieski nr taktyczny 43);\n\n24.02.2022 roku śmigłowiec Mi-24P nr RF-95290 (czerwony nr seryjny 04, nr seryjny 3532432825548);\n\n24.02.2022 roku śmigłowiec Mi-35M nr RF-13024 (niebieski nr taktyczny 29);\n\nUkraińskie wojskowe statki powietrzne\n\nReklama\n\n09.08.2022 roku bezzałogowy statek powietrzny Bayraktar TB-2 nr 409 (nr seryjny 01-0260);\n\nReklama\n\nRussian forces downed a Ukrainian TB2 in southern Ukraine. Of note, this appears to be a unit delivered to the UAF before the invasion, indicating that a potentially sizable fleet from multiple aid packages remains. pic.twitter.com/ot8bcLTKBq — OSINTtechnical (@Osinttechnical) August 10, 2022\n\nReklama\n\n30.07.2022 roku bezzałogowy statek powietrzny A1-SM Furia nr ACM136903 (nr seryjny 56);\n\n24.07.2022 roku bezzałogowy statek powietrzny Bayraktar TB-2 nr T29;\n\nReklama\n\nWe don't know exactly when but #Ukrainian Armed Forces have lost another Bayraktar TB2 armed drone. This time in #Kherson. Its serial number is T29 and was belonged to the Navy. pic.twitter.com/3DM2QbcCL9 — Babak Taghvaee - The Crisis Watch (@BabakTaghvaee1) July 24, 2022\n\nReklama\n\n13.06.2022 roku bezzałogowy statek powietrzny Spectator M1 nr 205;\n\n05.06.2022 roku samolot Su-27P niebieski nr taktyczny 38;\n\n05.2022 roku bezzałogowy statek powietrzny Bayraktar TB-2 nr S51T;\n\n30.05.2022 roku bezzałogowy statek powietrzny A1-SM Furia nr ACM135801;\n\n18.05.2022 roku bezzałogowy statek powietrzny A1-SM Furia nr ACM131204;\n\n14.05.2022 roku bezzałogowy statek powietrzny A1-SM Furia nr ACM133803;\n\n13.05.2022 roku bezzałogowy statek powietrzny A1-SM Furia nr ACM131302;\n\n07.05.2022 roku bezzałogowy statek powietrzny Bayraktar TB-2 niebieski nr taktyczny 75;\n\n04.2022 roku bezzałogowy statek powietrzny Bayraktar TB-2 nr S49T;\n\n28.04.2022 roku bezzałogowy statek powietrzny Bayraktar TB-2 nr T274;\n\n10.04.2022 roku samolot Su-24 biały nr taktyczny 49 (nr seryjny 1141601);\n\nReklama\n\n#Ukraine: A Ukrainian Su-24 attack aircraft was recently shot down by the Russian army near Izium, #Kharkiv Oblast - as claimed, using MANPADS. The pilot didn't survive. pic.twitter.com/uZH2ADMk2v — 🇺🇦 Ukraine Weapons Tracker (@UAWeapons) April 14, 2022\n\nReklama\n\n31.03.2022 roku śmigłowiec Mi-8MTW nr 864;\n\n08.03.2022 roku śmigłowiec Mi-8 nr 135;\n\n08.03.2022 roku śmigłowiec Mi-8 nr 133;\n\n27.02.2022 roku samolot Su-24 biały nr taktyczny 77;\n\n27.02.2022 roku samolot Su-25M1K niebieski nr taktyczny 39;\n\n26.02.2022 roku samolot Su-25 niebieski nr taktyczny 19 (nr seryjny 25508110288);\n\n26.02.2022 roku samolot Su-25 niebieski nr taktyczny 30;\n\n26.02.2022 roku samolot Su-25 niebieski nr taktyczny 49;\n\n24.02.2022 roku samolot An-26 niebieski nr taktyczny 59 (nr seryjny 50-03);\n\nReklama\n\nPodsumowanie\n\nPowyższe zestawienie obejmuje obecnie tylko 89 zidentyfikowanych po numerach statków powietrznych. Wśród nich jest 66 rosyjskich (20 samolotów, 16 śmigłowców i 30 bezzałogowych statków powietrznych) oraz 23 ukraińskie (8 samolotów, 3 śmigłowce i 12 bezzałogowych statków powietrznych). Lista zidentyfikowanych maszyn cały czas żyje ponieważ cały czas pojawiają się nowe informacje, a niektóre dotychczasowe są korygowane. Bardzo dużo sprzętu latającego zostało tak mocno zniszczonego, iż jego identyfikacja w otwartych źródłach jest niemożliwa. Oczywiście obie strony potrafią to zrobić w stosunku do swoich maszyn, ale nie dzielą się tymi informacjami.\n\nReklama\n\nCzytaj też Ukraińcy zdobyli rosyjskie działa z czasów Stalina\n\nReklama\n\nNie wiadomo kiedy skończy się wojna rosyjsko-ukraińska. Oby jak najszybciej. Jednak nawet długo po jej zakończeniu raczej nie poznamy jej dokładnego wiarygodnego przebiegu, łącznie z wyszczególnieniem wielkości strat w sprzęcie wojskowym po obu stronach konfliktu. $$",
    "Ukraina: Wywiad: wielu Rosjan dzwoni na infolinię po poradę, jak trafić do niewoli": "Przedstawiciel ukraińskiego wywiadu wojskowego (HUR) Andrij Jusow powiedział w poniedziałek, że na uruchomioną przez jego kraj infolinię z poradami, jak się poddać i trafić do niewoli ukraińskiej, dzwoni wielu Rosjan, nawet jeszcze niezmobilizowanych na wojnę.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nLiczba dzwoniących na infolinię o nazwie \"Chcę żyć\" znacznie wzrosła w związku z ogłoszoną przez Rosję mobilizacją na wojnę. Zwracają się tam ludzie, którzy otrzymali wezwanie do armii, ale także ci, którzy go jeszcze nie dostali. \"Dzwonią (i pytają): +co powinienem zrobić, jeśli mnie zmobilizują, by się prawidłowo poddać?+\" - mówił Jusow.\n\nPrzedstawiciel HUR, którego cytuje portal Hromadske, powiedział, że w ostatnim czasie na infolinię dzwoni wielu mieszkańców anektowanego Krymu.\n\nJusow wyraził przekonanie, że mobilizacja w Rosji odbędzie się w kilku etapach, więc nawet jeśli ktoś nie otrzymał wezwania do armii, to może je dostać później.\n\n\"Część świeżo zmobilizowanych z niewielkim przygotowaniem faktycznie wysyłana jest od razu na front. Inna część będzie pozostawiona, w celu utworzenia nowych oddziałów\" - powiedział Jusow.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Ukraina broni także Europy": "REKLAMA\n\nUkraina broni swojej niepodległości i wolności – to jasne. Ostatnie sukcesy i odbicie terytorium o powierzchni obejmującej jedną trzecią polskiego województwa, a przede wszystkim olbrzymie straty zadane armii rosyjskiej oraz strategiczne sukcesy ujawniające słabość i nieudolność sił Putina, pozwalają z optymizmem patrzeć w przyszłość. Tu nawet nie chodzi o odzyskanie zajętych przez rosyjskich najeźdźców obszarów, bo do odzyskania całego (nie licząc Krymu) zajętego od 2014 terytorium Ukrainy jeszcze daleko. Jednak od wrześniowej ofensywy wraz ze zmianą sytuacji na froncie i klęskami Putina zmieniła się sytuacja geostrategiczna i polityczna. „Ukraina wraca do utraconego w czerwcu obwodu ługańskiego. Jej oddziały podchodzą pod Lisiczańsk. Rosyjski ochotniczy korpus, który miał bronić zajętej Charkowszczyzny i Donbasu, został rozgromiony. Według niepotwierdzonych informacji, które pojawiają się w mediach społecznościowych, Ukraińcy mają już Lisiczańsk, niespełna 100 tys. miasto nad rzeką Doniec, pod pełną kontrolą… Jest jednak film, na którym załadowany piechotą ukraiński transporter opancerzony jedzie przez świeżo wyzwoloną miejscowość Biłohoriwka. Znajduje się ona siedem kilometrów od centrum Lisiczańska. Rosjanie borykają się na całej Ukrainie z problemami logistycznymi. Brakuje amunicji i żywności. Składy na tyłach są niszczone przez ukraińską artylerię, a linie kolejowe, którymi Rosjanie dowożą zaopatrzenie – przez ukraińskich partyzantów…\n\nREKLAMA\n\nRosjanie ewidentnie liczą się z utratą ważnych miast w obwodzie ługańskim, bo wściekle atakują ukraińskie pozycje pod Bachmutem i Soledarem. To miejscowości w obwodzie donieckim, położone 40 km na południe od Lisiczańska, które strzegą od wschodu dostępu do Słowiańska i Kramatorska, głównych miast ukraińskiego Donbasu. Rosja najwyraźniej potrzebuje sukcesu, który równoważyłby klęski na Charkowczyźnie.” (Bartosz Wieliński, „Ofensywa trwa. Ukraińcy idą po Lisiczańsk”, „Gazeta Wyborcza” z dn. 19.09.2022 r.).\n\nInne analizy i opinie w niezależnych od Putina i jego klientów mediach są podobne. Wojna trwa i nic nie jest rozstrzygnięte, ale mamy znaczący przełom i poprawę sytuacji Ukrainy oraz katastrofalne pogorszenie sytuacji Rosji i personalnie odpowiedzialnego za to rosyjskiego dyktatora. Ukraińska kontrofensywa najprawdopodobniej rozwinie się w kierunku Chersonia i doprowadzi do odzyskania tego największego z miast ukraińskich, zajętych podczas ofensywy w 2022 roku. Sprzęt dostarczany przez kraje NATO jest zdecydowanie lepszy od rosyjskiego i jeśli dostawy te będą zwiększone, nie ulega wątpliwości, że zostaną odbite dalsze tereny, prawdopodobnie wszystkie zajęte w 2022 roku, czyli 145 km2, a być może także Krym. Byłoby to spektakularną, militarną i polityczną klęską Putina, co doprowadziłoby do jego upadku. Sytuacja: ukraiński żołnierz i zachodnia (głównie amerykańska) broń jest najgorszym, co może spotkać Rosję. Jest też w pewnym sensie powtórzeniem sytuacji z wojny polsko-bolszewickiej w 1920 r., kiedy również polska armia korzystała z zachodniej (głównie francuskiej) pomocy wojskowej.\n\nRosja nadal słabnie i nie pomogą jej brednie o użyciu broni nuklearnej, co miałoby trudne do przewidzenia, ale z pewnością niekorzystne dla Rosji następstwa. Tak samo jak ogłoszenie przez Putina „częściowej” mobilizacji oraz oszukańcze, wzorowane na stalinowskich z 1939 roku referenda, co jest raczej przejawem słabości. Wysyłanie niewyszkolonych i wyraźnie niemających ochoty umierać za szaleństwa Putina ludzi na front, nie zmieni sytuacji militarnej na korzyść Rosji. Mogą powstać oddziały zaporowe strzelające do cofających się lub uciekających własnych żołnierzy, co także z powodzeniem stosował Stalin. Ale Armia Czerwona walczyła z hitlerowcami z powodu bezdennej głupoty Hitlera, który ogłosił, że walczy z rosyjskimi „podludźmi”, co bardzo ułatwiało sytuację Stalina. Putin nie ma racjonalnych argumentów na rzecz napaści na Ukrainę. Jednocześnie cementuje się jedność Zachodu, co skutkuje zwiększeniem pomocy militarnej (głównie amerykańskiej) dla Ukrainy. Po raz kolejny Ameryka ratuje Europę i cywilizację oraz kulturę w znanym nam kształcie. Pierwszy raz, gdy przystąpienie Stanów Zjednoczonych do wojny w 1917 roku przesądziło o klęsce Niemiec, które po podpisaniu pokoju brzeskiego i wyłamaniu się Rosji z sojuszu Ententy, mimo chwilowej przewagi, nie mogły już wygrać wojny. Po raz drugi, gdy żołnierze amerykańscy lądowali w 1944 roku w Normandii, płacąc bardzo wysoką cenę na plaży Omaha pod Falaise, a później w Ardenach. I wreszcie po II wojnie, gdy tylko Stany Zjednoczone były w stanie udzielić zrujnowanej Europie gospodarczej pomocy, a następnie poprzez utworzenie sojuszu NATO obronić nasz kontynent przed sowiecką komunistyczną agresją i totalitarnym zniewoleniem.\n\nUkraina broni także Europy. Odbudowanie imperium sowieckiego w nowym wydaniu i w oparciu o wielkorosyjski nacjonalizm i antyliberalną, nienawistną wobec wolności i demokracji ideologię, którą głosi Putin oraz nacjonaliści zarówno w Europie, jak i w wielu innych miejscach – w tym w Polsce, a także w USA (zwolennicy Trumpa, kary śmierci za aborcję, wszelkiego typu rasiści i szowiniści) – jest wymierzone w Unię Europejską. Największymi wrogami Unii obok Putina są finansowane przez niego nacjonalistyczne ugrupowania w Europie, między innymi p. Le Pen i włoscy neofaszyści, Orban i jego wierny sojusznik PiS. Agentura rosyjska w Polsce ma twarz ugrupowań nacjonalistycznych, wyznających fanatyczny, polityczny, pełen wrogości do wolności, demokracji i nauki katolicyzm. Wszelkiego rodzaju ugrupowania deklarujące wrogość do Unii i opozycji demokratycznej w Polsce, różnego rodzaju rycerze obwieszeni ryngrafami, krzyżami, narodowymi symbolami są albo nieświadomymi, albo w pełni świadomymi i finansowanymi przez Putina bojówkarzami. Cała ta menażeria korzystająca z życzliwości polskiego kościoła, kokietowana i hołubiona przez p. Rydzyka, jest politycznym sojusznikiem i zapleczem bojówkarskim PiS-u. Organizacje typu ordo juris, rzecznicy zniewolenia kobiet poprzez całkowity i bezwarunkowy zakaz aborcji, „patrioci” podsycający nienawiść do Ukraińców są z punktu widzenia Putina pożytecznymi idiotami (jak kiedyś dla Lenina wielu zachodnich intelektualistów i polityków), albo bezpośrednio finansowani przez moskiewskiego satrapę, o czym co jakiś czas dowiadujemy się z mediów. Z punktu widzenia Polski, wolności i demokracji, wychodzi na jedno. Jak kiedyś podczas dyskusji w podziemiu, gdy spieraliśmy się, czy ktoś jest wariatem czy agentem, mój brat Marek (3,5 roku więzienia za przynależność do podziemnej antykomunistycznej organizacji Ruch, później w ROPCiO i NSZZ Solidarność) przytomnie zauważył – na jedno wychodzi.\n\nREKLAMA\n\nPisowcy zakończyli swój absurdalny przekop Mierzei Wiślanej, nazwany trafnie „rowem prezesa” (nie chcę przytaczać innych, nie bardzo nadających się do powtórzenia – chociaż dowcipnych – określeń). Nie ma ten rów żadnego znaczenia, a jeśli już to negatywne, jak np. degradacja przyrody na całej mierzei. Niszczenie i dewastowanie środowiska oraz naturalnych ekosystemów to specjalność tego reżimu, zwierzęta i rośliny nie głosują, a ich obrońców jest ciągle zbyt mało. Trwa rzeź wielu gatunków i wycinka lasów, aby kolejne pisowskie pociotki i lizusy mogły dołączyć do licznej grupy milionerów „dobrej zmiany”. Ktoś wyliczył, że finansowo ta inwestycja zwróci się za tysiąc lat. Żadne większe statki nie mogą przez płytki i wąski rów przepływać, a mam nadzieję, że żaden samorząd Elbląga nie zgodzi się na finansowanie ostatnich 800 metrów tego operetkowego i zbędnego toru wodnego.\n\nTwierdzenie p. Dudy, że dzięki tej inwestycji odzyskaliśmy w pełni suwerenność i że jest to największe osiągnięcie na polu walki o suwerenność Polski, zasługuje na umieszczenie w księdze rekordów Guinnessa. W kategorii – bzdury roku. Ale uważam, że pisowcy mają swoją szansę. Zamiast stękać o suwerenności i zadowalać się ochłapami w postaci płytkiego rowu powinni sięgnąć po to, co nam się po prostu należy (jak słusznie powiedziała kiedyś intelektualistka i elegantka p. Szydło) i wkroczyć do Kaliningradu oraz zająć przynależną nam część Prus Wschodnich. Odpowiednie rozkazy powinni wydać zwierzchnicy sił zbrojnych, czyli pp. Duda i Błaszczak. Cała operacja nie trwałaby długo, biorąc pod uwagę siłę i nowoczesność naszej wspaniale dozbrojonej przez Macierewicza i Błaszczaka armii.\n\nNa ogół staram się nie komentować przejawów aktywności publicznej p. Dudy z wielu powodów, głównie estetycznych, ale przekroczył pewną granicę dobrego smaku wręczając najwyższy polski order p. Macierewiczowi. Zrobił to w momencie, gdy media ujawniły, że komisja smoleńska kierowana przez Macierewicza dopuściła się ordynarnych fałszerstw, prezentując wybrane fragmenty raportu amerykańskich specjalistów, co miało na celu przedstawienie opinii publicznej kłamstwa, jakoby samolot został rozerwany w powietrzu w wyniku wybuchów. Nagradzanie człowieka, który z kłamstwa i podłości uczynił – przynajmniej od katastrofy smoleńskiej – rację swojego istnienia w życiu publicznym, jest hańbą i kolejną kompromitacją p. Dudy. Ten czyn nie ma żadnego usprawiedliwienia i po raz kolejny pokazuje, kim jest p. Duda (ostrzegam przed jakimikolwiek złudzeniami co do postępowania tego pana). Sam odmówiłem kilka lat temu przyjęcia od niego orderu wolności i solidarności, gdyż nie uważam go za godnego, by wręczać mi cokolwiek.\n\nREKLAMA"
}