{
    "\"Siły erytrejskie rozpoczęły dziś ofensywę na pełną skalę\"": "Siły wojskowe w regionie Tigraj w Etiopii poinformowały, że wojska z sąsiedniej Erytrei rozpoczęły we wtorek \"ofensywę na pełną skalę\", a na kilku obszarach wzdłuż granicy toczyły się ciężkie walki. Specjalny wysłannik USA w Rogu Afryki Mike Hammer powiedział, że USA śledzą \"ruchy wojsk erytrejskich\" i zaapelował, by \"unikać podsycania konfliktu\" między rządem centralnym a zbuntowanym Tigrajem.\n\n\"Siły erytrejskie rozpoczęły dziś ofensywę na pełną skalę na wszystkich frontach – od Tekeze po Irob\" - napisał na Twitterze Getachew Reda, rzecznik Tigrajskiego Ludowego Frontu Wyzwolenia (TPLF). Dodał, że trwają \"ciężkie walki\" w kilku miejscach.\n\nNapisał też, że \"wschodnie dowództwo Abiy Ahmeda (premiera Etiopii - przyp. red.), znaczące elementy północno-zachodniego dowództwa i trzy dywizje komandosów zostały również rozmieszczone obok sił erytrejskich\".\n\n\"Erytrea rozmieszcza całą swoją armię, a także rezerwistów. Nasze siły bohatersko bronią swoich pozycji\" - dodał.\n\nUdział wojsk erytrejskich oznaczałby eskalację konfliktu, który został wznowiony w zeszłym miesiącu po zerwaniu zawieszenia broni obowiązującego od marca. Na początku tego miesiąca tigrajskie siły oświadczyły, że są gotowe na ponowne zawieszenie broni i zaakceptują proces pokojowy prowadzony przez Unię Afrykańską.\n\nZniszczony czołg w etiopskim regionie Amhara (zdjęcie ze stycznia 2021) Reuters Archive\n\nUSA: śledziliśmy ruchy wojsk erytrejskich przez granicę i potępiamy to\n\nSpecjalny wysłannik USA w Rogu Afryki Mike Hammer mówił we wtorek, że Stany Zjednoczone \"śledzą ruchy wojsk erytrejskich przez granicę\", zaapelował o poszanowanie integralności terytorialnej Etiopii i przestrzegł przed podsycaniem konfliktu.\n\nAni erytrejskie, ani etiopskie władze nie odpowiedziały na prośby Reutersa o komentarz.\n\nGoogle Maps\n\nRaport ONZ\n\nMieszkańcy Etiopii i pracownicy organizacji pomocowych informowali wcześniej, że wojska erytrejskie ostrzelały tigrajskie miasta Shiraro i Adigrat na początku tego miesiąca.\n\nWedług dokumentu ONZ, który opisuje Reuters, przy ostatnich walkach uciekło ponad 200 tysięcy osób. Komisja praw człowieka ONZ stwierdziła, że ma uzasadnione podstawy, by sądzić, iż rząd Etiopii \"używa głodu jako metody prowadzenia wojny\" i dodała, że ma uzasadnione podstawy, by sądzić, że obie strony konfliktu popełniły zbrodnie wojenne.\n\nKonflikt zbrojny w Tigraju i zerwane zawieszenie broni\n\nKonflikt zbrojny między etiopskim rządem centralnym a oskarżanym przez niego o separatystyczne tendencje rządem autonomicznego regionu Tigraj trwa od listopada 2020 r. Zarówno rząd w Addis Abebie, jak i władze Tigraju wywodzące się z Tigrajskiego Frontu Wyzwolenia (TPLF) kwestionują wzajemnie swą legitymację. Rząd premiera Abiy Ahmeda oskarża TPLF - który dominował w koalicji rządzącej w Etiopii do czasu, gdy Abiy doszedł do władzy w 2018 rok - o próbę przywrócenia dominacji Tigraju nad krajem. TPLF oskarża zaś premiera o nadmierną centralizację władzy i ucisk Tigraju.\n\nKonflikt zabił już tysiące osób, zmusił do przesiedlenia miliony i spowodował katastrofę humanitarną w północnej Etiopii.\n\nErytrea wycofała swoje wojska z większości obszarów w Tigraju w zeszłym roku, ale wcześniej wspierała etiopskie wojsko.\n\nW sobotę kanadyjski rząd ostrzegł, że Erytrea mobilizuje siły zbrojne w związku z wznowieniem walk w Tigraju, gdzie 24 sierpnia złamano zawieszenie broni. Erytrejski minister Yemane Gebremeskel potwierdził w weekend, że wezwano kilku rezerwistów, ale przekonywał, że rząd nie mobilizuje całej populacji.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:akr/kg\n\nŹródło: Reuters, PAP, tvn24.pl",
    "Etiopia: Caritas uruchamia program radiowy dla młodzieży": "Kościół w Etiopii stara się pomóc młodzieży nie tylko w zdobyciu konkretnego wykształcenia, ale i w znalezieniu pracy. W tym celu Caritas Szwajcarii uruchomiła specjalny program radiowy dla młodzieży. Skierowany on jest do osób w wieku 15-29 lat oraz kobiet poszukujących pracy. Projekt realizowany jest we współpracy z komisją społeczną działającą przy episkopacie tego afrykańskiego kraju.\n\nVatican News\n\nProgram skupia się na przełamywaniu trudności, które uniemożliwiają młodym ludziom (kobietom i mężczyznom) dostęp do rynku pracy, zakładanie własnych firm i ułatwianie samozarządzania. Ma on również na celu budowanie zdolności władz lokalnych do wspierania młodych przez dostarczanie im lepszych informacji na temat możliwości zatrudnienia. Dotyczy to szczególnie kobiet, które mają słabsze kwalifikacje, a co za tym idzie większe trudności, w znalezieniu zatrudnienia.\n\nProgram formacyjny nadawany będzie przez pół roku, dwa razy w tygodniu, w jednym z głównych języków Etiopii. Audycje formacyjne nadawane są z Addis Abeby i rozpowszechniane w rozgłośniach w całym kraju. Projekt jest finansowany przez Niemiecką Agencję Współpracy Międzynarodowej na rzecz Rozwoju i Międzynarodową Organizację Pracy.\n\nNie jest to pierwszy program edukacyjno-formacyjny realizowany w Afryce przez radio. W Zambii od lat działa prowadzone przez jezuitów Radio Chikuni, dzięki któremu tysiące dzieci mogło skończyć szkołę podstawową.",
    "Robert Biedroń nieobecny na spotkaniu liderów. Odnalazł się w Etiopii": "We wtorek w Warszawie odbyła się konferencja dotycząca bezpieczeństwa, zorganizowana przez byłych prezydentów Aleksandra Kwaśniewskiego i Bronisława Komorowskiego. Pojawili się na niej prawie wszyscy liderzy partii opozycyjnych: Donald Tusk, Władysław Kosiniak-Kamysz, Szymon Hołownia, a nawet Jarosław Gowin z Porozumienia. Nową Lewicę reprezentował wyłącznie Włodzimierz Czarzasty, jeden z dwóch współprzewodniczących partii.\n\nDrugi - Robert Biedroń - był nieobecny, mimo że na plakatach promujących wydarzenie widniało jego nazwisko. Biedroń był nawet przewidziany do zabrania głosu. Dlaczego więc go zabrakło?\n\nReklama\n\nZdjęcie Plakat promujący wtorkowe spotkanie /\n\nPolityków Nowej Lewicy nie dziwiła nieobecność Biedronia\n\nPolitycy Nowej Lewicy, z którymi rozmawiała Interia, przekonywali, że nie zdziwiła ich nieobecność Biedronia, bo europoseł miał już wcześniej zaplanowane inne aktywności w Parlamencie Europejskim.\n\n- Nic to jednak nie zmienia, bo nasi przewodniczący równo dzielą się obowiązkami. We wtorek naszą formację reprezentował Włodzimierz Czarzasty - mówi nam posłanka Nowej Lewicy Małgorzata Prokop-Paczkowska.\n\nPróbowaliśmy kilka razy skontaktować się z Robertem Biedroniem, ale nie odbierał telefonu. W odpowiedzi zadzwoniła do nas szefowa jego biura poselskiego, która powiedziała, że polityk jest nieosiągalny, bo pochłaniają go obowiązki w Parlamencie Europejskim.\n\nW Brukseli i Strasburgu Biedroń pełni kilka funkcji. Przede wszystkim jako jedyny polski europoseł jest przewodniczącym Komisji Praw Kobiet i Równouprawnienia. Poza tym jest członkiem Komisji Budżetowej i pełni zastępstwo w Komisji Spraw Zagranicznych. Należy też do Konferencji Przewodniczących Komisji.\n\nBiedroń poleciał do Etiopii\n\nI to właśnie obowiązki związane z pełnieniem pierwszej funkcji sprawiły, że nie wziął udziału w spotkaniu liderów opozycji. Biedroń w dniach 19-23 wrzenia, jako szef Komisji Praw Kobiet i Równouprawnienia, udał się wraz z kilkuosobową delegacją do Etiopii. Co więcej, pełni funkcję szefa tej misji.\n\n\"Posłowie przyjrzą się sytuacji kobiet w Etiopii, w szczególności przemocy ze względu na płeć, zarówno w kontekście utrzymujących się szkodliwych praktyk tradycyjnych, jak i konfliktu zbrojnego. Oceniona zostanie również realizacja regionalnego wspólnego programu UNFPA-UNICEF dotyczącego eliminacji okaleczania żeńskich narządów płciowych\" - czytamy na stronie PE.\n\nCo ciekawe, swoją aktywnością poseł z Polski nie chwali się w mediach społecznościowych, choć politycy bardzo chętnie w takich przypadkach publikują zdjęcia z przeróżnych spotkań. Na kontach Biedronia, zarówno na Twitterze jak i Facebooku, próżno szukać informacji o podróży do Etiopii.\n\nTymczasem nie każdy członek kilkuosobowej delegacji jest tak powściągliwy wobec promowania misji PE. Np. holenderska europosłanka Samira Rafaela z Renew Europe publikuje zdjęcia z Afryki. Na niektórych można dostrzec polskiego polityka.\n\nWspólne zdjęcie europejskiej delegacji z etiopskimi przedstawicielami wstawiła też hiszpańska europosłanka Soraya Rodrigues.\n\nTymczasem Robert Biedroń, choć nie chwali się afrykańską misją, wciąż jest aktywny w mediach społecznościowych. W środę odniósł się m.in. właśnie do spotkania liderów opozycji.\n\nŁukasz Szpyrka",
    "Etiopia: biskupi wzywają do zaprzestania walk": "\"Jesteśmy głęboko zasmuceni widząc, że wojna została wznowiona. Zbyt wielu ludzi już zginęło i zbyt wiele miejsc zostało zniszczonych. Największe rany zadano dzieciom, kobietom i osobom starszym\" – napisał w komunikacie Sekretariat Konferencji Episkopatu Etiopii, odnosząc się do walk w regionie Tigraj.\n\nKrzysztof Dudek SJ – Watykan\n\nKonflikt zbrojny w Etiopii wybuchł prawie dwa lata temu, gdy Tigrajczycy wystąpili przeciwko rządowi federalnemu. Stało się to na skutek marginalizacji środowiska politycznego pochodzącego z Tigraju, które przez wiele lat było główną siłą polityczną w Etiopii.\n\nEtiopscy biskupi podkreślają, że \"niedopuszczalne jest kontynuowanie tej wojny, przez którą szerzą się głód, nędza, traumy i choroby, i która powoduje wysiedlenia niewinnych ludzi”. Apelują również do stron konfliktu „aby złożyły broń i zdecydowały się na pokój, aby dały pierwszeństwo dialogowi i położyły kres cierpieniom obywateli\". W porozumieniu z Międzyreligijną Radą Etiopii wzywają także do zjednoczenia się przez pięć dni w poście i modlitwie o pokój.\n\nJak podaje agencja „Fides”, z powodu wojny w tej chwili głód grozi ok. 7. milionom Tigrajczyków.",
    "Maraton w Berlinie. Kipchoge pobił rekord świata": "Kenijczyk Eliud Kipchoge pobił rekord świata w maratonie, uzyskując w Berlinie czas 2:01.09. Dwukrotny mistrz olimpijski w tej konkurencji poprawił o 30 sekund własny wynik, osiągnięty 16 września 2018 roku również w stolicy Niemiec.\n\n37-letni biegacz wykorzystał idealne warunki i zupełnie płaski dystans 42,195 m, aby pobić rekord świata. Właśnie w Berlinie poprawiano go osiem ostatnich razy.\n\nKenijczyk finiszował samotnie pod Bramą Brandenburską, zostawiając daleko w tyle rywali. Drugi na mecie jego rodak Mark Korir stracił blisko pięć minut, a trzecie miejsce zajął Etiopczyk Tadu Abate.\n\nWśród kobiet triumfowała Etiopka Tigist Assefa z trzecim najlepszym rezultatem w historii - 2:15.37.\n\nKipchoge wygrał 15 z 17 maratonów, w których startował, w tym na igrzyskach w Rio de Janeiro i w Tokio.\n\nW 2019 roku w Wiedniu jako pierwszy na świecie przebiegł maratoński dystans poniżej dwóch godzin, w czasie 1:59.40, ale wynik nie został uznany jako oficjalny rekord, bowiem uzyskano go w specjalnych warunkach: na nowym asfalcie, w oparciu o bardzo precyzyjne prognozy warunków atmosferycznych, a przede wszystkim przy współudziale 41 dyktujących tempo biegaczy. Przed Kipchoge jechał też elektryczny samochód podający aktualne międzyczasy.\n\n\n\nWyniki:\n\nmężczyźni\n\n1. Eliud Kipchoge (Kenia) 2:01.09 - rekord świata\n\n2. Mark Korir (Kenia) 2:05.58\n\n3. Tadu Abate (Etiopia) 2:06.28\n\n4. Andamlak Belihu (Etiopia) 2:06.40\n\n5. Abel Kipchumba (Kenia) 2:06.49\n\n6. Limenih Getachew (Etiopia) 2:07.07\n\nkobiety\n\n1. Tigist Assefa (Etiopia) 2:15.37\n\n2. Rosemary Wanjiru (Kenia) 2:18.00\n\n3. Tigist Abayechew Jabore (Etiopia) 2:18.03\n\n4. Workenesh Edesa Gurmesa (Etiopia) 2:18.51\n\n5. Sisay Meseret Gola (Etiopia) 2:20.58\n\n6. Keira D'Amato (USA) 2:21.48\n\n\n\n(PAP)\n\nmar/\n\n",
    "44. ​Maraton warszawski. Biegacze opanowali stolicę": "Kilka tysięcy biegaczy wzięło udział w 44. Maratonie Warszawskim oraz towarzyszącym mu biegu na 10 km. Wśród kobiet najlepsza była Etiopka Demissie Abera, która pobiła rekord imprezy - 2:28.35. Najszybszym mężczyzną był Kenijczyk Joseph Munywoki, który uzyskał czas 02:10:07.\n\nPierwsza kobieta ma mecie maratonu Abera Demissie Ayantu (Etiopia) / Fundacja Maraton Warszawski /\n\nTo jedna z lepszych edycji maratonu. Bardzo fajna frekwencja po tym, co nas spotykało przez ostatnie dwa lata. W zeszłym roku mieliśmy 2800 osób w maratonie, a w tym roku ponad cztery tysiące. To jest olbrzymi przyrost. Jestem też zadowolony z poziomu sportowego, bo padł rekord imprezy. Proszę sobie uświadomić, że przez 44 lata w maratonie uczestniczyło mnóstwo kobiet, a ta przebiegła z nich trasę najszybciej. W stawce mężczyzn też była zacięta rywalizacja - cieszył się Marek Tronina, dyrektor Maratonu Warszawskiego.\n\nW słoneczny poranek o godz. 9 biegacze wystartowali na Marymoncie, w sąsiedztwie stadionu Polonii Warszawa. Obiegli Cytadelę, Mostem Gdańskim przedostali się na Pragę i skierowali się w stronę Stadionu Narodowego. Potem przebiegli przez Most Świętokrzyski i pokonali Park Agrykola. Następnie obiegli Belweder i ruszyli na północ ulicami Nowy Świat i Krakowskie Przedmieście. Na Żoliborzu zawrócili na południe i pobiegli Wisłostradą mijając Muzeum Sportu i Turystyki. Potem znów przebiegli mostami Gdańskim i Świętokrzyskim. Meta maratonu mieściła się blisko Parku Fontann, nieopodal Zamku Królewskiego.\n\nW 2020 i 2021 roku w maratonie warszawskim uczestniczyło mniej osób z powodu obostrzeń panujących podczas pandemii koronawirusa, ale tym razem frekwencja dopisała.\n\nSpotykamy tysiące zadowolonych ludzi. Co chwilę ktoś tu przychodzi, gratuluje i mówi dobre słowo - dodał Tronina.\n\nNajszybszą kobietą była Abera, ale na podium znalazły się też dwie Polki: Iwona Bernardelli - 2:32.25 i Ewa Jagielska - 2:35.45, natomiast czwarta była Emilia Mazek - 2:39.08.\n\nZawsze staram się ruszać z czołówką i walczyć o jak najlepsze miejsce i czas. Celem było zwycięstwo. Zawodniczka z Etiopii okazała się lepsza. To był mój 14. maraton i ten start nie mieści się w topie. Trasa była wymagająca i selektywna oraz bardzo urozmaicona. Była wiele zbiegów i podbiegów. Najtrudniejsze były momenty na Wisłostradzie, gdzie bardzo mocno wiało. Dużo mnie to kosztowało. Miało to negatywny wpływ na wynik - powiedziała Bernardelli.\n\nSzczególny szacunek dla Ewy Jagielskiej, która skończyła 41 lat, a poprawiła rekord życiowy o sześć minut. Emilia Mazek też pobiła swoją życiówkę\" - podkreślił Tronina.\n\nW rywalizacji mężczyzn najszybszy był Munywoki, który ustanowił rekord życiowy - 2:10.07. Trzeci był jego rodak Dickson Kiptoo, a drugie miejsce zajął Etiopczyk Danel Derese.\n\nTo największy sukces w mojej karierze. Znacząco poprawiłem rekord życiowy. Trasa była trudna ze względu na liczne podbiegi i zbiegi. Jednak pogoda sprzyjała osiąganiu dobrych wyników - oznajmił Munywoki, triumfator maratonu. Na początku bieg był łatwy, potem to się zmieniło, ale ostatecznie to był dobry wyścig. Nie pobiłem życiówki, którą ustanowiłem w Wiedniu, lecz jestem zadowolony z wyniku - ocenił Kiptoo, który zajął trzecie miejsce.\n\nNajlepszym z Polaków był Dariusz Nożyński, który czasem 2:27.08 zajął ósme miejsce. Mikołaj Skibiński był dziewiąty, a Piotr Kułak 11.\n\nBiegacze mogli również wystartować w trzyosobowych sztafetach maratońskich. Na pierwszej zmianie zawodnicy mieli do przebiegnięcia 14 km, na drugiej 10 km, a na trzeciej około 18 km. Limit czasu na pokonanie 42,195 km wynosił 6 godzin i 30 minut.\n\nKLASYFIKACJA GENERALNA MĘŻCZYZN PODCZAS 44. Maratonu Warszawskiego (czasy brutto):\n\n1. Munywoki Joseph (Kenia) 02:10:07\n\n2. Derese Danel Ashenik (Etiopia) 02:12:18\n\n3. Kiptoo Dickson (Kenia) 02:12:50\n\n4. Grurara Muleta Neda (Etiopia) 02:13:10\n\n5. Muluneh Haimanot Mateb (Etiopia) 02:14:09\n\n6. Jimma Shambel Tufa (Etiopia) 02:18:26\n\n7. Kiptoo Frederick Kipkosgei (Kenia) 02:19:18\n\n8. Nożyński Dariusz (Polska) 02:27:08\n\n9. Skibiński Mikołaj (Polska) 02:28:34\n\n10. Kułak Piotr (Polska) 02:31:12\n\nKLASYFIKACJA GENERALNA KOBIET PODCZAS 44. Maratonu Warszawskiego (czasy brutto):\n\n1. Abera Demissie Ayantu (Etiopia) 02:28:35\n\n2. Bernardelli Iwona (Polska) 02:32:25\n\n3. Jagielska Ewa (Polska) 02:35:46\n\n4. Mazek Emilia (Polska) 02:39:08\n\n5. Adhana Tsehay Desalegn (Etiopia) 02:41:25\n\n6. Lenjiso Demitu Hawas (Etiopia) 02:53:34\n\n7. Levaniuk Hanna (Białoruś) 02:54:05\n\n8. Korzeniowska Anna (Polska) 03:01:42\n\n9. Siwirska Anna (Polska) 03:04:31\n\n10. Paprocka Urszula (Polska) 03:06:00\n\nW trakcie 44. Maratonu Warszawskiego odbył się debiut nowego wydarzenia - Pekao S.A. Warszawskiej Dychy. Bieg towarzyszący na 10 kilometrów był świetną okazją dla początkujących biegaczy, którzy chcieli poczuć emocje wielkiej imprezy na własnej skórze. Zwycięzcą pierwszej, historycznej edycji Pekao S.A. Warszawskiej Dychy został Mateusz Gos z wynikiem 00:31:16. Wśród Pań triumfowała Natalia Mierzlikin, która osiągnęła czas 00:37:04.\n\nKLASYFIKACJA GENERALNA MĘŻCZYZN PODCZAS Pekao S.A. Warszawskiej Dychy (czasy brutto):\n\n1. Gos Mateusz 00:31:16\n\n2. Gontarczyk Rafał 00:32:10\n\n3. Kuńczak Michał 00:32:12\n\n4. Krochmal Paweł 00:32:39\n\n5. Stochmalski Piotr 00:32:56\n\nKLASYFIKACJA GENERALNA KOBIET PODCZAS Pekao S.A. Warszawskiej Dychy (czasy brutto):\n\n1. Mierzlikin Natalia 00:37:04\n\n2. Jakóbczak Magdalena 00:37:49\n\n3. Zielińska Weronika 00:38:27\n\n4. Daszkiewicz Małgorzata 00:38:35\n\n5. Kalbarczyk Adriana 00:38:38\n\n\n\n",
    "Maraton w Berlinie. Eliud Kipchoge pobił rekord świata - Lekkoatletyka": "W \"Kwadransie\" lekkoatleta Krystian Zalewski wypowiedział się na temat Eliuda Kipchoge, który pokonał dystans maratonu poniżej dwóch godzin. Rozmowy z najlepszymi polskimi sportowcami w \"Kwadransie\" od poniedziałku do piątku w mediach społecznościowych Eurosportu.\n\nMunywoki najlepszy w warszawskim maratonie, rekord w rywalizacji kobiet Kenijczyk Joseph... czytaj dalej » Kipchoge był jednym z faworytów biegu w stolicy Niemiec i z tej roli wywiązał się znakomicie.\n\nBlisko 38-letni triumfator 15 z 17 ostatnich maratonów, jakie pokonał był w niedzielę klasą dla siebie, od początku narzucając sobie bardzo mocne tempo.\n\nKipchoge nie dał szans rywalom\n\nKenijczyk ostatecznie wpadł na metę przy Bramie Brandenburskiej ze znakomitym czasem 2:01.09, o pół minuty poprawiając własny rekord sprzed czterech lat.\n\n- Jestem bardzo szczęśliwy, że udało mi się pobić ten rekord - powiedział krótko Kipchoge cytowany przez oficjalne konto berlińskiego maratonu w mediach społecznościowych.\n\nOglądasz Wideo: SNTV Eliud Kipchoge pobił rekord świata w maratonie\n\nDrugie miejsce w Berlinie, ze stratą przeszło czterech minut do Kipchoge, zajął jego rodak Mark Korir (2:05.58), a trzeci był Etiopczyk Tadu Abate (2:06:28).\n\nŹródło: Getty Images Tłumy na trasie maratonu w Berlinie\n\nEliud Kipchoge. Kim jest rekordzista świata w maratonie?\n\nKipchoge to dwukrotny mistrz olimpijski w maratonie (Rio de Janeiro 2016 oraz Tokio 2020). Łącznie na igrzyskach wywalczył cztery krążki, bo jest także srebrnym medalistą z 2008 roku Pekinu oraz brązowym z 2004 roku z Aten (oba zdobył na dystansie 5000 metrów). W 2003 roku w Paryżu zdobył również mistrzostwo świata w tej konkurencji.\n\nOglądasz Wideo: Eurosport Tokio. Kipchoge mistrzem olimpijskim w maratonie\n\nW 2019 roku w Wiedniu jako pierwszy na świecie przebiegł maratoński dystans poniżej dwóch godzin, w czasie 1:59.40, ale wynik nie został uznany jako oficjalny rekord. Uzyskano go bowiem w specjalnych warunkach: na nowym asfalcie, w oparciu o bardzo precyzyjne prognozy warunków atmosferycznych, a przede wszystkim przy współudziale 41 dyktujących tempo biegaczy. Przed Kipchoge jechał też elektryczny samochód podający aktualne międzyczasy.\n\nOglądasz Wideo: Eurosport Eliud Kipchoge z najlepszym czasem w historii maratonu\n\nWyniki rywalizacji mężczyzn w berlińskim maratonie 2022:\n\n1. Eliud Kipchoge (Kenia) 2:01.09\n\n2. Mark Korir (Kenia) 2:05.58\n\n3. Tadu Abate (Etiopia) 2:06.28\n\n4. Andamlak Belihu (Etiopia) 2:06.40\n\n5. Abel Kipchumba (Kenia) 2:06.49\n\n6. Limenih Getachew (Etiopia) 2:07.07",
    "Etiopski Nowy Rok: kard. Souraphiel wzywa do podjęcia dialogu": "To czas na zrobienie rachunku sumienia, jak wskazuje arcybiskup Addis Abeby, kard. Berhaneyesus Souraphiel, w swoim orędziu na Nowy Rok. W Etiopii to święto jest obchodzone 11 września (12 września w przypadku roku przestępnego). Ten sam kalendarz stosuje również większość Kościołów Erytrei. Oba te państwa są zaangażowane w krwawy konflikt w rejonie Tigraj, który rozgorzał na nowo 24 sierpnia. Właśnie z tej racji hierarcha nawołuje do dialogu.\n\nTomasz Matyka SJ – Watykan\n\n„Przykazanie «nie zabijaj» odnosi się do wszystkich (…) – nie tylko do członków twojego stowarzyszenia, twojej rodziny, czy twojej grupy etnicznej, ale do każdego człowieka” – przypomina kard. Souraphiel. Podkreśla przy tym konieczność wzajemnego słuchania i mówienia językiem, który nie prowadzi do większej nienawiści. Zaznacza też, że skoro sami nie chcemy cierpieć głodu, być wyganiani ze swojej ziemi, marginalizowani, cierpieć biedę, to nie powinniśmy przyczyniać się do tego, aby innych dotykały podobne tragedie. Arcybiskup Addis Abeby wzywa więc w imieniu Kościoła katolickiego wszystkie strony w toczącym się konflikcie, aby „uczyniły miejsce dla pokoju i pojednania”.\n\nKonflikt między Tigrajskim Ludowym Frontem Wyzwolenia a władzami centralnymi Etiopii trwa od 2020 r. i doprowadził tam do poważnej klęski humanitarnej. Do walk włączają się także wojska sąsiadującej Erytrei, które w sojuszu z rządem w Addis Abebie wkroczyły do północnej części regionu już na początku kryzysu.",
    "Statek ze zbożem płynie do Etiopii. Apel ministra infrastruktury Ukrainy": "Z ukraińskiego portu w Czarnomorsku w obwodzie odeskim wypłynął w sobotę ładunek ziarna pszenicy. Dostawa ukraińskiego zboża prowadzona przez Światowy Program Żywnościowy (WFP) ma dotrzeć do krajów najbardziej dotkniętych światowym kryzysem żywnościowym. To trzeci statek czarterowany przez ONZ, który opuszcza Ukrainę w ramach WFP i zmierza do Etiopii – poinformowało ukraińskie Ministerstwo Infrastruktury.\n\nMasowiec KARIA ANGEL wypłynął w sobotę z portu w Czarnomorsku z 30 tys. ton ziarna pszenicy na pokładzie. „Statek płynie do Etiopii. Według szacunków ONZ Etiopia jest na skraju kryzysu żywnościowego” – czytamy w oświadczeniu ukraińskiego resortu.\n\nMinisterstwo Infrastruktury Ukrainy przekazało, że dzięki współpracy z WFP trzy statki z ponad 90 tys. ton pszenicy są w drodze do Etiopii i Jemenu. W planach jest eksport kolejnych 190 tys. ton.\n\nProblem głodu na świecie\n\n– Wzywamy naszych innych międzynarodowych partnerów i prywatnych inwestorów do przyłączenia się do zakupów żywności na potrzeby Afryki. Nasze porty są gotowe do szybkiego przyjmowania i załadunku statków, aby ratować świat przed głodem – powiedział minister infrastruktury Ukrainy Ołeksandr Kubakow.\n\nZobacz także: Kryzys żywnościowy w Syrii\n\nRekordowa liczba 345 mlm ludzi w 82 krajach mierzy się obecnie z problemem poważnego braku bezpieczeństwa żywnościowego, a do 50 mln osób w 45 krajach znajduje się na skraju głodu i grozi im brak pomocy humanitarnej.\n\n#wieszwiecej Polub nas\n\n\n\n\n\nWFP ostrzega przed konsekwencjami klęski głodu. „Potrzebne są natychmiastowe działania, które zjednoczą społeczność humanitarną, rządy i sektor prywatny w celu ratowania życia i inwestowania w długoterminowe rozwiązania. Klęska spowoduje, że ludzie na całym świecie popadną w niszczycielską klęskę głodu z destabilizującymi skutkami odczuwanymi przez nas wszystkich” – zaalarmowano.",
    "Kijów nie uratuje Afryki od głodu": "Spośród wszystkich statków, które od 1 do 26 sierpnia opuściły ukraińskie porty nad Morzem Czarnym, tylko trzy skierowano do państw afrykańskich – Egiptu, Sudanu i Dżibuti. Z transportem towarów do Afryki wiązano spore nadzieje. Szczególnie po porażce, do której doszło w związku z przekierowaniem płynącego z Odessy statku „Razoni” z Libanu do Syrii. Jak pisaliśmy, załadunek od samego początku zamiast do pogrążonych w kryzysie Libańczyków miał trafić do reżimu Baszara al-Asada, głównego bliskowschodniego sojusznika prezydenta Rosji Władimira Putina. – Myślę, że to była taka mała demonstracja siły ze strony Rosjan. Świat świętował sukces Ukrainy. Zawarliśmy umowę, której Ukraina potrzebowała, tymczasem pierwsza dostawa popłynęła do przyjaciela Putina. Nie oznacza to, że cała umowa jest porażką. Teraz pierwszy statek z Ukrainy zmierza do Afryki. To dobry znak. Powiedziałbym, że lepsze to niż nic – komentował na łamach DGP Yörük Işık, analityk Middle East Institute.",
    "Wisi nad nami \"bomba\" rzędu 98 bilionów dolarów. \"Padną na kolana\"": "W lipcu dolar był najmocniejszy wobec złotego od denominacji z lat 90. Obecnie wciąż znajduje się na wysokich poziomach. Nie tylko polska waluta ma problem z \"zielonym\". Ten problem dotyczy zarówno jena, euro, jak i np. randa z RPA. Nie mówiąc już o walutach takich krajów jak Pakistan, Czad, Etiopia, Peru, czy Zambia. Słowem, im mocniejszy dolar, tym gospodarki krajów wschodzących muszą liczyć się z większym zadłużeniem w amerykańskiej walucie oraz droższym importem surowców. Dla niektórych państw oznacza to lawinę kłopotów.\n\nPotężny dolar sieje spustoszenie na świecie. Wiele krajów jest zagrożonych\n\nDolar zyskiwał na wartości w ostatnim czasie. Złożyło się na to kilka czynników. \"Nastroje inwestycyjne pozostają pod negatywnym wpływem obaw związanych ze zdecydowanymi podwyżkami stóp procentowych przez Fed (amerykański bank centralny - przyp.red.) oraz kryzysem energetycznym w Europie. Awersja do ryzyka na świecie była dodatkowo podsycana przez kolejny lockdown w Chinach, tym razem w rejonie Chengdu. W takich warunkach zyskiwał dolar\" - piszą w piątek ekonomiści PKO BP, największego polskiego banku.\n\nRezerwa Federalna jest zdeterminowana, żeby sprowadzić inflację w USA do celu. W tym celu Fed będzie podwyższał stopy procentowe, co automatycznie umacnia amerykańską walutę. I wygląda na to, że nic nie jest w stanie zaburzyć póki co tej polityki.\n\n- W czerwcu i w lipcu rynek rozgrywał możliwą zmianę postawy ze strony bankierów centralnych w USA, ale ostatnie dane i wypowiedzi utwierdziły nas, że nic takiego nie będzie miało miejsca. Co więcej, przy najbliższym posiedzeniu jest szansa na podwyższenie prognoz dla podwyżek. Na ten rok bardzo prawdopodobne jest 4 proc., choć jeszcze niedawno mówiono o maksymalnym poziomie 3,5 proc. Co więcej, prognozy powinny pokazać, że w przyszłym roku nie ma szans na obniżki stóp ze strony Fed, choć taki scenariusz perswadował jeszcze niedawno James Bullard, jeden z najbardziej jastrzębich członków amerykańskiego banku centralnego - komentuje położenie dolara z kolei Michał Stajniak, analityk XTB.\n\nJego zdaniem dopiero pod koniec roku, kiedy okaże się, że kryzys gazowy jednak nie rzucił Europy na kolana i pomimo szantażu Putina dajemy sobie radę, dolar może nieco zejść z piedestału, a euro zacznie się umacniać.\n\nMocny dolar dobija gospodarki. Zadłużenie rośnie\n\nPowyższe argumenty, sprzyjają więc nabieraniu mocy przez dolara. Według Banku Rozrachunków Międzynarodowych kurs wymiany dolara wobec szerokiego koszyka walut, w tym zarówno gospodarek rozwiniętych, jak i wschodzących, znajduje się obecnie na jednym z najwyższych poziomów od czasu opublikowania danych w 1994 roku.\n\nCo ciekawe, porównanie z walutami z samych tylko gospodarek rozwiniętych wskazuje, że dolar jest na dobrej drodze, by stać się najmocniejszy od 1985 r. - czasu, kiedy najbogatsze kraje na globie podpisały porozumienie z hotelu Plaza, w wyniku którego dolar został osłabiony względem jena i marki niemieckiej poprzez kontrolowane wywieranie wpływu na rynki walutowe.\n\nEkonomiści tym samym ostrzegają, że umacniający się dolar może uderzyć w gospodarkę światową, zwłaszcza w kraje, które borykają się z rosnącym zadłużeniem denominowanym w amerykańskiej walucie. Według Instytutu Finansów Międzynarodowych na koniec marca tego roku zadłużenie sektora publicznego i prywatnego w krajach rozwijających się wzrosło w ciągu roku o około 10 proc. do 98,6 bilionów dolarów.\n\nZ kolei jak wynika z wyliczeń Banku Światowego, dług w krajach wschodzących i rozwijających się wyniósł w 2020 r. już 207 proc. PKB. To oznacza drastyczny wzrost, ponieważ jeszcze w 1970 r. ten dług wynosił 56 proc., a w 2010 r. 119 proc.\n\nKoronawirus tylko zaostrzył ten trend. Jak pisze japoński serwis branżowy Nikkei Asian, po tym, jak banki centralne na całym świecie złagodziły politykę pieniężną, tnąc stopy procentowe do zera, inwestorzy zaczęli szukać wyższych stóp zwrotu w krajach wschodzących. W 2020 r. już jedna czwarta długu publicznego w kluczowych krajach wschodzących była denominowana w walutach obcych. W 2009 r. było to dla porównania zaledwie 15 proc.\n\nMocny dolar = kłopoty\n\nHistorycznie silny dolar oznaczał kłopoty dla gospodarek wschodzących. Kiedy Stany Zjednoczone stanęły w obliczu gwałtownej inflacji w latach 80., ówczesny przewodniczący Fed Paul Volcker zareagował agresywnym zaostrzeniem polityki monetarnej, która spowodowała gwałtowny wzrost stóp procentowych i dolara. Wywołało to poważne wstrząsy m.in. w Ameryce Południowej.\n\nPóźniej znaczne podwyżki stóp procentowych w Stanach Zjednoczonych w połowie lat 90. za ówczesnego przewodniczącego Fed Alana Greenspana utorowały drogę do kryzysu walutowego w Meksyku. Z kolei azjatycki kryzys finansowy nastąpił m.in. po tym, jak inwestorzy zaczęli szybko sprzedawać tajlandzkiego bahta i inne waluty powiązane z dolarem, które uważali za mocno przecenione. Tajlandia znalazła się na skraju bankructwa, co spowodowało w tamtej części świata efekt domina.\n\nNiektóre kraje już zaczęły się chwiać, a nie które wprost upadły. Sri Lanka nie spłaciła zadłużenia zagranicznego na początku tego roku i doszło do poważnych zamieszek, podczas gdy Bangladesz i tonący w powodziach Pakistan szukają wsparcia w Międzynarodowym Funduszu Walutowym.\n\nAlarmująca sytuacja\n\nA sytuacja jest naprawdę alarmująca. Międzynarodowy Fundusz Walutowy (MFW) szacuje , że 30 proc. krajów rynków wschodzących i 60 proc. krajów o niskich dochodach już jest w trudnej sytuacji zadłużenia.\n\nJak czytamy na łamach \"Obserwatora Finansowego\", od początku pandemii do końca zeszłego roku restrukturyzacja długu, która objęła zobowiązania krajów najuboższych, wyniosła 13 mld dolarów. Niewiele, ale obecnie renegocjacjom w ramach grupy G-20 podlega spłata zadłużenia Czadu, Etiopii i Zambii. Znaczącym krajem, który podpisał niedawno z MFW umowę dotyczącą płatności 45 mld dolarów była Argentyna. Ale lista wrażliwych krajów, które to prawdopodobnie czeka jest o wiele dłuższa. Obejmuje ona m.in. Egipt, Tunezję, Kenię, Etiopię, Laos, Liban, Ekwador oraz Peru.\n\n\"Konferencja ONZ ds. Handlu i Rozwoju (UNCTAD) zidentyfikowała aż 69 krajów ( 25 w Afryce i Azji, 19 w Ameryce Łacińskiej i obszarze Pacyfiku), które dotknięte zostały jednocześnie wzrostem cen żywności i energii oraz ograniczeniami finansowymi. Przyznać jednak trzeba, że międzynarodowe instytucje finansowe lepiej są obecnie przygotowane do zapobiegania kryzysowi zadłużenia niż miało to miejsce w latach 80-tych ubiegłego wieku, kiedy ograniczyły się raczej do reagowania kiedy już się on pojawił\" - pisze w \"OF\" Mirosław Ciesielski, wieloletni menedżer sektora bankowego.\n\nWedług niego występują jednak nowe czynniki, które utrudniają restrukturyzację zadłużenia. \"Wierzycielem wielu państw są Chiny, które nie chcą brać udziału w renegocjacjach zadłużenia wobec państw zachodnich i ich instytucji finansowych, a rządy Zachodu zajmują podobną postawę wobec zadłużenia względem Chin. To przedłuża negocjacje i zwiększa koszty restrukturyzacji. Problemem jest też postawa prywatnych wierzycieli, których udział w finansowaniu krajów trzeciego świata rośnie od wielu lat, znacznie przekraczając zaangażowanie rządów\" - tłumaczy.\n\nNajlepiej całą sprawę przedstawia Atlantic Council, amerykańska organizacja zajmującą się ekonomicznym rozwojem społeczeństw. \"Świat nie jest gotowy na zbliżający się kryzys zadłużenia rynków wschodzących\" - podsumowują krótko eksperci Atlantic Council. Ich zdaniem kraje mogą jedno po drugim padać na kolana, kiedy nastąpi \"efekt domina\".\n\nDamian Szymański, dziennikarz, zastępca szefa redakcji money.pl\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Diamentowa Liga: Armand Duplantis wygrał w Zurychu. Polacy poza podium": "Trzeci był Christopher Nilsen z USA, który pokonał poprzeczkę zawieszoną na wysokości 5,81.\n\nArmand Duplantis bezkonkurencyjny. Szwed zdominował Diamentową Ligę\n\nArmand Duplantis wygrał w tym roku wszystkie mityngi Diamentowej Ligi, w których uczestniczył. Za zwycięstwo na stadionie Letzigrund otrzymał diamentowe trofeum oraz 30 tysięcy dolarów.\n\nWenezuelka Yulimar Rojas była najlepsza w trójskoku. Rekordzistka świata w drugiej serii skoczyła 15,28 m. Rojas również triumfowała we wszystkich tegorocznych zawodach cyklu Diamond League, w których brała udział. Najlepszym zawodnikiem w tej konkurencji był natomiast Kubańczyk Andy Diaz Hernandez, który poprawił rekord życiowy na 17,70.\n\nBiegi na 400 m przez płotki również wygrali faworyci. Holenderka Femke Bol triumfowała wynikiem 53,03, a Brazylijczyk Alison dos Santos - 46,98.\n\nKenijczyk Emmanuel Korir popisał się znakomitym finiszem i uzyskał najlepszy w tym roku czas na świecie w biegu na 800 m - 1.43,26. Najszybszą zawodniczką na tym dystansie była jego rodaczka Mary Moraa, która finiszowała czasem 1.57,63.\n\nJamajki były najlepsze w biegu na 100 m. Shelly-Ann Fraser Pryce wyrównała rekord mityngu - 10,65, a Shericka Jackson zajęła drugie miejsce wynikiem 10,81. Jackson półtorej godziny później z dużą przewagą wygrała bieg na 200 m - 21,80.\n\nTrayvon Bromell zwycieżył w biegu na 200 m. Amerykanin uzyskał czas 9,94. Na dwa razy dłuższym dystansie wygrał jego rodak Noah Lyles, który poprawił rekord mityngu - 19,52.\n\nBieg na 3000 m z przeszkodami czasem 9.03,57 wygrała Etiopka Werkuha Getachew, która na ostatniej prostej wyprzedziła reprezentującą Bahrajn Winfred Mutile Yavi (9.04,47).\n\nKolejne zwycięstwo w tej konkurencji odniósł mistrz świata Soufiane El Bakkali. Marokańczyk uzyskał czas 8.07,67 i minimalnie wyprzedził Etiopczyka Getneta Wale (8.08,56) i Abrahama Kibiwota z Kenii (8.08,61).\n\nW rzucie oszczepem najlepsi byli Neeraj Chopra z Indii (88,44) i Amerykanka Kara Winger (64,98).\n\nKonkursy rzutu dyskiem wygrali Słoweniec Kristjan Ceh (67,10)i Valarie Allman z USA (67,77).\n\nJarosława Mahuczich wygrała skok wzwyż wynikiem 2,03. Ukrainka jako jedyna przekroczyła granicę dwóch metrów.\n\n\"I mean this is everything. My second Diamond League trophy and another meeting record - it is the perfect cherry on top of my season.\"@mondohoss600, pole vault Wanda Diamond League champion 2022.#DiamondLeague#DLFinal💎\n\n📷 @WeltklasseZH pic.twitter.com/hj6jNJpYWQ — Wanda Diamond League (@Diamond_League) September 8, 2022\n\n\n\nDiamentowa Liga w Zurychu. Jak poradzili sobie Polacy?\n\nW czwartkowych zawodach uczestniczyło pięcioro reprezentantów Polski. Natalia Kaczmarek uzyskała czas 50,74 i zajęła piąte miejsce w biegu na 400 m. Natomiast Anna Kiełbasińska była szósta (50,93).\n\nDamian Czykier czasem 13,65 zajął siódme miejsce w biegu na 110 m przez płotki, a Pia Skrzyszowska osiągnęła rezultat 12,72 i była siódma na 100 m ppł.\n\nMichał Rozmys przebiegł 1500 m w 3.34,80 i został sklasyfikowany na 10. pozycji. Bieg wygrał Norweg Jakob Ingebrigtsen, który uzyskał najlepszy w tym roku wynik na świecie - 3.29,02.\n\nZawody w Zurychu były ostatnimi z cyklu Diamentowej Ligi w tym roku.\n\nWyniki czwartkowych konkurencji mityngu Diamentowej Ligi w Zurychu:\n\nKobiety:\n\n100 m\n\n1. Shelly-Ann Fraser Pryce (Jamajka) 10,65\n\n2. Shericka Jackson (Jamajka) 10,81\n\n3. Marie-Josee Ta Lou (Wybrzeże Kości Słoniowej) 10,91\n\n200 m\n\n1. Shericka Jackson (Jamajka) 21,80\n\n2. Gabrielle Thomas (USA) 22,38\n\n3. Tamara Clark (USA) 22,42\n\n400 m\n\n1. Marileidy Paulino (Dominikana) 48,99 najlepszy w tym roku wynik na świecie\n\n2. Fiordaliza Cofil (Dominikana) 49,93\n\n3. Sada Williams (Barbados) 49,98\n\n...\n\n5. Natalia Kaczmarek (Polska) 50,74\n\n6. Anna Kiełbasińska (Polska) 50,93\n\n800 m\n\n1. Mary Moraa (Kenia) 1.57,63\n\n2. Natoya Goule (Jamajka) 1.57,85\n\n3. Sage Hurta (USA) 1.58,47\n\n1500 m\n\n1. Faith Kipyegon (Kenia) 4.00,44\n\n2. Ciara Mageean (Irlandia) 4.01,68\n\n3. Freweyni Hailu (Etiopia) 4.01,73\n\n100 m ppł\n\n1. Tobi Amusan (Nigeria) 12,29\n\n2. Tia Jones (USA) 12,40\n\n3. Britany Anderson (Jamajka) 12,42\n\n...\n\n7. Pia Skrzyszowska (Polska) 12,72\n\n400 m ppł\n\n1. Femke Bol (Holandia) 53,03\n\n2. Gianna Woodruff (Panama) 53,72\n\n3. Janieve Russell (Jamajka) 53,77\n\n3000 m z przeszkodami\n\n1. Werkuha Getachew (Etiopia) 9.03,57\n\n2. Winfred Mutile Yavi (Katar) 9.04,47\n\n3. Faith Cherotich (Kenia) 9.06,14\n\noszczep\n\n1. Kara Winger (USA) 64,98\n\n2. Kelsey-Lee Barber (Australia) 63,72\n\n3. Haruka Kitaguchi (Japonia) 63,56\n\nWyniki Diamentowej Ligi w sezonie 2022:\n\n13 maja - Dauha\n\n21 maja - Birmingham\n\n28 maja - Eugene\n\n5 czerwca - Rabat\n\n9 czerwca - Rzym\n\n16 czerwca - Oslo\n\n18 czerwca - Paryż\n\n30 czerwca - Sztokholm\n\n6 sierpnia - Chorzów\n\n10 sierpnia - Monako\n\n26 sierpnia - Lozanna\n\n2 września - Bruksela\n\n7-8 września - Zurych\n\nCzytaj także:",
    "Trzy uczelnie, jeden kierunek. Na PWr ruszają prestiżowe studia": "15 osób z całego świata - każdy z innego kraju - rozpoczyna na PWr naukę w ramach unikalnego kierunku studiów Sustainable Biomass and Bioproducts Engineering. Przed nimi tydzień wstępny, na którym poznają uczelnię, kolegów, wykładowców i miasto.\n\nEgipt, Etiopia, Nigeria, Rwanda, Sudan, Tanzania, Indonezja, Nepal, Pakistan, Zjednoczone Emiraty Arabskie, Polska, Meksyk, Argentyna, Brazylia oraz Kolumbia. Reprezentanci z tych krajów przeszli pomyślnie pierwszą w historii rekrutację na kierunek Sustainable Biomass and Bioproducts Engineering.\n\nProwadzą go wspólnie, w ramach programu Erasmus Mundus Joint Master Degree Program, trzy uczelnie: Politechnika Wrocławska, Uniwersytet Castilla-La Mancha z Hiszpanii oraz Uniwersytet Techniczny Lappeenranta-Lahti z Finlandii.\n\nRazem w trakcie czterosemestralnych studiów będziemy kształcić specjalistów z zakresu zrównoważonego przetwarzania biomasy i inżynierii bioproduktów. Każdy z absolwentów otrzyma dyplom wszystkich trzech uczelni.\n\nW poniedziałek studenci przyjechali do Wrocławia, gdzie spędzą pierwszy semestr nauki. Na razie przed nimi na tzw. introduction week, podczas którego czeka na nich m.in. zwiedzanie laboratoriów na Wydziale Chemicznym oraz Mechaniczno-Energetycznym, wizyta w uczelnianym browarze, uzupełniający kurs w laboratorium analitycznym. Nie zabraknie także integracji i zwiedzania Wrocławia.\n\nUdział w spotkaniu otwierającym wydarzenie wziął m.in. ambasador Rwandy w Polsce Anastase Shyaka.\n\nToday, HE prof.@ashyaka, the Ambassador of #Rwanda to #Poland, was the Guest speaker at @Pwr_wroclaw, during the launch of new EU driven Erasmus Mundus Joint master's program (SBBE). Over 20 candidates from 18 countries of Global South, including Rwanda, will study this program. pic.twitter.com/QHlradQjr2 — Rwanda in Poland (@RwandaInPoland) September 19, 2022\n\n– Powrót na kampus PWr to dla mnie okazja do przywołania wspaniałych wspomnień z poprzedniej wizyty, teraz jednak czas na nowe doświadczenia – mówi Ana Luiza Neves De Amorim, która studiuje inżynierię chemiczną na brazylijskim Pontifícia Universidade Católica de Minas Gerais. Na Politechnikę Wrocławską przyjechała już w po raz drugi, w 2019 roku spędziła u nas semestr na Wydziale Chemicznym w ramach programu wymiany studenckiej. Teraz zaczyna studia magisterskie.\n\n– Nowi ludzie, trzy uczelnie, interesujący projekt, to będzie wspaniała przygoda i okazja do wymiany wielu doświadczeń – mówi Ana Luiza. – Jestem bardzo podekscytowana, bo nasza grupa jest mała, więc będziemy dla siebie trochę jak rodzina. Cieszy mnie zwłaszcza że w programie studiów szczególny nacisk położono na ich praktyczny aspekt, a nie tylko zajęcia teoretyczne i naukę z książek. Nastawiam się więc na to, że nauczę się bardzo dużo.\n\nI dodaje, że dla niej dodatkowym wyzwaniem będzie to, że w Brazylii zajęcia są zgrupowane w bloki poranne lub wieczorne, a w Polsce plan zajęć rozciągnięty jest na cały dzień.\n\nUnikalne studia w trzech uczelniach\n\nPolitechnika Wrocławska to pierwsza polska uczelnia, która koordynuje taki projekt w ramach programu Erasmus Mundus Joint Master Degree Program. Będzie on realizowany przez 5 lat, a jego finansowanie wynosi 4,3 miliony euro.\n\n– To najbardziej prestiżowe dwuletnie studia magisterskie w języku angielskim, na których studenci dodatkowo otrzymują stypendium w wysokości 1400 euro miesięcznie – mówi koordynatorka programu SBBE, dr hab. inż. Jolanta Warchoł, prof. uczelni z Wydziału Chemicznego PWr.\n\nNa pierwszym semestrze, realizowanym na PWr, studenci zapoznają się syntezą biomateriałów oraz technikami analizy otrzymanych produktu. Drugi semestr prowadzony będzie w Hiszpanii. Tam studenci uzyskają wiedzę inżynierską w projektowaniu, symulacji i optymalizacji procesów.\n\nNaukę zakończą w Finlandii, gdzie w praktyce poznają zastosowanie zielonych technologii konwersji biomasy oraz strategię wykorzystania bioproduktów. W ramach zajęć będą opracowywać projekty w skali technicznej i prototypy instalacji.\n\nW programie zaplanowano również staże w przemyśle (w firmach z Polski, Finlandii i Hiszpanii) oraz praktyki na uczelniach zagranicznych w Indiach, Brazylii, Kolumbii, Wielkiej Brytanii, Holandii, Czechach, Portugalii czy Rumunii. Studenci będą uczęszczać na wykłady specjalistyczne prowadzone przez osoby z instytucji międzynarodowych zajmujących się finansowaniem projektów na rzecz ochrony środowiska.\n\nWięcej o tych wyjątkowych i prestiżowych studiach TUTAJ.",
    "Jest nas więcej, ale się starzejemy": "W 2023 r. Indie mają prześcignąć Chiny pod względem liczby ludności. Kilka miesięcy wcześniej, bo w połowie listopada 2022 r. liczba ludności na świecie przekroczy 8 mld – oszacowali badacze z Departamentu Ekonomii i Spraw Społecznych ONZ w najnowszym World Population Prospect. Oznacza to, że od 1950 r. światowa populacja urosła ponad trzykrotnie. I będzie rosnąć nadal – do 9,7 mld w 2050 r. i 10,4 mld w 2100 r. Samo tempo wzrostu spowalnia – w 2020 r. po raz pierwszy od lat 50. XX wieku spadło poniżej 1 proc. rocznie.\n\nReklama\n\nPłodna ósemka\n\nReklama\n\n– Spadek tempa wzrostu ludności można przypisać systematycznie malejącej dzietności, choć skutki samego spadku dzietności nie będą odczuwalne w najbliższym czasie z uwagi na dynamikę wcześniejszego wzrostu – wyjaśniał dyrektor UN Population Division John Wilmoth podczas webinarium zorganizowanym przez Instytut Statystyki i Demografii SGH oraz Komitet Nauk Demograficznych PAN z okazji Światowego Dnia Ludności.\n\nObecnie dwie trzecie światowej populacji żyje w krajach lub na obszarach, gdzie wskaźnik dzietności jest mniejszy niż 2,1 urodzeń na kobietę, co jest poziomem wymaganym do utrzymania zerowego wzrostu w dłuższej perspektywie dla populacji o niskiej śmiertelności. Tłumacząc w sposób mniej skomplikowany – liczba 2,1 zapewnia to co demografowie nazywają zastępowalnością pokoleń. Europie daleko do takiego poziomu – w zależności od państwa jest to między 1,3 a 1,5.\n\nW 2050 r. spośród 9,7 mld osób żyjących na Ziemi, jedynie 1,125 mld będzie zamieszkiwać obszar Europy i Ameryki Północnej (regiony te ujmowane są w projekcji ludnościowej ONZ wspólnie). Ponad połowa przewidywanego wzrostu populacji na świecie do 2050 r. będzie zaś skoncentrowana zaledwie w ośmiu krajach – to Demokratyczna Republika Kongo, Egipt, Etiopia, Indie, Nigeria, Pakistan, Filipiny i Zjednoczona Republika Tanzanii.\n\nWedług prognozy ONZ region Afryki Subsaharyjskiej będzie wnosił ponad połowę globalnego wzrostu populacji przewidywanego do 2050 r.\n\nWedług prognozy ONZ region Afryki Subsaharyjskiej będzie wnosił ponad połowę globalnego wzrostu populacji przewidywanego do 2050 r. W przypadku niektórych populacji nastąpi spowolnienie wzrostu, ale do końca stulecia będzie on dodatni. Mowa tu o Australii i Nowej Zelandii, Afryce Północnej i Zachodniej Azji oraz o reszcie Oceanii (z wyłączeniem Australii i Nowej Zelandii). W przypadku Azji wschodniej, południowo-wschodniej i środkowo-południowej, Ameryki Łacińskiej i Karaibów oraz Europy i Ameryki Północnej – badacze spodziewają się, że wielkość populacji osiągnie szczyt w tym stuleciu i zacznie spadać przed 2100 r.\n\nNa świecie jest 61 państw, w przypadku których ONZ przewiduje, że ich ludność zmniejszy się o co najmniej 1 proc. do 2050 r. Szacunki te dotyczą niektórych krajów Europy Wschodniej oraz kilku krajów w Azji Wschodniej oraz na pograniczu Rosji i Chin. To obszar, w którym zaobserwowano najsilniejszą tendencję do spadku liczby ludności i bardzo szybkiego starzenia się populacji. Największe spadki liczby ludności rzędu 20 proc. i więcej są przewidywane do 2050 r. w Bułgarii, Łotwie, Litwie, Serbii i Ukrainie.\n\nNajwiększe spadki liczby ludności rzędu 20 proc. i więcej są przewidywane do 2050 r. w Bułgarii, Łotwie, Litwie, Serbii i Ukrainie\n\nLudzkość się starzeje\n\nStarzejemy się indywidualnie i globalnie. Osoby w wieku 65 plus stanowią dziś 9,7 proc. ludności Ziemi. W ciągu niespełna trzech dekad odsetek ten urośnie do 16,4 proc. W tym samym okresie udział osób poniżej 15. roku życia spadnie z ok. 25 proc. do 21 proc.\n\nW Europie i Ameryce Północnej udział osób w wieku równym lub większym niż 65 lat to obecnie 18,7 proc. W 2050 r. będzie to już 26,9 proc.\n\n– Zrozumienie i przewidywanie tych zmian, zarówno wzrostu, jak i starzenia się ludności, jest niezwykle istotne, ponieważ świat stara się wytyczyć drogę do zrównoważonego rozwoju – podkreślił podczas swojej prezentacji John Wilmoth. Jak dodał, kraje o starzejącej się populacji powinny dostosować swoje programy publiczne do rosnącej liczby osób starszych.\n\nKraje z niektórych regionów świata w najbliższych latach będą jednak korzystać z tzw. dywidendy demograficznej. Chodzi tu o państwa z regionu Afryki Subsaharyjskiej, niektóre państwa azjatyckie, kraje Ameryki Łacińskiej i Karaiby. Wysoki wzrost demograficzny w ostatnich latach przy jednoczesnym spadku obecnego poziomu dzietności spowodował tam przesunięcie populacji w kierunku wysokiego odsetka osób w wieku produkcyjnym. To z kolei stwarza w najbliższych latach szansę na przyspieszony, choć ograniczony w czasie wzrost gospodarczy w przeliczeniu na jednego mieszkańca, określany właśnie jako dywidenda demograficzna.\n\nMigracja i pandemia\n\nIstotny wpływ na trendy demograficzne w niektórych krajach – obecnie również w Polsce – ma migracja. Z obliczeń ONZ wynika, że w latach 2000-2020 w krajach o wysokim dochodzie wkład migracji we wzrost liczby ludności przewyższał wkład bilansu narodzin i zgonów. W pierwszym dwudziestoleciu XXI wieku napływ migrantów netto do krajów „bogatych” wyniósł 80,5 mln podczas gdy nadwyżka narodzin nad zgonami stanowiła 66,2 mln.\n\n– W ciągu najbliższych dekad w państwach o wysokim dochodzie roczna liczba zgonów będzie wyższa niż narodzin. Tym samym imigracja stanie się jedynym motorem wzrostu liczby ludności – wskazał John Wilmoth.\n\nJednocześnie w państwach o niższym i średnim dochodzie o wzroście liczby ludności nadal decydować będzie nadwyżka narodzin nad zgonami, która jest znacznie wyższa niż emigracja.\n\nNie bez wpływu na poziom populacji pozostała pandemia koronawirusa. Wystarczy wskazać, że między 2019 a 2021 rokiem średnia oczekiwana długość życia człowieka spadła z 72,8 do 71 lat.\n\nNie bez wpływu na poziom populacji pozostała pandemia koronawirusa. Wystarczy wskazać, że między 2019 a 2021 rokiem średnia oczekiwana długość życia człowieka spadła z 72,8 do 71 lat.\n\nPolska coraz mniejsza\n\n2022 r. – z powodu wojny w Ukrainie – przyniósł wzrost liczby ludności w Polsce, co znalazło odzwierciedlenie w prognozach demograficznych ONZ. W dłuższej perspektywie, podobnie jak większość krajów europejskich, może nas czekać odwrócenie piramidy populacji. Oznacza to jej zwężenie u podstaw, czyli w najniższej grupie wiekowej oraz rozszerzenie w grupie starszej. Z danych na 1 lipca br. wynika, że średni wiek w przypadku mieszkańców Polski wynosi 40,3 lat. W 2050 r. będzie to już 50,1.\n\nWedług najnowszej projekcji ludnościowej w 2022 r. nadwyżka zgonów nad narodzinami w Polsce wyniesie ok. 125 tys. Jednocześnie współczynnik wzrostu populacji osiągnie 8,14 proc. z uwagi na migrację uchodźczą z Ukrainy. Liczba urodzonych dzieci przypadających na jedną kobietę to 1,46. W 2023 r. narodziny mają szansę przewyższyć zgony w Polsce o 7 tys., co stanowi wyjątek w prognozach aż do połowy stulecia, które przewidują przewagę zgonów nad narodzinami.\n\nDo 2050 r. ludność Polski – zgodnie z przewidywaniami ONZ – skurczy się do 35 mln, mimo szacowanego wzrostu liczby urodzonych dzieci przypadających na kobietę. W połowie stulecia ma on wynosić 1,56. Odbiega jednak od wartości 2,1 gwarantującej stabilną liczbę ludności.",
    "Brak pracowników uderza w rynek pracy": "Zapotrzebowanie na nowych pracowników rośnie szybciej niż ich podaż. Stopa bezrobocia pozostaje na rekordowo niskim poziomie. Na dodatek tysiące osób z Ukrainy, które do tej pory wypełniały część luki podażowej, wróciło do swojego kraju po wybuchu wojny. Polskie firmy coraz częściej zaczynają szukać nowych kadr dużo dalej – w krajach Ameryki Południowej, Afryki i Azji. Legalizacja ich zatrudnienia i pobytu to wciąż dość skomplikowany proces.\n\nPracownicy poszukiwani - także w Afryce i Ameryce Południowej\n\n– Pracodawcy coraz częściej otwierają się na bardziej egzotyczne kierunki, ponieważ widzą, jak trudno jest rekrutować na rodzimym rynku Polaków – mówi agencji Newseria Biznes Cezary Maciołek, prezes zarządu Grupy Progres. – Chcą realizować swoje cykle produkcyjne i procesy biznesowe, więc dopytują, skąd mogliby ściągać pracowników, żeby zapewnić płynność kadr, z czym się wiąże proces rekrutacji, legalizacji, i jakie powinni wprowadzić działania adaptacyjne, żeby to nie był szok etniczny dla obu stron: dla organizacji, którą zarządzają, i dla pracownika, dla którego często jest to też pierwszy wyjazd zagraniczny.\n\nWedług Ministerstwa Rodziny i Polityki Społecznej w lipcu br. stopa bezrobocia rejestrowanego w Polsce wyniosła 4,9 proc., tyle samo, co w poprzednim miesiącu. Liczba bezrobotnych zarejestrowanych w urzędach pracy spadła o 6,5 tys. – do 811,5 tys. osób.\n\nBrak pracowników na polskim rynku pracy\n\nPolski rynek pracy już od dłuższego czasu boryka się z niedoborem kadr o pożądanych kompetencjach. Jak wynika z raportu Manpower Group („Niedobór talentów 2022”), w tym roku aż 70 proc. firm w Polsce zgłasza problemy w obsadzaniu stanowisk pracy nowymi pracownikami. Największe trudności mają m.in. te z branży gastronomii i hotelarstwa, bankowości i finansów czy produkcji.\n\n– Pomimo trudnej sytuacji ekonomicznej, wysokich stóp procentowych, inflacji i dość niepokojącego wskaźnika PMI polska gospodarka ma się całkiem nieźle. Dzisiaj nie widać spowolnienia gospodarczego, a pracownicy są potrzebni. Przede wszystkim mężczyźni, ich pozyskanie jest dzisiaj dużym wyzwaniem – mówi Cezary Maciołek.\n\nDo tej pory lukę na polskim rynku pracy wypełniali głównie pracownicy ze Wschodu. Jednak wybuch wojny sprawił, że z Polski wyjechało kilkadziesiąt tysięcy Ukraińców, którzy wrócili zaciągnąć się do armii i bronić kraju przed rosyjską inwazją. Ubytek kadr najbardziej odczuły zaś takie branże jak transport czy budownictwo, w którym – według danych MRiPS – jeszcze w 2021 roku pracowało ok. 373 tys. Ukraińców. Do Polski z Ukrainy uciekło wiele kobiet, ale nie są one w stanie zapełnić luki w niektórych branżach.\n\nPracownicy z egzotycznych kierunków\n\n– Źródłem pracowników dla polskich firm może stać się kontynent afrykański, Ameryka Południowa i Azja. Widzimy duże zainteresowanie pracownikami z tamtych kierunków. To wynika m.in. z dużej populacji tych regionów, braku pracy w tych konkretnych lokalizacjach i coraz większych problemów polskich pracodawców, którym brakuje pracowników zza ściany wschodniej – mówi prezes zarządu Grupy Progres. – Sięganie do Ameryki Południowej, Afryki i Azji, do krajów takich jak np. Kolumbia, Meksyk, Nepal, Filipiny czy Etiopia, jest ciekawą alternatywą, aby uzupełnić lukę kadrową w zakładach produkcyjnych. W tej chwili rozmawiamy o tym z firmami, które są gotowe, żeby przygotować swoje miejsca pracy do zatrudniania osób z innych kręgów kulturowych.\n\nJak podkreśla, firmy są w stanie przyjąć kilkadziesiąt tysięcy cudzoziemców z kierunków innych niż Europa Wschodnia.\n\n– Dzisiaj wiele branż potrzebuje pracowników. Organizacje związane z branżą spożywczą i rolniczą mają bardzo duże zapotrzebowanie na pracowników fizycznych. Ale na liście jest również przemysł, logistyka, firmy związane z branżą odzieżową, branżą tekstylną oraz kierowcy i informatycy, czyli też segment osób bardziej wykwalifikowanych – wymienia Cezary Maciołek.\n\nGłównym związanym z tym wyzwaniem jest jednak cały proces legalizacji pobytu i zatrudnienia, który zajmuje nawet kilka miesięcy.\n\n– Niestety nie jest łatwo zalegalizować pobyt osób spoza Unii Europejskiej. Procedury są złożone i długotrwałe, są częste problemy z wizami, zezwoleniami na terenie Polski. Ten proces trwa średnio między trzema a pięcioma miesiącami, w zależności od województwa. Niestety trzeba się uzbroić w cierpliwość – mówi prezes Grupy Progres. – Potrzebne są ułatwienia w prawie. Proces wydawania zezwoleń w Polsce powinien przebiegać znacznie szybciej.\n\nSytuację mogłoby przyspieszyć usprawnienie procedur, zwiększenie liczby osób w urzędach, które mogłyby się zajmować zezwoleniami na pracę dla cudzoziemców. Z drugiej strony potrzebna jest także promocja oferty Polski jako kraju pracodawcy na tych rynkach, które mogą się stać źródłem pracowników dla krajowych firm. Problem w tym, że niedobór kadr odczuwają także inne europejskie kraje i one także będą walczyć o pracowników z bardziej oddalonych od Starego Kontynentu państw.\n\n– W kulturze wschodniej Polska jest traktowana jako kraj z Unii Europejskiej, będący blisko Zachodu. To jest dla nas karta przetargowa, żeby przekonać i sprowadzić cudzoziemców z innych kierunków. Poza tym relacja wynagrodzeń w wielu krajach – szczególnie tych dotkniętych brakiem ofert pracy – jest porównywalna do wynagrodzeń za ścianą wschodnią, czyli np. z Ukrainą. To jest relacja 1:3 albo 1:4. O tyle więcej mogą zarobić osoby, które przyjadą do nas do Polski, i to często jest dla nich bardzo kusząca oferta – mówi Cezary Maciołek. – Biorąc pod uwagę potrzeby rynku pracy, o który zabiega cała Europa, w szczególności Zachodnia – my musimy być pierwszym wyborem dla cudzoziemców, którzy przyjeżdżają do Europy po raz pierwszy.",
    "Niezwykła podróż muzyczna w Pałacu Gorzanów": "Kultura Już dziś (wtorek, 13 września) w Pałacu Gorzanów odbędzie się niezwykły koncert. Kto wystąpi?\n\nW pierwszej części koncertu z projektem „Koptycus” wystąpią Oleś Brothers i Dominik Strycharski. Bracia Marcin i Bartłomiej Oleś należą do najbardziej kreatywnych artystów na polskiej scenie jazzowej. Kontrabasista i perkusista, obaj o kosmicznej wyobraźni i nie mającej sobie równej wrażliwości muzycznej. Strycharski jako jeden z niewielu, z powodzeniem, włączył flet prosty do jazzu i intrygujących muzycznych eksperymentów, a jego ciekawa wokalistyka nie stroni od wyważonych elementów elektroniki.\n\nŹródłem inspiracji i głównym punktem odniesienia dla tria niezwykłych artystów stała się muzyka Koptów. Jednej z najstarszych społeczności chrześcijańskich na świecie. Dzięki wielowiekowej izolacji, byciu niejako na uboczu, wytworzyli oni i zachowali po dziś dzień swój pierwotny muzyczny język, wywodzący się z czasów przedchrześcijańskich, asymilujący akcenty greckie, żydowskie, a nieco później muzułmańskie. Samo słowo kopt, choć pochodzenia arabskiego, ma swoje korzenie w języku greckim i określa mieszkańca Egiptu, ale wyznaniowa koptyjska społeczność przekracza granice, to także Erytrea i Etiopia z całą odmiennością kulturową, muzyczną i odmiennymi tradycjami wykonawczymi.\n\nW drugiej części wieczoru zagra pochodzący z Etiopii Samuel Yirga - pianista i kompozytor sygnowanym przez Real World Records Petera Gabriela. Łącząc współczesny i klasyczny jazz, słynne popowe piosenki ze złotej ery muzyki etiopskiej, tradycyjne etiopskie rytmy i głęboko wyczuwalne klasyczne nuty fortepianowe otworzył zupełnie nowe drzwi w gatunku muzycznym znanym jako Ethiojazz.\n\nTytuł jego debiutanckiego albumu, Guzo, oznacza „podróż”. Instrumentaliści na płycie pochodzą z Etiopii, Europy i Karaibów, a wokaliści to iracko-brytyjska piosenkarka Mel Gara i nigeryjsko-brytyjska piosenkarka Nicolette oraz chór kreolski z Kuby.",
    "Ministerstwo Rozwoju i Technologii": "W celu świadczenia usług na najwyższym poziomie stosujemy pliki cookies. Korzystanie z naszej witryny oznacza, że będą one zamieszczane w Państwa urządzeniu. W każdym momencie można dokonać zmiany ustawień Państwa przeglądarki. Zobacz politykę cookies.",
    "USA. Pilot zagroził odwołaniem lotu. Zaskakujący powód": "Pilot amerykańskiej linii Southwest zagroził pasażerom samolotu, który miał lecieć do Meksyku odwołaniem lotu. Powodem zdenerwowania kapitana były... nagie zdjęcia, które pasażerowie udostępniali za pomocą specjalnej funkcji w telefonie.\n\nPilot samolotu amerykańskiej linii Southwest zagroził pasażerom lecącym do Cabo San Lucas w Meksyku odwołaniem lotu. Wszystko działo się, gdy samolot przygotowywał się do startu.\n\nPowodem zdenerwowania kapitana były... nagie zdjęcia, które pasażerowie wysyłali mu za pośrednictwem funkcji AirDrop.\n\n\"Przestańcie rozsyłać nagie zdjęcia\"\n\nJest ona dostępna na urządzeniach marki Apple. Pozwala udostępniać i odbierać na tabletach lub smartfonach m.in. zdjęcia i dokumenty z innych urządzeń Apple znajdujących się w pobliżu.\n\nZOBACZ: Etiopia. Piloci zasnęli w przestworzach. Samolot musiał zawrócić\n\n- Oto umowa, jeśli nadal będziecie to robić, będę musiał przerwać start i wrócić do bramki. Wszyscy będą musieli wysiąść z samolotu, będziemy musieli zaangażować ochronę i wasze wakacje zostaną zrujnowane - ostrzegł pilot zwracając się do podróżnych przez interkom.\n\n- Przestańcie więc rozsyłać nagie zdjęcia i lećmy do Cabo - dodał. Apel kapitana nagrała jedna z pasażerek. Udostępniony na TikToku film odtworzono już ponad dwa miliony razy.\n\nIncydent skomentowali przedstawiciele mającej siedzibę w Dallas linii Southwest. \"Bezpieczeństwo i dobre samopoczucie klientów oraz pracowników jest najwyższym priorytetem zespołu Southwest. Nasi pracownicy, powiadomieni o potencjalnym problemie, rozwiązują go, aby zapewnić komfort osobom podróżującym naszymi liniami\" - przekazała firma w komunikacie cytowanym przez \"New York Post\".\n\nIncydenty z udziałem AirDrop\n\nW ostatnim czasie coraz częściej pojawiają się informacje o szkodliwych skutkach funkcji AirDrop.\n\nW lipcu ewakuowano samolot mający lecieć z San Francisco do Orlando, ponieważ jeden z pasażerów rozesłał do innych ludzi w samolocie zdjęcie broni. Wszyscy podróżni zostali poddani dodatkowej kontroli bezpieczeństwa i dopiero po tym mogli wrócić na pokład.\n\nZOBACZ: Bójka na pokładzie samolotu PLL LOT. Konieczne było awaryjne lądowanie\n\nRównież w lipcu niektórzy pasażerowie samolotu lecącego z Włoch do Hiszpanii tuż przed startem maszyny dostali na swoje telefony groźby śmierci w języku arabskim. Na pokładzie wybuchła panika, w związku z czym pilot zdecydował o wstrzymaniu lotu. Jak się okazało za wszystkim stał 18-letni pasażer, który został aresztowany.\n\nW sierpniu na lotnisku w Holandii aresztowano natomiast mężczyznę, który przed lotem do Dubaju rozesłał do swoich współpasażerów zdjęcie rozbitego samolotu.\n\nWIDEO: Hołd dla królowej Elżbiety II. Dwie minuty ciszy podczas pogrzebu Twoja przeglądarka nie wspiera odtwarzacza wideo...\n\ndk/zdr/ Polsatnews.pl",
    "W jaki sposób opowiadać historię lokalną?": "W jaki sposób opowiadać historię lokalną?\n\nW jaki sposób opowiadać historię lokalną? Jak przywracać pamięć o miejscach, które zniknęły lub zostały zapomniane i jak zebrane opowieści \"oddać\" mieszkańcom w formie spektakli, filmów, mappingów czy spacerów?\n\nźródło: PIK\n\n\n\n\n\nPlay / pause JavaScript is required. 0:00 0:00 volume Z Joanną Kubicką rozmawia Andrzej Bajguz | Pobierz plik.\n\n\n\n\n\nProblemy z odsłuchem? Częstym problemem przy wyświetlaniu playera jest używanie Adblocka.\n\nDłuższe dźwięki na niektórych wersjach przeglądarki Chrome są ucinane.\n\nUczestnicy warsztatów w Podlaskim Instytucie Kultury dyskutowali na temat metod pracy z dziedzictwem i sposobów włączania społeczności do tworzenia opowieści o przeszłości. Zajęcia prowadziła Joanna Kubicka z Instytutu Kultury Polskiej Uniwersytetu Warszawskiego. Rozmawia z nią Andrzej Bajguz\n\nDominik Sołowiej poleca serial \"Detoks\"\n\nZamknijmy oczy i wyobraźmy sobie, że zgubiliśmy naszego smartfona albo zostawiliśmy go w pracy lub w kawiarni. Jakie odczucia nam towarzyszą? Ulga, spokój, relaks, a może strach, wściekłość i poczucie zagubienia?\n\n\n\n\n\nWystawa \"Wycinek rzeczywistości\" w Galerii Sleńdzińskich\n\nWystawa \"Wycinek rzeczywistości\" w Galerii Sleńdzińskich to subiektywny obraz życia codziennego Londynu.\n\n\n\n\n\nDobiega końca festiwal muzyki współczesnej \"Warszawska jesień\"\n\nW Warszawie dobiega końca festiwal muzyki współczesnej \"Warszawska jesień\", który w tym roku zgromadził w sumie kilkuset artystów - twórców i wykonawców z całego świata.\n\n\n\n\n\nW Kinie Forum oglądać można pokonkursową wystawę 12. edycji Ogólnopolskiego Przeglądu Fotografii Współczesnej \"Sposoby widzenia\"\n\nSą tu historie osobiste, momenty ulotne: dostrzeganie padającego promienia światła, chlupotu wody, wiejącego wiatru. Są sprawy poważne i uniwersalne, jest nasze uwikłanie w historie rodzinne, sporo zachwytów przestrzenią wokół nas, a wszystko warto zobaczyć!\n\n\n\n\n\nW Spodkach Podlaskiego Instytutu Kultury Robert Szczebiot prezentuje surrealistyczne pejzaże z pogranicza jawy i snu\n\nRozmawiając o tej barwnej wystawie pt. \"Szkoda naszych łez\", będziemy podążać poprzez skrajne emocje: od grozy, niepokoju, aż do poczuciu humoru. W Spodkach Podlaskiego Instytutu Kultury białostocki artysta Robert Szczebiot prezentuje surrealistyczne pejzaże z pogranicza jawy i snu.\n\n\n\n\n\nWystawa zdjęć Wiktora Wołkowa w Bielsku Podlaskim\n\nTo nie tylko wystawa sentymentalna zdjęć Wiktora Wołkowa w dziesiątą rocznicę śmierci artysty i 80. rocznicę urodzin. Wystawa w Muzeum Obojga Narodów w Bielsku Podlaskim – dzięki wyjątkowej aranżacji innego artysty i przyjaciela Andrzeja Dworakowskiego - pozwala przenieść się w świat fotografika, który zapisał w kadrach świat, jaki minął: stogi siana, wschodzące...\n\n\n\n\n\nDziś Światowy Dzień Marzeń - jakie mamy pragnienia związane z kulturą Białegostoku i naszego regionu?\n\nW niedzielę (25.09) Światowy Dzień Marzeń. Co jest niezbędne, by je realizować w sferze sztuki? Jak się nie poddawać, gdy życie rzuca kłody pod nogi? I jakie mamy marzenia związane z kulturą Białegostoku i naszego regionu?\n\n\n\n\n\nW Łomży przyznano Nagrody i Medale im. Zygmunta Glogera\n\nPo raz 33. działające w Łomży Społeczne Stowarzyszenie Prasoznawcze STOPKA wręczyło Nagrody i Medale im. Zygmunta Glogera.\n\n\n\n\n\n\"Mickiewicz-FUSION\" - artystyczny projekt z nowoczesnym spojrzeniem na dzieła wieszcza\n\nWystawa „Ballady miejskie” Mateusza Bielskiego w sobotę (24.09) o 19 zainauguruje w Książnicy Podlaskiej projekt „Mickiewicz-FUSION”. Celem wydarzenia jest uczczenie Roku Romantyzmu Polskiego.\n\n\n\n\n\n+ więcej\n\n\n\n\n\n",
    "Powodzie w Pakistanie: 23 miliony dzieci nie pójdzie do szkoły": "Po tegorocznej katastrofie powodziowej w Pakistanie życiowe szanse milionów młodych Pakistańczyków i Pakistanek wiszą na włosku.\n\nPowodzie spowodowały szkody o wartości co najmniej 10 miliardów dolarów. Teraz potrzeba wsparcia kryzysowego, by odbudować dotknięte klęską rejony. Katastrofalną sytuację Pakistanu będą mieć na agendzie sekretarz generalny ONZ António Guterres oraz liderzy i liderki ze 120 krajów świata, którzy w połowie września zbiorą się w Nowym Jorku na szczycie o transformacji oświaty.\n\nSytuacja humanitarna błyskawicznie i niebezpiecznie się pogarsza. Około 16 milionów dzieci, które powódź wypchnęła z domów, to tylko jedna z wielu grup pakistańskiej młodzieży tracących edukację. W Pakistanie blisko 23 miliony dzieci nie chodzi przez powódź do szkoły.\n\nPo powodziach schodzą lawiny błotne i rośnie groźba głodu. Około 45 proc. ziemi uprawnej w tym kraju już uległo zniszczeniu. Powodzie zabrały już ponad 1,6 miliona hektarów upraw i 800 tysięcy sztuk zwierząt hodowlanych.\n\nW rejonach Pakistanu, które aktualnie znajdują się pod wodą, zginęło w tym roku ponad 1100 osób, został wymyty milion domów, a katastrofa w sumie dotknęła 33 miliony Pakistańczyków i Pakistanek. Niektóre prowincje zanotowały w tym roku pięć razy więcej opadów, niż wynosi średnia z 30 lat na tę porę roku. Stan klęski ogłoszono w 66 obwodach: 31 w prowincji Beludżystan, 23 w Sindh, 9 w Chajber Pasztunchwa i 3 w Pendżabie.\n\nTak jak w przypadku poprzednich klęsk żywiołowych w Pakistanie – trzęsienia ziemi w 2005 roku i powodzi w 2011 roku – najpilniej potrzeba żywności, namiotów i brezentu.\n\nObecne katastrofy humanitarne często najbardziej uderzają w dzieci. Potrzeba natychmiastowego wzrostu funduszy ratunkowych. Tylko w Pakistanie powodzie uszkodziły lub zniszczyły przynajmniej 18 tysięcy szkół, w tym 15 847 w Sindh, 544 w Beludżystanie i 1180 w Pendżabie. Do tego kilka tysięcy szkół nie nadaje się do bezpiecznego użytku, a w 5500 trzeba było zakwaterować tymczasowych uchodźców.\n\nLiczby te prawie na pewno nie oddają skali szkód, które trzeba będzie naprawić. Ich ocenę utrudniają nieprzerwane opady i wysoki poziom wód, ale według jednej ewaluacji najpilniejszych potrzeb w dziesięciu obwodach prowincji Beludżystan 977 sal szkolnych zostało całkowicie zniszczonych, 975 uszkodzonych, zaś 577 szkół obecnie zostało zamienionych na tymczasowe schroniska.\n\nPakistańczycy potrzebują pomocy ratunkowej, by zapobiec kolejnym brakom w edukacji u dzieci, które już straciły wiele miesięcy szkoły podczas pandemii COVID-19. Dodatkowe międzynarodowe wsparcie wykorzystane będzie do założenia tymczasowych placówek szkolnych oraz ustanowienia alternatywnych trybów nauki w rejonach dotkniętych powodzią.\n\nNauczyciele i nauczycielki będą musieli tymczasowo polegać na awaryjnych pomocach naukowych, takich jak zestawy typu „szkoła w pudełku”, szkolne namioty i inne materiały do nauki. Potem dalszego finansowania wymagać będzie suszenie, czyszczenie i dezynfekcja szkół, a także pomoc psychologiczna i społeczna dla niektórych uczniów po traumach tego lata.\n\nNa szczęście w niektórych miejscach interwencja kryzysowa już się zaczęła. W beludżystańskim Piśinie założono 30 tymczasowych placówek szkolnych dla 3600 dzieci, w tym 1100 dziewczynek; w Lasbeli działa jedna taka placówka. Dodatkowe pomoce naukowe wkrótce dotrą do 35 tysięcy dzieci w Sindhu i Pendżabie.\n\nTo wsparcie kosztuje. Dlatego UN Education Sector Working Group [grupa robocza ONZ do spraw sektora edukacji] zwraca się o dodatkowe 10,2 miliona dolarów na tymczasowe placówki oświatowe, dystrybucję materiałów i sprzątanie szkół. Ponadto oprócz 2 milionów dolarów inwestowanych obecnie w interwencję kryzysową w Pakistanie przez Education Cannot Wait, do Pakistanu zostanie przekierowana część funduszy przeznaczona na wieloletnie programy rozwoju humanitarnego.\n\nPomocy potrzebują również inne kraje w kryzysie, np. Afganistan, Ukraina czy Etiopia. Biorąc pod uwagę ich potrzeby, na szczycie edukacyjnym ONZ padną prośby, by kraje mierzące się z sytuacjami nagłymi otrzymywały wsparcie na zwiększone potrzeby budżetowe, zwłaszcza na oświatę, a kraje korzystające z programów pomocowych Międzynarodowego Funduszu Walutowego zostały wyłączone z cięć budżetu edukacyjnego.\n\nPo pandemii naukę próbują nadgonić dziesiątki milionów dzieci. Wszystkie organizacje międzynarodowe powinny robić, co w ich mocy, aby zwiększyć wsparcie finansowe dla edukacji. Nie wolno nam własnym zaniedbaniem zmarnować talentów i potencjału tego pokolenia młodych ludzi.\n\nTrzeba pamiętać o obietnicy wyrażonej w Celu 4 Zrównoważonego Rozwoju ONZ: „Zapewnić wszystkim edukację wysokiej jakości oraz promować uczenie się przez całe życie” do 2030 roku. Ten cel wciąż jeszcze możemy osiągnąć – ale dziś skupimy się na potrzebach dzieci i młodzieży dotkniętych klęskami, kryzysem czy uchodźstwem.\n\n**\n\nYasmine Sherif jest dyrektorką funduszu Education Cannot Wait [Edukacja nie może czekać].\n\nGordon Brown jest byłym premierem Wielkiej Brytanii, specjalnym wysłannikiem ONZ ds. edukacji globalnej oraz przewodniczącym grupy sterującej najwyższego szczebla w Education Cannot Wait.\n\nCopyright: Project Syndicate, 2022. www.project-syndicate.org. Z angielskiego przełożyła Aleksandra Paszkowska.",
    "Spór o wodę. Także w Niemczech": "Woda jest towarem deficytowym. I nie od dziś – niekiedy spornym. W paryskim Luwrze znajduje się 4500-letnia stela z Mezopotamii, czyli dzisiejszego Iraku, na której znajdują się sceny wojny, którą królowie Lagash i Umma stoczyli między innymi o wodę.\n\nOd tego czasu wartość naszego najważniejszego zasobu wzrosła wielokrotnie, podobnie jak rywalizacja o niego. Populacja Ziemi obecnie liczy osiem miliardów ludzi. Ludzie, ale przede wszystkim rolnictwo i przemysł, zużywają gigantyczne ilości wody; co więcej, zmiany klimatyczne zaburzyły rytm opadów i suszy.\n\nPodczas gdy Etiopia buduje tamę na górnym Nilu, Sudan i Egipt obawiają się o swoją życiodajną arterię. W Turcji zapora Ilisu spiętrza wody Tygrysu, których tym samym odpowiednio mniej dociera do Iraku. Także na Eufracie znajduje się kilka tam. W roku 2018 w badaniu zleconym przez Komisję Europejską wskazano osiem rzek, na obszarach wokół których ryzyko konfliktu o coraz bardziej deficytową wodę jest szczególnie wysokie. Oprócz Nilu, Eufratu i Tygrysu naukowcy wymieniają Ganges, Brahmaputrę, Indus i Kolorado.\n\nNiemcy krajem suszy?\n\nNiemcy nie występują w tym sprawozdaniu. Zawsze były uważane za kraj bogaty w wodę. Aż do teraz. Zmiany klimatyczne sprawiają, że lato jest gorętsze i bardziej suche także między Alpami a Morzem Północnym. W efekcie krajobrazy więdną, mokradła wysychają, lasy płoną. Rzeki zawodzą jako arterie komunikacyjne, ponieważ nie niosą wystarczającej ilości wody do żeglugi. A gdy poziom wód gruntowych spada, rosną obawy o wodę na jutro.\n\nTak jest na przykład w 500-osobowej wsi Leisel, położonej na skraju Parku Przyrody Hunsrück-Hochwald. Mieszkańcy są wściekli z powodu dwóch firm produkujących wodę mineralną, które chcą wykonać nowe odwierty w środku parku narodowego, aby zwiększyć produkcję. Mieszkańcy obawiają się, że w ten sposób zabrane im zostaną ich własne źródła.\n\n– Czy rozbudowa wydobycia wody w parku narodowym jest w ogóle dopuszczalna? – pyta ekspert ds. wody, doktor w dziedzinie biologii Holger Schindler. Jeśli tak, to przynajmniej próbne odwierty wydają się być legalne. Zostały zgłoszone i zatwierdzone na krótko przed utworzeniem parku narodowego w 2015 roku.\n\nZ obserwacji eksperta wynika, że powstaje coraz mniej wód gruntowych. W związku z tym biolog spodziewa się, że również w Niemczech dojdzie do regionalnych konfliktów o wodę.\n\nEtiopia spiętrza Nil Błękitny - Sudanowi i Egiptowi wcale się to nie podoba\n\nDo zobaczenia w sądzie!\n\nTakie spory coraz częściej lądują w sądach, na przykład w Lüneburgu w północnych Niemczech, gdzie problemem stały się dostawy wody dla pobliskiego Hamburga. Dostawca wody, Hamburg Wasser, który od 40 lat transportuje wodę z tutejszych terenów do hamburskiej metropolii, teraz chce znacznie powiększyć wolumen. W związku z obawami ekologicznymi powiat ograniczył pobór w 2019 roku, co stało się przedmiotem skargi ze strony firmy Hamburg Wasser.\n\nKonflikty między miastami i ich otoczeniem należą do typowych. Konkurencja między potrzebami ośrodków miejskich a ochroną przyrody jest szczególnie widoczna w Ried w Hesji, regionie położonym na południe od Frankfurtu nad Menem. Przez dziesiątki lat wydobywano tam wodę na potrzeby Frankfurtu. Łącznie dopuszczalne są 44 miliony metrów sześciennych. W efekcie wody gruntowe uległy obsunięciu, co ma poważne konsekwencje dla lasu. „Lasy w aglomeracji Renu i Menu należą do drażliwych miejsc w Europie Środkowej” – stwierdzono w 2013 roku w raporcie Uniwersytetu w Getyndze. Raport wymienił rosnące zapotrzebowanie na wodę jako jedną z przyczyn.\n\nWieloletnia walka o wykorzystanie wody\n\n– Mówimy tu o trwającej od dziesięcioleci rywalizacji o wykorzystanie wody między miastem Frankfurt a okolicami – wyjaśnia Dieter Borchardt. Kierownik obszaru badawczego „Water Resources and Environment” w Centrum Badań nad Środowiskiem im. Helmholtza mówi o nadmiernym wykorzystaniu rezerw wody; do tego stopnia, że ziemia czasami ustępuje. – Doszło tam do szkód budowlanych i poważnych sporów o to, skąd właściwie pochodzą – zaznacza w rozmowie z DW.\n\nLüneburger Heide: sielanka na ziemi, spór o wodę pod ziemią\n\nSpragniony przemysł\n\nPrzemysł jest szczególnie spragniony wody. Zakład Tesla w Grünheide w Brandenburgii trafił na pierwsze strony gazet, gdy Elon Musk zbudował swoją „Gigafactory” w środku regionu cierpiącego na niedobór wody; nowy zakład znajduje się również w obszarze ochrony wody pitnej. I potrzebuje masy wody, szacunkowo 1,4 mln metrów sześciennych rocznie, czyli 1,4 mld litrów. Pierwotnie planowano nawet ponad 3 mln metrów sześciennych.\n\nTymczasem woda w regionie jest tak deficytowa, że lokalny dostawca rozpoczął jej racjonowanie: Ci, którzy przeprowadzą się do regionu i otrzymają nowe przyłącze wodne, mogą zużywać tylko 105 litrów na mieszkańca dziennie. Średnie zużycie wynosi tam 175 litrów.\n\nOgromne ilości wody zużywają przedsiębiorstwa energetyczne. Elektrownie odparowują wodę w swoich chłodniach. Szczególnie dużo odpompowuje się przy odkrywkowej eksploatacji węgla brunatnego. Jednym z największych konsumentów wody jest gigant energetyczny RWE. W swoich kopalniach odkrywkowych węgla brunatnego zużywa prawie 500 mln metrów sześciennych rocznie. I prawie nie musi za to nic płacić. Problem tkwi w tym, że władze mogą przyznać prawa wodne na długie okresy, czasem na dziesiątki lat. Prawa te często pochodzą z czasów, gdy zmiany klimatu nie były jeszcze zauważalne.\n\nOdkrywkowa kopalnia węgla brunatnego RWE\n\nPrawa wodne i luki w wiedzy\n\n– W zasadzie dobrze, że prawa wodne w ogóle w Niemczech istnieją i że są przyznawane przez władze publiczne – uważa Dieter Borchardt. – Woda jest dobrem dziedzicznym, którym należy odpowiednio zarządzać. Każdy, kto chce korzystać z wody w Niemczech, musi się o to ubiegać i musi uzyskać na to pozwolenie – podkreśla.\n\nCzęsto jednak brakuje podstaw do podejmowania decyzji. Martina Raschke, ekspertka ds. wody w organizacji ekologicznej BUND, opowiada DW o badaniu, które sama przeprowadziła wśród 13 powiatów i niezależnych miast w Nadrenii Północnej-Westfalii. Skutek: odpowiedzialne władze często nie wiedzą, ile jest w ich ziemi wody do rozdysponowania.\n\nW związku z pogłębiającym się niedoborem Federalne Ministerstwo Środowiska pracuje nad Narodową Strategią Wodną. Projekt przedstawiony w 2021 roku mówi o koncepcjach zaopatrzenia w wodę, które mają być realizowane w latach 2030-2050. Hydrolog Dieter Borchardt podkreśla, że zarządzanie wodą jest zadaniem ciągłym. I zaznacza, że konsekwencje zmian klimatu ujawnią się w pełnej krasie być może dopiero po roku 2050. – Musimy się na to przygotować teraz – mówi badacz z Instytutu im. Helmholtza.\n\nW przeciwnym razie może dojść do dalszej eskalacji konfliktów o wodę, jak to miało miejsce 4500 lat temu. Spojrzenie na chronologię konfliktów wodnych Instytutu Pacyfiku pokazuje, jaką rolę odgrywa woda w wojnach. Najnowszy punkt na tej mapie dotyczy wojny w Ukrainie: w lutym rosyjskie wojska zniszczyły pod Chersoniem zaporę, która blokowała wodę dla Półwyspu Krymskiego.\n\nChcesz skomentować ten artykuł? Zrób to na Facebooku! >>",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Elżbieta II – rekordy, ciekawostki i nieznane fakty z życia. Królowa „opłynęła świat” 42 razy, odwiedziła ponad 100 państw i poznała pół miliona osób": "Ludzie\n\nElżbieta II, królowa Zjednoczonego Królestwa Wielkiej Brytanii i Irlandii Północnej, zmarła w wieku 96 lat. Przez siedem dekad panowania monarchini ustanowiła wiele rekordów, które pewnie nigdy nie zostaną pobite.\n\nElżbieta II nie żyje – taką informację w czwartkowy wieczór, tuż po godzinie 19:00 czasu polskiego, podała agencja Reutera. Chwilę później przykrą wiadomość o śmierci brytyjskiej głowy państwa potwierdził Pałac Buckingham. – Królowa zmarła spokojnie w Balmoral dziś po południu. Król i Królowa Konsorta pozostaną dziś wieczorem w Balmoral, a jutro wrócą do Londynu – czytamy w oficjalnym komunikacie.\n\nWraz ze śmiercią Elżbiety II władzę na Wyspach Brytyjskich – zgodnie z zasadami protokołu – przejął jej syn, książę Karol. Od wczoraj tytułowany jest jako Karol III.\n\n– Śmierć mojej ukochanej Matki, Jej Wysokości Królowej, to moment największego smutku dla mnie i wszystkich członków mojej rodziny. Głęboko opłakujemy odejście cenionego suwerena i ukochanej Matki. Wiem, że jej strata będzie głęboko odczuwana w całym kraju, królestwach i Wspólnocie Narodów, a także przez niezliczone rzesze ludzi na całym świecie. W tym okresie żałoby i zmian moja rodzina i ja będziemy się pocieszać oraz wspierać wiedzą o szacunku i głębokim uczuciu, jakim darzono Królową – napisał nowy król. Od teraz drugie miejsce w linii dziedziczenia brytyjskiego tronu zajmuje książę William, najstarszy syn Karola III.\n\nTłumy przed Pałacem Buckingham żegnają Elżbietę II / fot. Samir Hussein/WireImage/Getty Images\n\nElżbieta II zmarła w swojej szkockiej posiadłości Balmoral, w wieku 96 lat. Na tronie zasiadała przez siedem dekad, co czyni ją najdłużej planującą monarchinią w historii kraju. Ba, od 13 października 2016 roku, gdy odszedł król Tajlandii Bhumibol Adulyade, była najdłużej panującym przywódcą na świecie. To jednak nie koniec rekordów. Przez cały okres sprawowania władzy królowa odwiedziła ponad sto państw, w tym aż 22-krotnie Kanadę. Według wyliczeń „The Daily Telegraph”, Elżbieta II w sumie odbyła ponad 250 zagranicznych wizyt, co przekłada się na odległość równą 42-krotnemu okrążeniu Ziemi. Ostatnim krajem, który odwiedziła, były Niemcy w czerwcu 2015 r.\n\nW pierwszą podróż, u boku swoje męża, księcia Filipa (zmarł w kwietniu 2021 r.) wyruszyła chwilę po koronacji, w 1953 r. W ciągu trwającej 168 dni wyprawy złożyła wizytę w 13 krajach, zostając pierwszym monarchą, który opłynął świat (Czytaj też: Ferdynand Magellan – biografia podróżnika, który jako pierwszy opłynął Ziemię, skrywa wiele sekretów). Elżbieta II była także pierwszą brytyjską głową państwa, która złożyła oficjalną wizytę w Australii, Nowej Zelandii i na Fidżi, czyli państwach i wyspach wchodzących w skład Wspólnoty Narodów.\n\nElżbieta II podczas wizyty w Polsce w 1996 roku / fot. Tim Graham Photo Library via Getty Images\n\nW 1996 roku, na zaproszenie ówczesnego prezydenta Aleksandra Kwaśniewskiego, królowa Elżbieta II przyleciała do Polski. W czasie trzydniowej wizyty przywódczyni uczestniczyła w obradach parlamentu, zwiedziła warszawską Starówkę, Zamek Królewski, Łazienki Królewskie, Liceum im. Stefana Batorego, a także odwiedziła Kraków. – Wiem, że o Polsce miała bardzo dobre zdanie. Pierwsze jej spotkania z Polską to polscy żołnierze, lotnicy w czasie II wojny światowej. Zawsze była wobec nas sympatyczna. Myślę, że ta wizyta w 1996 roku utwierdziła ją w tym, że Polacy ją bardzo lubią, cenią i szanują – wspominał w rozmowie z PAP Aleksander Kwaśniewski.\n\nPaństwa, które odwiedziła Elżbieta II: Algieria, Antigua i Barbuda, Australia, Austria, Arabia Saudyjska, Bahamy, Bahrajn, Bangladesz, Barbados, Belgia, Belize, Bermudy, Botswana, Brazylia, Brytyjskie Wyspy Dziewicze, Brunei, Chile, Chiny, Wyspy Cooka, Cypr, Czechy, Dania, Dominika, Estonia, Etiopia, Fidżi, Finlandia, Francja, Gambia, Ghana, Grenada, Gujana, Hiszpania, Holandia, Islandia, Indie, Indonezja, Iran, Irlandia, Jamajka, Japonia, Jordania, Jugosławia, Kajmany, Kanada, Katar, Kenia, Kiribati, Korea Południowa, Kuwejt, Łotwa, Liberia, Libia, Litwa, Luksemburg, Malawi, Malezja , Malediwy, Malta, Mauritius, Meksyk, Maroko, Mozambik, Namibia, Nauru, Nepal, Niemcy, Niemcy Zachodnie, Nowa Zelandia, Nigeria, Norwegia, Oman, Pakistan, Panama, Papua-Nowa Gwinea, Polska, Portugalia, Republika Południowej Afryki, Rosja, Saint Kitts i Nevis, Saint Lucia, Saint Vincent i Grenadyny Samoa, Seszele, Sierra Leone, Singapur, Republika Południowej Afryki, Słowacja, Słowenia, Sri Lanka, Sudan, Szwecja, Szwajcaria, Tanzania, Tajlandia, Tonga, Trynidad i Tobago, Tunezja, Turcja, Tuvalu, Uganda, USA, Wyspy Salomona, Wyspy Turks i Caicos, Watykan, Węgry, Włochy, ZEA, Zambia oraz Zimbabwe.\n\nJak wyliczyli statystycy, Elżbieta II w okresie swojego panowania (1952–2022) uczestniczyła w przeszło 21 tysiącach spotkań, podczas których miała okazję poznać niemal pół miliona osób. Na przestrzeni siedmiu dekad królowa przyjęła w Pałacu Buckingham 112 głów państw, w tym Lecha Wałęsę. A także wiele wybitnych postaci ze świata kultury czy nauki, m.in. Neila Armstronga, pierwszego człowieka na Księżycu. Najdłużej panująca monarchini w historii Zjednoczonego Królestwa przeżyła 16 premierów Wielkiej Brytanii i 7 papieży.\n\nElżbieta II z szejkiem Isą bin Salman Al Khalifą podczas wizyty w Bahrajnie w 1979 roku / fot. Steve Raymer/Nat Geo Images Collection\n\nDodajmy, że pogrzeb Elżbiety II – zgodnie z opracowaną w latach 60. XX wieku „Operacją London Bridge” – odbędzie się 10 dni po śmierci monarchini, czyli najprawdopodobniej 18 września. Ceremonia będzie miała charakter państwowy.\n\nŹródła: „The Daily Telegraph”, Polska Agencja Prasowa (pap.pl), royal.uk, tvn24.pl, własne.",
    "Ciemny, dziki kraj": "fot. Tobiasz Papuczys / mat. teatru\n\n„Cesarz” Ceziego Studniaka, luźna adaptacja słynnego reportażu Ryszarda Kapuścińskiego, to muzyczna opowieść osnuta wokół Etiopii pod rządami Hajle Syllasje I oraz Polski. Polski z lat 70-tych i tej dzisiejszej (czy to aby nie ta sama Polska? – jedna zrośnięta z drugą, nie mogą się od siebie oderwać niczym bliźniaczki syjamskie; gdzie jedna idzie, tam druga za nią podąża, zawsze razem?). I wydawać by się mogło, że to zdarzyło się kiedyś, dawno temu, daleko stąd, w innej rzeczywistości, że to nas nie dotyczy, że to baśń. Śpijcie, śnijcie, bajka trwa. Nawet cesarz już zasnął. Rano, gdy się zbudzi, wysłucha donosów i wszystko dokładnie zanotuje w pamięci, swoim jedynym archiwum. Władza nie zapomina. Nie angażuje się, nie zabiera stanowiska, nie podpisuje żadnych dokumentów. Władza trwa. Upadla, ogranicza, kontroluje swoich podwładnych, ale powoli i stopniowo, tak, by się nie zorientowali, że obdziera ich z ostatnich strzępków wolności.\n\n\n\nIm z kolei zdaje się, że wciąż zachowują resztki godności, człowieczeństwa. Dlatego chwytają za siekiery i biegną przed siebie niczym stado wygłodniałych kurczaków, gotowych zadziobać się nawzajem za jedno, najmniejsze ziarno. Panie i Panowie, tak wydziera się opozycja! A Cesarz nic nie mówi i nie wiadomo już, co jest głośniejsze, czy ten krzyk, czy jego cisza.\n\n\n\nBunt pogwałconych\n\n\n\nWleźć z butami w cudze życie, narzucić własną wizję świata, decydować o tym, co wolno myśleć, jak powinno się myśleć i czy w ogóle można myśleć. Etiopia z 1974 roku jest wyraźną aluzją do Polski pod rządami PiS-u. Spektakl miał być odpowiedzią na owe rządy, tyle tylko, że długo oczekiwany głos opozycji zamienił się w polityczne wycie. Wycie tego, który błądzi, który chciałby odnaleźć drogę, ale nie wie, wątpi i boi się. Nie ulec, nie poddać się – kręcąc się w kółko wokół własnej osi, łatwo odnieść wrażenie, że pędzi się naprzód. Jeśli tak ma wyglądać nasza rewolucja, to ją przegramy.\n\n\n\nAkt oskarżenia\n\n\n\nLud nie przestaje szukać winnego. Biedni? Bogaci? Wojsko? Ministrowie? Cesarz? Kto odpowiada za nasze nieszczęście? Kogoś trzeba skazać, potem stracić, podczas gdy bezwładnie, z głupią nadzieją czekamy na rozpad i odejście tyrana. Tak zastyga opozycja. Stoi i nawet nie drgnie, palcem nie ruszy, patrzy jak się biją, leją na oślep. Kto z kim? Kto przeciwko komu? Kurz unosi się nad ich splecionymi ciałami, a oni znikają w pyle. Skłóceni, podzieleni, sparaliżowani przez pewność, że w końcu kiedyś to minie, że jakoś to będzie, byle przetrwać. Czy nie o to właśnie chodzi… cesarzowi?\n\n\n\nOne man show\n\n\n\nCicho! Pan przemówił!\n\n\n\nNo i mówi… ale jakoś tak dziwnie, trochę prześmiewczo, chaotycznie. Clown w kabaretowej aranżacji. Miał to być – jak twierdzi reżyser – monolog skrzywdzonej i samotnej jednostki, jednak ani on nie wzrusza, ani niespecjalnie bawi. Banalna ironia podsunięta pod nos publiczności sprawia, że cała scena zamienia się w żałosną maskaradę, w której nikt nie potrafi znaleźć swojego miejsca, z której już chyba nawet nie ma wyjścia. Trafne, chociaż chyba nie do końca zamierzone odzwierciedlenie rzeczywistości.\n\n\n\nAdwokat artysty\n\n\n\nTeatr z natury jest zaangażowany, lecz od kilku lat (nie tylko w Polsce) można w nim zaobserwować tendencję do poruszania tematów politycznych, tyle że w sposób dość zagmatwany i nieudolny. Potrzeba określenia się, wypowiedzenia, zamienia się w ciągłe powtarzanie tego samego, bo nic nowego przecież już nie da się wymyślić. Pozostaje tylko reinterpretować to, co „uniwersalne”, co wydarzyło się nie raz, nie dwa, nie trzy, a nawet nie cztery, i do czego – przez naiwność – znów dojdzie nie raz, nie dwa, nie trzy i nie cztery. Czuć w powietrzu, że coś się zbliża. Coś jeszcze niejasnego i nieokreślonego, a przecież całkiem znajomego. I dobrze by było ruszyć się i zacząć działać; z tym, że teatr nie jest salą sądową, nie jest parlamentem; i choć ostrzega, proponuje, naucza, nie będzie w stanie wiele zmienić. Co wcale nie oznacza, że powinien odpuścić.\n\n",
    "Ewa Kassala: Mało wiemy o kobietach z przeszłości. Głównymi postaciami w historii są mężczyźni, a przecież kobiety też ją tworzyły": "Ewa Kassala – pisarka, autorka jedynej na świecie trylogii o królowych starożytnego Egiptu: Żądze Kleopatry, Boska Nefretete, Hatszepsut, i drugiej, o silnych kobietach czasów biblijnych: Królowa Saby, Maria Magdalena, Semiramida (wszystkie ukazały się również po angielsku i hiszpańsku). Autorka poradników: „Wystąpienia publiczne i kreowanie wizerunku”, „Jak być nowoczesną damą”, „Savoir-vivre przy stole”, „Poradnik nowoczesnej czarownicy”, „W sukience do sukcesu”, „Nowoczesna czarodziejka. Twój sukces”.\n\nMagdalena Mikrut-Majeranek: Jest Pani autorką wielu powieści, których punktem wspólnym jest postać silnej bohaterki. Kobiety, która doskonale radzi sobie z przeciwnościami losu. Tak było w trylogii o królowych starożytnego Egiptu: „Żądze Kleopatry”, „Boska Nefretete”, „Hatszepsut” czy w przypadku kolejnej trylogii o niewiastach z czasów biblijnych, chodzi tu o powieści „Królowa Saby”, „Maria Magdalena” i „Semiramida”. Każda epoka ma swoją bohaterkę?\n\nEwa Kassala: Każda epoka ma wiele bohaterek. Niestety wciąż niewiele o nich wiemy. W ogóle mało wiemy o kobietach z przeszłości. Głównymi postaciami w historii są mężczyźni. A przecież kobiety też ją tworzyły, owszem, inaczej – jednak mimo, że często występowały w innych niż mężczyźni miejscach i rolach – to robiły to z olbrzymim zaangażowaniem. My, nawet jeśli nie wpływamy na losy świata w sposób tak zwany bezpośredni, to przecież mamy w trwaniu i rozwoju ludzkości udział nadzwyczajny.\n\nA współcześnie? Jeśli miałaby Pani napisać powieść osadzoną w realiach XXI wieku, to kto byłby jej bohaterką?\n\nWybór byłby trudny. Dziś jest mnóstwo kobiet, o których kiedyś powstaną powieści, o wielu już powstają. Kobiety coraz częściej rządzą światem, są premierkami, ministrami, działają w polityce, że nie wspomnę o tym jakie mają zasługi dla nauki, sztuki. W ogóle, dziś kobiety, szczególnie w naszym obszarze kulturowym, są wszędzie. Byłoby o kim pisać.\n\nJest Pani nie tylko pisarką, ale i specjalistką ds. równouprawnienia kobiet i mężczyzn, autoprezentacji i kreowania wizerunku, a przez dekadę kierowała Pani międzynarodową organizacją charytatywną wspierającą kobiety Dress for Success. Codzienna praca, pasje i zainteresowania z pewnością odbijają się w Pani twórczości?\n\nW chyba każdego rodzaju twórczości odbijają się doświadczenia i postrzeganie świata przez autora. Przez lata działałam charytatywnie, głównie w środowiskach kobiecych, nie tylko w Polsce. Doświadczenie pracy w kobiecych projektach Banku Światowego, czy prowadzenie, jak Pani zauważyła, przez dziesięć lat amerykańskiej organizacji wspierającej kobiety na całym świecie, czyli Dress for Success, mocno przewartościowały moje poglądy i dostarczyły mi naprawdę cennych doświadczeń. Na całym świecie spotykałam kobiety. Możemy różnić się pochodzeniem, kolorem skóry, wykształceniem, wiarą, zasobnością portfela i wieloma jeszcze kwestiami, ale zapewniam, że – i tak jest od wieków – mamy bardzo podobne problemy. Towarzyszą nam takie same emocje, namiętności, obawy, lęki i pragnienia.\n\nREKLAMA\n\nRysunek Jana Matejki z cyklu Poczet królów i książąt polskich. Domena publiczna\n\nW poprzedniej trylogii zabrała Pani czytelników w podróż do źródeł cywilizacji europejskiej, czyli do Asyrii i Babilonu, a tym razem sięgnęła Pani po wątki bliższe, bo słowiańskie. Przenosimy się zatem do czasów, kiedy nasi przodkowie wierzyli m.in. Nyję, Makoszę, Świętowita, Welesa, Peruna. Dlaczego zdecydowała się Pani na Słowiańszczyznę?\n\nZnów się potwierdza, że wszystko ma swoje miejsce i swój czas. Tak widocznie miało być: najpierw starożytny Egipt, potem Izrael, Asyria, królestwo Saby czyli dzisiejsza Etiopia i Jemen. Czasy przełomów, początki chrześcijaństwa. Uczyłam się, szukałam korzeni. Wreszcie, z zupełnie już innym niż kiedyś warsztatem i umiejętnościami prowadzenia poszukiwań historycznych, mogłam rozpocząć „Słowiański szlak”, bo taki tytuł ma seria.\n\nWraz ze zmianą epoki i obszaru geograficznego, zmienił się także główny bohater. Tym razem nie jest to już kobieta, a mężczyzna i to historyczny pierwszy władca Polan. Skąd taki wybór?\n\nFaktycznie, Mieszko to kluczowa postać w „Czasie Bogini”, ale nie główna. Jest bohaterem znaczącym, ale to nadal kobiety wiodą tu prym. Okres narodzin Polski był opisywany wielokrotnie, ale perspektywa kobieca jest tutaj niedostatecznie rozwinięta. A przecież pojawienie się chociażby Dobrawy, chrześcijańskiej żony Mieszka, nieodwracalnie zmieniło historię Polski. Inny dobór partnerki i – kto wie – może tak jak Ruś Kijowska przyjęlibyśmy obrządek bizantyjski zamiast rzymskiego? Albo, tak jak Litwa, opóźnilibyśmy wyjście z pogaństwa o kilkaset lat? Tak - właściwa kobieta na właściwym miejscu może zmienić wszystko. Zwłaszcza mądra partnerka życiowa władcy.\n\nNo właśnie! Karty powieści wypełniają opowieści nie tylko o Mieszku, ale i wiedźmach, strażniczkach Bogini i zapomnianych boginiach. Jak jednak należy odczytywać tytuł? Kto jest tytułową „Boginią”?\n\nNo przecież, że nie powiem!\n\nSkąd czerpała Pani inspirację do napisania powieści?\n\nFascynują mnie czasy przełomu. Nefretete i Echnaton wprowadzili w Egipcie, na krótko ale jednak, po raz pierwszy religię monoteistyczną, wiarę w Atona. Kleopatra – powiedzmy, że najbardziej frywolna z moich powieści, ale jednak przecież mocno osadzona historycznie – mówi o ostatniej władczyni Egiptu. Po Kleopatrze Egipt staje się rzymską prowincją, czyli też mamy przełom. A Maria Magdalena? W jej czasach to dopiero następowały zmiany – zaczęła się przecież nowożytność! Czasy Mieszka to również potężny przełom. Tak niewiele wiemy o naszych korzeniach, tak mało jest źródeł. Rozmawiam z ekspertami, mnóstwo czytam, koresponduję i spotykam się z profesorami, doktorami i innymi znawcami tematu. Odwiedzam miejsca związane z przeszłością, godzinami siedzę w muzeach, przesiaduję tam, gdzie kiedyś wznosiły się grody, wpatruję się w wody jezior, wsłuchuję w szepty wiatru, dotykam kamieni. To mocno działa na moją wyobraźnię. Poznaję to po snach, które do mnie przychodzą. Oj tak, miewam barwne sny, także dzięki nim mogę pisać i tworzyć.\n\nEwa Kassala „Czas Bogini” 49,90 zł Wydawca: Grupa Wydawnicza Sonia Draga Rok wydania: 2022 Okładka: miękka ze skrzydełkami Liczba stron: 328 Premiera: 24.08.2022 Format: 150 × 230 [mm] ISBN: 978-83-8230-382-7 EAN: 9788382303827\n\nREKLAMA\n\nCzytając powieść, poznajemy też dzieje Miry, Dobrawy czy Ragany. Dobrawa jest powszechnie znana. Jak jednak konstruowała Pani swoje bohaterki? Czy mają realnie istniejące odpowiedniki, czy też to raczej licentia poetica?\n\nNa przykład Ragana. Weszłam pewnego razu do Genius loci w Poznaniu. Tam, w podziemiach, są hologramy ludzkich twarzy sporządzone na podstawie czaszek odkrytych w Wielkopolsce, także na terenie Poznania. Patrzę i widzę Raganę! Od razu wiedziałam, że to ona – jedna z moich bohaterek. Zginęła tragicznie. W jej oczodole zachował się sporej wielkości kamień. Opowiedziała mi, jak to się stało. Napisałam, można przeczytać w książce.\n\nAkcja powieści rozgrywa się w czasach Mieszka I, czyli w X wieku. O ile o starożytnym Egipcie czy Babilonie napisano wiele, o tyle źródła dotyczące początków państwa polskiego są ograniczone. Jak sobie Pani z tym poradziła?\n\nChciałabym mieć więcej materiałów. Czasy Mieszka i wcześniejsze – to, co na ten temat wiemy, to w zasadzie głównie domysły. Mnóstwo przeczytałam. Im bardziej zagłębiałam się w ten świat, tym było mi trudniej. W zasadzie niemal na każdy temat dotyczący tego okresu, historycy mają różne, często mocno odmienne czy momentami wykluczające się zdania. Gdzie i kiedy odbył się chrzest Mieszka? Nawet tego nie wiemy! Czy Dobrawa była wcześniej mężatką? Niby już wiemy, ale przecież jednak wciąż nie na pewno. Ile rodzeństwa, ile żon miał Mieszko, czy w ogóle je miał? Gdzie zamieszkała Dobrawa, gdy przyjechała do Polski? Przecież jeszcze niedawno, zanim odkryła je znakomita archeolog prof. Hanna Koćka-Krenz, nie wiedzieliśmy gdzie stało w Poznaniu palatium Mieszka. Powszechnie uważano, że w poznańskiej katedrze znajduje się misa chrzcielna i że to tam ochrzczono władcę. Okazało się, że katedrę zbudowano później. A na przykład prof. Urbańczyk uważa, że ta chrzcielnica jest misą na cement pozostawioną tam przez budowlańców. Mamy wielu wybitnych ekspertów, a materiałów źródłowych niestety mało. Jest Thietmar, Ibn Jakub, trochę tekstów arabskich, np. Ibn Rosteh, Kosmas, oczywiście Gall Anonim, Wincenty Kadłubek, trochę skandynawskich…\n\nMało tego i z wiarygodnością tych tekstów też można dyskutować. Skąd przywędrowali Piastowie? Z dalekiego Wschodu, byli Wikingami, a może wcale nie przywędrowali, bo byli tu od tak zwanego zawsze? Tak wiele jest teorii, tak mało wiemy na pewno. Przecież nawet nie znamy imion słowiańskich bóstw! Nie wiemy jak i do kogo modlili się nasi przodkowie. Mokosz czy Makosza, bogini Nyja czy bóg Nyja - no właśnie, kto w ogóle słyszał o Nyi? Jan Długosz, chcąc dobrze, na swój sposób uporządkował mitologię. Zrobił to mniej więcej 400 lat po Mieszku, wzorując się na starożytnych. Wybrał to, co mu pasowało. Kto wie, że Piastami nazwano tę dynastię po raz pierwszy dopiero w XVI wieku? Piastowie raczej siebie tak nie nazywali, mimo że wywodzili swą genealogię od Piasta. Dziś, co chwilę pojawiają się nowe odkrycia. Często coś, co wcześniej mogło wydawać się niemal pewne, budzi wątpliwości, a nawet okazuje się być całkowicie zmyślone. Tak to już jest z naszą dawną historią – królują teorie i domysły.\n\nŚredniowiecze to czas patriarchatu, epoka zdominowana przez mężczyzn. Pozycja kobiet nie była godna pozazdroszczenia. Jednakże można mówić o wyjątkowych kobietach, które sięgnęły po władzę, jak chociażby Brunhilda, cesarzowa bizantyńska Irena czy Eleonora Akwitańska. Czy i one mają szanse na zostanie bohaterkami jednej z Pani powieści?\n\nZobaczymy, co przyniesie czas. Jest wiele arcyciekawych i silnych kobiet w historii. Jak mawiają bohaterki moich książek: Nikt nie zna ścieżek, jakie planują nam bogowie.\n\nREKLAMA\n\nWspółczesne wyobrażenie Nyi, lechickiego bóstwa sfery chtonicznej niepewnej płci, (Marek Hapon, 2017) CC BY-SA 4.0\n\nZ jakimi problemami mierzyła się Pani podczas pracy nad powieścią?\n\nZ niewiedzą, niepewnością, czasami skrajnie różnymi interpretacjami historycznymi tych samych zdarzeń. No i – nie ma co ukrywać – mimo, że tak niewiele mamy źródeł, każdy z nas sporo wie o naszej historii. Albo myślimy, że wiemy. Wiemy to, czego nas uczono, albo co przeczytaliśmy w Internecie. Ja też. Potem często okazuje się, że to całkowita nieprawda! Słyszeli Państwo o turbosłowianach? Jacy turbosłowianie?! Dajmy już z tym spokój. Przez fałszywe opowieści – najczęściej rozgłaszane w Internecie - wiele osób uważa, że nasi królowie naprawdę walczyli ramię w ramię z Juliuszem Cezarem. A w tamtych czasach, no cóż, pora się z tym pogodzić, nie byliśmy jeszcze królestwem. To także nie my nauczyliśmy Francuzów jeść widelcem i nożem. Takie czasy… Rzadko, ale bywa, że w Internecie spotykam się z krytyką ze strony osób, które nie przeczytawszy nawet moich książek, uważają, że wiedzą coś na pewno, co dotyczy bardzo odległej historii i usiłują mnie pouczać. Ok, przyjmuję te pouczania z pokorą, a coraz częściej z pobłażaniem. Ale tak to jakoś jest, że profesorowie, którzy zajmują się tym tematem całe życie, nie wiedzą, nie znają odpowiedzi i z nadzieją patrzą w przyszłość, która może odkryje nam i wyjaśni zagadki.\n\nProfesorowie, eksperci, kiedy ich pytam, przepraszają i bezradnie rozkładają ręce, bo nie wiedzą, a internetowi mądrale wiedzą! Jak to jest, że taki mądrala uważa się równocześnie i za eksperta w sprawach XVIII dynastii, i przełomu starożytności i nowożytności, wie wszystko o Asyrii, Izraelu, Egipcie, królestwie Saby i o początkach polskiej państwowości, wie jak rządziły królowe, zna się na kapłankach Izydy, wie do jakich bogów i jak modlił się Mieszko i w ogóle – generalnie wszystko wie. Ha ha, no tak, to uroki powszechności Internetu, w którym każdy może się wypowiedzieć. Gdyby „mądrala” miał możliwość wypowiadania się tylko w swojej wsi (sama mieszkam na wsi, to wiem, jak to jest), nikt by go nie słuchał, bo wszyscy rozumieliby, z kim mają do czynienia, a na forum może wygłaszać swoje mądrości – być może trafi na kogoś, kogo uwagę przyciągnie? Najczęściej jednak, na szczęście, ludzie szybko rozpoznają kogoś takiego i go po prostu ignorują – na jego profil najczęściej prawie nikt nie zagląda. To jeden ze znaków naszego czasu. Trzeba nauczyć się z tym żyć. Ja się uczę. Moi czytelnicy też mnie tego uczą. Są wspaniali. Otwarci, mądrzy, wyrozumiali także dla różnych „mądrali”, o których wspominałam. Mocno mnie wspierają, podrzucają ciekawostki, wskazują rozwiązania, podsyłają literaturę, bywa że przyślą upieczone przez siebie ciasto, przetwory, własnoręcznie wydzierganą serwetkę – są cudowni. Bardzo licznie przychodzą na spotkania autorskie, mają niebywały dystans i poczucie humoru. No i kochają czytać!\n\n„Czas Bogini” to pierwsza powieść inaugurująca nowy cykl. Czy może Pani zdradzić czego będą dotyczyły kolejne powieści?\n\nJak mawiają moje bohaterki: Bogowie śmieją się, gdy zdradzamy światu swoje plany. Powiem więc tylko, że jeśli wszystko będzie dobrze, to na kartach kolejnych powieści chcę zgłębić słowiańską historię. Opowieści o naszych ziemiach, pieśni o domu, o tym, skąd pochodzimy, jak się tu znaleźliśmy i jakie jest nasze dziedzictwo kulturowe i duchowe. Będę pisać o korzeniach, o nadejściu chrześcijaństwa, o trudnych czasach powstawania państwowości polskiej – wszystko to w ujęciu starć religii i wartości. Podejrzewam, że z dotychczasowych cykli moich książek, ta może stać się najbardziej bliska naszym sercom.\n\nDziękuję serdecznie za rozmowę!",
    "Brązowa medalistka Mistrzostw Europy z apetytem na Igrzyska Olimpijskie": "Monika Jackiewicz wcześniej startowała na 10 kilometrów, w półmaratonach, na dystansach pięcio i trzy kilometrowych na stadionie, biegała też na 2000 m z przeszkodami. Gdy w czasach startów w Olsztynie, trener chciał ją wystawić na 10 kilometrów na stadionie, była przerażona.\n\n— Kiedyś długie dystanse mnie stresowały. Śp. trener Zbigniew Ludwichowski widział we mnie potencjał, a ja miałam pewną barierę w głowie i bałam się startować na dłuższych dystansach. Po latach wspominam to z uśmiechem, mierząc się już z królewskim dystansem maratonu. Dojrzałam do tego, mój organizm niektóre rzeczy \"przetrawił\". — mówi Monika, świeżo upieczona wicemistrzyni Polski w półmaratonie, który zdobyła w miniony weekend w Iławie. — Biegi długie przyszły przed trzydziestką, można powiedzieć, że \"książkowo\", czuję, że zaczęły się najlepsze lata do trenowania długiego biegania.\n\nMonika Jackiewicz z Kazanic pomogła polskiej drużynie maratońskiej zdobyć pierwszy w historii Polskiej Lekkiej Atletyki brązowy medal w maratonie na Mistrzostwach Europy w Monachium. Debiutowała na tak dużej imprezie w reprezentacji Polski i odrazu stanęła na podium, zdobywając drużynowy brąz. A droga do Monachium łatwa nie była.\n\n— Jestem bardzo świeżą maratonką, mam dopiero dwa maratony w nogach, debiutowałam w tym roku w kwietniu. Wraz z trenerem Arturem Olejarzem bardzo późno zdecydowaliśmy się na ten kwietniowy maraton, decyzję podjęliśmy w połowie lutego. Gdyby rok temu ktoś mi powiedział, że ja będę biegać maraton na Mistrzostwach Europy złapałabym się za głowę. Biegałam półmaratony, ale jakoś nie pomyślałam, aby połówkę podwoić — wspomina Monika Jackiewicz, która ostatecznie postanowiła zawalczyć o start w Monachium.\n\n— Decyzja o starcie w maratonie zapadła w lutym w Portugalii, kiedy na urlopie polecieliśmy trenować w cieplejszych warunkach. W międzyczasie sporo rozmawialiśmy, analizowaliśmy i zdecydowałam, że podejmę wyzwanie. Jak nie spróbuję to się nie dowiem. Poszliśmy na całość, celowaliśmy w minimum na Mistrzostwa Europy, postawiliśmy sobie wysoko poprzeczkę i się udało z czego się bardzo cieszę. Aby pojechać do Monachium musiałam zdobyć kwalifikację czego dokonałam w Dębnie (mój debiut w Dębnie okazał się najlepszym debiutem kobiecym w Polsce)— opowiada zawodniczka, wspominając swój bieg w Dębnie, jako jeden z najtrudniejszych.\n\n— Przez cały czas pogoda mocno dawała się we znaki. Było wszystko, wiatr, deszcz, śnieg, grad i zimno. Warunki do robienia dobrych wyników były bardzo niekorzystne. Słyszałam opinie, że chyba z motyką na słońce się porwałam, jak można było zrobić minimum, aby otrzymać kwalifikację, w takich warunkach? Byłam mocno zdeterminowana, dobrze przygotowana, starałam się biec i dać z siebie wszystko. Czułam, że to jest mój dzień. Ostatecznie wygrałam Mistrzostwa Polski w maratonie. Przebiegłam 42 km i 195 m w czasie 2 godzin 29 minut i 51 sekund wypełniając minimum kwalifikacje na Mistrzostwa Europy.\n\nW ostatni weekend zdobyła srebrny medal Mistrzostw Polski w półmaratonie. Gdyby nie fakt, że zawody te były w Iławie, w jej rodzinnych stronach, pewnie by nie startowała. Wysiłek po Mistrzostwach Europy w Monachium, które odbyły się w połowie sierpnia, jest w niej wciąż mocno odczuwalny.\n\n— Mimo, że ciało dawało znaki, że jest zmęczone, głowa podpowiadała, aby startować. Nie chciałam tego odpuścić, bardzo mi na tym starcie w Iławie zależało. To była okazja, aby bronić tytuł Mistrzyni Polski z ubiegłego roku. Start na Mistrzostwach Polski w swoich rodzinnych stronach dodaje skrzydeł. Moja najbliższa rodzina przyjechała na start do Iławy aby mi kibicować to dla nas wszystkich bardzo fajne emocje. Dobrze się biegnie ze świadomością, że na mecie czekają bliscy. To właśnie oni znają mnie od dziecka i wiedzą od środka, jak wygląda moja sportowa droga w szczególności rodzice, czy babcia z którą jestem mocno związana. To ona na mecie iławskiego półmaratonu założyła mi medal na szyję — opowiada z uśmiechem Monika.\n\nPółmaraton w Iławie to tylko epizod, chociaż niezwykle ważny, w drodze do zdobywania medali na długich dystansach. A plany Moniki są bardzo ambitne.\n\n— Być może w najbliższym czasie będę startować w Mistrzostwach Świata w biegach przełajowych w Portugalii, a jeżeli nie tam, to odpocznę przed kolejnym sezonem, który jest bardzo ważny. — opowiada Monika — Od stycznia można wypełniać kwalifikacje olimpijskie na Igrzyska Olimpijskie w Paryżu w 2024 roku i na tym będziemy się skupiać. Nie trenowałam nigdy w wysokich górach, a kluczowi zawodnicy właśnie tam trenują, więc to przede mną. Marzą mi się Igrzyska. Emocje na Mistrzostwach Europy w Monachium były ogromne, to niesamowite przeżycie, cała otoczka, ceremonia dekoracji. Coś niesamowitego, chciałabym tego doświadczyć na Igrzyskach.\n\nAby myśleć o rywalizacji z najlepszymi zawodnikami trzeba trenować w wysokich górach jak Kenia czy Etiopia, a takie wyjazdy generują bardzo duże koszty. Jeśli ktoś z lokalnych przedsiębiorców chciałby wesprzeć moją sportową drogę, pomóc finansowo w przygotowaniach do wyjazdu na Igrzyska, będę bardzo wdzięczna za pomoc. Dziękuję wójtowi Gminy Lubawa Tomaszowi Ewertowskiemu, który bardzo wspierał mnie w tym roku w przygotowaniach do startu na Mistrzostwach Europy.\n\nI tego serdecznie Monice Jackiewicz życzymy, dziękując za emocje jakich dostarcza swoim sympatykom w mieście i gminie Lubawa, skąd pochodzi.\n\nAlina Laskowska"
}