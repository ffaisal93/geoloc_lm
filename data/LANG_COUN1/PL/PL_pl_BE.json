{
    "Holandia - Belgia: poznaliśmy finalistę z polskiej grupy": "Holandia - Belgia: poznaliśmy finalistę z polskiej grupy\n\nBelgia nie przeprowadziła szalonego ataku na bramkę Holandii w prestiżowym starciu o panowanie w Beneluksie. Pomarańczowi zwyciężyli 1:0 i tym samym przypieczętowali awans do turnieju finałowego Ligi Narodów.\n\nPAP/EPA / Koen van Weel / Na zdjęciu: Daley Blind (z lewej) i Thomas Meunier\n\nZaskoczeniem była obecność w jedenastce gości Amadou Onany. Ponadto drugą szansę dostał Zeno Deblast, który debiutował w wygranym 2:1 meczu przeciwko Walii i były zastrzeżenia do jego gry. Selekcjoner Holandii dokonał czterech zmian w porównaniu z jedenastką z Warszawy. Trafili do niej Steven Berghuis, Marten de Roon, Davy Klaassen oraz Steven Bergwijn. Zabrakło między innymi Frenkiego De Jonga i Memphisa Depaya z FC Barcelony.\n\nRachunek był prosty - Belgia musiała ruszyć do szalonego ataku, ponieważ do awansu potrzebowała minimum trzybramkowego zwycięstwa. Pierwsza szansa na strzelenie gola Holandii była w 4. minucie. Płaskie dośrodkowanie trafiło do Edena Hazarda, ale ten nie ułożył perfekcyjnie ciała i posłał piłkę nad bramką Remko Pasveera.\n\nPierwsza połowa prestiżowego meczu nie nabierała rumieńców im dłużej trwała, a traciła tempo. Po Belgach nie widać wielkiej wiary w dokonanie przewrotu w tabeli, a Holandia nie miała powodu do ryzykowania. Było jeszcze kilka strzałów, ale bez nadziei na zmianę wyniku 0:0.\n\nPrzed wznowieniem gry po dwie zmiany w obu reprezentacjach i była to dobra recenzja gry przez selekcjonerów. Holandia nieco przyspieszyła po roszadach personalnych i podniosła temperaturę pd bramką Thibauta Courtoisa. W tej części meczu zapracowała na zwycięstwo.\n\nW 73. minucie właśnie Holandia zdobyła gola na 1:0 po rzucie rożnym. Dośrodkowanie Cody'ego Gakpo spadło na głowie Virgila Van Dijka. Ten nie miał obok siebie przeciwnika, wykorzystał kolejne złe ustawienie Zeno Deblasta i bierność Kevina De Bruyne. Obrońca pokonał Thibauta Courtoisa strzałem z bliska. Na to trafienie Belgia odpowiedziała dopiero w doliczonym czasie uderzeniem z przewrotki w poprzeczkę Dodiego Lukebakio.\n\nTym samym Holandia awansowała do turnieju finałowego Ligi Narodów. Bez zmian także na pozostałych miejscach w tabeli. Druga Belgia, trzecia Polska i czwarta Walia zakończyły rywalizację. Walii nie będzie w dywizji A w kolejnej edycji.\n\nHolandia - Belgia 1:0 (0:0)\n\n1:0 - Virgil Van Dijk 73'\n\nSkłady:\n\nHolandia: Remko Pasveer - Jurrien Timber (66' Stefan de Vrij), Virgil van Dijk, Nathan Ake (46' Tyrell Malacia) - Denzel Dumfries, Steven Berghuis (31' Cody Gakpo), Marten de Roon, Daley Blind - Davy Klaassen (90' Ryan Gravenberch) - Vincent Janssen (46' Kenneth Taylor), Steven Bergwijn\n\nBelgia: Thibaut Courtois - Zeno Debast, Toby Alderweireld, Jan Vertonghen - Thomas Meunier (46' Yannick Ferreira Carrasco), Amadou Onana (74' Youri Tielemans), Axel Witsel, Timothy Castagne (82' Dodi Lukebakio) - Eden Hazard (64' Leandro Trossard), Michy Batshuayi (46' Charles De Ketelaere), Kevin De Bruyne\n\nŻółte kartki: Dumfries (Holania) oraz Castagne, Carrasco (Belgia)\n\nSędzia: Anthony Taylor (Anglia)\n\nTabela grupy A4:\n\nLiga Narodów, dywizja A - grupa 4.\n\n# Drużyna M Z R P Bramki Pkt 1 Holandia 6 5 1 0 14:6 16 2 Belgia 6 3 1 2 11:8 10 3 Polska 6 2 1 3 6:12 7 4 Walia 6 0 1 5 6:11 1\n\nCzytaj także: \"Stworzysz historię\". Wielkie słowa prezydenta Barcelony\n\nCzytaj także: Życie zweryfikowało plany Michniewicza. Przewrót w kadrze przed mundialem?\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy Holandia będzie najlepsza w całej edycji Ligi Narodów? Tak Nie zagłosuj, jeśli chcesz zobaczyć wyniki\n\nPolub Piłkę Nożną na Facebooku\n\nZgłoś błąd",
    "Belgia. Strajk w całym kraju, utrudnienia w transporcie": "Po raz trzeci w tym roku belgijskie związki zawodowe zorganizowały ogólnokrajowy strajk w proteście przeciwko - ich zdaniem - niewystarczającym działaniom rządu mającym chronić siłę nabywczą. Środowe protesty mocno zakłócą funkcjonowanie transportu publicznego.\n\nW zeszłym tygodniu związki zawodowe wydały oświadczenie, podkreślając, że wielu spośród ich członków nie jest już w stanie wiązać końca z końcem i \"traci jakąkolwiek perspektywę godnego życia\".\n\nOd godz. 10 na brukselskim Place de la Monnaie odbywa się demonstracja. Spodziewane są też zakłócenia w pozostałych częściach miasta, a także w sieciach transportu publicznego w całym kraju - podał dziennik \"Brussels Times\".\n\nStrajk wpływa też na zabieranie odpadów z gospodarstw domowych w siedmiu z 19 brukselskich dzielnic.\n\nZ Brukseli Artur Ciechanowicz (PAP)\n\nmj/",
    "Belgia nie miała litości dla rywalek z Afryki": "Belgia nie miała litości dla rywalek z Afryki\n\nReprezentacja Belgii rozegrała drugie spotkanie na mistrzostwach świata w siatkówce. Ponownie nie pozostawiła ona złudzeń rywalkom, pokonując bez straty seta tym razem Kenię.\n\nMateriały prasowe / FIVB / Na zdjęciu: siatkarki reprezentacji Belgii\n\nIdentycznego wyniku spodziewane się także w starciu Belgii z Kenią, która nie ma większych szans w starciach z drużynami z Europy.\n\nBelgijki rozpoczęły mecz od serii punktowej (5:0). Przewaga później stopniowo wzrastała i ostatecznie stanęła na dziesięciu punktach (25:15).\n\nPo wyrównanym początku drugiej partii Belgia odskoczyła (8:5). Przewaga ponownie zaczęła wzrastać i kolejny raz Kenia nie miała nic do powiedzenia. Ostatecznie Belgijki triumfowały 25:14 i były o krok od zwycięstwa w meczu.\n\nTrzeci set był wyrównany, ale do pewnego, krótkiego momentu (7:7). Po serii punktowej Belgia wyraźnie odskoczyła (15:7). Ostatecznie Kenia w tej odsłonie meczu zdobyła zaledwie 11 \"oczek\" i po raz drugi na mistrzostwach świata nie dobiła nawet do granicy 20 punktów.\n\nBelgia - Kenia 3:0 (25:15, 25:14, 25:11)\n\nPrzeczytaj także:\n\nCzeszki urwały seta faworytkom\n\nCzy Kenia wyjdzie z grupy? Tak Nie zagłosuj, jeśli chcesz zobaczyć wyniki\n\nPolub Siatkówkę na Facebooku\n\nZgłoś błąd",
    "Planowano porwać wicepremiera Belgii, cztery osoby zatrzymane. \"Nikt z nas nie da się zastraszyć\"": "Zatrzymano cztery osoby podejrzewane o planowanie porwania belgijskiego wicepremiera i ministra sprawiedliwości Vincenta Van Quickenborne'a - poinformowała prokuratura. W samochodzie zaparkowanym przed domem polityka w zeszłym tygodniu znaleziono karabiny maszynowe i materiały wybuchowe. Minister i jego rodzina zostali objęci ochroną.\n\nHolenderska prokuratura przekazała 24 września, że w nocy z piątku na sobotę w Hadze i Leidschendam zatrzymano trzy osoby podejrzewane o udział w planowanym porwaniu wicepremiera Belgii Vincenta Van Quickenborne’a. Z informacji gazety wynika, że zatrzymani byli powiązani z mafią narkotykową. Prokuratura uściśliła, że chodzi o osoby w wieku: 20, 29 i 48 lat. Wszyscy to obywatele Holandii.\n\nW niedzielę prokuratura poinformowała o zatrzymaniu w Hadze czwartej osoby, 21-letniego Holendra. Belgia wystąpiła już o ekstradycję całej czwórki. Nie ujawniono szczegółów na temat planowanego porwania belgijskiego wicepremiera.\n\nJak podał belgijski serwis VRT, na początku ubiegłego tygodnia w samochodzie zaparkowanym w mieście Kortrijk przed domem, w którym Van Quickenborne mieszka wraz z żoną i dziećmi, znaleziono broń palną, m.in. karabiny kałasznikowa, taśmy samoprzylepne oraz butelki z benzyną. Auto miało holenderskie numery rejestracyjne. Według informacji portalu zatrzymani zamierzali porwać wicepremiera Belgii, a w zamian za jego uwolnienie chcieli zażądać wypuszczenia na wolność przebywającego w więzieniu kolegi.\n\n\"Trzeba walczyć dalej\"\n\nVincent Van Quickenborne o planie porwania poinformowany został w czwartek, gdy odebrał telefon od prokuratora. W sobotę polityk opublikował na Instagramie post, w którym odniósł się do całej sytuacji.\n\n\"Przeprowadzona została szybka interwencja, podejrzanych zatrzymano. Ze względów bezpieczeństwa będę na razie objęty ścisłą ochroną, w najbliższych dniach nie będę mógł podjąć zaplanowanych wcześniej działań. Nie jest to przyjemne, ale jest zrozumiałe. Jako mąż i ojciec najbardziej martwię się w tej chwili o moją żonę i dzieci\" - zaznaczył Van Quickeborne.\n\nDodał, iż ta sytuacja \"utwierdziła go w przekonaniu, że trzeba walczyć dalej\". \"Kryminaliści czują, że są osaczeni. I mają rację. Będziemy nadal walczyć z przestępczością zorganizowaną, mając więcej ludzi i środków niż dotychczas\" - zapewnił belgijski wicepremier.\n\n49-letni Van Quickenborne jest członkiem partii Flamandzcy Liberałowie i Demokraci (Open VLD), od 2020 roku pełni funkcję wicepremiera i ministra sprawiedliwości. Jest też burmistrzem Kortrijk.\n\nBelgia \"epicentrum rynku kokainy\"\n\nPremier Belgii Alexander De Croo w opublikowanym na Twitterze w sobotę wpisie stwierdził, że ostatnie wydarzenia są \"nie do przyjęcia\". \"Nikt z nas nie da się zastraszyć\" - podkreślił szef belgijskiego rządu.\n\nJak przypomina BBC, kilka tygodni temu Belgia ogłosiła plan dający lokalnym władzom większe uprawnienia w walce z przestępczością zorganizowaną. Wiele działających w tym kraju grup przestępczych zajmuje się handlem narkotykami. W 2021 roku w porcie w Antwerpii skonfiskowano ponad 89 ton narkotyków. W swoim zeszłorocznym raporcie Europol nazwał Belgię i Holandię \"epicentrum europejskiego rynku kokainy\".\n\nAutor:kgo//mm\n\nŹródło: BBC, De Telegraaf, VRT, Instagram/Vincent Van Quickenborne",
    "Dostała zakaz wstępu do zoo. Z powodu \"niezdrowej relacji\" z szympansem": "53-latce z Antwerpii zabroniono wstępu do tamtejszego ogrodu zoologicznego po tym, jak spędzała tak dużo czasu z jednym z szympansów, że doprowadziło to między nimi do \"niezdrowej relacji\" - donosi publiczny belgijski nadawca VRT. W ubiegłym roku kobieta otrzymała zakaz odwiedzin samej małpy, ale jak twierdzą władze zoo, nie stosowała się do niego.\n\nPogoda Długoterminowa Weekend\n\nWładze ogrodu zoologicznego w Antwerpii tłumaczą, że decyzja została podjęta ze względu na dobrostan szympansów, ponieważ \"relacja\" kobiety z małpą powodowała tarcia w grupie zwierząt. Grupy małp charakteryzują się ścisłą hierarchią. Członek stada, który ma zbyt wiele kontaktów z ludźmi, naraża się na agresję ze strony pozostałych osobników, co zaburza dynamikę funkcjonowania całego stada - wyjaśniono.\n\n- To zwierzę mnie kocha, a ja kocham je. To wszystko, co mam w życiu. Dlaczego mi to odbierają? - mówiła zdruzgotana 53-letnia mieszkanka miasta w rozmowie z telewizją VRT.\n\nRok temu kobieta dostała zakaz odwiedzin szympansa\n\nDyrekcja zoo podkreśla, że kobieta nie stosowała się do ograniczeń i nie reagowała na ostrzeżenia. W sierpniu zeszłego roku kobiecie zakazano cotygodniowych odwiedzin 38-letniego szympansa. Mogła tylko przejść w pobliżu zwierzęcia bez utrzymywania kontaktu wzrokowego.\n\nWładze ogrodu ostrzegały wówczas kobietę, że jeżeli nie będzie stosować się do tego ograniczenia, otrzyma zakaz wstępu na teren zoo - piszą belgijskie media.\n\nGoogle Maps\n\nAutor:ps\n\nŹródło: PAP, vrt.be",
    "MŚ siatkarek 2022: Belgia - Kenia. Relacja i wynik na żywo": "Grupa A rozpoczyna drugą kolejkę MŚ siatkarek 2022. Belgijki zmierzą się z Kenijczykami. Kto będzie górą? Relacja i wynik na żywo meczu Belgia - Kenia na Polsatsport.pl. Początek o godzinie 13:00.\n\nMistrzostwa świata odbędą się w sześciu miastach - Arnhem, Rotterdamie i Apeldoornie oraz Gdańsku, Łodzi i Gliwicach. Po dwóch fazach grupowych, rozegrana zostanie faza pucharowa - od ćwierćfinałów. Turniej zakończy się 15 października w Apeldoornie, który będzie gospodarzem finału i meczu o brązowy medal.\n\nRelacja i wynik na żywo meczu Belgia - Kenia na Polsatsport.pl. Początek o godzinie 13:00.\n\nJŻ, Polsat Sport",
    "MŚ siatkarek 2022: Belgia - Portoryko. Relacja i wynik na żywo": "Belgia i Portoryko zmierzą się w spotkaniu 1. kolejki fazy grupowej turnieju mistrzostw świata siatkarek 2022. Relacja i wynik na żywo meczu Belgia - Portoryko od godz. 14:00 na Polsatsport.pl.\n\nMistrzostwa świata odbędą się w sześciu miastach - Arnhem, Rotterdamie i Apeldoornie oraz Gdańsku, Łodzi i Gliwicach. Po dwóch fazach grupowych, rozegrana zostanie faza pucharowa - od ćwierćfinałów. Turniej zakończy się 15 października w Apeldoornie, który będzie gospodarzem finału i meczu o brązowy medal.\n\n\n\nRelacja i wynik na żywo meczu Belgia - Portoryko od godz. 14:00 na Polsatsport.pl.\n\nPI, Polsat Sport",
    "Walia. Relacja i wynik na żywo": "W meczu 5. kolejki Ligi Narodów dojdzie do starcia Belgów z Walijczykami. Obie reprezentacje mają jeszcze o co grać, chociaż ich cele są zgoła odmienne. Relacja i wynik na żywo meczu Belgia-Walia na Polsatsport.pl.\n\nBelgowie dalej są w grze o awans do turnieju finałowego tegorocznej Ligi Narodów. Do liderujących w grupie czwartej Holendrów tracą trzy \"oczka\", a do rozegrania został jeszcze przecież mecz bezpośredni pomiędzy zainteresowanymi reprezentacjami. Żeby jednak starcie z Holandią miało dla Belgii jakikolwiek ciężar gatunkowy, najpierw trzeba pokonać ambitnych Walijczyków. A przypomnijmy, że w czerwcu w Cardiff urwali oni punkty faworyzowanym podopiecznym Roberto Martineza, remisując z Belgami 1:1.\n\nZOBACZ TAKŻE: Massimiliano Allegri potrzebował pomocy policji po ostatnim spotkaniu. Kibice są wściekli (WIDEO)\n\nReprezentanci Walii do końca walczą natomiast o utrzymanie w najwyższej dywizji LN, a ich rywalami w tejże batalii są Polacy. Walia z jednym punktem zamyka na ten moment stawkę i jeśli chce zwiększyć swoje szanse na pozostanie w gronie najlepszych europejskich reprezentacji, musi po raz kolejny postawić się Belgom i powiększyć swój dorobek punktowy.\n\nRelacja i wynik na żywo meczu Belgia-Walia na Polsatsport.pl. Początek o godz. 20.45.",
    "Belgia 🇧🇪 Typy, kursy (25.09.2022)": "Gospodarze są o krok od fazy finałowej Ligi Narodów. Trzy punkty przewagi oraz spora zaliczka z pierwszego meczu oznacza, że tylko cud może uratować Belgów. Krótko mówiąc Holandia zagra o przypieczętowanie awansu.\n\nHolandia – Belgia zapowiedź (niedziela, 20:45)\n\nWydaje się, że Belgia swoją szansę na awans do Final Four zaprzepaściła w Walii. Wtedy zremisowali i niemalże stracili szansę na bezpośrednie pokonanie rywala. Gdyby tam wygrali, w ostatniej kolejce zwykła wygrana wystarczyłaby do pierwszego miejsca. Teraz jednak muszą się martwić o odrobienie straty z pierwszego meczu z Holendrami. W Brukseli polegli aż 1:4, co oznacza, że trzeba wygrać przynajmniej trzema golami. Wówczas bilans meczów bezpośrednich będzie równy, a w grę wejdą bramki, w których byliby lepsi.\n\nHolendrzy w czwartek dali nam lekcje futbolu i są o krok od awansu. Do tej pory stracili tylko dwa punkty, po remisie z… Polską w Rotterdamie. Pozostałe mecze wygrane w komplecie i w każdym strzelali przynajmniej dwa gole. Wyniki ofensywne robią wrażenie i to jest taka Holandia, którą chcieliby oglądać kibice Oranje. Do szczęścia teraz wystarczy nawet przegrana dwoma bramkami. U siebie na pewno nie odpuszczą i będą chcieli wygrać “derby Beneluksu” ze swoim sąsiadem.\n\nHolandia – Belgia kursy bukmacherów\n\nBukmacher Superbet przygotował następujące kursy na ten mecz:\n\nHolandia wygra, kurs: 2,25\n\nRemis, kurs: 3,70\n\nBelgia wygra, kurs: 3,00\n\nHolandia – Belgia nasze typy\n\nStawiamy na sporo goli z obu stron. Liczymy na widowisko w niedzielny wieczór!\n\nNasze typy Obie strzelą 1,65 Zagraj\n\nZagraj Powyżej 2,5 bramki 1,75 Zagraj\n\nHolandia – Belgia fakty meczowe\n\nHolandia prowadzi w grupie z dorobkiem 13pkt. Belgia jest druga i ma 10pkt\n\nAwans wywalczy tylko zwycięzca grupy. Warto dodać, że przy równej liczbie punktów liczą się mecze bezpośrednie. Holandia wygrała w Brukseli 4:1\n\nBelgom do awansu potrzebna jest wygrana minimum trzema bramkami\n\nŚrednia goli w meczach z ich udziałem jest wysoka – 3,6 w przypadku Belgii oraz 3,8 w przypadku Holandii\n\nDołącz do grupy Gram Grubo Szukasz grupy z typami na Facebooku, która będzie całkowicie darmowa? Typy\n\nKonkursy\n\nDyskusje Dołącz do nas\n\nInne mecze\n\nDania – Francja (niedziela)",
    "Belgia wyłączyła jeden z siedmiu reaktorów jądrowych": "Mimo grożącego kryzysu energetycznego i apeli niektórych polityków w piątek wieczorem od sieci odłączony został jeden z siedmiu reaktorów jądrowych w Belgii. To konsekwencja przepisów przyjętych w 2003 roku, zgodnie z którymi reaktory mają być wyłączane po 40 latach działania.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nBelgia ma dwie elektrownie atomowe: Doel niedaleko Antwerpii i Tihange nieopodal miasta Huy w Walonii. Jak podaje portal informacyjny Euractiv, siedem reaktorów (cztery w Doel i trzy w Tihange) pokrywa około 50 proc. krajowego zapotrzebowania na energię elektryczną.",
    "ME U20 siatkarzy: Polska - Belgia. Relacja i wynik na żywo": "Polska zmierzy się z Belgią w półfinale mistrzostw Europy U20, które są rozgrywane we Włoszech. Czy Biało-Czerwoni wywalczą awans do niedzielnego finału? Relacja i wynik na żywo z meczu Polska - Belgia od 20:00 na Polsatsport.pl.\n\nPolacy rozpoczęli zmagania grupowe od pewnych wygranych ze Słowacją, Serbią oraz Francją. Trudniej było ze Słowenią, gdyż Biało-Czerwoni potrzebowali tie-breaka, by rozstrzygnąć losy spotkania. Dzięki temu zapewnili sobie udział w strefie medalowej.\n\nW związku z tym czwartkowe starcie z Włochami było \"tylko\" o pierwsze miejsce w grupie, ponieważ obie ekipy już wcześniej zagwarantowały sobie awans. Porażka 0:3 sprawiła, że gracze Mateusza Grabdy zagrają w półfinale z Belgią.\n\nBelgowie wygrali drugą grupę, zapisując na koncie cztery zwycięstwa. Pokonali kolejno Bułgarię, Grecję, Finlandię oraz Portugalię. Czwartkowa porażka z Czechami nie miała już znaczenia.\n\nRelacja i wynik na żywo z meczu Polska - Belgia od 20:00 na Polsatsport.pl.\n\njb, Polsat Sport",
    "Belgia nie wydaje wiz Rosjanom. Są też decyzje innych krajów": "Belgia wstrzymała wydawanie wiz Rosjanom. Poinformował o tym premier Belgii.\n\nWystępując na sesji Zgromadzenia Ogólnego ONZ szef belgijskiego rządu w ostrych słowach skrytykował Rosję za napaść na Ukrainę. Mówił o średniowiecznym barbarzyństwie i odpowiedzialności sprawców zbrodni.Belgia już jakiś czas temu przestała wydawać wizy schengeńskie Rosjanom. Przyznaje tylko wizy humanitarne uważnie analizując każdy wniosek. Premier Belgii mówił o tym w kuluarach sesji Zgromadzenia Ogólnego ONZ. W przemówieniu na sesji wiele miejsca poświęcił wojnie na Ukrainie. - W tym konflikcie nie ma miejsca na neutralność - mówił szef belgijskiego rządu wskazując na okrutne zbrodnie popełniane przez Rosjan. - To przypomina średniowieczne barbarzyństwo, a nie rosyjską wielkość. Sprawcy zbrodni zostaną osądzeni, odpowiedzialności nie unikną ani rzeźnicy z Buczy ani liderzy w Moskwie - powiedział Alexander De Croo. Poparł działania wspólnego zespołu śledczego złożonego z przedstawicieli unijnych krajów, który współpracuje z Międzynarodowym Trybunałem Karnym w tej sprawie.Litewskie władze zapowiadają, że nie udzielą azylu Rosjanom uciekającym przed mobilizacją wojskową. Nie jest obowiązkiem Litwy, aby ratować obywateli Rosji przed poborem do wojska - mówiła w tym tygodniu szefowa litewskiego rządu.Minister spraw zagranicznych Litwy Gabrielius Landsbergis we wpisie na Twitterze zaznaczył, że Litwa nie udzieli azylu tym, którzy po prostu uciekają przed odpowiedzialnością. \"Rosjanie powinni zostać i walczyć. Przeciwko Putinowi\" - napisał przewrotnie szef litewskiej dyplomacji.W czwartek premier Ingrida Šimonyte oświadczyła, że ratowanie obywateli Rosji przed mobilizacją nie jest obowiązkiem Litwy i krajów sąsiednich. \"Nie zrozumiałabym, gdybyśmy pozwolili im na wjazd z powodów humanitarnych tylko dlatego, że wojna była dla nich w porządku, gdy oglądali ją na kanapie przed telewizorem. A teraz, gdy wzywają do wojska i zapraszają do udziału w niej, to już nie jest w porządku\" - zwróciła uwagę szefowa litewskiego rządu i przypomniała, że rosyjska agresja na Ukrainę rozpoczęła się 8 lat temu. Jej zdaniem, Rosjanie mieli czas, aby określić, po której są stronie.Finlandia nie będzie wpuszczała Rosjan na swoje terytorium ani dawała azylu dezerterom. Minister spraw zagranicznych Pekka Haavisto poinformował, że zakaz wejdzie w życie w przyszłym tygodniu. Nie będzie też możliwy przejazd przez terytorium Finlandii z wizą schengenowską.Wyjątek będzie robiony dla osób przybywających do Finlandii w sprawach rodzinnych, a także do pracy i na studia. Wcześniej taką decyzję podjęły Estonia i Łotwa.",
    "Belgia: Śródlądowy kanał Alberta ma głębokość 3,4 metra; rocznie przewozi się nim 40 mln ton towarów": "Najważniejsza droga śródlądowa Belgii, liczący 129 km kanał Alberta łączy rzekę Mozę w Liege z uchodzącą do Morza Północnego Skaldą w Antwerpii. Ma 3,4 metra głębokości. Co roku przez kanał przepływa ok. 40 mln ton towarów, co odpowiada 2 mln kursów samochodów ciężarowych.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nKanał Alberta jest właśnie rozbudowywany, by mogły nim pływać barki z czterema piętrami kontenerów.\n\nW ciągu ostatniej dekady odnotowano gwałtowny wzrost zapotrzebowania na przewozy kontenerowe. Dlatego cały kanał Alberta jest przebudowywany tak, by prześwit pod mostami wynosił 9,1 m, co umożliwi przepływanie pod nimi jednostek z czterema rzędami kontenerów - wyjaśnia zarządzająca drogami wodnymi we Flandrii agencja Vlaamse Waterweg.",
    "Belgia: sklepikarze podejmują działania w celu obniżenia kosztów energii": "Comeos, organizacja reprezentująca w Belgii sklepy stacjonarne i internetowe, poinformowała, że właściciele kilkuset sklepów zamierzają wprowadzić środki oszczędzania energii od 1 października - informuje belgijska telewizja VRT\n\nTemperatura w sklepach będzie wynosić 19 stopni C, a po godzinach otwarcia jak najwięcej świateł zostanie wyłączonych. Znaki świetlne, oświetlenie okien i oświetlenie parkingów zostaną wyłączone godzinę po zamknięciu placówek handlowych. Takie środki mają obowiązywać jesienią i zimą.\n\nPostanowiliśmy uzgodnić środki z naszymi firmami członkowskimi i nie czekać, aż ktoś inny podejmie decyzję – powiedział dyrektor generalny Comeos, Dominique Michel. „Setki sklepów już 1 października zobowiązało się do podjęcia działań na rzecz oszczędzania energii” - dodał.\n\n„Wysiłki doprowadzą do znacznych oszczędności” - twierdzi Michel. „Obniżenie temperatury o jeden stopień skutkuje 7-procentową oszczędnością kosztów ogrzewania” - wskazał.\n\nComeos chce również zasygnalizować konsumentom potrzebę zmniejszenia zużycia energii.\n\nChcemy zachęcić ludzi do robienia tego samego w biurze i w domu. Nie zatrzymamy się, dopóki ceny energii ponownie nie spadną. Szereg działań będzie obowiązywał na stałe, nawet po zakończeniu kryzysu energetycznego - zapowiedział Michel.\n\nCzytaj też: PiS: Tusk chciał dominacji Rosji w polskiej energetyce\n\nPAP/KG",
    "Belgia: Liczba producentów jabłek spadła o 40%": "Belgia: Liczba producentów jabłek spadła o 40%\n\nRedakcja E-sadownictwo 22 wrzesień 2022\n\nW Belgii, w regionie Flandrii jest o 40,98% mniej plantatorów jabłek niż w 2005 roku. Według Jo Brounsa, flamandzkiego ministra rolnictwa, jeszcze w 2005 r. we Flandrii było 1081 aktywnych producentów jabłek, ale w 2020 r. ich liczba spadła do 638.\n\n\n\nW 2005 r. produkcja jabłek wynosiła 331 635 ton w 2020 r. spadła do 168 032 ton w 2020 r., co oznacza spadek o 49,33%.\n\nPomimo spadku produkcji, popyt na jabłka we Flandrii nie zmniejszył się. Od 2015 roku rocznie importuje się ponad 90 000 ton jabłek, głównie z Holandii, Nowej Zelandii i Francji.\n\nZdaniem ministra, w ostatnich latach sektor odczuł rosnącą konkurencję, negatywne skutki zmian klimatycznych oraz sytuację geopolityczną. Niektórzy producenci zrezygnowali z produkcji jabłek na rzecz innych upraw.\n\n\n\nźródło: fruchtportal.de",
    "MSZ Belgii: Nie chcemy \"całkowitej izolacji Rosjan\"": "„Ważne jest, aby dotrzeć do właściwych ludzi, a mianowicie tych, którzy wspierają tę niesprawiedliwą wojnę na Ukrainie i tych, którzy starają się uniknąć sankcji gospodarczych - powiedział minister cytowana przez agencję Belga. Dodała, że Belgia nie chce „całkowitej izolacji narodu rosyjskiego”. „Ważne jest, aby Rosjanie, którzy również cierpią pod tą dyktaturą, mogli swobodnie wyrażać swoje opinie i pozwolić nam słyszeć w Europie inny głos niż reżimu w Moskwie” – powiedziała.\n\nReklama\n\nNa nieformalnym spotkaniu europejskich ministrów spraw zagranicznych w Pradze niektóre państwa członkowskie domagają się daleko idącego zakazu wjazdu dla Rosjan. Kraje takie jak Finlandia, Polska, Czechy i kraje bałtyckie wprowadziły już surowe ograniczenia wizowe i chcą, aby inne państwa członkowskie poszły w ich ślady. Jeśli tak się nie stanie, rosyjscy turyści nadal będą mogli korzystać z lotnisk w tych krajach, aby podróżować do innych miejsc w Europie.\n\nReklama\n\nLahbib zwraca uwagę, że Belgia od dłuższego czasu nie może wydawać Rosjanom wiz turystycznych po decyzji Moskwy o wydaleniu z kraju dużej części personelu dyplomatycznego. Niemniej jednak Belgia jest mało zainteresowana wprowadzeniem całkowitego zakazu wjazdu dla Rosjan do UE, podobnie jak Niemcy i Francja. Belgia jest jednak skłonna rozważyć dalsze zawieszenie umowy z Rosją o ułatwieniach w wydawaniu wiz. Sprawiłoby to, że rozpatrywanie wniosków wizowych byłoby droższe i bardziej złożone, co spowodowałoby wydłużenie czasu oczekiwania.",
    "Belgia: Prostytucja jak normalna praca. Władze pomagają seksworkerom wyjść z szarej strefy": "W Belgii prostytucja nie jest przestępstwem. Od czerwca 2022 r. usług świadczonych dobrowolnie nie ma w kodeksie karnym, a tego typu działalność reguluje obowiązujący kodeks pracy. To pierwsze takie rozwiązanie w Europie i trzecie na świecie – po Nowej Zelandii i dwóch stanach Australii.\n\nMaciej Bochajczuk, czyli „A w Belgii” w mediach społecznościowych: Facebook / Twitter\n\nWszystkie teksty Macieja Bochajczuka w EURACTIV.pl\n\nDekryminalizacja oznacza, że pracownicy seksualni jako tacy mogą swobodnie prowadzić księgowość lub wystąpić o kredyt. Wcześniej zarówno księgowy, jak i pożyczający bank lub np. administrator reklamującej usługi strony internetowej ryzykowali sprawą karną.\n\nUsunięcie paragrafów na osoby umożliwiające prostytucję to uznanie pełnych praw zawodowych i zwiększona ochrona samych seksworkerów. Belgia obrała zatem inną drogę niż Holandia czy Niemcy, gdzie prostytucję zalegalizowano, a więc stworzono dla tego sektora oddzielne przepisy. I diametralnie inną niż Szwecja czy Francja, gdzie korzystanie z usług seksualnych jest dziś karalne (świadczenie nie jest).\n\nDekryminalizacja wydaje się o tyle prostsza, że pozostawia w kodeksie karnym zapisy o prostytucji dziecięcej, przymusie oraz handlu ludźmi, natomiast dobrowolne usługi podlegają zwyczajnemu, już istniejącemu prawu pracy.\n\nHiszpania zaostrza przepisy dotyczące przemocy seksualnej Ustawa „Tylko tak znaczy tak” ma zapewnić większe wsparcie dla ofiar przemocy seksualnej.\n\nSekspraca w Belgii\n\nSeks za pieniądze ma na terenach dzisiejszej Belgii historię na pewno nie krótszą niż gdziekolwiek indziej. W średniowieczu był oficjalnie żarliwie potępiany, w praktyce tolerowany jako zło konieczne. Swego czasu stał się nawet flamandzkim towarem eksportowym, a „frows de Flaundres” („kobiety Flandrii”) cieszyły się powodzeniem i w Londynie, i w Awinionie.\n\nGeneralnie jednak ruch w interesie koncentrował się wokół portów, poza tym w centrum Brukseli i – kto by pomyślał – w okolicach klasztorów. Koniec XVIII w. przyniósł z Francji system licencji i badań medycznych, rozbudowany w niepodległej już Belgii, która wprowadziła rejestr prostytutek, zlecała cotygodniowe badania lekarskie i jak tylko się dało ingerowała w seksbiznes.\n\nNadrzędną troską państwa była bowiem ochrona zdrowia i morale jego najważniejszego wówczas zasobu, czyli wojska. W 1948 r. prostytucja przestała być regulowana przez państwo i zagościła w belgijskim kodeksie karnym, który zgodnie z dominującym na świecie „abolicjonistycznym” podejściem chciał „ratować” zleceniobiorców i karać zleceniodawców oraz wszystkich, którzy proceder ułatwiali. Taki stan rzeczy utrzymywał się do wiosny br.\n\nFrancja: Nowy rząd w cieniu kontrowersji. Chodzi o nadużycia seksualne Opozycja domaga się dymisji jednego z nowo powołanych ministrów.\n\nEwolucja branży\n\nW międzyczasie branża przechodziła ewolucję. Charakterystyczne dzielnice czerwonych latarni w ograniczonym rozmiarze ostały się tylko w dużych miastach. Największa z nich – w Antwerpii, która od dwudziestu lat prowadzi politykę tolerancji wobec kilku portowych ulic z wielowiekową reputacją.\n\nCeną za przyzwolenie było wyegzekwowanie przez ratusz określonych warunków sanitarnych oraz drobiazgowy screening właścicieli lokali. Pracować w nich mogą wyłącznie osoby z paszportem Unii Europejskiej. Obok przycisku alarmowego w każdym z apartamentów zainstalowano czytnik linii papilarnych, który oficjalnie zarejestrowany usługodawca musi dotykać co dwie godziny.\n\nJeśli palec nie zostanie rozpoznany, w pomieszczeniu wysiądzie światło i ogrzewanie. W antwerpskim Schipperskwartier policja posiada pełną wiedzę na temat tego, kto i gdzie jest w danym momencie w pracy. Trzeba zaznaczyć, że dla miasta jest to jak dotąd głównie inwestycja. W 2017 r. zainkasowało 1,1 mln w podatkach od klubów i „witryn”, a wydało 1,7 mln na patrole policyjne i kontrole innych służb.\n\nFrancja: Kościół uznał odpowiedzialność za przemoc seksualną. Wypłaci odszkodowania Decyzja hierarchów kościelnych nastąpiła miesiąc po tym, jak ukazał się raport o pedofilii.\n\nBruksela zerka na Antwerpię\n\nPodejście antwerpskie z trudem usiłuje kopiować okolica Dworca Północnego w Brukseli, leżąca na styku gmin Schaarbeek i Sint-Joost-ten-Node. Ulice z pokojami na godziny powoli podnoszą się tutaj z degradacji, która rozpoczęła się w latach 80. minionego wieku.\n\nWłaściciele nieruchomości przestali w nie inwestować, gdy nastąpił napływ lokatorek i sutenerów najpierw z Afryki, później z Bałkanów i Europy Wschodniej. Zupełnie rozluźniła się więź z lokalną społecznością, a niegdysiejsze bary zmieniły się w obskurne i niebezpieczne klitki.\n\nDzisiaj standard pracujących tam ponad 100 osób jest wyższy, przede wszystkim dlatego, że opłacają one „witrynowe” w wysokości 250 euro za dwunastogodzinną zmianę. To najwyższa krajowa stawka wynajmu i w przeliczeniu oznacza pięciu-siedmiu klientów płacących taryfę podstawową.\n\nSchaarbeek wypracował system licencji, na etacie pracuje też urzędnik z oficjalnym tytułem „Odpowiedzialnego za Projekt Prostytucji”. Lokalna policja ma lepszy ogląd sytuacji niż kiedyś, jednak wciąż nie może się wspomóc bazą danych jak ta w Antwerpii. Region Stołeczny Brukseli nie jest zainteresowany skoordynowanym działaniem i zakłada, że poszczególne gminy najlepiej same sobie poradzą.\n\nFrancja: Raport o pedofilii w Kościele. 216 tys. ofiar wykorzystania seksualnego przez duchownych Światło dzienne ujrzał właśnie francuski raport o pedofilii w Kościele katolickim.\n\nTrudne czasy dla tradycyjnego seksbiznesu\n\nA jak radzą sobie inni? Gandawa w 2015 r. wprowadziła „deklarację spełniania wymogów”, czyli posiadania polis ubezpieczeniowych, dowodu niekaralności, a nawet uiszczenia opłaty audiowizualnej.\n\nOstenda remontuje zabytkowy budynek portowy, by umieścić w nim piętrowy „eroscenter”, który ma zastąpić rozproszone uliczne witryny. W budynku pojawi się też gastronomia, mikrobrowar i posterunek policji.\n\nW wielu miastach od lat 2000. zaczęto wygaszać prostytucję okienną poprzez podwyższanie czynszu, wstrzymywanie pozwoleń, zazwyczaj po myśli nowych deweloperów.\n\nCharleroi i Liège ostatecznie zlikwidowały ten typ seksbiznesu. Podobnie zresztą jak Rotterdam, podczas gdy amsterdamska dzielnica czerwonych latarni uległa redukcji. Londyńskie Soho przed igrzyskami olimpijskimi w 2012 r. zastąpiło burdele szykownymi restauracji, przy okazji ostatnich igrzysk zrobiło też tak Tokio.\n\nWraz z przenoszeniem się ruchu do internetu, udział stacjonarnych ofert rokrocznie się zmniejsza – również przy szosach międzymiastowych coraz słabiej świecą kolorowe neony „Pussy Cat”, „Pin-Up Girls” lub „Blue Lagoon”.\n\nWedług ostatnich dostępnych danych z 2015 r. dochody seksbranży wyniosły 870 mln euro, z czego ponad połowa pochodziła z pracy eskort i osób działających w domu, 17 proc. zaś z prostytucji okiennej. Oszacowano też wtedy 26 tys. pracownic i pracowników seksualnych w Belgii i choć zapewne są to dane zaniżone, to i tak przekraczają one statystyki zatrudnionych np. w salonach fryzjerskich.\n\nFrancja domaga się kroków wobec Węgier za ustawę przeciwko \"promowaniu homoseksualizmu\" „Trudno jest wyjaśnić Francuzom, dlaczego Polska i Węgry korzystają z funduszy UE mimo lekceważenia unijnych wartości”, podkreślił francuski minister ds. europejskich Clément Beaune.\n\nZalety dekryminalizacji\n\nPrawo było więc zmieniać dla kogo i od lat zabiegał o to kolektyw UTSOPI, jedyna organizacja zrzeszająca belgijskich seksworkerów. Dekryminalizację jako humanitarne podejście postulują również Amnesty International oraz Human Rights Watch, które dowodzą, że zakazy spychają prostytucję do podziemia, hamują równouprawnienie, odbierają godność oraz dostęp do podstawowych praw takich jak sprawiedliwość i ochrona zdrowia.\n\nArgumentów za takim rozwiązaniem dostarczyła wydana w 2019 r. książka dziennikarza Hansa Vandecandelaere „En vraag niet waarom” („I nie pytaj dlaczego”), z której szczodrze korzystałem przy pisaniu artykułu.\n\nZ kilkudziesięciu przeprowadzonych przez Vandecandelaere wywiadów wyłania się obraz belgijskich (choć w zdecydowanej większości urodzonych poza Belgią) prostytutek (rzadziej mężczyzn i osób transpłciowych) pracujących z własnego wyboru, samostanowiących o swoim ciele i w tym sensie realizujących postulaty feministyczne.\n\nIch główną motywacją są pieniądze, bo pod tym względem seksbiznes jest dostępną i kuszącą alternatywą, niewymagającą wykształcenia, oferującą elastyczny czas pracy. Wybór dokonuje się więc często przy świadomości ryzyka i społecznego statusu profesji, z perspektywą na poprawę sytuacji finansowej.\n\nZ drugiej strony Vandecandelaere przyznaje, że prostytucja to wyjście ewakuacyjne ze strukturalnej biedy i z nierówności w kraju pochodzenia. Świadomość czy w ogóle zainteresowanie prawami socjalnymi nie są rozpowszechnione wśród prostytutek-cudzoziemek.\n\nPraca na czarno przeważa, a przynajmniej tak było kilka lat temu, gdy książka powstawała. Głównie w takich warunkach funkcjonuje uliczna prostytucja, wymykająca się spod kontroli, najbardziej chaotyczna i niebezpieczna (przykładem jest tu osiedle Alhambra w Brukseli, obecnie stopniowo wykupywane przez miasto).\n\nWęgry: Przegłosowano ustawę łączącą zakaz \"propagowania homoseksualizmu\" z podwyższeniem kar za pedofilię Rząd Viktora Orbána twierdzi, że ustawa ma chronić dzieci.\n\nCiemna strona prostytucji\n\nFlamandzka Rada Kobiet oraz Belgijska Rada Kobiet Frankofońskich operują dramatycznymi liczbami: 60-90 proc. pracownic seksualnych działa pod przymusem, ponad połowa ma za sobą doświadczenie gwałtu i cierpi na stres pourazowy.\n\nProstytucja jest według tych organizacji łamaniem praw kobiet i człowieka w ogóle, odzwierciedla patriarchalne i przemocowe relacje społeczne, ponieważ uprzedmiotawia kobiety i wraz z pornografią wzmacnia męską wizję świata. Skoro osoby oferujące seks za pieniądze są praktycznie zawsze ofiarami, to przemysł, który do tego doprowadza należy zlikwidować.\n\nJuż wspomniany wymóg unijnego paszportu w celu legalizacji działalności tworzy niezdrowe zależności. Powszechnie znane są historie kobiet czy raczej dziewczyn „rekrutowanych” w nigeryjskich wioskach i zadłużających się na dziesiątki tysięcy euro, spłacanych przez lata, przy równoczesnych wydatkach na czynsz i przesyłaniu pozostałych oszczędności rodzinom.\n\nDług, oszustwo i szantaż są częścią pakietu. Pełna kontrola i rejestracja prostytutek w Antwerpii kłóci się zaś z prawem do prywatności, co miasto obchodzi twierdząc i nominalnie przyznając, że rejestruje potencjalne ofiary.\n\nPrzeciwnicy legalnej prostytucji nie wierzą w mobilność społeczną. Żadne badania nie potwierdzają jednak wpływu rygorystycznego prawa na statystyki handlu ludźmi. Zakazy z pewnością nie tamują popytu.\n\nVandecandelaere oraz UTSOPI wychodzą z założenia, że dopiero stworzenie ram dla należytego prowadzenia seksbiznesu otworzy drogę do świadomości praw i żądania komfortu oraz bezpieczeństwa.\n\nI kontrują danymi z Holandii mówiącymi o mniej więcej 10 proc. zniewolonych prostytutek. Ku takim szacunkom skłania się też centrum pomocy ofiarom handlu ludźmi Payoke w Antwerpii.\n\nAustralia: Politycy nie będą zwolnieni z odpowiedzialności za molestowanie seksualne Rządowe zapowiedzi są efektem ujawnienia skandali związanych z wykorzystywaniem seksualnym w rządzie i parlamencie.\n\nZaklęty krąg stereotypów\n\nRozbieżności są zatem ogromne, a wymykający się statystykom dark number niedoszacowany. Mówimy o środowisku, które wyjątkowo trudno zbadać służbom, naukowcom i dziennikarzom. Ci ostatni, jak Hans Vandecandelaere docierają w gruncie rzeczy do garstki osób, które chcą i potrafią rozmawiać o swojej sytuacji zawodowej oraz życiowej.\n\nTo, co „I nie pytaj dlaczego” bez wątpienia dostarcza, to oręż w walce ze stereotypami. Od zawsze prostytucji towarzyszył ostracyzm, trauma, dyskryminacja i przemoc – w najlepszym razie słowna.\n\nJeszcze w 2020 r. mieszkańcy części ulicy Aarschot w Brukseli-Schaarbeek doprowadzili do zmiany jej nazwy, by nie być kojarzonymi z dalszym odcinkiem obsadzonym przez panie w witrynach. Radni Sint-Truiden chcieli niedawno nałożyć dodatkowy podatek w wysokości 10 tys. euro na przybytki mieszczące się przy prowadzącej do miasta „Szosie Miłości”.\n\nArgumentowali to zwiększoną w tym rejonie przestępczością, a także ryzykiem wypadków powodowanych przez rozproszonych kierowców oraz generalnie „zawstydzającym” wizerunkiem. Decyzją sądu „erostaks” ostatecznie nie przeszedł.\n\nPolityka wciąż nie jest w stanie uciec od kwestii moralnych i pytanie czy seks jest na sprzedaż będzie powracać. Może przykład Belgii i jej doświadczenia z najbliższych lat przyczynią się do wyważonej i rzeczowej dyskusji. Dyskusji, w której głos głównych zainteresowanych, poszkodowanych lub nie, jest mało słyszalny.\n\nJak w „Fils de joie”, utworze z najnowszej płyty Stromae, opowiadającym o pełnym honorów pogrzebie prostytutki. Głos zabiera jej klient, następnie alfons, policjant, a przede wszystkim syn. Tylko ona sama nie może się już wypowiedzieć",
    "Belgia dopłaci obywatelom do rachunków za energię": "fot. Paul Deetman / / Pexels\n\nBelgijskie gospodarstwa domowe o niskich i średnich dochodach otrzymają w listopadzie i grudniu br. rządowe dopłaty - wynika z propozycji rządu premiera Aleksandra De Croo. Dodatki wyniosą 135 euro za gaz i 61 euro za prąd miesięcznie.\n\nGabinet osiągnął porozumienie w sprawie nowego pakietu wsparcia energetycznego o wartości prawie miliarda euro - poinformował na Twitterze premier Belgii Aleksander De Croo. Jak przekazał, comiesięczne dopłaty wyniosą 135 euro za gaz i 61 euro za prąd. Ponadto z 225 euro do 300 euro podniesiona zostanie jednorazowa dopłata dla ogrzewających olejem opałowym lub LPG, o którą można wnioskować od lipca br.\n\nSzef belgijskiego rządu podkreślił, że chodzi o „ukierunkowane wsparcie dla tych, którzy najmocniej odczuwają kryzys”. W praktyce oznacza to, że nie wszyscy Belgowie zostaną objęci pomocą państwa - wskazują komentatorzy.\n\nDziennik „De Standaard”, który dotarł do szczegółów ustaleń, podał, że dopłaty otrzymają gospodarstwa domowe o niższym i średnim dochodzie. Górna granica miesięcznych zarobków, która będzie uprawniała do pomocy, wyniesie 3 tys. euro netto w przypadku osób samotnych oraz 5 tys. euro netto w odniesieniu do par.\n\nAndrzej Pawluszek",
    "Belgia: Pułap cenowy dotyczący jedynie rosyjskiego gazu jest „niewystarczający”": "Belgijska minister energetyki Tinne van der Straeten wezwała do „bardziej zdecydowanego” podejścia UE do kryzysu energetycznego.\n\nPrzewodnicząca Komisji Europejskiej Ursula von der Leyen przedstawiła w środę (7 września) pięciopunktowy plan obniżenia kosztów energii elektrycznej dla obywateli i przedsiębiorstw oraz przeciwdziałania manipulacjom Kremla na rynku gazu.\n\nKE zaproponowała limit cenowy tylko na gaz rosyjski, co oznacza, że nie będzie miał on zastosowania do gazu pochodzącego z innych krajów. Ponieważ Belgia sprowadza większość swojego gazu z Norwegii, belgijski premier Alexander De Croo i van der Straeten wyrazili wątpliwości co do tej propozycji.\n\nDe Croo, który wcześniej podkreślał, że tylko działania ogólnounijne mogą rozwiązać problem wysokich rachunków za energię, stwierdził, że wyznaczenie limitów cen rosyjskiego gazu „nie wystarczy, aby obniżyć ceny”. Sama von der Leyen oświadczyła zaś, że nie wyklucza możliwości ograniczenia cen gazu także z innych źródeł.\n\nNorwegia, która stała się w ostatnim czasie największym dostawcą gazu do Europy i czerpie bezprecedensowe zyski na wojnie na Ukrainie oraz ograniczeniu eksportu rosyjskiego gazu do UE, niechętnie redukuje cenę swojego surowca, powołując się na niezawodność dostaw.\n\nZdaniem van der Straeten ograniczenie cen gazu to „najszybsze rozwiązanie, które pozwoli obniżyć rachunki za energię dla naszych rodzin i firm”.\n\nWedług niedawnej analizy Europejskiej Konfederacji Związków Zawodowych (EKZZ) w 16 państwach członkowskich UE, w tym w Belgii, średni roczny rachunek za energię dla nisko opłacanych pracowników przekracza obecnie miesięczne wynagrodzenie. Dla porównania w 2021 r. tak było tylko w ośmiu państwach członkowskich.\n\nPodczas dzisiejszego spotkania ministrów ds. energii UE Belgia będzie naciskać na wprowadzenie ogólnego pułapu cen gazu importowanego do Europy, niezależnie od jego pochodzenia i formy.",
    "Louis van Gaal ma jeden cel w meczu z Belgią": "Trener piłkarskiej reprezentacji Holandii Louis van Gaal przyznał, że jego zespół ma jasno określony cel przed niedzielnym meczem z Belgią w Lidze Narodów. - Pokonać Belgię, wygrać grupę i pojechać na mundial niepokonanym, od kiedy przejąłem reprezentację - podkreślił.\n\n\"Pomarańczowi\", którzy w czwartek wygrali w Warszawie z Polską 2:0, prowadzą w tabeli grupy A4 i mają trzy punkty przewagi nad Belgami.\n\nZOBACZ TAKŻE: Czesław Michniewicz powiedział, czego oczekuje od drużyny. \"Chciałbym, żeby reakcja była podobna\"\n\n- Jutro też zwyciężymy, bo lepiej jechać na mistrzostwa świata niepokonanym od dłuższego czasu, konkretnie od chwili, gdy ponownie objąłem kadrę, niż po porażce w ostatnim spotkaniu. To właśnie powiedziałem chłopakom w szatni - przyznał van Gaal.\n\nW pierwszym starciu z sąsiadami z Beneluksu Holendrzy w Brukseli wygrali 4:1 i teraz rywale muszą zwyciężyć różnicą trzech goli, by wyprzedzić ich w tabeli.\n\n- Jeśli doszłoby do tego, to na pewno będzie to zasłużone. Wierzę jednak, że do tego nie dojdzie, bo wierzę w mój zespół. Piłkarze będą skoncentrowani i spokojni, dobrze ich do tego meczu przygotuję, a jedną z metod jest ogłaszanie składu dwa dni wcześniej - zaznaczył selekcjoner \"Oranje\".\n\nTrener Holandii powiedział też, że nie spodziewa, by Belgia czymś go zaskoczyła. \"Analizowaliśmy przeciwnika i widać, że od wielu miesięcy gra podobnie, według tej samej koncepcji\" - zauważył.\n\nNie zamierza jednak lekceważyć przeciwnika.\n\n- Wręcz przeciwnie. Doceniam siłę Belgii. Cieszę się, że taki sprawdzian wypadł nam tuż przed mistrzostwami świata. Lubię grać przeciw rywalom, którzy mają w składzie piłkarzy o najwyższej jakości i klasie - dodał.\n\nJeśli Holendrzy wygrają w niedzielę w Amsterdamie, to van Gaal odniesie 37. zwycięstwo w 58. meczu w roli selekcjonera, co pozwoli mu się zrównać z Dickiem Advocaatem, który jest najlepszy pod tym względem.\n\n71-letni szkoleniowiec w zeszłym roku po raz trzeci przejął drużynę narodową i nie przegrał żadnego z 14 spotkań od tego momentu\n\nJŻ, PAP",
    "Belgia: Katastrofa ekologiczna trwa od lat. Dopiero niedawno wyszła na jaw": "Skażenie substancją PFOS w ziemi i wodzie pod Antwerpią to opowieść o złowrogim korpogigancie, ale też i o płonnych nadziejach, że prawo i działające w jego imieniu organy ochronią zdrowie obywateli. W tle zaś jest historia rozgrzebanej „budowy stulecia”, która powoli staje się skandalem stulecia.\n\nMaciej Bochajczuk, czyli „A w Belgii” w mediach społecznościowych: Facebook / Twitter\n\nWszystkie teksty Macieja Bochajczuka w EURACTIV.pl\n\nCzym jest PFOS\n\nPFOS – kwas perfluorooktanosulfonowy – to jedna z najbardziej znanych substancji zaliczanych do grupy PFAS, „wiecznych chemikaliów”, praktycznie nie ulegających biodegradacji w środowisku naturalnym, w tym w organizmie człowieka.\n\nOdporne na wysokie temperatury, wodę, tłuszcz i zabrudzenia znalazły swoje zastosowanie m.in. w taśmie klejącej, odzieży przeciwdeszczowej (PFOS) lub powłokach takich jak teflon (PFOA).\n\nIch szkodliwość jest dowiedziona i znana od lat, niektóre zakłady w międzyczasie zmuszono do wstrzymania produkcji i opracowania mniej trujących alternatyw (względnie takich, których trujących właściwości jeszcze nie dowiedziono).\n\nWysokie stężenie PFOS we krwi osłabia odporność, zwiększa ryzyko cukrzycy, bezpłodności, nowotworu nerek i jąder. Dzisiaj grupa inicjatywna z udziałem Holandii, Danii, Niemiec, Norwegii i Szwecji pracuje nad projektem europejskiego zakazu dla chemikaliów z grupy PFAS.\n\nZatruta Odra. Moskwa: Na dziś badania nie potwierdziły obecności substancji toksycznych Są pierwsze, wspólne polsko-niemieckie decyzje w sprawie tego, jak poradzić sobie ze skutkami katastrofy na Odrze.\n\nOosterweel, czyli obwodnica za wszelką cenę\n\nDo 2002 r. PFOS wytwarzały zakłady chemiczne 3M w miejscowości Zwijndrecht obok Antwerpii. Dwadzieścia lat później lokalne wody gruntowe, a tym samym i gleba wciąż są nafaszerowane substancją. Skąd o tym wiadomo?\n\nStąd, że przy Zwijndrecht zaplanowano zwieńczenie ciągnącej się dekadami budowy wschodniego odcinka obwodnicy Antwerpii – Oosterweel. Koszt ochrzczonego „budową stulecia” projektu szacuje się na co najmniej 4,5 mld euro. W jego skład wchodzi tunel pod rzeką Skaldą (niderl. Schelde) oddalony o niecałe 2 km od fabryki 3M.\n\nTo, że miliony metrów sześciennych ziemi, które trzeba przekopać zawierają PFOS wielką tajemnicą nie było. Skala skażenia wyszła jednak na jaw wyłącznie dzięki czujności aktywistów i ruchów obywatelskich, które przekopały się przez oficjalną dokumentację, a przy okazji wpadły na trop mniej oficjalnych ustaleń.\n\nWykonawca prac, spółka Lantis, uzyskała kilka lat temu pozwolenie środowiskowe po przedstawieniu przedziałów stężenia PFOS na poziomie 70 i 100 mikrogramów na kilogram suchego gruntu. To wartości kilku- lub kilkunastokrotnie przekraczające normy stosowane w państwach ościennych oraz przez Europejski Urząd ds. Bezpieczeństwa Żywności (EFSA). Warto przy tym dodać, że w ostatnim dziesięcioleciu EFSA niemal tysiąckrotnie obniżyła bezpieczny poziom PFOS na kilogram wagi ciała człowieka na dzień.\n\nPobłażliwe belgijskie podejście opierało się na jednym jedynym raporcie firmowanym przez profesora Jana Tytgata, uznanego toksykologa, który renomę zbudował jednak na badaniach nad narkotykami, a nie skażeniami przemysłowymi.\n\nW powołanej później komisji parlamentarnej Tytgat tłumaczył, że zlecenie badania nie wskazywało jasno na jego kontekst i rzeczywiście przyjął on normy niemające zastosowania do obszarów zabudowanych i wiejskich, gdzie uprawiane są warzywa i hodowane kury.\n\nNa takiej właśnie podstawie Lantis, spółka publiczna, kontrolowana przez władze Flandrii, oficjalnie uznała wykopy za bezpiecznie, ale równocześnie postanowiła w kreatywny sposób zagospodarować góry zanieczyszczonego gruntu.\n\nW tajnej umowie z 3M Lantis zobowiązał się do usypania długiego na półtora kilometra i szerokiego na 25 metrów wału. Konstrukcja miała odgrodzić zakłady chemiczne, a przy okazji wykorzystać belgijskie prawo, które odpadów nie uznaje za toksyczne, o ile pełnią one określoną funkcję. Szacowany koszt operacji miał wynieść 63 mln. euro dla Lantis oraz raptem 75 tys. euro dla 3M. Krótko mówiąc, to nie „zanieczyszczający płaci”, a flamandzki podatnik.\n\nDla władzy bezwzględnym priorytetem była budowa tunelu i z tej perspektywy dalsze badania toksykologiczne oznaczały niepotrzebne ryzyko. Bart De Wever, burmistrz Antwerpii i od lat jeden z najbardziej wpływowych polityków całego kraju, mówił o „dramatycznej pomyłce” jaką byłoby wstrzymanie prac.\n\nPóźniejszy wgląd w wewnętrzną korespondencję Flamandzkiego Przedsiębiorstwa Gospodarki Odpadami (OVAM) dowodził, że normy sugerowane przez Lantis przyjęto nie bez skrupułów, ale „mając na uwadze ekonomiczne konsekwencje opóźnień” w budowie.\n\nGeel: Tutaj dokonał się przełom w światowej psychiatrii [A W BELGII] Mieszkańcy flamandzkiego Geel już w średniowieczu wypracowali wyjątkowy model opieki nad pacjentami z dolegliwościami psychiatrycznymi.\n\nNormy bezpieczeństwa przekroczone kilkaset razy\n\nZa wygraną nie dał jednak przyglądający się sprawie kolektyw obywatelski Grondrecht (co można tłumaczyć jako „prawo ziemi” ale też „prawo podstawowe”). Zorganizowane przez aktywistów badanie krwi u kilku mieszkańców okolicy potwierdziło, że skażenie PFOS wychodzi daleko poza teren zakładów 3M.\n\nTemat trafił na czołówki gazet i portali. Powołana latem 2021 r. parlamentarna komisja śledcza zleciła pobranie próbek od blisko 800 osób. W ponad 90 proc. zawartość PFOS przekraczały normy EFSA, u ponad połowy stwierdzono „niepokojąco wysokie stężenie”, korespondujące z odległością miejsca zamieszkania od 3M.\n\nJedna z rodzin, prowadząca w Zwijndrecht gospodarstwo z organiczną żywnością pokazywała do kamery wyniki swoich badań: u matki stwierdzono 750 mikrogramów na litr krwi, u córki 400, a u babki 1100. Według EFSA bezpieczna granica to 6,9 mikrograma. Wszystkie kobiety od lat skarżą się na problemy z tarczycą.\n\nWyniki kolejnych analiz uzupełniały ponury obraz i wskazywały źródło historycznych zanieczyszczeń – dym z kominów 3M roznosił mikrocząstki PFOS, które skraplały się, osiadały na ziemi, a następnie przenikały do wód gruntowych. Ostatecznie pobrane próbki z warzyw i owoców zawierały ich nieszkodliwe ilości, w przeciwieństwie do kurzych jaj, ponieważ chemikalia dobrze wiążą się z białkami.\n\nWe flądrach wyłowionych z holenderskiego ujścia Skaldy do morza stwierdzono 800-krotne przekroczenie normy bezpieczeństwa dla wszystkich PFAS. Tu przyczyną były nadmiarowe lub zgoła niekontrolowane zrzuty substancji do rzeki.\n\nBateria w skale, czyli czego Belgia szuka na dnie oceanu Morskie głębiny kryją wiele skarbów i niektórzy wypatrzyli wśród nich klucz do transformacji energetycznej.\n\nWina 3M i „dysfunkcjonalnego” systemu\n\nWspomniana komisja śledcza, pierwsza taka w parlamencie Flandrii od 20 lat, miała wyjaśnić nie tylko przyczyny i rozmiar katastrofy, lecz również wskazać za nią odpowiedzialnych. Najpóźniej od 2017 r. właściwe instytucje miały świadomość problemu.\n\nÓwczesna ministra środowiska Joke Schauvliege (ta sama, która później węszyła antypaństwowy spisek w młodzieżowych marszach dla klimatu) broniła się, że dostarczony jej raport nie wskazywał na „bezpośrednie ryzyko dla zdrowia publicznego”.\n\nW porozumieniu z Przedsiębiorstwem Gospodarki Odpadami wstrzymała przygotowany już przez nie komunikat prasowy. Wtajemniczeni byli również m.in. burmistrz Bart De Wever oraz minister robot publicznych Ben Weyts, który wówczas szacował koszt rekultywacji gruntu na 50 mln euro. Dziś wiemy, że będzie to kwota dziesięciokrotnie wyższa.\n\nPięć lat temu wiedziano wystarczająco dużo, by podjąć działania i przynajmniej zlecić dodatkowe analizy ryzyka. Tymczasem rządzący trzymali się jednego raportu prof. Tytgata, zaskakująco wygodnego dla 3M i nie brużdżącego przy budowie obwodnicy. Po co – nomen omen – drążyć temat.\n\nZ końcem marca br. komisja przedstawiła sprawozdanie z prac. Winą za skażenie obarczyła 3M, ale stwierdziła równocześnie „dysfunkcje” w systemie władzy, który „nie był w stanie w odpowiedni sposób ochronić mieszkańców Flandrii”.\n\nŻadne nazwiska jednak nie padły, więc odpowiedzialność na kluczowym poziomie ministerialnym zupełnie się rozmyła. Natomiast argumentem ułatwiającym umycie rąk przez urzędników były cięcia kadrowe, które dotknęły w ostatnich latach administrację środowiskową.\n\nBelgowie walczą z władzami o ratowanie klimatu. Chcą kar finansowych za brak redukcji emisji W innych krajach w podobnych sprawach zapadają wyroki skazujące.\n\nUgoda z rządem, proces z mieszkańcami\n\nW lipcu, po miesiącach negocjacji, rząd Flandrii zawarł z 3M ugodę, na podstawie której przedsiębiorstwo zapłaci 571 mlnw euro za rekultywację skażonych terenów i instalację nowej oczyszczalni wody. Kwota niebagatelna, skoro dwa lata temu mało kto słyszał w Belgii o PFOS, a ostatnia kara dla 3M z 2019 r. (za spuszczanie innych rodzajów PFAS do Skaldy) wynosiła zaledwie 7 tys. euro.\n\nNa biednego jednak nie trafiło. Roczny budżet 3M na lobbowanie w Unii Europejskiej to 650 tys. euro, a do niedawna dyrektor tej firmy prezesował American Chamber of Commerce w Brukseli.\n\nDlaczego zatem rząd z 3M postanowił się dogadać zamiast sądownie dochodzić odszkodowania? Ponieważ współodpowiedzialność skarżących i podlegających im instytucji byłaby wielce prawdopodobna.\n\n„Władze Regionu Flamandzkiego, OVAM oraz inspekcja ochrony środowiska były w rzeczonym okresie regularnie konfrontowane z badaniami, stanowiskami i opiniami o obecności, charakterystyce i możliwych ryzykach PFOS, a także o wykroczeniach popełnionych przez 3M. Można twierdzić, że nie podjęły one dostatecznych kroków” – to przywoływana w parlamencie nota prawników reprezentujących nie 3M, ale rząd flamandzki.\n\nZ drugiej strony ugoda nie wyklucza odpowiedzialności karnej, która może wyniknąć z pozwów składanych przez poszkodowanych obywateli. Jedna z rodzin mieszkających kilometr od zakładów już dochodzi rekompensaty.\n\nU pary czterdziestolatków z dziećmi w wieku szkolnym stwierdzono 750-1000 mikrogramów PFOS na litr krwi. To pilotażowy proces, na którego wynik czekają sąsiedzi rodziny, wszyscy zjednoczeni w inicjatywie obywatelskiej „Darkwater 3M”.\n\nW 2019 r. na ekrany kin wszedł film „Dark Waters” fabularyzujący wydarzenia rozpoczęte 20 lat wcześniej wyciekami PFAS z fabryki innego giganta chemicznego DuPont. Pozew hodowcy, któremu padło blisko 200 krów doprowadził ostatecznie do 671 mln dolarów odszkodowania dla łącznie 3,5 tys. osób. W 2018 r. w Minnesocie, mateczniku 3M, firma zapłaciła władzom stanowym 850 mln dolarów za szkody wyrządzone wodzie pitnej i środowisku w ogóle.\n\nKoronawirus: Jak Belgia została „apteką Europy”? Skąd wzięły się podwaliny pod potęgę farmaceutyczną Belgii?\n\nŚwiatełko w tunelu\n\nOficjalne szacunki mówią o złożach ok. 10 ton ziemi z PFOS tylko na terenach należących do 3M w Zwijndrecht. Ile dokładnie przedostało się na obszary mieszkalne nie wiadomo. Gdyby nie determinacja samych mieszkańców, aktywistów oraz późniejsze śledztwa dziennikarskie, wiadomo byłoby jeszcze mniej.\n\nW kwietniu belgijska Rada Państwa, czyli odpowiednik Naczelnego Sądu Administracyjnego, przychyliła się do wniosku NGOsów i zarządziła wstrzymanie prac nad Oosterweel, uznając, że budowy nie da się kontynuować w bezpieczny sposób.\n\nCzy zatem zgasło światło w tunelu pod Skaldą? Przedstawiciele Lantis twierdzą, że „szukają rozwiązania”, a Bart De Wever nie pierwszy już raz mówi o „sądowym aktywizmie” i utrzymuje, że tak czy inaczej projekt trzeba będzie ukończyć.\n\nJeśli do De Wevera i do wszystkich zainteresowanych uśmiechnie się szczęście, to z pomocą przyjdzie nauka, bo w sierpniowym wydaniu magazynu „Science” ukazał się artykuł opisujący nową możliwość rozkładu PFAS w bezpiecznych, niskich temperaturach i de facto recykling trucizny.",
    "Belgia: Rząd będzie debatował jak obniżyć rachunki za energię dla gospodarstw domowych": "Informujemy, że administratorem danych osobowych jest Abrys Sp. z o.o. z siedzibą w Poznaniu 61-124, przy ul. Dalekiej 33.\n\nPrzetwarzamy Twoje dane w celu utrzymywania konta w serwisie oraz w celu marketingowym administratora danych i partnerów administratora danych.\n\nPodstawą przetwarzania danych jest konieczność przetwarzania danych w celu realizacji umowy oraz realizacja naszych prawnie uzasadnionych interesów w postaci promowania naszych towarów i usług.\n\nTwoje dane będą przetwarzane przez 10 lat lub do chwili likwidacji konta w serwisie. W przypadku likwidacji konta mogą być przetwarzane przez okres przedawnienia ewentualnych roszczeń (do 5 lat).\n\nOdbiorcami Twoich danych mogą być nasi partnerzy, tj. firmy promujące się na łamach czasopism wydawanych przez Abrys Sp. z o.o. oraz firmy promujące się podczas szkoleń i konferencji których organizatorem jest Abrys Sp. z o.o.\n\nPodanie przez Ciebie danych jest dobrowolne, ale konieczne do tego, aby założyć konto w serwisie portalkomunalny.pl.\n\nMasz prawo do żądania dostępu do swoich danych osobowych, ich sprostowania, usunięcia lub ograniczenia przetwarzania, a także prawo wniesienia sprzeciwu wobec przetwarzania, a także prawo do przenoszenia swoich danych oraz wniesienia skargi do organu nadzorczego. Kontakt e-mail: [email protected]",
    "Belgia. Radosław Majecki obronił rzut karny. Remis Cercle Brugge (sport.tvp.pl)": "",
    "Belgia: Ceny wzrosły o 12 proc. rok do roku; najbardziej podrożały musztarda i papier toaletowy": "Koszyk zakupów w belgijskim supermarkecie kosztuje obecnie 12 procent więcej niż w przypadku zakupu tych samych produktów rok temu - wykazały badania organizacji konsumenckiej Test Aankoop. Musztarda, spaghetti oraz papier toaletowy to produkty, które odnotowały największy wzrost cen. Stopa inflacji w Belgii wynosi około 10 proc. – informuje belgijska telewizja VRT.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nTest Aankoop porównał ceny około 3000 produktów w różnych sieciach supermarketów: Albert Heijn, Aldi, Carrefour, Colruyt, Cora, Delhaize i Lidl. Ceny w sierpniu tego roku wzrosły o 12,33 proc. rok do roku.",
    "Sytuacja na rynku gruszek w Belgii": "Odwiedzając markety widzimy w sprzedaży głównie gruszki importowane. Warto wiedzieć zatem jak aktualnie kształtuje się sytuacja w handlu tymi owocami w krajach skąd są sprowadzane. Dla przykładu Belgia – chociaż aktualnie stawki są nieco niższe niż w trakcie zbiorów to i tak zachodzi pytanie jak to możliwe, że import z zagranicy jest opłacalny skoro na naszym rynku nie brakuje tych owoców?\n\nNowy sezon handlu gruszkami w Beneluksie rozpoczął się w drugiej połowie sierpnia od cen sięgających niemal 1,00 euro dla gruszek najwyższej jakości w sortach powyżej 65 lub 70 milimetrów. Zbiory zostały już zakończone, a cześć sadowników rozpoczęła już sprzedaż, w związku z czym ceny obniżyły się.\n\nZbiory gruszek są nieco wyższe niż rok temu, w związku z tym ceny są proporcjonalnie niższe. Obecnie uśredniona cena sprzedaży gruszek pierwszej klasy wynosi 0,61 eur/kg (2,88 zł/kg). Jak widzimy na wykresie niżej (z powodu niskich zbiorów gruszek w Europie) uśrednione ceny z września 2021 były znacznie wyższe. Wówczas średnia cena za gruszki pierwszej klasy wynosiła 0,77 eur/kg (3,63 zł/kg).\n\nBardzo ciekawie prezentują się dane z Fruit Trading Company. Jako przykład niech posłużą owoce najwyższej jakości. Na początku września Konferencja 70mm+ była wyceniana na 0,99 eur/kg (4,67 zł/kg). W połowie miesiąca cena spadła do 0,73 eur/kg, (3,44 zł/kg). Widzimy zatem spadek ceny o 26%. Podobnie procentowo wyglądają spadki cen gruszek drugiej klasy.\n\nźródło: fruittradingcompany.be",
    "Belgia. Liege: Z samolotu odpadła część silnika, spadła na prywatną posesję": "Do zdarzenia, które opisuje \"The Sun\", doszło w czwartek wieczorem w pobliżu Liege w Belgii.\n\nStarsze małżeństwo Louis i Domenica Demaret siedzieli w swoim domu, kiedy nagle usłyszeli coraz głośniejszy dźwięk samolotu, który brzmiał, jakby \"leciał niżej niż normalnie\". Następnie rozległ się huk. Dom zaczął wibrować, włączył się nawet alarm.\n\nMężczyzna początkowo pomyślał, że to grzmoty zbliżającej się burzy, wyszedł więc na podwórko. Nie zauważył jednak niczego niepokojącego.\n\nLiege. Fragment samolotu w ogrodzie\n\nNastępnego ranka do drzwi małżeństwa zapukał sąsiad i zapytał: \"Widzieliście wrak samolotu w swoim ogrodzie?\" Przerażone małżeństwo wezwało służby.\n\nReklama\n\nOkazało się, że poprzedniego dnia z lecącego na Maltę samolotu Boeing 747, który wystartował z pobliskiego lotniska w Liege, odpadła część maski silnika. Fragment maszyny - o wielkości dwa na trzy metry - spadł przy domu, na garaż starszego małżeństwa.\n\nChristian Delcourt, rzecznik lotniska, potwierdził, że z samolotu odpadły fragmenty silnika wkrótce po starcie - około północy w nocy z czwartku na piątek.\n\nMaszyna obsługiwana przez linię Air Atlanta mimo awarii mogła kontynuować lot na Maltę, gdzie zostanie naprawiona. Rozpoczęto dochodzenie, które ma ustalić przyczyny zdarzenia.\n\n\n\nPodobny incydent w Holandii\n\nW ubiegłym roku podobny incydent miał miejsce w Holandii. Tuż po starcie Boeinga 747 z lotniska w Maastricht doszło do awarii silnika. Fragmenty maszyny spadły wówczas na holenderską wioskę Meersen, raniąc starszą kobietę.\n\nSytuacja była na tyle poważna, że maszyna musiała awaryjnie lądować na lotnisku Liege.",
    "Holendrzy triumfują w \"polskiej\" grupie. Belgia pokonana po raz drugi": "Holendrzy nie przegrali ani jednego meczu w tym sezonie Ligi Narodów. W Amsterdamie odnieśli piąte zwycięstwo. Zremisowali tylko raz, z Polakami\n\nNiedzielne spotkanie było szczególne dla Thierry'ego Henry, który po zawieszeniu Roberto Martineza poprowadził Belgów jako pierwszy trener\n\nGoście przegrali drugie spotkanie w rozgrywkach. Wcześniej zremisowali też z Walią, a w ostatnim meczu gola głową strzelił im van Dijk\n\nWięcej takich historii w Przeglądzie Sportowym Onet. Wejdź na nasz nowy serwis!\n\nPrzed ostatnią kolejką Ligi Narodów wiadomo było, że w \"polskiej\" grupie dywizji A na dwóch czołowych lokatach znajdą się drużyny z Beeluksu, które miały wyraźną przewagę nad Biało-Czerwonymi i Walijczykami. By zmienił się zwycięzca grupy, Belgowie potrzebowali jednak zwycięstwa z różnicą co najmniej trzech goli.\n\nOstatnią kolejkę Ligi Narodów w szczególny sposób zapamięta Thierry Henry. Francuska legenda pracowała w niedzielę w roli pierwszego trenera reprezentacji Belgii 45-latek normalnie pełni funkcję asystenta Roberto Martineza. Ten jednak został zawieszony i decyzją federacji zastąpił go była gwiazdor Arsenalu i FC Barcelona.\n\nPierwszą groźną akcję w starciu na Johan Cruijff Arena przeprowadzili goście. Eden Hazard znalazł się z piłką w polu karnym i zdecydował się na strzał, który okazał się jednak bardzo niecielny. W światło bramki trafił za to Michy Batshuayi, ale jego próbę z ostrego kąta z 14. minuty pewnie obronił Remko Pasveer. Dla holenderskiego bramkarza był to drugi mecz w reprezentacji. Debiut zaliczył w czwartek na PGE Narodowym w Warszawie.\n\n38-letni golkiper poradził sobie także z uderzeniem Axela Witsela po akcji rozpoczętej od rzutu wolnego. Równie czujny był pod koniec pierwszej połowy, gdy interweniował po strzale z dystansu Amadou Onany. Gospodarze w pierwszej połowie oddali tylko jedną celną próbę i byli mniej aktywni w ofensywie.\n\nPo dwóch zmianach w przerwie w obu zespołach kibice czekali na przebłysk jednego ze zmienników i domagali się bramek. Belgowie przeprowadzali kolejne ataki, ale nie widać było w nich takiej werwy, która pozwoliłaby na strzelenie trzech goli. Tylko taki wynik dałby im zwycięstwo w grupie 4.\n\nGroźnie pod bramką gości było w 50. minucie. Denzel Dumfries szukał miejscu w polu karnym i uderzył przy lewym słupku. Kapitalną interwencją popisał się jednak Thibaut Courtois. Belgowie też marnowali swoje okazje. W 67. minucie golkipera znów nie zdołał pokonać Onana, który uderzył celnie po świetnym dośrodkowaniu De Bruyne.\n\nNa kwadrans przed końcem Holendrzy byli przekonani, że wygrają grupę, ale chcieli też dopisać sobie kolejne trzy punkty, radując tym samym swoich kibiców. To udało się po dośrodkowaniu z rzutu rożnego Cody'ego Gakpo i główce Virgila van Dijka. Courtois w tej sytuacji nie miał większych szans na odpowiednią reakcję. Podłamani Belgowie nie odpowiedzieli na trafienie defensora i ponieśli drugą porażkę w Lidze Narodów. W grupie 4. zajęli drugą lokatę, sześć punktów za Holendrami i trzy \"oczka\" przed Biało-Czerwonymi.\n\nHolandia — Belgia 1:0 (0:0)\n\nBramka: Virgil van Dijk (73)\n\nHolandia: Pasveer – Timber (65. de Vrij), van Dijk, Ake (46. Malacia) – Dumfries, Berghuis (31. Gakpo), de Roon, Blind – Klaassen (90+1 Gravenberch) – Janssen (46. Taylor), Bergwijn.\n\nBelgia: Courtois – Debast, Alderweireld, Vertonghen – Meunier (46. Carrasco), Onana (74. Tielemans), Witsel, Castagne (82. Lukebakio) – E. Hazard (64. Trossard), Batshuayi (46. De Ketelaere), De Bruyne\n\nŻółte kartki: Taylor, Dumfries — Castagne, Carrasco.\n\n***\n\nJego wzrok pogorszył się z dnia na dzień. Najpierw w jednym oku. Zajęcia na hali, uderzenie piłką w twarz i Michał Globisz znalazł się w szpitalu. Później gasła widoczność w drugim oku. Mimo to zasłużonego trenera i wychowawcę młodzieży wciąż można spotkać na trybunach stadionu w Gdyni – przychodzi na mecze, a koledzy opowiadają mu, co dzieje się na boisku. W \"Prześwietleniu\" opiekun złotych medalistów mistrzostw Europy sprzed lat opowiada o nauce nowego życia i ustawiania głowy pod takim kątem, żeby na przystanku dostrzec numer nadjeżdżającego trolejbusu.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "EuroBasket. Belgia rzuciła wyzwanie, Słowenia odpowiedziała": "EuroBasket. Belgia rzuciła wyzwanie, Słowenia odpowiedziała\n\nPrzez trzy pierwsze kwarty Belgia sensacyjnie rywalizowała ze Słowenią, aktualnymi mistrzami Europy, jak równy z równym.\n\nPAP/EPA / CLEMENS BILAN / Na zdjęciu: Luka Doncić\n\nPo trzech nerwowych odsłonach, drużyna z Bałkanów w czwartej pokazała, na co ją stać i do czego przyzwyczaiła nas na przestrzeni nie tylko tegorocznych rozgrywek grupowych (wygrała grupę), ale i ostatnich lat.\n\nSłowenia wygrała ostatnie 10 minut 25:12, a cały mecz 88:72, zapewniając sobie awans do ćwierćfinału EuroBasketu 2022.\n\nGwiazdor Słoweńców, Luka Doncić rzucił 35 punktów, miał też pięć zbiórek, pięć asyst i cztery przechwyty. Gracz Dallas Mavericks spędził na parkiecie blisko 36 minut. Klemen Prepelić dodał cenne 13 \"oczek\".\n\nTo nie był dzień obrońców tytułu. Widać to po skuteczności oddanych rzutów za trzy. Trafili tylko 7 na 28 takich prób. Popełnili jednak zaledwie sześć strat.\n\nBelgia ambitnie walczyła o korzystny wynik, ale po blisko 35 minutach rywalizacji, jak równy z równym, ostatecznie nie dała rady sprawić sensacji. To i tak był dla Belgów dobry turniej - niespodziewanie w rozgrywkach grupowych pokonali przecież Hiszpanię.\n\nSłowenia w ćwierćfinale mistrzostw Europy zmierzy się ze zwycięzcą meczu Ukraina - Polska.\n\nWynik:\n\nSłowenia - Belgia 88:72 (24:19, 20:22, 19:19, 25:12)\n\nSłowenia: Doncić 35, Prepelic 13, Tobey 12, Goran Dragić 11, Cancar 8, Zoran Dragić 6, Blazić 3, Murić 0, Nikolić 0, Dimec 0.\n\nBelgia: Lecomte 16, Gillet 15, Tabu 9, Mwema 7, Libert 6, Vanwijn 6, De Zeeuw 6, Obasohan 3, Tumba 2, Bako 2.\n\nCzytaj także: \"Od wielu lat tak nie było\". Polacy zaskakują na wielkim turnieju\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy Słowenia wygra tegoroczny EuroBasket? Tak Nie zagłosuj, jeśli chcesz zobaczyć wyniki\n\nPolub Koszykówkę na Facebooku\n\nZgłoś błąd",
    "Belgia. Aresztowano oszusta z serialu Netfliksa. \"Władca marionetek\" miał potrącić żandarmów": "51-letni Robert Hendy-Freegard wjechał w dwóch francuskich funkcjonariuszy, gdy próbował opuścić swój dom we Francji podczas nalotu policji. Żandarmi zjawili się w domu oszusta w wiosce Vidaillat w Creuse w środkowej Francji po tym, jak otrzymali informacje o prowadzeniu przez niego nielegalnej hodowli psów - donosi \"The Guardian\".\n\nREKLAMA\n\nZobacz wideo Bydgoszcz. 78-latka straciła 100 tys. zł. Oszust podał się pracownika szpitala. Rozpoznajesz go?\n\nBelgia. Zatrzymano oszusta, który miał potrącić dwóch żandarmów\n\nBelgijskiej policji udało się schwytać Roberta Hendy-Freegarda ponad tydzień po zdarzeniu, gdy poruszał się po autostradzie E40 w Grand-Bigard pod Brukselą. - Policja drogowa rozpoznała jego pojazd, który został oznaczony z powodu wydarzeń we Francji. Został natychmiast aresztowany - przekazał dziennikarzom Gilles Blondeau z lokalnej prokuratury w Belgii.\n\nOszust pojawił się w sobotę w sądzie, gdzie może zostać podjęta decyzja o jego ekstradycji. Robert Hendy-Freegard może zostać oskarżony o usiłowanie zabójstwa. Jeśli sąd udowodni, że oszust dopuścił się próby usiłowania zabójstwa, może spędzić w więzieniu nawet 30 lat.\n\nMichelle Martin wyszła na wolność. Była skazana za współudział w zbrodniach\n\nPrzeczytaj więcej informacji z kraju i ze świata na stronie głównej Gazeta.pl.\n\nRobert Hendy-Freegard pojawił się w serialu Netfliksa o oszustach\n\nNa początku roku Netflix wypuścił serial \"Władca marionetek: polowanie na ostatecznego oszusta\", który opowiada o tym, jak oszuści manipulują swoimi ofiarami. Jednym z bohaterów był Hendy-Freegard.\n\nMężczyzna oszukiwał, okradał i porywał swoje ofiary, które poznawał na portalu randkowym. W związku z popełnionymi przestępstwami w 2005 roku londyński sąd skazał mężczyznę na dożywocie, jednak w wyniku złożona apelacji, sąd uchylił zrzut porwania, a Robert Hendy-Freegard został zwolniony z więzienia w 2009 roku.\n\nKibole grozili nastolatkom z Ukrainy i Białorusi. Trzy osoby zatrzymane",
    "Belgia wyśle karabiny maszynowe na Ukrainę": "Polityka obronna Belgia wyśle karabiny maszynowe na Ukrainę AŚ Adam Świerkowski 21.09.2022 07:26 Drukuj\n\nPDF\n\n\n\n\n\nM2HB-QCB wraz z dodatkowym celownikiem (zdjęcie poglądowe)\n\nFot. FN Herstal Facebook\n\nTwitter\n\nLinkedIn\n\nKopiuj link\n\nWyślij email Belgijskie ministerstwo obrony przekaże na Ukrainę kolejny pakiet pomocyo wartości 12 mln euro, znajdą się w nim m.in. wielkokalibrowe karabiny maszynowe FN M2HB, amunicja do nich oraz oporządzenie osobiste żołnierzy.\n\nReklama\n\nReklama\n\nBelgia przekazała już Ukrainie sprzęt o wartości 45 mln euro, dzięki temu udało się dostarczyć na front m.in. karabiny maszynowe, broń przeciwpancerną czy sprzęt medyczny. Kolejna transza pomocy pozwoli Ukraińcom na skuteczniejszą walkę. Belgia początkowo miała przekazać na Ukrainę swoje wycofane i sprzedane samobieżne armatohaubice M109A4, jednak koszta tej operacji okazały się najpewniej zbyt duże i wziął je na siebie rząd Wielkiej Brytanii.\n\nCzytaj też Wielka Brytania przekaże Ukrainie artylerię... ale belgijską\n\nBelgijska agencja prasowa opublikowała wypowiedź tamtejszej minister obrony Ludivine Dedonder w kwestii omawianej transzy pomocy: „Wyślemy również sprzęt nieśmiercionośny na zimę, hełmy, sprzęt zapasowy, sprzęt optyczny. Na początku 2023 r. dostarczymy karetki pogotowia i pojazdy do ewakuacji medycznej Jesteśmy również zaangażowani w misję szkoleniową zaplanowaną przez Unię Europejską, pozostajemy do dyspozycji w zakresie rozminowywania morskiego lub lądowego, z którego już prowadzimy szkolenia, ale także innych kursów, takich jak szkolenie snajperów za pośrednictwem naszych sił specjalnych. Przyjęliśmy też 45 rannych i ciężko chorych weteranów wojennych\".\n\nReklama\n\nCzytaj też Czeskie DAF-y dla Belgów\n\nReklama\n\nM2 Browning to wielkokalibrowy karabin maszynowy kal. 12,7 mm opracowany w latach 20. XX wieku przez Johna Browninga. Mimo wieku powstania konstrukcji dalej jest on używany przez armię m.in. USA, ale także kilkudziesięciu innych krajów na całym świecie. Maksymalny zasięg M2 wynosi 4200 metrów, ale zasięg praktyczny to około 2 kilometrów (przy strzelaniu c z trójnożnej podstawy lub z broni zamontowanej na pojeździe). Wersja M2 HB odznacza się lufą cięższąniż we wcześniejszych wersjach. W Belgii został opracowany specjalny system szybkiej wymiany lufy dla tego karabinu zwany QCB.",
    "Belgia: w jednym z domów opieki zamordowano w ostatnich latach trzech pensjonariuszy. Zabójcą pracownik ośrodka?": "Trzech pensjonariuszy domu opieki w Oostrozebeke, na północy Belgii, zostało zamordowanych w latach 2020-2021 - informuje dziennik „Het Laatste Nieuws”. Nieznany sprawca próbował pozbawić życia, poprzez przedawkowanie insuliny, jeszcze sześć osób.\n\nReporterzy dziennika ”HLN” oraz programu informacyjnego VTM Nieuws przeprowadzili wielomiesięczne śledztwo związane z tajemniczymi zgonami w domu opieki w Oostrozebeke, gdzie nieznany sprawca podawał pensjonariuszom, którzy nie chorowali na cukrzycę, wysokie dawki insuliny w wyniku czego trzy osoby zmarły.\n\nPo tym jak w listopadzie ubiegłego roku kierownictwo domu zgłosiło sprawę na policję, prowadzone było śledztwo, które wykazało, iż próbowano otruć jeszcze sześć osób.\n\n„87-letni mężczyzna przeżył dwa zatrucia, ale trzecia próba ostatecznie go zabiła. W sierpniu 2021 roku morderstwa ustały, ale sprawca nadal nie został schwytany” – czytamy w „Het Laatste Nieuws”.\n\n„Najprawdopodobniej zabójcą jest członek personelu ośrodka, ale bezpośrednich dowodów na to nie ma” – twierdzi reporter VTM Nieuws Tim Lescrauwaet.\n\nAndrzej Pawluszek (PAP)\n\nkw/",
    "Finlandia nie będzie wpuszczała Rosjan na swoje terytorium. Litwa odmawia azylu, Belgia wiz": "Minister spraw zagranicznych Pekka Haavisto poinformował, że wejdzie w życie w przyszłym tygodniu. Zakazany będzie także przejazd przez terytorium Finlandii z wizą schengenowską. Wyjątek będzie robiony dla osób przybywających do Finlandii w sprawach rodzinnych, a także do pracy i na studia.\n\nWcześniej taką decyzję podjęły Estonia i Łotwa. Belgia wstrzymała wydawanie wiz Rosjanom. Poinformował o tym premier Belgii Alexander De Croo w Nowym Jorku. Występując na sesji Zgromadzenia Ogólnego ONZ szef belgijskiego rządu w ostrych słowach skrytykował Rosję za napaść na Ukrainę. Mówił o średniowiecznym barbarzyństwie i odpowiedzialności sprawców zbrodni.\n\nBelgia już jakiś czas temu przestała wydawać wizy schengeńskie Rosjanom. Przyznaje tylko wizy humanitarne uważnie analizując każdy wniosek. Premier Belgii mówił o tym w kuluarach sesji Zgromadzenia Ogólnego ONZ. W przemówieniu na sesji wiele miejsca poświęcił wojnie na Ukrainie. „W tym konflikcie nie ma miejsca na neutralność” - mówił szef belgijskiego rządu wskazując na okrutne zbrodnie popełniane przez Rosjan. „To przypomina średniowieczne barbarzyństwo, a nie rosyjską wielkość. Sprawcy zbrodni zostaną osądzeni, odpowiedzialności nie unikną ani rzeźnicy z Buczy ani liderzy w Moskwie” - powiedział Alexander De Croo. Poparł działania wspólnego zespołu śledczego złożonego z przedstawicieli unijnych krajów, który współpracuje z Międzynarodowym Trybunałem Karnym w tej sprawie.\n\nLitwa nie udzieli azylu Rosjanom tylko dlatego, że są mobilizowani na wojnę z Ukrainą – oświadczył w sobotę minister spraw zagranicznych Litwy Gabrielius Landsbergis. Premier Ingrida Szimonyte uważa, że nie jest obowiązkiem krajów sąsiednich ratowanie Rosjan przed wcielaniem do wojska.\n\nIn Europe, Putin is financing his puppets to carry out his agenda of division and unrest.\n\n\n\nWe will not allow Russian trojan horses to undermine our democracies with disinformation and fear.\n\n\n\nWhen the fight for democracy is to be fought, we will and we shall stand up. #UNGA pic.twitter.com/cYBu3TS4DP — Alexander De Croo 🇧🇪🇪🇺 (@alexanderdecroo) September 23, 2022\n\n\"Litwa nie przyzna azylu tym, którzy po prostu uciekają przed odpowiedzialnością. Rosjanie muszą zostać i walczyć przeciwko Putinowi\" - napisał na Twitterze Landsbergis.\n\n\n\n\"Nie jest chyba obowiązkiem Litwy, ani innych krajów sąsiednich, ratowanie wszystkich obywateli Rosji przed mobilizacją\" - powiedziała premier Szimonyte komentując w piątek możliwość ewentualnego zwiększenia napływu obywateli rosyjskich.\n\n\n\nSzefowa rządu wskazała, że zarówno przy podejmowaniu decyzji dotyczących wiz humanitarnych, jak i azylu, każda osoba musi być oceniana indywidualnie, z uwzględnieniem zagrożeń, z jakimi się spotyka.\n\n\n\n\"Nie rozumiałabym sytuacji, w której pozwalamy ludziom na wjazd na Litwę z powodów humanitarnych tylko dlatego, że wojna była dla nich OK, gdy oglądali ją w telewizji, siedząc na kanapie, a teraz już nie jest OK, gdy twój rząd i twój (minister obrony Siergiej) Szojgu wezwali cię do wojska i zaprosili do udziału w wojnie\" - powiedziała Szimonyte.\n\nLithuania will not be granting asylum to those who are simply running from responsibility. Russians should stay and fight. Against Putin. — Gabrielius Landsbergis🇱🇹 (@GLandsbergis) September 23, 2022\n\nDodała, że rosyjska agresja na Ukrainę rozpoczęła się w 2014 roku i obywatele Rosji mieli \"czas, by zdecydować, po czyjej są stronie\".\n\n\n\nPrezydent Rosji Władimir Putin ogłosił w środę częściową mobilizację w kraju. Operacja ma objąć rezerwistów, czyli osoby, które już odbyły służbę wojskową, ale przed wysłaniem na front mają przejść dodatkowe szkolenie. Mobilizacja obejmie ok. 300 tys. osób - poinformował minister obrony Siergiej Szojgu.\n\nIAR/PAP/ks",
    "Belgia: liczba osób wykonujących telepracę podwoiła się od 2018 roku": "Liczba osób wykonujących telepracę prawie podwoiła się od 2018 roku - wynika z raportu FPS Mobility, o którym pisze agencja Belgia. Z badania wynika, że Belgowie częściej robią też zakupy w dni, w których pracują z domu.\n\nZapraszamy do Katowic na Międzynarodowe Targi Obrabiarek, Narzędzi i Technologii Obróbki TOOLEX. Targi pod patronatem WNP.PL odbędą się 4-6 października 2022 r. - w ich ramach zapraszamy na ciekawą konferencję Nowy Przemysł 4.0. Rejestracja trwa!\n\nOkoło jedna trzecia pracujących Belgów pracuje obecnie z domu co najmniej jeden dzień w tygodniu, a to dwa razy więcej niż w 2018 r. 43 proc. mieszkańców Brukseli najczęściej pracuje w domu co najmniej jeden dzień w tygodniu. We Flandrii to 33 proc., a w Walonii - 28 proc.",
    "Porażka Belgii, problemy zdrowotne Hazarda?": "W ostatnim meczu między tymi zespołami Belgia wysoko przegrała na własnym obiekcie (1:4), dlatego dziś chciała się zrewanżować. Awans do Final Four był jednak dla Czerwonych Diabłów bardzo odległy. Zespół Roberto Martíneza musiałby wygrać różnicą trzech bramek.\n\nPierwsza połowa była wyrównana i… kiepska w wykonaniu zawodników obu drużyn. Thibaut Courtois nie miał nawet okazji do interwencji, ponieważ gospodarze nie oddali ani jednego celnego strzału na jego bramkę. Belgowie mieli świetną szansę, ale po strzale Axela Witsela dobrze interweniował Remko Pasveer. W rzeczywistości przed drugą odsłoną spotkania trudno było kogokolwiek wyróżnić.\n\nTuż po wyjściu z szatni kibicom Realu Madryt mogło zrobić się nieco cieplej. Courtois wyszedł z bramki i poza polem karnym interweniował wybiciem piłki głową, po czym zderzył się z nogą Stevena Bergwijna. Na chwilę zatrzymano grę, a bramkarz Królewskich musiał skorzystać z pomocy medycznej. Na szczęście był w stanie wrócić do gry i nic nie wskazuje na to, by coś mu dolegało.\n\nTak dużo szczęścia nie miał jednak Eden Hazard, który po nieco ponad godzinie gry opuścił boisko. Belg otrzymał cios w lewe kolano i właśnie z powodu problemów zdrowotnych musiał udać się na ławkę rezerwowych. Grał niezły mecz, jednak w jego poczynaniach brakowało błysku. Notorycznie był faulowany przez Holendrów, jednak to mu mimo wszystko nie podcinało skrzydeł. Raczej nie może być mowy o poważnym urazie. Hazard lekko utykał przy zmianie, jednak była ona przygotowana już wcześniej. Możliwe, że już w środę wróci do treningów w Valdebebas.\n\nTuż po zejściu atakującego Realu Madryt Holandia strzeliła gola. Cody Gakpo dograł z rzutu rożnego, a pasywność obrońców i niezdecydowanie Courtois wykorzystał Virgil van Dijk. Od tego momentu Belgowie osiągnęli przewagę, ale nie potrafili jej wykorzystać.\n\nOstatecznie Holandia wygrała 1:0 i z 16 punktami pewnie awansowała do finałowej czwórki Ligi Narodów. Razem z Polską i właśnie Belgią w kolejnej edycji tych rozgrywek zagra w lidze A. Niżej zagra za to Walia, która dziś przegrała u siebie z Biało-Czerwonymi 0:1.\n\nHolandia – Belgia 1:0 (0:0)\n\n1:0 Van Dijk 73’ (asysta: Gakpo)\n\nHolandia: Pasveer; Timber (65’ De Vrij), Van Dijk, Aké (46’ Malacia); Dumfries, Klaassen (90'+2' Gravenberch), De Roon, Blind; Berghuis (31’ Gakpo), Bergwijn; Janssen (46’ Taylor).\n\nBelgia: Courtois ; Debast, Alderweireld, Vertonghen; Meunier (46’ Carrasco), Onana (75’ Tielemans), Witsel, Castagne (82' Lukebakio); De Bruyne, E. Hazard (64’ Trossard); Batshuayi (46’ De Ketelaere).",
    "Belgia: Dzięki belgijskiemu wywiadowi FBI udaremniło zamach na byłego prezydenta George’a W. Busha": "Amerykańskie FBI udaremniło na początku roku zamach na byłego prezydenta USA George’a W. Busha dzięki informacji uzyskanej od Belgijskiej Służby Bezpieczeństwa (VSSE), informuje portal VRT Nws. Dzięki pomocy Brukseli udało się aresztować czterech terrorystów.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nZ informacji portalu wynika, że Irakijczyk Shihab Ahmed, który ubiegał się w USA o azyl, planował wspólnie z trzema innymi osobami zamordowanie Busha w Dallas, gdzie mieszka były prezydent. Miał on w tym celu kilkakrotnie odwiedzać to miasto i nagrywać filmy w okolicy rezydencji, w której mieszka 43. prezydent USA.",
    "Belgia U19 🇧🇪 Typy, kursy (21.09.2022)": "Tylko po dwa mecze eliminacyjne czekają drużyny w siódmej grupie eliminacji do Euro U19. Wszystko przez usunięcie Rosjan. Albania – Belgia to początek turnieju rozgrywanym w Belgii. Faworytem tego spotkania oczywiście gospodarze.\n\nAlbania U19 – Belgia U19 zapowiedź (środa, 16:00)\n\nPrzed nami najdziwniejsza z grup. W teorii… wszyscy mogą awansować. Mowa przecież o sytuacji, w której do drugiej rundy awansują dwie najlepsze ekipy z każdej grupy oraz najlepsza ekipa z trzeciego miejsca. W grupie siódmej są tylko dwie drużyny. Nie ma Rosjan wykluczonych z wiadomych powodów. Zatem Albania, Belgia oraz Hiszpania mają otwartą drogę do kolejnej rundy. Zwłaszcza te dwie ostatnie ekipy. Wystarczy pokonać jednego rywala, np. najsłabszą Albanię i jest awans.\n\nNie powinno być to trudne, bowiem przewaga w piłce młodzieżowej pomiędzy tymi nacjami jest jeszcze większa niż w seniorskiej. Co ciekawe jednak warto takie mecze obserwować. Trzy lata temu doszło do ostatniego meczu w tej kategorii wiekowej pomiędzy tymi krajami. Wówczas gola dla Belgii strzelił Charles De Ketelaere, a dla Albańczyków Armando Broja. Dzisiaj piłkarze Milanu i Chelsea.\n\nAlbania U19 – Belgia U19 kursy bukmacherów\n\nBukmacher Superbet przygotował następujące kursy na ten mecz:\n\nAlbania U19 wygra, kurs: 25\n\nRemis, kurs: 10\n\nBelgia U19 wygra, kurs: 1,07\n\nAlbania U19 – Belgia U19 nasze typy\n\nStawiamy na pewne zwycięstwo Belgów w tym starciu. 4:0 tutaj jest z naszej perspektywy bardzo możliwe.\n\nNasze typy Belgia wygra do 0 1,47 Zagraj\n\nZagraj Belgia powyżej 3,5 bramki 2,00 Zagraj\n\nAlbania U19 – Belgia U19 fakty meczowe\n\nPierwszy mecz eliminacyjnego turnieju w grupie 7\n\nOba zespoły rywalizują jeszcze tylko z Hiszpanami\n\nBelgia w poprzednich eliminacjach awansowała do drugiej grupy, w pierwszej pokonując Hiszpanie. W drugiej zajęli drugie miejsce, za Włochami, i nie awansowali na turniej finałowy\n\nAlbania w poprzednich eliminacjach odpadła w pierwszej grupie z Francją i Serbią\n\nOstatni raz te reprezentacje spotkały się w kategorii wiekowej U19 w 2019 roku. Wtedy Belgia wygrała 2:1, a gole strzelali wówczas m.in. Charles De Keelaere czy Armando Broja\n\nDołącz do grupy Gram Grubo Szukasz grupy z typami na Facebooku, która będzie całkowicie darmowa? Typy\n\nKonkursy\n\nDyskusje Dołącz do nas\n\nInne mecze\n\nSzkocja – Ukraina (środa)",
    "Belgia: eksplozje i strzały na ulicach. Burmistrz Antwerpii alarmuje ws. mafii narkotykowej": "Strzały na ulicach, ostrzeliwane mieszkania i eksplozje wstrząsają Antwerpią od kilku tygodni. Burmistrz zaapelował do rządu o wsparcie, by wzmocnić bezpieczeństwo w porcie, który infiltruje mafia i wykorzystuje do sprowadzania narkotyków.\n\nPorachunki gangów\n\nBart De Wever ostrzegł, że porachunki gangów narkotykowych w Antwerpii i zlecane ataki przez kartele będą miały negatywny wpływ na sytuację w Belgii i może dojść do wojny narkotykowej na szeroką skalę. Jego zdaniem potrzebne jest skoordynowane podejście na wielu poziomach, bo lokalna policja nie jest w stanie sobie z tym poradzić.\n\nPosłuchaj 00:45 11911958_1.mp3 Belgia: burmistrz Antwerpii alarmuje ws. mafii narkotykowej (IAR)\n\nKonieczne jest też, jak podkreśla burmistrz Antwerpii, zwołanie Rady Bezpieczeństwa Narodowego, by omówić działania w walce z przestępczością zorganizowaną.\n\nSchietpartijen, explosies, brandstichtingen: Antwerpen kende opnieuw een zomer vol drugsgeweld. Jaar na jaar ontsnappen de narcoterroristen aan politie en gerecht. Zij moeten strijden met ongelijke wapens. https://t.co/pdeZcDBgA0 — NCI (@NCIinfo) August 27, 2022\n\npkur",
    "Belgia: Rośnie liczba Belgów kupujących w internecie": "W pierwszej połowie roku Belgowie kupili przez internet produkty i usługi za 7,2 mld euro - wynika z badania BeCommerce Market Monitor. To o 30 procent więcej niż w tym samym okresie ubiegłego roku.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nWysoka inflacja i rosnące ceny energii nie zniechęcają mieszkańców Belgii do kupowania w sieci. Badanie e-commerce w tym kraju pokazują, że sprzedaż przez internet rośnie we wszystkich częściach kraju i jest praktycznie identyczna we Flandrii, Walonii i Brukseli.\n\nBiura do wynajęcia. Zobacz oferty na PropertyStock.pl",
    "Belgia, media: Polska wystąpi do Niemiec o reparacje wojenne": "Parlamentarna komisja oszacowała straty wyrządzone Polsce przez Niemcy w czasie II wojny światowej na 1,3 biliona euro, informuje dziennik „Het Laatste Nieuws”. Gazeta cytuje wicepremiera Jarosława Kaczyńskiego, który powiedział, że Polska będzie się domagała od Niemiec reparacji wojennych\n\nPrezentacja raportu przypada na symboliczny dzień. 1 września 1939 roku nazistowskie Niemcy zaatakowały Polskę, rozpoczynając II wojnę światową – czytamy w największym dzienniku Belgii.\n\n“HLN” zaznacza, że według Kaczyńskiego raport nie tylko przedstawia polskie straty, ale także daje możliwość umieszczenia sprawy reparacji na agendzie międzynarodowej.\n\nAutor artykułu podkreśla, że zdaniem szefa PiS niemieckie władze nie przyjmą ciepło raportu. O takie rzeczy trzeba walczyć, czasami latami. Nie obiecujemy, że odniesie to szybki sukces – powiedział prezes PiS cytowany w „Het Laatste Nieuws”.\n\nGazeta przypomina, że komisja, która dokonała oceny strat pracowała od 2017 r. i w jej działalność zaangażowanych było trzydziestu ekspertów, a trzyczęściowy raport będzie teraz podstawą do roszczeń odszkodowawczych.\n\nCzytaj też: Prezes PiS: wartość strat Polski to ponad 6 bln 200 mld zł!\n\nPAP/mt",
    "Co dalej z pandemią? Niepokojące sygnały z Europy": "Część odnośników w artykule to linki afiliacyjne. Po kliknięciu w nie możesz zapoznać się z ofertą na konkretny produkt – nie ponosisz żadnych kosztów, a jednocześnie wspierasz pracę naszej redakcji i jej niezależność.\n\nPotrzebujesz porady? Umów e-wizytę 459 lekarzy teraz online\n\nSPIS TREŚCI\n\nWszystkie trzy kraje raportują wzrost liczby zakażeń SARS-CoV-2. Względem poprzedniego tygodnia są to wzrosty rzędu kilkunastu proc. Liczba hospitalizacji rośnie wolniej. W Belgii sytuacja jest stabilna, ale w Danii to wzrost rzędu 6 proc. Do szpitali z COVID-19 najczęściej trafiają seniorzy — osoby w wieku 70-89 lat WHO już od jakiegoś czasu apeluje o przygotowanie się do sezonu zimowego. Obawy budzi szczególnie presja na systemy opieki zdrowotnej w obliczu przewidywanego wzrostu zachorowań na inne choroby wirusowe Więcej informacji znajdziesz na stronie głównej Onet\n\nAutor: Helen Collins / Politico.eu\n\nPierwsze oznaki nowej fali zakażeń\n\nModelowanie belgijskiego urzędu ds. zdrowia wskazuje na nową falę COVID-19, która uderzy w połowie października. Opublikowane w piątek (23 września — red.) dane sugerują, że pierwsze oznaki tej fali są już widoczne.\n\nBelgia zgłosiła 17-proc. wzrost liczby nowych przypadków koronawirusa w tygodniu do 19 września w stosunku do poprzedniego tygodnia. Jak wskazują przedstawiciele urzędu zdrowia publicznego, hospitalizacje w tygodniu do 22 września były stabilne.\n\nDalsza część tekstu pod wideo.\n\nDuński instytut chorób zakaźnych podał pierwsze dane wskazujące na odwrócenie się wskaźników infekcji, które po długim okresie spadku obecnie stabilizują się lub nieznacznie rosną w różnych regionach.\n\nInstytut zauważył również, że odsetek hospitalizacji wzrósł o 6 proc. w ciągu ostatniego tygodnia w porównaniu z tygodniem poprzednim. \"Największą grupą wśród nowo przyjętych stanowią osoby w wieku od 70 do 89 lat, tak jak to miało miejsce od początku roku\" — podano.\n\nW Wielkiej Brytanii liczba nowych przypadków w tygodniu do 17 września była o 13 proc. wyższa niż w poprzednim okresie, podczas gdy hospitalizacje w tygodniu do 19 września wzrosły o 17 proc.\n\nWładze odpowiedzialne za zdrowie publiczne, w tym Światowa Organizacja Zdrowia, od kilku miesięcy ostrzegają przed prawdopodobnym wzrostem liczby zachorowań w zbliżającym się sezonie zimowym. Szczególne obawy budzi presja na systemy opieki zdrowotnej, zwłaszcza w obliczu przewidywanego wzrostu zachorowań na inne wirusy oddechowe, takie jak wirus grypy.\n\n\"Podczas gdy wskaźniki COVID-19 są nadal niskie, najnowsze dane za ostatnie siedem dni wskazują na wzrost hospitalizacji i liczby pozytywnych testów\" — powiedziała Susan Hopkins, główny doradca medyczny w Agencji Bezpieczeństwa Zdrowia w Wielkiej Brytanii.\n\nBooster? \"Raczej wcześniej niż później\"\n\nHopkins zaapelowała do osób kwalifikujących się do szczepienia, by zgłosiły się na jesienną dawkę szczepionki \"raczej wcześniej niż później\", aby wzmocnić ochronę immunologiczną przed zimą.\n\nEuropa zezwoliła na podanie szczepionki uzupełniającej, która obejmuje dwa rodzaje wariantu Omikron, w tym ten obecnie dominujący (BA.5 - przyp. red.). Wielka Brytania jak dotąd zatwierdziła jeden nowy booster, który celuje w pierwszy szczep Omikronu, i zakupiła wystarczającą jego ilość dla prawie całej populacji.\n\n\"Wszystkie dostępne boostery zapewniają dobrą ochronę przed ciężkim przebiegiem COVID-19\", powiedział Hopkins.\n\nZapraszamy na drugi odcinek nowego sezonu podcastu Reset! Tym razem naszym gościem jest Bartosz Zadurski, provider TRE® i terapeuta Integracji Strukturalnej. Bartosz opowie, czym jest nasze wewnętrzne dziecko i wewnętrzny wygnaniec. Wyjaśni, czym są wewnętrzne części i zachęci, by każdy z nas zaczął z nimi pracować. Jeśli chcesz dowiedzieć się, na czym ta praca ma polegać i marzysz o poprawie komfortu swojej codzienności, to nowy odcinek naszego podcastu jest właśnie dla ciebie.\n\nTreści z serwisu Medonet mają na celu polepszenie, a nie zastąpienie, kontaktu pomiędzy Użytkownikiem a jego lekarzem. Serwis ma charakter wyłącznie informacyjno-edukacyjny. Przed zastosowaniem się do porad z zakresu wiedzy specjalistycznej, w szczególności medycznych, zawartych w Serwisie należy bezwzględnie skonsultować się z lekarzem. Potrzebujesz konsultacji lekarskiej lub e-recepty? Wejdź na halodoctor.pl, gdzie uzyskasz pomoc online - szybko, bezpiecznie i bez wychodzenia z domu.",
    "Belgia: Prawie dwie trzecie Belgów boi się wysokich rachunków za energię": "64 proc. mieszkańców Belgii obawia się, że nie będzie w stanie zapłacić rachunków za energię - informuje dziennik „Het Laatste Nieuws”. 80 proc. Belgów uważa rządowe plany pomocy dla gospodarstw domowych za niewystarczające - dodano.\n\nWysokie ceny gazu i prądu są źródłem frustracji dla większości Belgów, wynika z badań zleconych przez \"HLN\". Z tego powodu przeszło 80 proc. badanych podjęło już działania, aby obniżyć kwotę miesięcznego rachunku za energię i świadomie używa mniej gazu, prądu oraz wody.\n\nDziennik wskazuje także, iż rośnie liczba osób, które, aby pokryć rosnące koszty energii, wykorzystują swoje oszczędności lub wręcz zapożyczają się w banku. Dotyczy to 41 proc. mieszkańców Flandrii, jednego z najbogatszych regionów w Unii Europejskiej.\n\nJednocześnie z badań wynika, że 80 proc. Belgów uważa rządowe plany pomocy dla gospodarstw domowych za niewystarczające.\n\nAndrzej Pawluszek\n\nAtrakcyjne lokale w galeriach handlowych i centrach miast - zobacz oferty na PropertyStock.pl",
    "Belgia: De Standaard: Rosja bezwstydnie kradnie prawa intelektualne i cofa się w czasie": "Po agresji na Ukrainę Rosja bezwstydnie kradnie prawa intelektualne zachodnich firm - pisze w weekendowym wydaniu dziennik \"De Standaard\". Tym samym Moskwa cofa się w czasie i dołącza do takich krajów jak obecny Iran czy Kambodża sprzed lat - twierdzi gazeta.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nDziennik przypomina, że dawno temu w Kambodży można było uciec od ryżu jedząc w \"Pizza Hot\", \"Burger Queen\" lub \"Khmer Fried Chicken\". To się skończyło, gdy kraj stał się członkiem Światowej Organizacji Handlu (WTO).",
    "Belgia: Król Filip I nakazał wyłączać na noc oświetlenie fasady pałacu królewskiego": "Król Filip I nakazał zaprzestania oświetlania w nocy fasady pałacu królewskiego w Brukseli, a personel został poproszony o wyłączanie światła wewnątrz budynku, kiedy tylko jest to możliwe - informuje dziennik „Het Laatste Nieuws”. W ten sposób belgijski monarcha chce oszczędzać energię.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nOgromny, dziewiętnastowieczny pałac w centrum Brukseli to tradycyjne miejsce pracy belgijskich monarchów. Budynek charakteryzuje się wysokim zużyciem energii, co skłoniło króla Filipa I do niecodziennych decyzji.\n\nBiura do wynajęcia. Zobacz oferty na PropertyStock.pl",
    "Polak w Carrefourze w Belgii. Zobaczył ceny i złapał za telefon": "W ostatnich miesiącach Polacy szczególnie doświadczyli na własnej skórze zjawiska inflacji. Ceny podstawowych produktów w sklepach spożywczych znacznie wzrosły, co odbiło się na portfelach większości konsumentów. Temat ten wzbudza szczególne emocje w świetle braku znaczących podwyżek zarobków. Tak źle nie było od 25 lat.\n\nRekordowy poziom inflacji przypadł na okres wakacji. Wielu Polaków wyjechało na zagraniczny wypoczynek. Wizyty w sklepach spożywczych zostały przez niektórych udokumentowane, aby porównać ceny pomiędzy Polską, a odwiedzanym właśnie krajem. Do głosu doszli również rodacy, którzy od lat przebywają na emigracji. W wielu przypadkach okazało się, że pomimo dużej dysproporcji w zarobkach polskie ceny coraz bardziej dorównują tym za granicą.\n\n\"Ceny grozy z Belgii\"\n\nPatryk Bryliński znany bardziej jako \"Ten ojciec z TikToka\" mieszka na co dzień w Brukseli. Specjalista ds. komunikacji online w PZPN postanowił pokazać Polakom na TikToku, jak wyglądają ceny produktów spożywczych w Belgii. W tym celu odwiedził dwa sklepy, gdzie zrealizował nagranie. Nagrał półki zarówno w placówce znanej sieci Carrefour, jak i w małym osiedlowym sklepiku.\n\nAutor pokazał ceny kilku produktów. Wśród nich był m.in. chleb, który kosztował 2,89 euro, czyli 13,59 zł. Drożej niż w Polsce zapłacić trzeba było również za paczkę zwykłej wędliny, kosztującej ok. 2 euro, czyli ponad 9 zł. Większość opakowań z żółtym serem wyceniono na ponad 2 euro, czyli w okolicach 10 zł. Pomimo polskiego podatku cukrowego Belgowie płacą również więcej za Coca-Colę, której półtoralitrowa butelka miała cenę 2,30 euro, czyli ponad 10 zł. Droższe były też m.in. jajka oraz mleko.\n\n\"Tylko pensje inne\"\n\nTemat różnic cenowych pomiędzy krajami zainteresował internautów. Komentujący zwrócili uwagę, że belgijskie wynagrodzenia są znacznie wyższe od polskich. Ich poziom sprawia, że Belgowie to jeden z najlepiej zarabiających narodów w Unii Europejskiej. Minimalna stawka wynosi tam aktualnie 1658,2 euro brutto, czyli ponad 7800 zł. Dla porównania w Polsce jest to 3010 zł. Za te kwoty odpowiednio Belg mógłby kupić 87 zestawów zakupowych Brylińskiego, a Polak 27.\n\nTylko pensje inne - zwróciła uwagę komentująca.\n\nBiorąc pod uwagę najniższą krajową płacę w obu krajach to w Belgii kupisz takich zestawów 87 a w Polsce 27 - wyliczył internauta.\n\nZobacz także: Ostre słowa o Adamie Glapińskim. \"Szkodnik polskiej gospodarki\"\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "EuroBasket 2022: Belgia - Gruzja. Relacja na żywo": "Belgia i Gruzja zmierzą się w czwartek podczas EuroBasketu 2022. Relacja na żywo z meczu Belgia - Gruzja na Polsatsport.pl.\n\nMistrzostwa rozgrywane będą od 1 do 18 września ponownie w czterech krajach-gospodarzach: w Czechach (Praga), Gruzji (Tbilisi), Niemczech (Kolonia, faza finałowa - Berlin) oraz we Włoszech (Mediolan). Pierwotnie EuroBasket miał się odbyć w 2021 roku, ale ze względu na pandemię COVID-19 i przesunięcie terminu igrzysk w Tokio został przełożony o rok.\n\nDo ćwierćfinałów, czyli najlepszej ósemki, awansują zwycięzcy pierwszej rundy pucharowej. Spotkania 1/4 finału odbędą się 13 i 14 września, a półfinały 16 września. Mistrza Europy oraz zdobywcę brązowego medalu wyłonią mecze ostatniego dnia turnieju - 18 września w Berlinie.\n\nRelacja na żywo z meczu Belgia - Gruzja na Polsatsport.pl. Początek o godz. 19:00.\n\nMC, Polsat Sport",
    "Belgia: Statbel: inflacja w sierpniu była najwyższa od 46 lat - ok. 10 proc.": "Inflacja w Belgii w sierpniu 2022 roku wzrosła do 9,94 proc. i była najwyższa od 46 lat - podał we wtorek belgijski urząd statystyczny Statbel.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Wzrost cen towarów i usług wyniósł w sierpniu 9,94 proc. i tym samym osiągnął najwyższy poziom od marca 1976 r., kiedy wyniósł on 9,96 proc.\" - podano na stronie Statbel.\n\nUrząd wyjaśnił, że podobnie jak w poprzednich miesiącach, wzrost inflacji w Belgii był spowodowany przede wszystkim wysokimi cenami energii.\n\n\"Gaz jest obecnie ponad dwa razy droższy niż w sierpniu ubiegłego roku, cena prądu wzrosła o 57 proc., a oleju opałowego o 52 proc.\" - odnotował Statbel.\n\nJednocześnie rosną ceny produktów spożywczych oraz alkoholu, które w sierpni br. były wyższe o prawie 10 proc. niż w sierpniu 2021 r.\n\nAndrzej Pawluszek\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.\n\nZobacz nasze najnowsze 1x1 z Jerzym Polaczkiem z PiS. Czy województwo straci wpływ na ważny port lotniczy?\n\nBiura do wynajęcia. Zobacz oferty na PropertyStock.pl",
    "Holandia - Belgia: wynik meczu i relacja - Liga Narodów 2022/2023 - piłka nożna": "Są piątki, ale też dwója. Oceny Polaków po meczu z Walią Piłkarska... czytaj dalej » Holendrzy od czerwcowego początku rozgrywek spisywali się znakomicie. Wygrywali niemal wszystko. Niemal, bo w wyjazdowym meczu punkty zdołali im urwać Polacy (2:2). Z tamtego meczu ekipa prowadzona przez trenera Louisa Van Gaala wyciągnęła wnioski i już w czwartek w Warszawie wygrała pewnie 2:0.\n\n16 punktów i pewny awans Holandii\n\nDoskonałą formę potwierdzili też w niedzielę. Choć zwycięstwo w grupie 4 mieli już praktycznie pewnie, to meczu z Belgami nie zamierzali traktować ulgowo. Po dość wyrównanym spotkaniu to jednak oni zeszli z boiska jako zwycięzcy. Jedynego gola spotkania uderzeniem głową strzelił obrońca Virgil van Dijk.\n\nHolendrzy zakończyli zatem zmagania z prawie idealnym bilansem - pięciu zwycięstw i tylko jednego remisu. W pełni zasłużyli na to, by w czerwcu przyszłego roku wystąpić w turnieju finałowym Ligi Narodów. Tam na pewno spotkają Chorwatów, a o dwa pozostałe miejsca walka jeszcze się toczy.\n\nW drugim niedzielnym meczu grupy 4 Polacy wygrali w Cardiff z Walią 1:0 i zapewnili sobie utrzymanie w elicie.",
    "Premier Belgii po przemówieniu Putina: „Musimy zachować spokój i nie dolewać oliwy do ognia”": "„Przede wszystkim musimy zachować spokój i nie dolewać oliwy do ognia” - powiedział w środę premier Belgii Alexander De Croo stacji VRT NWS, reagując na ogłoszenie przez prezydenta Rosji Władimira Putina częściowej mobilizacji wojskowej w konflikcie z Ukrainą.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nZ drugiej strony nie powinniśmy się bać - podkreślił szef belgijskiego rządu. \"Musimy jasno określić nasze stanowisko i nadal wspierać Ukrainę\" - zaznaczył, cytowany przez agencję Belga.",
    "Belgia: Coraz więcej kierowców łamie przepisy ruchu drogowego": "W Belgii w pierwszych ośmiu miesiącach bieżącego roku wymierzono kierowcom około 3 mln kar za przekroczenie prędkości - informuje dziennik „Het Laatste Nieuws”. To więcej niż w całym 2021 roku.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nWykroczenia drogowe są rejestrowane przez Regionalne Centra Przetwarzania (GVC), które są połączone z siecią kamer oraz policją.\n\nW liczącym 11,5 mln mieszkańców kraju z powodu nadmiernej prędkości tylko do końca sierpnia wystawiono już 3 mln mandatów. Pedał gazu lubią przycisnąć szczególnie mieszkańcy prowincji Antwerpia, gdzie zanotowano aż jedną trzecią wszystkich wykroczeń.\n\n\"Prędkość, obok alkoholu, narkotyków i używania telefonu komórkowego za kierownicą, pozostaje jedną z głównych przyczyn wypadków drogowych\" - powiedziała \"HLN\" minister spraw wewnętrznych Belgii Annelies Verlinden.\n\nOd poniedziałku kierowcy mają możliwość zapłacenia kary w ratach - informuje minister Verlinden. Mandat można rozłożyć maksymalnie na sześć miesięcy bez konieczności płacenia dodatkowych odsetek.\n\nAndrzej Pawluszek\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku."
}