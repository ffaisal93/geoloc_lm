{
    "MŚ Katar 2022: Polska - Chile. Kiedy i gdzie ostatni test Biało-Czerwonych przed mundialem?": "Plan minimum wykonany. Polacy zostają w elicie\n\nPolscy piłkarze po golu Karola Świderskiego pokonali na wyjeździe Walię i utrzymali się w najwyższej dywizji Ligi Narodów. Biało-Czerwoni nie mieli jednak w Cardiff łatwej przeprawy - gospodarze byli równorzędnym rywalem, a w pierwszych minutach meczu wręcz dominowali.\n\nPodopieczni Michniewicza zajęli ostatecznie trzecie miejsce w grupie A4 z siedmioma punktami. Do turnieju Final Four awansowała Holandia - 16 pkt. W niedzielę \"Pomarańczowi\" pokonali w Amsterdamie Belgię 1:0, powiększając przewagę nad tym rywalem do sześciu punktów.\n\nWygrana z Walią oznacza, że Biało-Czerwoni nie tylko utrzymali się w Dywizji A Ligi Narodów, ale też zapewnili sobie losowanie z pierwszego koszyka w eliminacjach mistrzostw Europy. Oznacza to teoretycznie łatwiejszą drogę na Euro 2024.\n\nOstatni test przed Katarem. Kiedy mecz Polska - Chile?\n\nStarcie w Cardiff było ostatnim mecz o stawkę tych ekip przed mistrzostwami świata, które 20 listopada rozpoczną się w Katarze. Przed turniejem Polskę czeka jeszcze towarzyskie spotkanie z Chile.\n\nDrużynie z Ameryki Południowej nie udało się zakwalifikować do finałów mistrzostw świata. W grupie zajęła 7. miejsce.\n\nMecz Polska - Chile odbędzie się 16 listopada.\n\nWcześniej prezes PZPN Cezary Kulesza potwierdził, że spotkanie odbędzie się na PGE Narodowym w Warszawie.\n\nTERMINARZ meczów reprezentacji Polski na MŚ Katar 2022:\n\n22 listopada (wtorek): Meksyk – Polska (godz. 17.00 - Ad-Dauha)\n\n26 listopada (sobota): Polska – Arabia Saudyjska (14.00 - Ar-Rajjan)\n\n30 listopada (środa): Polska – Argentyna (20.00 - Ad-Dauha)\n\nCzytaj także:\n\nLosowane MŚ Katar 2022 komentowali dziennikarze PolskieRadio24.pl Paweł Majewski i Bartosz Goluch:\n\nJK",
    "Polska - Chile 2022: BILETY na mecz. Gdzie, kiedy i po ile kupić? [CENY]": "Polska - Chile 2022: BILETY na mecz. Gdzie, kiedy i po ile kupić? [CENY]\n\n11:31\n\nAutor: GEOFF CADDICK/AFP/East News Polska - Chile 2022: BILETY na mecz. Gdzie, kiedy i po ile kupić? [CENY]\n\nBilety na mecz Polska - Chile 2022 są gorącym towarem dla polskich kibiców. Biało-czerwoni pod wodzą Czesława Michniewicza po raz ostatni przed wylotem na mistrzostwa świata w Katarze pojawią się na PGE Stadionie Narodowym. Kibice będą chcieli pojawić się na trybunach, by pokazać reprezentantom ogromne wsparcie i dodać motywacji przed zbliżającym się turniejem! Gdzie kupić bilety na Polska - Chile 2022? Ile kosztują wejściówki? Poznajcie szczegóły już teraz.\n\nSpis treści\n\nPolska - Chile 2022: bilety na mecz przydadzą się wszystkim, którzy chcą z trybun przeżywać ogromne emocje. Tym bardziej, że będzie to ostatni pojedynek tuż przed wylotem do Kataru na Mistrzostwa Świata. Tam biało-czerwoni, w ramach fazy grupowej, rozegrają mecze z Arabią Saudyjską, Meksykiem i Argentyną. Stąd też decyzja, by naszym ostatnim przeciwnikiem przed mistrzostwami była właśnie reprezentacja Chile. Do tej pory z La Roja mierzyliśmy się jeden raz. W 2018 roku, w Poznaniu zremisowaliśmy 2:2 po bramkach Lewandowskiego i Zielińskiego. Kibice teraz liczą na zwycięstwo, które będzie pozytywnie nas nastrajać przed meczami na mundialu. Gdzie kupić bilety Polska - Chile 2022? Jaka cena jednej wejściówki?\n\nMŚ Katar 2022 - GRUPY, DATA, POLSKA, MIEJSCE, TERMINARZ. Kiedy i gdzie są mistrzostwa?\n\n7 FAKTÓW O MUNDIALU W KATARZE | ESKA XD - Radio Eska #57 Rozwijamy nasz serwis dzięki wyświetlaniu reklam. Blokując reklamy, nie pozwalasz nam tworzyć wartościowych treści. Wyłącz AdBlock i odśwież stronę.\n\nPolska - Chile 2022: bilety na mecz\n\nBilety na mecz Polska - Chile 2022 będą gorącym towarem. Warto pilnować tego tematu, by nie przegapić dystrybucji wejściówek, które rozejdą się w błyskawicznym tempie. Harmonogram sprzedaży nie jest jeszcze znany. Wiadomo już, że miejscem ostatniego meczu Polski przed mistrzostwami świata w Katarze 2022 będzie PGE Stadion Narodowy w Warszawie.\n\nPolska - Chile 2022: bilety [CENY]\n\nIle kosztują bilety na Polska - Chile 2022? Ceny nie zostały jeszcze ujawnione, ale będą one w zasięgu wiernych kibiców. Koszt jednej wejściówki będzie zapewne taki sam, jak miało to miejsce chociażby w przypadku meczu Polski z Holandią w Lidze Narodów.\n\nKategoria 1 - 240 złotych\n\nKategoria 2 - 180 złotych\n\nKategoria 3 - 120 złotych\n\nPolska - Chile 2022 BILETY: gdzie kupić?\n\nBilety na mecz Polska - Chile 2022 będzie można kupić wyłącznie za pośrednictwem strony internetowej należącej do Polskiego Związku Piłki Nożnej. Dystrybucja odbędzie się na stronie bilety.laczynaspilka.pl. Towarzyskie starcie odbędzie się 16 listopada 2022.\n\nMECZE REPREZENTACJI POLSKI 2022 w piłkę nożną - kiedy i z kim gra Polska? [TERMINARZ]\n\nSonda MŚ Katar 2022 - Polska wyjdzie z grupy? TAK, BEZ PROBLEMU NIE, NIE UDA SIĘ CIĘŻKO POWIEDZIEĆ",
    "Referendum w sprawie nowej konstytucji w Chile": "W niedzielę w Chile odbyło się referendum w sprawie nowej konstytucji, która zastąpiłaby dokument wywodzący się z czasów dyktatury Augusto Pinocheta. Nowy tekst jest wynikiem porozumienia osiągniętego po gwałtownych protestach przeciwko nierównościom z 2019 roku i koncentruje się na prawach socjalnych, środowisku, równości płci i prawach rdzennych mieszkańców. Chilijczycy zdecydowaną większością głosów odrzucili projekt konstytucji.\n\nGdyby został przyjęty, oznaczałby rewolucyjne zmiany w kraju uchodzącym do tej pory za jeden z najbardziej konserwatywnych w Ameryce Południowej. Do tego jednak nie dojdzie.\n\nChilijska komisja wyborcza, po zliczeniu ponad 99 procent głosów, przekazała, że prawie 62 procent Chilijczyków opowiedziało się za odrzuceniem projektu nowej konstytucji.\n\nPrezydent Gabriel Boric, którego rząd w dużej mierze związany jest z nowym tekstem zapowiedział już, że \"w rządzie nadchodzą zmiany i będzie pracował nad przygotowaniem kolejnej konstytucji\". - Musimy słuchać głosu ludu - stwierdził.\n\nPoparcie spadło\n\nChoć prawie 80 procent Chilijczyków pod koniec 2020 roku zagłosowało za opracowaniem nowej konstytucji, sondaże pokazują, że poparcie społeczne dla nowego tekstu spadło z powodu obaw przed niektórymi propozycjami i kontrowersjami wokół członków gremium, które pracowało nad dokumentem.\n\nLiczba wyborców planujących głosować na \"nie\" w sprawie nowego tekstu po raz pierwszy przewyższyła głosy na \"tak\" w kwietniu. Ostatnie sondaże przed dwutygodniową ciszą poprzedzającą głosowanie w referendum pokazały, że na \"nie\" ma zamiar głosować 47 procent osób, w porównaniu z 38 procentami na \"tak\". 17 procent osób pozostawało niezdecydowanych. Eksperci podkreślali, że niepewność co do wyniku wzmaga to, że udział w nim jest obowiązkowy.\n\nReferendum konstytucyjne w Chile PAP/EPA/Alberto Valdes\n\nDo głosowania w ponad trzech tysiącach punktach uprawnionych było ponad 15 milionów Chilijczyków. Lokale wyborcze zostały zamknięte o godzinie 18 (o północy czasu polskiego), ale pozostały otwarte dla wyborców czekających w kolejce.\n\nGłosy z zagranicy korzystne dla nowego dokumentu\n\nPrezydent Gabriel Boric głosował w położonym na południu kraju mieście Punta Arenas wcześnie w niedzielę i przyrzekł dbać o jedność niezależnie od wyniku. - W trudnych czasach, jakie mieliśmy jako kraj, obraliśmy drogę rozwiązywania naszych różnic i pójścia do przodu z większą demokracją - powiedział Boric dziennikarzom po głosowaniu.\n\nDodał, że bez względu na wynik, rząd będzie współpracował ze wszystkimi sektorami, aby \"posuwać się naprzód w sprawiedliwości, równości, wzroście i rozwoju dla każdego\".\n\nPrezydent Gabriel Boric PAP/EPA/Juan Carlos Avendano/Aton Chile\n\nNiektóre głosowania spoza kraju, w tym z Nowej Zelandii, Australii, Japonii, Korei Południowej i Chin, zostały zamknięte wcześniej i pokazywały korzystną przewagę dla nowego tekstu. Głosy spoza kraju historycznie skłaniają się ku bardziej postępowym poglądom niż reszta elektoratu.\n\nKoalicja rządząca zgodziła się na modyfikację tekstu, jeśli zostałby on zatwierdzony, a pomóc dostosować prawo do nowej konstytucji ma 57 norm przejściowych.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:pp/kg\n\nŹródło: Reuters",
    "Trzęsienie ziemi u wybrzeży Chile": "Trzęsienie ziemi o magnitudzie 6,1 st. wystąpiło w piątek pod dnem morskim u południowych wybrzeży Chile - poinformowała Amerykańska Służba Geofizyczna (USGS). Brak informacji o stratach.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nWedług USGS epicentrum wstrząsów znajdowało się w odległości 142 km na zachód od miasta Ancud położonego 1120 km na południe od stolicy Chile - Santiago.\n\nChilijska Służba Hydrograficzna i Oceanograficzna wykluczyła możliwość wystąpienia fal tsunami. Lokalne władze sprawdzają czy nie było ofiar lub uszkodzeń infrastruktury.\n\nTerytorium Chile, ciągnące się kilka tysięcy kilometrów wzdłuż zachodnich wybrzeży Ameryki Południowej, jest częścią tzw. ognistego kręgu otaczającego Ocean Spokojny. Występuje tam większość trzęsień ziemi i wybuchów wulkanów.\n\nW 2010 r. trzęsienie ziemi o magnitudzie 8,8 st. spowodowało śmierć 526 osób. Zawaliło się, lub zostało uszkodzonych, ponad 220 tys. domów.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Chile: w starej konstytucji nie ma miejsca dla ludów tubylczych, a nowa przepadła [WYWIAD]": "W referendum 11 września 2022 roku przepadł projekt nowej konstytucji Chile, o której Artur Domosławski pisał w OKO.press, że jest „prospołeczna i sprawiedliwa. Feministyczna. Proekologiczna. Uznająca prawa rdzennej ludności. I – co ważne w niemal całkowicie sprywatyzowanym kraju – przywracała znaczenie temu, co publiczne”. Wywodzący się z lewicy prezydent Gabriel Boric i jego zaplecze polityczne chcieli przy jej pomocy wyrugować z gospodarki i życia społecznego dziedzictwo dyktatury Pinocheta i neoliberalnego ładu, który wprowadził. Co poszło nie tak? Rozmówczynie Domosławskiego tłumaczą, że wyborców odstraszył zbytni radykalizm propozycji, skuteczna kampania dezinformacyjna prawicy, a także chaos panujący podczas prac Konstytuanty.\n\nOfiarami klęski projektu konstytucyjnego są między innymi tubylcze ludy Chile, którym nowa ustawa zasadnicza miała zagwarantować autonomię i uznanie, że Chile jest państwem wielonarodowym. O sytuacji Mapuczów i innych ludów zamieszkujących tereny dzisiejszego Chile OKO.press rozmawia z dr. hab. Magdaleną Krysińską-Kałużną*, etnolożką prowadzącą badania w Meksyku i Amazonii, działaczką na rzecz praw człowieka.\n\nNiedziela Cię zaskoczy\n\n„NIEDZIELA CIĘ ZASKOCZY” to cykl OKO.press na najspokojniejszy dzień tygodnia. Chcemy zaoferować naszym Czytelniczkom i Czytelnikom „pożywienie dla myśli” – analizy, wywiady, reportaże i multimedia, które pokazują znane tematy z innej strony, wytrącają nasze myślenie z utartych ścieżek, zaskakują właśnie.\n\nKrzysztof Katkowski, OKO.press: Mamy rozmawiać o Chile, ale ja zastanawiam się, jak w ogóle mam zadać pierwsze pytanie. Mówiąc o mieszkańcach Ameryki Południowej, unikam raczej słowa “Indianie”. Źle też brzmią mi takie sformułowania jak “ludność tubylcza” czy „rdzenna”. Dlatego wolę używać angielskiego “indigenouspeople”, albo, tak jak w projekcie nowej konstytucji Chile, hiszpańskiego „pueblosindigenas”. Nie wiem, jakoś mniej protekcjonalnie to brzmi w tych językach obcych. Albo to ja po prostu nie wiem, jakich słów po polsku używać.\n\nMagdalena Krysińska-Kałużna: Moje doświadczenie, jako badaczki, aktywistki, ale też osoby zaprzyjaźnionej z ludźmi z różnych społeczności tubylczych, nakazuje uważność i stosowanie właściwych określeń w zależności od kontekstu, ale też od języka, w którym się akurat wypowiadamy. Myślę, że najbardziej neutralnym jest określenie „ludy tubylcze”. Mamy „Deklarację Praw Ludów Tubylczych ONZ” i inne dokumenty, w których opracowaniu brali udział przedstawiciele społeczności, o których mówimy i które same określiły się w nich przymiotnikiem „tubylcze”, czyli wspomnianymi przez pana terminami „indigenous”, „indígenas”. Zamiennie możemy używać określeń „rdzenne”, bądź „autochtoniczne”.\n\nMoże się to wydawać kontrowersyjne, ale po polsku nie musimy unikać słowa „Indianie”.\n\nPo pierwsze, określenie to nigdy nie miało w naszym języku pejoratywnych konotacji. Po drugie, używane jest dość powszechnie przez przedstawicieli społeczności tubylczych w Stanach Zjednoczonych, a czasem też w innych krajach. W USA nie pojawia się tylko w nazwach instytucji, czy organizacji, ale ludzie wywodzący się ze społeczności tubylczych noszą np. czapki z napisem „Indian Pride”. Nie wydaje mi się więc, żebyśmy w takiej sytuacji, to właśnie my Polacy, mieli być uprawnieni do decydowania, że jest to określenie niewłaściwe. Już widzę minę znajomych z Kanady, którzy mówią o sobie, że są Indianami, kiedy im mówię, że w Polsce stwierdziliśmy (mam nadzieję, że tak się nie stanie), że nie należy używać słowa „Indianie”. Zdziwiliby się tym bardziej, że wiedzieli, że tutaj to określenie zawsze dobrze się kojarzyło. Co zresztą ich cieszyło. Po polsku więc używam określenia „Indianin”, ale za to nie mówię „tubylec” w formie rzeczownikowej (które to określenie dla odmiany jest powszechnie stosowane w języku hiszpańskim), bo po polsku brzmi źle. Jeśli to możliwe, to proponuję posługiwać się nazwą konkretnego ludu.\n\nMyślę, że, podobnie jak nie wiemy, jakich słów po polsku używać, tak i w dyskusji o odrzuceniu nowego projektu konstytucji w Chile trochę zapominamy o tym, co oznacza ona dla ludów tubylczych w tym regionie. Europejscy komentatorzy piszą, że to „najbardziej progresywny projekt konstytucji na świecie”. Ale jak wczytamy się w sam dokument, to o kwestiach związanych z ludnością tubylczą jest tam naprawdę sporo. Już w artykule pierwszym pada stwierdzenie, że Chile jest krajem „wielonarodowym”. W artykule piątym: że Chile uznaje współistnienie zróżnicowanych ludów i narodów w ramach jednego państwa i że „istniejące wcześniej ludy i narody tubylcze to Mapucze, Aymara, Rapanui, Lickanantay, Quechua, Colla, Diaguita, Chango, Kawésqar, Yagán, Selk’nam i inne, które mogą być uznane w sposób ustalony przez prawo”. Poza tym lewicowy rząd proponował również wprowadzenie zamiast Senatu nowej izby parlamentu, gdzie zasiadaliby przedstawiciele ludów tubylczych (i generalnie przedstawiciele poszczególnych regionów i grup etnicznych w Chile). To naprawdę duże zmiany, bo tworzące z tego kraju praktycznie federację. Co odrzucenie aktu, który miał je wprowadzić w życie, oznacza dla tych społeczności?\n\nAutonomia przyznana ludom tubylczym wcale nie musi oznaczać federacyjnej formy państwa, w którym żyją i myślę, że w przypadku Chile by również nie oznaczała. Kraj ten już jakiś czas temu przyjął dokumenty prawa międzynarodowego, które gwarantują autonomię społecznościom tubylczym (169 Konwencja Międzynarodowej Organizacji Pracy, Deklaracja Praw Ludów Tubylczych) i sytuują samookreślenie i autonomię ludów tubylczych w ramach systemów państwowych, a nie systemu prawa narodów. Poza tym, poddany pod głosowanie projekt konstytucji zabezpieczał tubylcze autonomie przed możliwością zagrożenia integralności terytorialnej państwa.\n\nOdrzucenie tego projektu oznacza, że nadal nie zostaną włączone do konstytucji prawa wynikające z dokumentów, o których wspomniałam, m.in. prawo do tubylczych priorytetów rozwoju, prawo do ziem, które Indianie tradycyjnie zajmują oraz do uczestniczenia w użytkowaniu, administrowaniu i ochronie istniejących na nich zasobów naturalnych.\n\nOznacza to ciąg dalszy funkcjonowania w państwie, które nie odcina swojej ideologicznej pępowiny sięgającej do czasów kolonialnych i nadal żywiącej neokolonialne struktury.\n\nPotężne państwo chilijskie nie potrafiło dotąd nawet wyartykułować w swojej konstytucji, że na jego terytorium mieszkają tubylcze mniejszości. A to w Ameryce Łacińskiej jest już prawie niespotykane!\n\nOdrzucenie projektu konstytucji będzie też prawdopodobnie oznaczać, że zinstucjonalizowana przemoc, która ma miejsce na terytoriach zamieszkanych przez społeczności tubylcze – przede wszystkim przez stanowiących 80 proc. tej mniejszości Mapuczów – będzie nadal niszczyć chilijskie społeczeństwo, a w szczególności Indian narażonych na dyskryminację, kryminalizację, zagrabianie ziemi.\n\nCo najbardziej zagraża społecznościom tubylczym?\n\nPodstawowym problemem w całej Ameryce Łacińskiej jest chciwość. Szczególnie dotkliwie wyraża się ona poprzez działania wielonarodowych korporacji i współpracujących z nimi administracji państwowych dążących do pozyskiwania zasobów znajdujących się na terytoriach tubylczych.\n\nZarówno korporacje jak i państwa dysponują środkami, wobec których społeczności tubylcze niejednokrotnie są bezradne.\n\nNa terytoriach Mapuczów – a więc na tych, które tradycyjnie należały do tej społeczności, a teraz Indianie nie mają do nich żadnych praw, mogą się tylko przyglądać ich degradacji – prowadzona jest polityka określana jako leśno-ekstraktywistyczna. Jej źródła to m.in. neoliberalizm lat 70. XX wieku i intensyfikacja modelu ekstraktywistycznego dwie dekady później. Firmy, które tam gospodarują, mają w swoim posiadaniu miliony hektarów. Ogrodzone plantacje sosen i eukaliptusa do szybkiego wzrostu potrzebują dużo wody. Uprawy wysysają ją więc również z okolicznych ziem, na których gospodarują Mapucze. Do przygotowania terenu pod plantacje, a także dla ochrony upraw, używane są ogromne ilości środków agrochemicznych, w tym pestycydów zakazanych w Unii Europejskiej. W przypadku, gdy w monokulturach sosny, eukaliptusa, czy innych roślin, pojawiają się choroby, uprawy są dodatkowo opryskiwane z powietrza. Dochodzi więc nierzadko do skażenia chemikaliami obszarów sąsiednich, na których gospodarują dawni właściciele tych terenów. Przy wietrznej pogodzie opryski rozprzestrzeniają się na kilometry, niszcząc glebę, źródła wody, sady, rośliny lecznicze, owady zapylające i inne zwierzęta. Oczywiście wpływają niekorzystnie także na zdrowie ludzi.\n\nTubylczy mieszkańcy nie otrzymują żadnych odszkodowań, ani rekompensat. Mapucze z tych zajmujących ogromne obszary upraw nie mają nawet takich korzyści jak miejsca pracy. Ponoszą jedynie koszty środowiskowe, które sprawiają, że życie na tych terenach, na ich terenach, staje się coraz trudniejsze. I jest to tylko jeden z elementów składających się na poważne problemy w relacjach pomiędzy państwem a Mapuczami.\n\nA jakie są inne składowe tych problemów?\n\nOd czasów Pinocheta państwo chilijskie stosuje wobec Mapuczów prawo antyterrorystyczne. Ta sytuacja dotyczy przede wszystkim osób oskarżanych o udział w atakach na mienie należące do firm leśnych i rolników działających na terenach, które tradycyjnie należały do tego narodu. Stosowanie prawa antyterrorystycznego oznacza m.in., że postępowania wszczynane przeciw zatrzymanym mają charakter tajny, świadkowie są anonimowi, Mapucze mogą być przetrzymywani w aresztach prewencyjnych bez postawienia zarzutów, bez kaucji, skazani otrzymują wyższe wyroki. Procesy są więc nierzetelne. Przez dziesięciolecia skutkowało to kryminalizacją społeczeństwa Mapuczów i dezawuowaniem ich form reprezentacji w przestrzeni publicznej.\n\nPoza tym, w prowincjach zamieszkałych przez Mapuczów działają prowokatorzy. Wszyscy o tym wiedzą.\n\nStosując takie metody każdego członka społeczności tubylczej, który będzie dla decydentów niewygodny, czy niebezpieczny, można szybko i skutecznie wyeliminować z udziału w życiu społecznym.\n\nMiędzyamerykański Trybunał Praw Człowieka i Amnesty International wielokrotnie wypowiadały się w tej kwestii. Także w sprawie stosowania tortur wobec zatrzymanych.\n\nA dlaczego ludy tubylcze nie mogą się jakoś zjednoczyć, spróbować stworzyć jakiegoś własnego bloku politycznego? To aż 13 proc. populacji Chile, łączą ich wspólne interesy…\n\nPomijając fakt, że nie czuję się osobą kompetentną do stawiania jednoznacznych diagnoz dotyczących tego zjawiska w Chile, to myślę, że też trudno jest na to pytanie odpowiedzieć zwięźle i jednocześnie nie pominąć jakichś ważnych aspektów. Przede wszystkim, państwo chilijskie od dawna prowadzi politykę „dziel i rządź”, choćby poprzez działania wspomnianych prowokatorów. W blisko 20-milionowym Chile żyją ponad 2 miliony Indian, w tym 1,8 mln Mapuczów, przy czym dwa razy więcej członków tej społeczności mieszka w Regionie Metropolitalnym niż w bardziej prowincjonalnej Araukanii. Na cele polityczne i sposoby ich realizacji na pewno ma wpływ osobiste doświadczenie, które będzie odmienne u ludzi poddanych nieustannym represjom i tym, którzy nie odczuwają codziennego zagrożenia lub byli mniej narażeni na przejawy rasizmu i przemocy wobec siebie i swoich bliskich. Poglądy i programy polityczne tych pierwszych będą z pewnością bardziej bezkompromisowe.\n\nTak duży jest rasizm ze strony chilijskiej policji, służb?\n\nPrzytoczę panu historię Juany Calfunao, pełniącej funkcję lonco, a więc liderki lokalnej społeczności Mapuczów, która udała się do miasta Tamuco w tradycyjnym stroju swojego ludu. W związku ze swoim ubiorem została aresztowana już na dworcu autobusowym. Najpierw ciągnięto ją za warkocze, a potem zakuto w kajdanki. Syn próbował jej pomóc, ale został pobity i skuty. Aresztowano także jej męża. W areszcie została rozebrana do naga i zostawiona tak na całą noc. Duszono ją jej własnymi warkoczami, deptano po brzuchu, pluto w twarz. I bito. Wskutek pobicia Juana Calfunao poroniła.\n\nNie wiem jak pana, ale mnie trafia szlag, jak dowiaduję się o czymś takim. Gdy usłyszymy tego typu historię możemy spróbować sobie wyobrazić, jak czują się ludzie, których akty rasizmu połączone z okrucieństwem dotykają bezpośrednio i na co dzień. Ludzie, którzy wiedzą, że nie jest to jednorazowe zdarzenie, ale skierowana przeciwko nim i systematycznie stosowana przemoc kulturowa, fizyczna, instytucjonalna.\n\nTakże teraz? W końcu lewica jest u władzy, a nowy prezydent jest bardzo przyjaźnie nastawiony do tych społeczności.\n\nPrzemoc kulturowa jest strukturą długiego trwania i pojawienie się lewicowego prezydenta i jego rządu nie spowoduje, że ona natychmiast zniknie. Oczywiście Gabriel Boric ma zupełnie inne podejście do miejsca i roli społeczności tubylczych w państwie niż prawica. Niestety, pomimo to, po dwóch miesiącach rządów, będąc wcześniej zadeklarowanym przeciwnikiem rozmieszczenia wojska w strefach konfliktu w południowym Chile, prezydent zadekretował „ograniczony” stan wyjątkowy, czyli upoważnił wojsko do kontrolowania dróg w Araukanii, Arauco i Biobío.\n\nW kampanii wyborczej Boric obiecywał, że nie ma zamiaru przedłużać stanu wyjątkowego wprowadzonego przez prezydenta Sebastiána Piñerę. Akty przemocy na drogach się jednak nasilały i przewoźnicy domagali się zwiększenia środków bezpieczeństwa.\n\nWśród Mapuczów są również grupy stosujące przemoc. Do najbardziej radykalnych należy Coordinadora Arauco Malleco (CAM), organizacja programowo używająca przemocy wobec firm działających na tradycyjnych terenach Mapuczów (niszczenie sprzętu, podpalenia). CAM odmawia dialogu ze strukturami reprezentowanymi przez państwo pomimo propozycji rozmów wysuniętej przez prezydenta Borica. W oświadczeniu na portalach społecznościowych CAM stwierdził, że użycie przemocy politycznej jest uzasadnionym narzędziem walki, „ktokolwiek rządzi”.\n\nW jednym ze swoich tekstów dla „Krytyki Politycznej”, przywoływała pani słowa prezydenta Brazylii, Jaira Bolsonaro, który „zaproponował zintegrowanie ludów rdzennych z pozostałą częścią społeczeństwa, a 24 września na otwarciu Zgromadzenia Ogólnego ONZ stwierdził, że „niestety, niektórzy ludzie w Brazylii i poza nią, wspierani przez organizacje pozarządowe, nalegają na traktowanie i utrzymywanie naszych Indian jak prawdziwych jaskiniowców”. Tam chodzi jednak o kompletną akulturację i przymusową asymilację. A w Chile?\n\nTo co mówi Bolsonaro, to cynizm, za którym stoi chęć pozbawienia Indian brazylijskich ich terytoriów i niedopuszczenie, żeby oddano im więcej ziem. Brazylijska konstytucja przyznała ludom tubylczym – stanowiącym obecnie niecałe 0,5 proc. całej populacji kraju – szereg praw w roku 1988, a teraz prawa te są przez władze ignorowane i do ich ignorowania zachęcane jest społeczeństwo. Konstytucja chilijska natomiast, jak już wspomniałam, do tej pory nie zauważa istnienia społeczności rdzennych, choć stanowią 13 proc. całej populacji kraju, więc – upraszczając – pod względem prawnym gorzej być nie może. Sytuacja taka jest nie do zaakceptowania przez nikogo, kto ma poglądy lewicowe. Poza tym trudno zakładać, że deklaracje prezydenta Borica, który chce wprowadzić konstytucję uznającą autonomię ludów tubylczych i wielonarodowy charakter państwa chilijskiego, to jakaś zasłona dymna. Projekt nowej konstytucji to było realne narzędzie poprawy sytuacji mniejszości. Zobaczymy, czy postawa prezydenta przetrwa próbę ognia, jaką jest władza i chęć jej utrzymania powiązane z koniecznością reagowania na realne problemy.\n\nMówimy dużo o prawach człowieka, o regulacjach ustawowych czy nawet konstytucyjnych. A z drugiej strony, w swojej książce o prawach tych ludów pisze pani, że problemem jest tam „współjurysdykcja odmiennych systemów prawa na tym samym obszarze”. Z jednej strony jest to prawo państwowe, stanowione, a z drugiej – prawo zwyczajowe. Jeśli ludy tubylcze i tak raczej kierują się tym drugim, to może i cała walka o nową konstytucję jest bez sensu? Może to Chile powinno przyjąć ich prawo jako swoje? Zarzucić stosowanie kalek z europejskich systemów prawnych?\n\nTo bardzo interesująca koncepcja, jednak Chile nie może przyjąć tubylczego prawa zwyczajowego jako prawa krajowego, bo nie jest zamieszkiwane tylko przez ludy tubylcze i nie-tubylcy by się raczej na taką zmianę nie zgodzili. Poza tym, każdy z ludów mieszkających w Chile ma swoje prawo zwyczajowe.\n\nWspółjurysdykcja odmiennych systemów prawa to rzeczywiście problem. Jeśli jednak dekolonizacja ma być faktem, to nie może się odbyć bez przyznania praw do pielęgnowania własnej kultury, a prawo jest tej kultury nieodłączną częścią.\n\n*Magdalena Krysińska-Kałużna, etnolożka, doktor habilitowana nauk humanistycznych, zajmuje się antropologią prawa i kulturami społeczeństw tubylczych Ameryki Łacińskiej. Prowadziła badania w Meksyku i Amazonii, jest autorką m. in. książek „Yamashta, czyli Ten Który Prawie Umarł. Proces kontaktu a przetrwanie kultur indiańskich w Amazonii” oraz „Prawo jako mit. Relacja pomiędzy tubylczym prawem zwyczajowym a prawem stanowionym. Angażowała się w działania Obozu dla Puszczy, przez 25 lat była członkinią Amnesty International. Publikowała m. in. w “Więzi”, “Tygodniku Powszechnym”, “Krytyce Politycznej”.",
    "Niezwykłe nagranie turysty z Chile. Uchwycił rzadki moment": "Wideo zostało przez turystę nagrane w parku narodowym Queulat, położonym ok.1200 km od stolicy Chile. Jeden z turystów przebywających akurat w parku, był świadkiem oderwania od lodowca wielkiej bryły lodu. Na nagraniu widać, jak masa lodu spada kilkaset metrów w dół, a nad nią unosi się biały pył.",
    "Radykalizm i dezinformacja – jak w Chile przepadła prospołeczna, sprawiedliwa konstytucja [DOMOSŁAWSKI]": "Czy to koniec pokojowej rewolucji w Chile? Niekoniecznie. Ale zmiany, które były na wyciągnięcie ręki, oddaliły się o lata, niektóre odpłynęły za horyzont\n\nW niedzielę 4 września Chilijczycy odrzucili w referendum nową konstytucję. To tu, to tam mówiono, że to najbardziej progresywna konstytucja na świecie. (Na pewno w Ameryce Łacińskiej). Feministyczna. Proekologiczna. Uznająca prawa rdzennej ludności. I – co ważne w niemal całkowicie sprywatyzowanym kraju – przywracała znaczenie temu, co publiczne.\n\nW głosowaniu nad nową ustawą zasadniczą nie poszło o włos, werdykt obywatelski nie pozostawił wątpliwości: 62 proc. „przeciw” do 38 proc. „za”. Szok – bo tuż przed plebiscytem na ulice Santiago de Chile wyszło pół miliona entuzjastów Wielkiej Zmiany. Wynikom sondaży, które zwiastowały porażkę, nie dowierzano (tak często się nie sprawdzały).\n\n„To był kubeł zimnej wody” – mówi następnego dnia w rozmowie telefonicznej Patricia Poblete, wykładowczyni literatury i dziennikarstwa na Uniwersytecie Finis Terrae, zwolenniczka nowej konstytucji i zmian zachodzących w Chile.\n\nNowa konstytucja miała być częścią pokojowej rewolucji, którą Chile przeżywa od 2019 r. Wówczas to wybuchły masowe protesty – przeciw podwyżce biletów komunikacyjnych o 30 peso, które w krótkim czasie przerodziły się w bunt podważający cały system nierówności społecznych, zrodzony w czasach dyktatury gen. Augusto Pinocheta (1973-1990).\n\nZbuntowani ukuli chwytliwy greps: nie chodzi o 30 peso – chodzi o 30 lat. Częścią systemu była (wciąż jest) stara konstytucja z 1980 r. podyktowana przez wojskową juntę.\n\nNiedziela Cię zaskoczy\n\n„NIEDZIELA CIĘ ZASKOCZY” to cykl OKO.press na najspokojniejszy dzień tygodnia. Chcemy zaoferować naszym Czytelniczkom i Czytelnikom „pożywienie dla myśli” – analizy, wywiady, reportaże i multimedia, które pokazują znane tematy z innej strony, wytrącają nasze myślenie z utartych ścieżek, zaskakują właśnie.\n\nChilijczycy zapragnęli zmiany tak bardzo, że rewolucyjnej gorączki nie wygasiła nawet pandemia. Najpierw, w 2020 r., wypowiedzieli się w ogólnonarodowym referendum, że chcą nowej konstytucji (80 proc. głosowało „za”).\n\nW 2021 r. wybrali w tym celu konstytuantę – instytucję o najszerszej społecznej reprezentacji w dziejach kraju – według zasad parytetu płci, z zagwarantowanymi miejscami dla mniejszości etnicznych. Znaleźli się w niej ludzie wszystkich klas, różnych doświadczeń i zawodów, z dużych miast i z prowincji; w większości o progresywnych poglądach (deputowani prawicy zostali zmarginalizowani).\n\nKolejnym krokiem zmian na fali buntu był wybór nowego, lewicowego prezydenta – 36-letniego Gabriela Borica, który dekadę wcześniej był liderem studenckiej rebelii, chilijskiej wersji Oburzonych (ruch o podobnym charakterze powstał wcześniej w Hiszpanii). Boric objął rządy w marcu tego roku.\n\nWydawało się zatem, że Chile jest na dobrej drodze do demontażu starego systemu i ustanowienia nowego – bardziej egalitarnego, uwzględniającego dążenia emancypacyjne licznych grup. Powtarzano, że Chile było kolebką neoliberalizmu, a teraz stanie się jego grobem. I ta chilijska nadzieja na bardziej sprawiedliwy ład była zaraźliwa – emocjonowali się nią ludzie na kilku kontynentach.\n\nCoś jednak poszło nie tak – tylko co? Czy Chilijczycy odwrócili się od zmian, których chwilę wcześniej pragnęli? Przestraszyli się ich radykalizmu? Czy może tylko wcisnęli hamulec – i pójdą tą samą drogą, tyle że wolniej i nie tak daleko, jak planowali początkowo?\n\nHegemonia i status quo\n\nNajpierw jednak dwa słowa o panującym w 18-milionowym Chile ładzie. Urządziła go dyktatura, a przede wszystkim uczniowie Miltona Friedmana, znani jako Chicago Boys. Po zakończeniu dyktatury (też w drodze referendum) demokraci – dokładnie wtedy, gdy również w Polsce dokonywała się transformacja ustrojowa – przywrócili w Chile swobody obywatelskie i polityczne. Ale ład społeczno-gospodarczy pozostał z grubsza taki jak za rządów junty.\n\nTo ład, w którym niemal wszystko jest prywatne, a dostęp do dóbr i usług – gdzie indziej publicznych – jest tu całkowicie zależny od wysokości dochodów.\n\nResztki publicznego, np. część szkół i szpitali, są dramatycznie niedoinwestowane. Dobre szkoły – tylko prywatne. Nawet za studia w nominalnie publicznej uczelni trzeba zapłacić. Dobre szpitale – prywatne. Emerytury – prywatne, a godziwe tylko dla tych, którzy przez całe życie mieli pracę, bez przerw w zatrudnieniu. Drogi i autostrady – w większości prywatne. Itd., itp.\n\nPaństwo urządzone przez dyktatora wycofało się z obowiązków społecznych i ograniczyło do roli nocnego stróża. Demokraci przejęli ten model i przez 30 lat nie naruszyli jego fundamentów. Dlaczego?\n\nDyktatura dokonała nie tylko wygnania i eksterminacji części przeciwników. Zajęła się też – nader skutecznie – społeczną inżynierią. Zostawiła po sobie nie tylko świat sprywatyzowany, lecz zdobyła coś, co w teoretycznej refleksji nazywa się hegemonią kulturową. Tzn. stworzyła uniwersum przekonań, które w umysłach ludzi mają status tak „normalnych” i tak „naturalnych”, że nie sposób je podważyć.\n\nWedług jednego z takich przekonań, prywatne jest zawsze – w każdej sferze gospodarki i życia społecznego – lepsze od publicznego.\n\nPrzez długie lata nawet część lewicy, zwłaszcza Partia Socjalistyczna rządząca w sojuszu z chadecją, posługiwała się językiem stworzonej hegemonii – neoliberalizmu – jak własnym. Gdy zaś próbowała mówić o swoich wartościach, mało kogo potrafiła przekonać. Dopiero bunt 2019 r. zapoczątkował zmianę w tej sferze, podważył neoliberalną hegemonię.\n\nCo ma do tego wszystkiego konstytucja?\n\nOtóż wszystkie te społeczne nierówności są w Chile umocowane w przepisach konstytucji z czasów Pinocheta. To właśnie konstytucja hamowała zmiany – możliwe tylko wtedy, gdyby udało się zebrać kwalifikowaną większość 3/5 głosów w parlamencie. Dotyczy to spraw takich jak system emerytalny, dostęp do edukacji czy… wody (tak, w Chile woda została sprywatyzowana i prywatne firmy zbijają na niej fortuny).\n\nW rozproszonym kongresie i zachowawczym ze względu na swą konstrukcję prawną senacie nigdy nie udało się zawiązać większości, która byłaby zdolna zmienić ustawy, mające gwarancje konstytucyjne. Skutkiem było petryfikowanie społecznych nierówności i całego systemu.\n\nStatus quo miała wywrócić nowa konstytucja, która właśnie teraz, 4 września, upadła w ogólnonarodowym referendum.\n\nKobiety, rdzenni, przyroda\n\nWedług tej nowej, Chile miało stać się państwem społecznych praw – do godziwej i bezpłatnej edukacji, służby zdrowia, emerytur, czystej wody. Państwo miało stać się na powrót motorem rozwoju – nie jedynym, ale kluczowym.\n\nNową konstytucję przenikał duch feminizmu. Miała gwarantować kobietom równe prawa, w tym zachowanie płciowych parytetów w instytucjach władzy, a także prawa reprodukcyjne, w tym do przerywania ciąży (obecnie dozwolone tylko w trzech przypadkach).\n\nMiały się zmienić – zgodnie z wymaganiami ekologicznymi i niebezpieczeństwem globalnego ocieplenia – prawne standardy eksploatacji surowców, z których żyje Chile, przede wszystkim miedzi, litu i innych metali pożądanych na rynkach światowych.\n\nNiezwykle ważna kwestia: woda. Dostęp do niej uznano w nowej konstytucji za prawo człowieka. Każdy człowiek miał mieć prawo do wody i odpowiedniego systemu sanitarnego (wodociągów, kanalizacji) – dostępnego i zachowującego standardy zdrowotne. Woda jako dobro naturalne nie mogłaby stać się własnością prywatną jak obecnie.\n\nChile miało się stać również państwem wielonarodowym. Na jego terytorium żyją bowiem rdzenni mieszkańcy należący do 11 grup etnicznych, m.in. Mapucze, Ajmara, Keczua, Rapa Nui – i stanowią 13 proc. ludności kraju. Rdzenni mieszkańcy mieli mieć osobny system wymiaru sprawiedliwości, działający jednak w zgodzie z ogólnokrajową władzą sądowniczą.\n\nKraj miał zostać zdecentralizowany. Teraz jego pępkiem jest stolica, w której mieszka jedna trzecia populacji kraju. Dzięki nowej konstytucji regiony i mniejsze obszary administracyjne miały zyskać autonomię. Wyrazem zmiany były przepisy znoszące senat i powołujące w jego miejsce izbę regionów.\n\nWiele idei i prawnych rozwiązań wzorowano na krajach o progresywnym ustawodawstwie – m.in. Niemczech czy krajach skandynawskich. Jednak twórcy konstytucji przedstawiali swoje dzieło jako coś absolutnie pionierskiego, nieznanego w świecie. Przeciwnicy zdołali obrócić tę przechwałkę przeciw nim. Tak, tak – mówili – takiej konstytucji, istotnie, świat nie widział. To dziwo i kuriozum. Niebezpieczny eksperyment.\n\nCóż z tego, że co sami przeciwnicy popadali za chwilę w sprzeczności – i innym razem mówili, że lewica chce zrobić z Chile coś, co już jest znane: „drugą Wenezuelę”, „drugą Kubę”. Okazało się, że ten dyżurny slogan wciąż działa.\n\n„Lepszy diabeł znajomy od nieznajomego” – powiada chilijskie przysłowie, jakie usłyszałem kilka miesięcy temu w Santiago od prawicowej deputowanej do konstytuanty Barbary Rebolledo. Czy to ono wzięło górę nad potężnym jeszcze niedawno, iście rewolucyjnym pragnieniem zmiany?\n\nLista winnych\n\nPorządkuję przyczyny porażki po rozmowach z (cytowaną wcześniej) Patricią Poblete oraz Lucią Newman, legendarną w Chile korespondentką hiszpańskojęzycznego CNN. Od ogólnych do szczegółowych. A potem jeszcze – przyglądam się okolicznościom niemającym związku z konstytucją, które jednak miały przemożny wpływ na rezultat plebiscytu.\n\n„Konstytuanta powstała z gniewu i wściekłości” – mówi w pierwszych słowach Newman. „Chciano zburzyć i zakopać stary porządek i na jego gruzach zbudować coś zupełnie nowego. Okazało się, że w roku 2022 dla większości chciano zbyt dużo”.\n\nNewman sugeruje, że w postawie większości deputowanych część wyborców dostrzegła rys arogancji i lekceważenia tych, którzy nie podzielają radykalnych propozycji. „Zbyt dużo radykalnego aktywizmu” – mówi – „zbyt mało zwolenników zmian mniej radykalnych; niewiele ducha porozumienia i dialogu. Niekiedy wręcz nienawistny ton. Ludzie chcieli zmiany, ale nie chcieli codziennych demonstracji na ulicach i codziennej walki w konstytuancie”.\n\nChilijskie ulice są niespokojne od trzech lat. To wprawia w niepokój nie tylko „strasznych mieszczan”. Zmęczenie? To mało powiedziane. A jeszcze część zwolenników obozu władzy zapowiadała, że będzie bronić nowej konstytucji na ulicach.\n\nA to dopiero początek listy przyczyn.\n\n„Chaos w konstytuancie i suma bardzo drobnych skandali sprawiły, że konstytuanta zaczęła tracić w oczach ludzi, a jej legitymacja znacząco osłabła” – mówi z kolei Poblete.\n\nJedną z chilijskich lekcji dla innych społeczeństw jest m.in. ta, że „okienko” czasowe na zmiany, zwłaszcza radykalne, jest zazwyczaj wąskie. Jeśli kluczowych zmian nie przeprowadza się szybko, status quo wraca i jeszcze się umacnia. Trudno utrzymać długo społeczną mobilizację, która wymaga porzucenia na jakiś czas codziennych spraw życiowych.\n\nRewolucjoniści padli tu ofiarą sytuacji, ogólnych praw życia społecznego, bo nowej konstytucji nie dało się napisać szybciej. Co więcej – czas, jaki konstytuanta dostała na to zadanie od parlamentu, był zbyt krótki, aby pod referendum trafił tekst naprawdę przemyślany i solidny.\n\nProgresiści popełnili jednak błąd w innej sferze. Ich zachowanie robiło wrażenie, jak gdyby uznali wynik wyborów do konstytuanty, a później wybór Gabriela Borica na prezydenta za zwiastun zwycięstw wszelakich w najbliższych latach. I odpuścili, poszli na żywioł.\n\nW konstytuancie panował spory chaos, który widzieli obywatele, i który zręcznie wykorzystała w swojej propagandzie wroga zmianom prawica. Progresiści nie bardzo też chcieli się dogadywać z przeciwnikami lub choćby z niezdecydowanymi, nie bardzo dbali o przeciąganie na swoją stronę nieprzekonanych. Tak bywa w rewolucyjnych czasach. Tylko że z czasem taka postawa się mści.\n\nOkoliczność łagodząca, na usprawiedliwienie, na przeciąganie nieprzekonanych, na dialog i paktowanie progresiści nie mieli czasu. Parlament – powtórzę – narzucił konstytuancie niedorzeczny termin 12 miesięcy. Po chaotycznych pierwszych miesiącach, kiedy to zmarnowano mnóstwo czasu na kwestie proceduralne, na pracę merytoryczną nad tekstem konstytucji zostało faktycznie pół roku.\n\nPół roku dla ludzi bez politycznego i parlamentarnego doświadczenia! I potem – zaledwie dwa tygodnie na zharmonizowanie wszystkich przepisów nowej ustawy zasadniczej (z tego powodu w tekście odrzuconej konstytucji znalazło się wiele powtórzeń, tautologii, niekonsekwencji, sprzeczności).\n\nNa wściekłą kampanię dezinformacji, jaką prowadziła prawica, wskazują i Newman, i Poblete. Środki masowego przekazu należą w Chile niemal w stu procentach do właścicieli związanych z prawicą. A kampania przeciw nowej konstytucji przypominała w tonie kampanie na rzecz brexitu czy wyboru Donalda Trumpa w USA. Chaotyczna, zwłaszcza w początkach, praca konstytuanty, dostarczała nieraz łatwych pretekstów do ataków i kpin.\n\n„Media postawiły na kampanię mającą zasiać w ludziach strach. Przede wszystkim przed tym, że Chile stanie się »drugą Wenezuelą«”\n\n– mówi Poblete.\n\nTakiej kampanii nie potrafili przeciwstawić się – jak mówi z kolei Newman – „niedoświadczeni millenalsi”, którzy zdominowali konstytuantę i dominują w otoczeniu Borica. Nie chcieli słuchać ludzi bardziej doświadczonych, którzy mogliby pomóc, choćby z centrolewicy. Uznali pewnie, że tamci już rządzili i nie potrafili przeprowadzić zmian. Teraz nasza kolej.\n\nMarna też była kampania informacyjna – tak konstytuanty, jak i rządu (tę uwagę także słyszę od obu rozmówczyń). Ludzie nie rozumieli, za czym głosują, nie znali nawet głównych idei nowej konstytucji.\n\nMożliwe, że zaważyła obowiązkowość głosowania – po raz pierwszy w historii kraju. Ponad 40 proc. uprawnionych, którzy zazwyczaj nie głosują, to ludzie żyjący poza systemem; tacy, których polityka i sprawy publiczne nie obchodzą. Ludzie ci z zasady są częściej na „nie” niż na „tak”.\n\nByć może sądzono, że skoro są pozasystemowi (czy antysystemowi) i pójdą po raz pierwszy do urn, zagłosują za zmianą porządku, który daje im się we znaki (czyli „za” nową konstytucją). Oni tymczasem zagłosowali przeciw jakiemukolwiek systemowi i jakiejkolwiek władzy. Ich głos był w większości głosem na „nie” i byłby prawdopodobnie taki sam w każdych okolicznościach.\n\nKonkrety i sprzężenia\n\nWśród szczegółowych spraw, które ostro podzieliły Chilijczyków i pchnęły wielu do głosowania na „nie” były prawa rdzennych mieszkańców kraju.\n\nProjekt nowej konstytucji stanowił, że Chile będzie państwem wielonarodowym. Prawicy udało się przekonać dużą część wyborców – nie tylko swoich sympatyków – że to będzie koniec państwa chilijskiego. I że może dojść do rozpadu kraju.\n\nDrugim wątkiem związanym z rdzennymi mieszkańcami, który przyczynił się do wywrócenia projektu konstytucji, było uznanie ich osobnego systemu wymiaru sprawiedliwości. Przeciwnicy tego rozwiązania zdołali przedstawić tę sprawę jako stawianie rdzennych mieszkańców w pozycji uprzywilejowanej wobec większości obywateli.\n\nCzęść rdzennych mieszkańców, przede wszystkim największa ich grupa, Mapuche, znajdują się od stu lat w stanie niemal wojny z państwem chilijskim. Region, który zamieszkują – Araucania – jest od lat zmilitaryzowany, a Mapuche brutalnie szykanowani. Na przemoc państwa niektóre ich organizacje także odpowiadają przemocą – dokonują zamachów na własność i ludzi.\n\nWsparcie rdzennych mieszkańców przez nową ustawę zasadniczą wywołało wściekłość i sprzeciw kreolskiej ludności, przede wszystkim na południu, gdzie żyje ona po sąsiedzku – a zarazem w aurze wzajemnej wrogości – z rdzennymi.\n\nKrytycyzm wobec śmiałych przepisów dających rdzennym mieszkańcom osobny system jurysdykcji słyszałem w Santiago de Chile także od ludzi z Frente Amplio (koalicji sił na rzecz zmian – głównej i w rządzie, i konstytuancie).\n\nAle dużą rolę w przegranej progresistów odegrały też względy niezwiązane z samą konstytucją.\n\n„Nie jesteśmy tak inteligentni jak się powszechnie sądzi” – mówi o swoich ziomkach Newman. „Wielu ludzi nie rozróżnia problemów, ich wagi, różnej odpowiedzialności polityków za różne kwestie. Inflacja, przestępczość, Mapucze, nowa konstytucja – wszystko miesza się ze wszystkim”.\n\nGospodarka chilijska wciąż potężnie odczuwa uderzenie pandemii oraz to najnowsze – wojny na wschodzie Europy. Rosną ceny paliw, żywności oraz inflacja. Niezadowolenie w takiej sytuacji kieruje się przeciw aktualnemu rządowi – Gabriela Borica. A ten zaangażował się bez reszty w kampanię na rzecz nowej konstytucji. Głos przeciw konstytucji był też po części głosem niezadowolonych z półrocznych rządów Borica.\n\nSprzężenie wszystkich tych okoliczności sprawiło, że Chilijczycy będą jeszcze przez jakiś czas żyli w systemie społeczno-gospodarczym ustanowionym za czasów dyktatury. Może jednak nie na wieki wieków.\n\n„Umoczyć się” w imię dobra\n\nW kwietniu, gdy byłem w Santiago, słyszałem od polityków i polityczek obozu progresywnego, że takiej jak dziś okazji na prawdziwe, egalitarne zmiany nie było od półwiecza – tj. od czasu utopionej we krwi pokojowej rewolucji Salvadora Allende, którą zakończył zamach stanu Pinocheta. W kwietniu wciąż czuło się powiew nadziei – i nawet zbierające się tu i ówdzie chmury nie zapowiadały załamania aury.\n\nLucia Newman, która zachowuje dystans doświadczonej dziennikarki newsowej, powiedziała mi wtedy, że jeśli Chilijczycy odrzucą konstytucję w referendum, będzie to jak trafienie miliona na loterii i zgubienie potem kuponu z wygranym numerem.\n\nCzy więc zgubienie wygranego kuponu 4 września to koniec pokojowej rewolucji? Czy Chile straciło szansę choćby na umiarkowaną reformę systemu, który utrzymuje głębokie nierówności społeczne?\n\nRadykalne zmiany mógłby uruchomić na nowo tylko kolejny bunt – jak ten z 2019 r. Nie ma dziś nań pogody – a wynik referendum to dowód chwilowo niepodważalny. Jednak progresiści, jak wynika z deklaracji prezydenta Borica, ani myślą się poddać. Wywieszają białą flagę – ale nie jest to flaga oznajmiająca poddanie się, lecz zaproszenie wygranych do pokojowych rozmów, dialogu, paktów, negocjacji.\n\nSzczegółowego planu jeszcze nie ma; ale jest ogólny: prace nad nową konstytucją rozpoczną się na nowo. Niewykluczone, że będzie je prowadzić ta sama konstytuanta – skoro to właśnie jej obywatele powierzyli zadanie napisania konstytucji (tak mówi charyzmatyczna Camila Vallejo, rzeczniczka Borica). Teraz jednak wszystkie propozycje nowych przepisów będzie – być może – musiał zatwierdzić parlament (zanim trafią ponownie pod ogólnonarodowe referendum).\n\n„Pozycja Borica i głównych sił konstytuanty jest dziś potężnie osłabiona” – mówi Newman. „To nie była przegrana o kilka punktów procentowych, to był cios, prawdziwa klęska. Natomiast prawica, choć bynajmniej nie popiera jej 62 proc. obywateli, usiądzie do rozmów zachowując się, jakby tak właśnie było”.\n\nW toku negocjacji między różnymi siłami mają wykluć się główne idee nowego tekstu. Każda z sił wyznaczy nieprzekraczalne dla siebie granice kompromisu – a potem, jak zawsze, będzie musiała je niejednokrotnie przesuwać.\n\nJedyny pomysł, jaki wydaje się realistyczny i budzący nadzieje na dalsze – choć bardziej powściągliwe – zmiany, to sojusz obozu rządzącego z lekceważoną do tej pory establishmentową centrolewicą.\n\nObóz rewolucji (raczej „refolucji” – ten termin łączący słowa „rewolucja” i reforma” ukuł przed laty – w odniesieniu do transformacji ustrojowych w Europie Wschodniej – Timothy Garton Ash; chodziło o reformy mające wymiar rewolucyjny, dokonywane jednak ewolucyjnie i pokojowo) nie ma dziś na horyzoncie bardziej sensownego ruchu niż zaproszenie do partnerskiej współpracy, w tym do rządu, bardziej umiarkowanych i doświadczonych w państwowej polityce.\n\nBoric jest politycznym zwierzęciem i mistrzem dialogu. To on, jeszcze jako lider ulicznego buntu z 2019 r., potrafił przekonać prawicowego prezydenta Sebastiana Pinerę, by spytać Chilijczyków w referendum o chęć zmiany konstytucji (tego z 2020 r.).\n\nOsobowość i talent Borica mogą zaważyć nad dalszymi losami pokojowej rewolucji. Boric, prócz tego, że jest zręcznym politykiem, jest też czytelnikiem zarówno prozy, jak i poezji. Jednym z jego ulubionych pisarzy jest Albert Camus, którego „człowiek zbuntowany” mówi „nie” – jednak robi to w taki sposób, by zostawić przestrzeń na powiedzenie również „tak”.\n\nOwo „tak” to odmowa egoistycznego narcyzmu, który manifestuje się obrażeniem się na świat i odwróceniem od rzeczywistości, która zawiodła. To także wyraz szacunku i wierności wobec tych, którym obiecało się walkę do końca. Boric nadal mówi „nie” panującemu status quo i mówi „tak” dalszemu zaangażowaniu, by owo status quo zmienić.\n\nDlatego dwa dni po odrzuceniu nowej konstytucji przez większość obywateli, dokonał aż sześciu zmian w swoim rządzie, w tym na kluczowych stanowiskach – MSW i ministra ds. kontaktów urzędu prezydenckiego z parlamentem. Niektórzy z nowych ministrów to ludzie dawnej koalicji Concertacion (socjalistów i chadeków), z kręgu prezydentów socjalistów – Ricarda Lagosa (2000-2006) i Michelle Bachelet (2006-2010 i 2014-2018).\n\nW ten sposób Boric wkłada buty Salvadora Allende, który stawał wobec podwójnego wyzwania: ze strony zachowawczych sił prawicy (nieporównanie bardziej niebezpiecznych) i radykałów swojego obozu. Ci ostatni, roku 2022, nie będą chcieli się ubrudzić kompromisami z „diabłem znajomym” – i zapewne będą atakować Borica o „zdradę” (niektórzy już to robią).\n\nA może jednak w obozie „refolucji” przeważy pragmatyczne myślenie, którego deklarację usłyszałem przed laty od towarzyszki drogi Borica – posłanki w kongresie z Partii Komunistycznej, będącej częścią koalicji rządowej, Karol Carioli? Zacytuję dłuższy fragment:\n\n– Częścią naszego dojrzewania – powiedziała Cariola – jest także świadomość, że my, komuniści, nie jesteśmy jedyną partią, która ma sto procent racji i w związku z tym nie pójdzie na żaden kompromis. Jeśli chcielibyśmy działać w taki sposób, to byłby błąd. Skończylibyśmy jako partia „dawania świadectwa”, a takie partie nie zmieniają rzeczywistości. Jesteśmy dla ludzi, nie dla samych siebie.\n\nI dalej: – Są na lewicy działacze, którzy wolą „puryzm”, tzn. zachowanie czystego sumienia, niewchodzenie w żadne relacje ze światem realnej polityki. Ale to postawa egoistyczna. Ludzie czekają od wielu lat na zmiany, czasem w beznadziei, czasem choćby na odrobinę godności. Niestety, żeby przejść przez rzekę, trzeba się zamoczyć. Wiem, że wystawiam się na ryzyko, ale żebyśmy żyli w bardziej sprawiedliwym kraju, jestem gotowa zamoczyć się calutka.",
    "Silne trzęsienia ziemi w dwóch krajach": "W Chile i Indonezji doszło do silnych trzęsień ziemi. Miały magnitudę ponad 6 - podała amerykańska agencja geologiczna USGS. W indonezyjskiej prowincji Aceh ludzie w panice szukali schronienia na wyżej położonych terenach w obawie przed tsunami. Nie ma doniesień na temat ofiar lub zniszczeń.\n\nPogoda Długoterminowa Weekend\n\nTrzęsienie ziemi o magnitudzie 6,1 wystąpiło w piątek u południowych wybrzeży Chile. Według amerykańskiej United States Geological Survey (USGS) epicentrum wstrząsów znajdowało się w odległości 142 kilometrów na zachód od miasta Ancud położonego 1120 km na południe od stolicy, Santiago. Do wstrząsów doszło na głębokości 10 km.\n\nChilijska Służba Hydrograficzna i Oceanograficzna wykluczyła możliwość wystąpienia fal tsunami. Lokalne władze poinformowały, że sprawdzają czy nie było ofiar lub uszkodzeń infrastruktury.\n\nGoogle Maps\n\nMieszkańcy Indonezji uciekali przed tsunami\n\nW sobotę rano lokalnego czasu ziemia zatrzęsła się w Indonezji. Wstrząsy, których siłę oceniono na 6,2, wystąpiły u wybrzeży prowincji Aceh na głębokości 49 km. Epicentrum znajdowało się w odległości 40 km na południowy zachód od miasta Meulaboh.\n\nŚwiadkowie relacjonują, że wiele osób w panice uciekło ze swoich domów na wyżej położone tereny, obawiając się fal tsunami. Służby poinformowały później, że nie ma ryzyka wystąpienia tsunami. Nie ma dotychczas informacji na temat ofiar lub zniszczeń.\n\nGoogle Maps\n\nRegion narażony na częste trzęsienia\n\nZarówno Chile, jak i Indonezja, położone są w rejonie tak zwanego pacyficznego pierścienia ognia. To obszar na Oceanie Spokojnym, w którym łączą się płyty tektoniczne, powodując wzmożoną aktywność sejsmiczną. Dochodzi tam do częstych trzęsień ziemi oraz erupcji wulkanów.\n\nOstatnie poważne trzęsienie ziemi w Indonezji, o magnitudzie 5,3, miało miejsce około dwóch tygodni temu. Do największego kataklizmu w kraju tym doszło do w grudniu 2004 roku, kiedy potężne trzęsienie ziemi u wybrzeży prowincji Aceh, spowodowało niszczycielskie fale tsunami, które zabiły ponad 230 tysięcy osób w Indonezji i kilku innych krajach basenu Oceanu Indyjskiego.\n\nW 2010 roku w Chile trzęsienie o magnitudzie 8,8 st. spowodowało śmierć 526 osób. Zawaliło się lub zostało uszkodzonych ponad 220 tysiące domów.\n\nPacyficzny pierścień ognia Maciej Zieliński/PAP/Reuters\n\nAutor:ps\n\nŹródło: PAP, AP, tvnmeteo.pl",
    "Bohater narodowy Chile – Adam Maksymowicz": "Niezwykła walka o życie zasypanych górników w kopalni miedzi w Chile, wzbudziła zainteresowanie na całym świecie. W Polsce, a szczególnie na Śląsku, było ono szczególnie żywe. Niejeden raz przeżywaliśmy katastrofy górnicze oraz tragedie naszych kolegów, przyjaciół i innych ludzi, którzy znaleźli się w niebezpieczeństwie w czasie wykonywania obowiązków zawodowych. Nasza radość z ocalenia trzydziestu trzech górników chilijskich, przebywających przez siedemdziesiąt dni (od sierpnia do października 2010 roku) w podziemiach kopalni „San Jose” na pustyni Atacama, jest ogromna. Nadzwyczaj sprawną akcję ratowniczą obserwowaliśmy z dużym napięciem. Informacje o jej przebiegu były podawane codziennie nie tylko przez media związane z górnictwem. To wydarzenie sprawiło, że chilijskie górnictwo stało się nam bardzo bliskie. Przy tej okazji warto przypomnieć, że jego podstawy w tym kraju stworzył sławny Polak Ignacy Domeyko. W naszym kraju jest ledwie pamiętany. Tam, w dalekim Chile jest bohaterem narodowym.\n\nDwusetna rocznica urodzin\n\n- Autopromocja - KLIKNIJ NA GRAFIKĘ-\n\nIgnacy Domeyko urodził się 3 lipca 1802 roku. Dwieście lat później rocznicę jego urodzin obchodzono szczególnie uroczyście na Uniwersytecie Jagiellońskim w Krakowie. Obchody zorganizowano wspólnie z Uniwersytetem Chilijskim w Santiago. Najstarszy polski uniwersytet przyznał sędziwemu uczonemu w 1887 roku godność doktora honoris causa. 10 października 2002 r. w Krakowie odbyło się polsko-chilijskie sympozjum pt. „Ignacy Domeyko – doktor honoris causa Uniwersytetu Jagiellońskiego”. Na obrady przybył rektor Uniwersytetu Chilijskiego w Santiago prof. dr Luis Riveros Cornejo. Z tej okazji otwarto wystawę „Ignacy Domeyko – życie i dzieło”. Prawnuk Ignacego Domeyki Pablo Domeyko wygłosił referat.\n\nIgnacym Domeyką chlubi się wiele narodów. Urodził się na Litwie w miejscowości Niedźwiadki (obecnie Białoruś). Jednak największe uznanie przyniosła mu praca w Chile. W dowód wdzięczności państwo przyznało mu honorowe obywatelstwo. W Chile Domeyko przyczynił się do odkrycia największych na świecie złóż rud miedzi, które do dziś stanowią podstawę ekonomiczną i gospodarczą tego państwa. Był jednym z założycieli Uniwersytetu Chilijskiego w Santiago de Chile. Przez cztery kolejne kadencje wybierano go na rektora. Jego reformy nadały uczelni nowoczesny kształt. Po przekroczeniu wieku osiemdziesięciu lat odszedł na emeryturę ze względów zdrowotnych. Wielokrotnie potem przybywał do kraju. Wielki, skromny odkrywca i nauczyciel zmarł w Santiago 23 stycznia 1889 roku. Podczas pogrzebu studenci wyprzęgli konie z pogrzebowej karocy i sami ciągnęli ją od domu aż do odległej katedry w Santiago. Grób Domeyki znajduje się na cmentarzu Głównym w Santiago przy alejce noszącej jego imię.\n\nKrakowską sesję zorganizował badacz i znawca dzieła Ignacego Domeyki – prof. dr Zdzisław Jan Ryn, były ambasador RP w Chile. Materiały sympozjum zostały wydane w języku hiszpańskim i polskim w eleganckim tomie pt. „Ignacy Domeyko – obywatel świata” . Wspominając przy tej okazji o pracach Ignacego Domeyki w Chile, trzeba zaznaczyć, że jego dorobek naukowy czeka na upowszechnienie w naszym kraju.\n\nRektor\n\nObecny rektor Uniwersytetu Chile wspomina, że Domeyko opowiadał się za niemieckim modelem uniwersytetu. Polega on na tym, że profesor nie ogranicza się do powtarzania wiedzy uzyskanej z różnych źródeł, ale kształci uczniów, opierając się na wynikach własnych badań. Pozwala to na przekazywanie studentom procesów tworzenia wiedzy. Jednocześnie badaniom nadaje wielkie znaczenie. Tak pisał on w memorandum skierowanym do władz uczelni: […] Istotną korzyścią, jaką wynosi się z dobrze zaplanowanych studiów czy przygotowujących, czy wyższych, jest ta, że człowiek uczy się myśleć i rozumować w taki sposób, iż w jakiejkolwiek sytuacji życiowej się znajdzie, to będzie umiał uczyć się, potrafi przypomnieć sobie i rozwijać te dziedziny wiedzy, które będą dla niego najbardziej użyteczne i niezbędne. Wydaje się, że ten postulat mimo upływu prawie dwóch wieków nic nie stracił na aktualności. Domeyko przyjął dewizę nauczać uczenia się. Jego program miał charakter edukacji ciągłej. W dokumentach Domeyki znajdują się liczne notatki i uwagi dotyczące wartości i godności nauczania. Przeznaczeniem profesora jest być nie tylko użytecznym dla młodzieży, która studiuje, ale także dla siebie samego: nauczanie jest prawdziwym życiem humanisty. Dzięki Ignacemu Domeyce Uniwersytet Chilijski stał się pionierem kulturalnym i edukacyjnym na skalę całego kontynentu i tę rangę utrzymał po dzień dzisiejszy.\n\nRomantyk\n\nPrzyjaciel Adama Mickiewicza, uczestnik konspiracji filomatów i filaretów. Powstaniec listopadowy i wreszcie dożywotni emigrant. Jego tęsknota za krajem, za polskimi obyczajami i bliskimi ludźmi znajdowała ukojenie w szczerej modlitwie zawsze w języku polskim. Wiara dodawała mu sił do pracy w każdych warunkach. Swoje romantyczne i młodzieńcze ideały realizował do końca życia. Pisał w swoim pamiętniku: Najpewniejszym środkiem do osiągnięcia wiary za łaską i miłosierdziem Bożym jest pokora i miłość bliźniego, ta szczytna i nieograniczona miłość, której przykład dał nam Zbawiciel, umierając za nas, przebaczając mordercom swoim, tuląc do siebie dzieci niewinne. Ta miłość jest fundamentem cnót, ramieniem do najcięższego boju przeciw złemu, przeciw własnej dumie, głównej sprawczyni naszych nieszczęść. Ale jak trudno znaleźć ziarno rodzimego złota, czyste, bez aliażu podlejszych metali, tak niełatwo spotkać prawdziwą miłość bliźniego, bez jakiej mieszaniny miłości własnej. Tego rodzaju wartościami i przekonaniami Ignacy Domeyko kierował się przez całe swoje życie.\n\nOdkrywca\n\nW polskiej literaturze zawodowej Domeykę uważa się za odkrywcę chilijskich złóż rud miedzi. Jest to tylko część prawdy. Z jego pamiętników wynika, że zwiedzał w Kordylierach i na pustyni Atakama wiele istniejących już kopalń rud miedzi i srebra. Góry Ameryki Południowej były jego nieustającą pasją. Wydaje się, że jego badania geologiczne, mapy i opisy przyczyniły się jednak do rozwoju górnictwa rud miedzi. Jako pierwszy opisał i skartował ogromne obszary tych gór, ciągnących się wzdłuż wybrzeża Pacyfiku. Mimo pełnego zaangażowania musiał pokonywać wiele trudności. Niejeden raz, gdy był na grzbiecie gór, zastawała go nagle noc. Pisze o tym w pamiętniku. Wtem zaczął padać deszcz ulewny, za nim grad, a za gradem śnieg gęsty, jak u nas w styczniu czy lutym; zawieja i zawierucha […]. Od czasu do czasu zdawało się rozjaśniać niebo, śnieg rzadział, czarne chmury ciągnęły u dołu, czarniejsze na wyżynach, błyskawice biły od jednych do drugich i na rozmaite tony i modulacje rozlegały się po skałach i ginęły w parowach grzmoty […]. W takim to położeniu, skurczeni, osypani śniegiem, przebyliśmy dzień ten aż do wieczora i całą noc, drzemiąc.\n\nAraukania\n\nW podróżach na południe Chile zetknął się z plemionami Indian Araukaria walczącymi o wolność i niezależność z Hiszpanami. Domeyko pochodzący z narodu, któremu były bliskie wszystkie te ideały bardzo to przeżywał. Zainteresowanie ludem dyskryminowanym wynikało z pragnienia zasugerowania rządowi chilijskiemu bardziej humanitarnego traktowania Indian Mapuchów (Ludzi Ziemi), którzy zamieszkiwali Araukarię. Tej sprawie poświęcił książkę pt. „Araukania i jej mieszkańcy”. Pisze w niej o geografii i środowisku naturalnym tej krainy. Książka zawiera wiele postulatów dotyczących pokojowego włączenia do społeczeństwa chilijskiego Araukanów z uszanowaniem ich kultury i tradycji. Studium Domeyki stało się głosem protestu przeciwko gwałtom i uciskowi silniejszych wobec słabszych. Pisał: Mówiąc o ujarzmieniu Indian, powinniśmy mówić o ich edukacji duchowej i religijnej, o poszanowaniu dawnego charakteru Araukanina i o jego chwalebnej przeszłości – a nie o podboju […]. Daj nam Boże, aby najmniejszy cień egoizmu ani kłamliwej obłudnej polityki nie przesłonił owego zielonego horyzontu, usianego kwiatami i owianego wonią niezmierzonych lasów i łąk. Te postulaty wywarły korzystny wpływ na rząd chilijski, który rozpoczął ich realizowanie.\n\nTrwałe dzieło\n\nObserwując z daleka heroiczną walkę Chilijczyków o życie zasypanych górników w kopalni „San Jose” nie sposób wspomnieć, że ich determinacja i fachowość są w pewnej części zasługą naszego wielkiego rodaka Ignacego Domeyki. Wyrażamy solidarność z odległym narodem o górniczych tradycjach podobnych do naszych.\n\nAdam Maksymowicz",
    "Jego kuzyni żyją w dziuplach, on - na środku oceanu. Nowy gatunek ptaka odkryty w Chile": "Naukowcy poinformowali o odkryciu nowego gatunku ostrogonka - niewielkiego ptaka z rodziny garncarzowatych. Tym, co odróżnia Aphrastura subantarctica od swoich bytujących w lasach i na łąkach kuzynów, to siedlisko. Zwierzę zostało bowiem odkryte na mroźnych Wyspach Diego Ramírez, oddalonych o sto kilometrów od południowych granic Ameryki Południowej.\n\nPogoda Długoterminowa Weekend\n\nNa świecie żyje prawie dziesięć tysięcy gatunków ptaków, przystosowanych do najróżniejszych warunków środowiskowych. Przyroda nie przestaje jednak nas zaskakiwać: na omiatanej wiatrem, chłodnej równinie na krańcu Ameryki Południowej odkryto gatunek ptaka, który nie powinien tam się znaleźć.\n\nOstrogonek na wyspie bez drzew\n\nNa Wyspach Diego Ramírez, 100 kilometrów od południowego przylądka Horn w Chile, naukowcy z Chile i Argentyny zidentyfikowali nowy gatunek ostrogonka (Aphrastura). Są to niewielkie, brązowe ptaki z czarnymi i żółtymi pasami oraz dużymi dziobami, ważące niespełna 16 gramów. Zwierzęta te zazwyczaj gniazdują w leśnych dziuplach oraz szczelinach pni. Jego obecność na Wyspach Diego Ramírez była o tyle zaskakująca, że nie występują tam rośliny drzewiaste.\n\n- Nie ma krzaków ani roślin leśnych, a temu leśnemu ptakowi udało się przetrwać dosłownie na środku oceanu - wskazuje Ricardo Rozzi z chilijskiego Uniwersytetu Magallanes i Uniwersytetu Północnego Teksasu. Jak dodaje naukowiec, badania nad gatunkiem Aphrastura subantarctica trwały sześć lat, a malutki ptaszek stał się \"obsesją\" badaczy.\n\nPrzystosowania genetyczne\n\nRodrigo Vasquez z Uniwersytetu Chilijskiego, współautor badania, dodaje, że ptaki zostały poddane badaniom genetycznym. Ich wyniki pokazały, że ostrogonek z Wysp Diego Ramírez różni się genetycznie od reszty pokrewnych gatunków, a oprócz tego ma inną budowę i zachowanie.\n\nW trakcie badania naukowcy schwytali i zmierzyli 13 osobników na wyspie. Okazało się, że ptaki z populacji Diego Ramírez były znacznie cięższe i większe od swoich kuzynów, posiadały dłuższe i szersze dzioby, dłuższe nogi i znacznie krótszy ogon. Z uwagi na to, jak odmienne były od znanych ostrogonków, naukowcy zdecydowali się wyodrębnić je jako osobny gatunek, Aphrastura subantarctica.\n\nRozzi ma nadzieję, że nowo odkryty gatunek może stać się symbolem, który sprawi, że więcej osób usłyszy o mało znanych Wyspach Diego Ramírez.\n\nAutor:as",
    "Espanyol Barcelona domaga się odszkodowania za zniszczenie stadionu podczas meczu Maroko - Chile": "27.06.2019 | Piłkarze reprezentacji Chile długo mieli pod górkę, ale ostatecznie zameldowali się w półfinale Copa America. W Sao Paulo obrońcy tytułu zremisowali bezbramkowo z Kolumbią, a miejsce w najlepszej czwórce turnieju zapewnili sobie w serii rzutów karnych.\n\nArgentyna grała z Chile w meczu o trzecie miejsce w Copa America. Czerwoną kartkę otrzymał Lionel Messi.\n\n15.6 | Ruszyła rywalizacja w grupie B mistrzostw świata. W pierwszym meczu, rozegranym w Sankt Petersburgu, Iran niespodziewanie pokonał 1:0 Maroko. Zwycięstwo zapewniła mu bramka samobójcza.\n\nW drugiej kolejce fazy grupowej Pucharu Narodów Afryki Maroko zmierzy się z Wybrzeżem Kości Słoniowej. Obie reprezentacje swoje pierwsze mecze wygrały. Spotkanie zostanie rozegrane w piątek 28 czerwca o godzinie 19.\n\nPotyczka drużyn z Afryki i Ameryki Południowej miała miejsce w piątek na RCDE Stadium w Barcelonie, na którym swoje mecze rozgrywa Espanyol, czyli rywal zza miedzy FC Barcelona.\n\nJak przed finałem Ligi Mistrzów\n\nMedia podkreślają, że dziesiątki kibiców weszły na obiekt bez biletów. Do sieci wyciekły nagrania sprzed meczu, gdy fani zaczęli przeskakiwać przez bramki wejściowe, niektórzy je też niszczyli.\n\n\n\nEstadio del Espanyol en Barcelona. Cientos de marroquíes entran a la fuerza para ver el partido Marruecos - Chile. pic.twitter.com/O6KmvIDHbn — Caso Aislado (@CasoAislado_Es) September 24, 2022\n\nZdarzenia przypominały te z majowego finału Ligi Mistrzów w Paryżu, w którym Real Madryt pokonał Liverpool 1:0. Piątkowy mecz, tak jak na Stade de France, również rozpoczął się z kilkudziesięciominutowym opóźnieniem. Niespokojnie było też w trakcie rywalizacji.\n\nZ powodu kilku incydentów, takich jak m.in. zapalenie rac dymnych, spotkanie zostało przerwane. Niespokojnie było też po ostatnim gwizdku sędziego - mecz zakończył się wygraną Maroka 2:0.\n\nKibice zaczęli wbiegać na murawę. Część wspinało się na bramki, niektórzy wyrywali plastikowe krzesełka.\n\nŹródło: Getty Images Maroko zagra na mistrzostwach, Chile nie\n\nEspanyol odniósł się w sobotę do tych incydentów. Władze klubu uważają, że zachowanie kibiców było \"nie do zaakceptowania\".\n\n\"Klub będzie domagał się odszkodowania za każdy uszkodzony element stadionu\" - napisano w komunikacie klubu z Barcelony.\n\nŹródło: Imago Stadion Espanyolu tuż po zakończeniu meczu Maroko - Chile\n\nZabezpieczeniem meczu zajmował się klub oraz katalońska policja Mossos d'Esquadra. Jak informuje hiszpańska agencja EFE, Espanyol jest objęty ubezpieczeniem.\n\nJako że nie odnotowano znaczących szkód, nie ma ryzyka przełożenia ligowego meczu Espanyolu z Valencią, zaplanowanego na niedzielę 2 października.",
    "Chile na antyinflacyjnej ścieżce. Stopy gonią tam inflację": "fot. Ricardo Ribas/ZUMAPRESS.com / / FORUM\n\nBank centralny Chile znów zaskoczył ekonomistów mocniejszą od oczekiwań podwyżką stóp procentowych. Cena pieniądza w tym andyjskim kraju osiągnęła już dwucyfrowy poziom i goni galopującą inflację CPI.\n\nW środę Bank Centralny Chile zdecydował się podnieść stopę procentową polityki monetarnej o 100 punktów bazowych, do poziomu 10,75%. Decyzja nie zapadła jednogłośnie. Jeden z decydentów optował za podwyżką o 125 pb., a jedna z osób zasiadających w Radzie chciała podnieść „tylko” o 75 pb. Stupunktowa podwyżka zaskoczyła większość ekonomistów, którzy spodziewali się podwyżki o 75 pb.\n\nTrading Economics\n\nTo piąta podwyżka stóp procentowych w Chile od początku roku i dziewiąta w cyklu rozpoczętym w czerwcu ubiegłego roku. W efekcie koszt kredytu w banku centralnym osiągnął najwyższy poziom od 1998 roku. Przejście od stóp niemal zerowych (tj. 0,5%) do dwucyfrowych zajęło nieco ponad rok.\n\nTak drastyczne podwyżki ceny pieniądza mają na celu zatrzymanie galopującej inflacji, która w lipcu została oszacowana przez rządowych statystyków na 13,1% i osiągnęła najwyższy poziom od 1994 roku. Ekonomiści sądzą, że w sierpniu inflacja CPI zbliżyła się już do 14%. Jeszcze rok temu chilijska inflacja wynosiła 4,8%, przekraczając 3-procentowy cel banku centralnego.\n\n- Zarząd (banku centralnego Chile –przyp. red.) będzie nadzwyczajnie wyczulony na ryzyko wzrostu inflacji nie tylko dlatego, że osiągnęła ona tak wysoki poziom, lecz dlatego, że oczekiwania inflacyjne na dwa lata do przodu utrzymują się powyżej 3% - czytamy we wrześniowym komunikacie chilijskich władz monetarnych.\n\nPolsko-chilijskie analogie\n\nNieprzypadkowo na łamach Bankier.pl opisujemy kolejne posunięcia banku centralnego Chile. Chodzi o to, że ten andyjski kraj wykazuje pewne podobieństwa do Polski. Podobnie jak u nas w Chile w latach 80. XX wieku rządy sprawowała wojskowa junta (tyle że u nas wspierana przez ZSRR, a w Chile przez USA). To na wzór chilijski (aczkolwiek ze sporymi modyfikacjami in minus) wprowadzono u nas system OFE. Polska i Chile charakteryzują się też podobnym poziomem rozwoju gospodarczego pod względem PKB per capita. Oba kraje są znaczącymi producentami miedzi, a KGHM dokonał dużej inwestycji w złoża w Sierra Gorda.\n\nTeraz Polskę i Chile podobnie jak wiele innych krajów rozwijających się trapi nienotowana od lat 90. inflacja cenowa. W obu krajach znaczna część tej inflacji wynika z czynników wewnętrznych. W Chile były to decyzje rządu o możliwości przedterminowego wycofania części oszczędności z funduszy emerytalnych. W Polsce inflację cenową w ostatnich latach i kwartałach nakręcała ekspansywna polityka fiskalna w postaci hojnych transferów socjalnych połączona z szybkim wzrostem płacy minimalnej i obniżeniem wieku emerytalnego, redukującym podaż pracy. W 2020 roku doszło do tego praktycznie wyzerowanie stóp procentowych banku centralnym.\n\nPocząwszy od II kwartału polska gospodarka najprawdopodobniej znalazła się w tzw. technicznej recesji definiowanej jako przynajmniej dwa kwartały z rzędu spadku PKB (kwartał do kwartału poprzedniego). Chile, póki co uniknęło tak rozumianej recesji, ponieważ po spadku PKB w pierwszych trzech miesiącach roku drugi kwartał przyniósł zerową dynamikę tego wskaźnika.\n\nZasadnicza różnica między Polską a Chile tkwi teraz w realizowanej przez bank centralny polityce monetarnej. Za Andami się nie cackają i od ponad roku szybko podnoszą stopy procentowe, goniąc za uciekającą inflacją CPI. Różnica między stopą w chilijskim banku centralnym a tempem wzrostu cen wynosi obecnie ok. 3 pkt. proc. Tymczasem prezes NBP Adam Glapiński mówił niedawno o wstrzymaniu lub nawet zakończeniu cyklu podwyżek stóp procentowych w okolicy 7% przy inflacji CPI w sierpniu przekraczającej 16%. Co więcej, bardzo wysoka, być może nawet dwucyfrowa inflacja CPI, ma się w Polsce utrzymać także w przyszłym roku.\n\nJeszcze dziś decyzję w sprawie stóp procentowych podejmie polska Rada Polityki Pieniężnej. Ekonomiści dość zgodnie spodziewają się podwyżki stopy referencyjnej o zaledwie 25 pb., do poziomu 6,75%. Taktyka małych podwyżek (lub wręcz ich braku) oznacza, że większość w Radzie zgadza się na utrzymanie bardzo wysokiej inflacji przez dłuższy okres czasu (tj. przynajmniej dwa lata) w nadziei, że dzięki temu uda się uniknąć „twardego lądowania” przegrzanej gospodarki i skokowego wzrostu bezrobocia. W Chile bank centralny koncentruje się na walce z inflacją i na serio stara się sprowadzić ją do celu tak szybko, jak to tylko możliwe. Czas pokaże, która strategia okaże się lepsza.",
    "Marmurowe jaskinie w Chile. Jak powstały fenomenalne groty z marmuru?": "Kierunki\n\nMajestatyczne błękitno-szare zespoły jaskiń znajdują się na granicy Chile i Argentyny. Swoją niezwykłą barwę zawdzięczają marmurowi, którego złóż w tej okolicy jest najwięcej na świecie.\n\nMarmurowe jaskinie w Chile uznaje się za jeden z najpiękniejszych fenomenów natury w Ameryce Południowej. Zespół jaskiń znajduje się w regionie Aisén w Patagonii, przy granicy Chile z Argentyną. Tworzą go trzy monumentalne groty skalne położone nad brzegami największego w Chile jeziora General Carrera. Więcej o najpiękniejszych jaskiniach świata piszemy również tutaj.\n\nDwie większe z marmurowych jaskiń są znane jako:\n\nMarmurowa kaplica (hiszp. Capillas de Mármol )\n\n) Marmurowa kate­dra (hiszp. Catedral de Mármol).\n\nMarmur z chilijskich jaskiń jest uznawany za jeden z najczystszych na świecie. Co ciekawe, jedna z najbardziej znanych marmurowych budowli świata – Tadż Mahal – zmaga się właśnie z odcieniem bieli.\n\nJaskinie objęte w 1994 roku obszarem rezerwatu przyrody tworzą formacje skalne składające się z węglanu wapnia. Powstawały przez miliony lat w wyniku działania wiatru i wody. W efekcie odsłoniły zjawiskowy marmur, który otoczony błękitem wód jeziora, robi niesamowite wrażenie na odwiedzających te okolice.\n\nNa powstawanie jaskiń ogromne wrażenie miały zmieniające się poziomy wód. Przy ich wysokim poziomie – jakieś 6000 lat temu – marmur rozpuszczał się szybciej na powierzchni wody. W rezultacie niewielkie ilości sączącej się wody przedostały się przez pęknięcia w marmurze, powodując jeszcze większe pęknięcia. Szczeliny stały się na tyle duże, że fale mogły się przedostać i wypłukać rozpuszczony materiał. Resztę roboty wykonała woda, która dodatkowo wygładziła i ukształtowała marmur. Wielowiekowy proces stworzył jaskinię i niesamowite formacje w jej wnętrzu takimi, jakie dzisiaj można podziwiać.\n\nMarmurowe jaskinie znajdują się w regionie Aisén w południowym Chile. Okolice te za sprawą wielu wysp, fiordów i lodowców mogą przypominać wybrzeże Norwegii lub Alaskę. Co ciekawe, drogą lądową łatwiej jest tu dotrzeć od strony Argentyny niż słynną chilijską autostradą Carretera Austral prowadzącą wzdłuż wybrzeża Pacyfiku. O wszystkim, co powinieneś wiedzieć przed podróżą do Patagonii, przeczytasz tutaj.\n\nNajbliższe miasto, skąd można zorganizować wyprawę do marmurowych jaskiń, to Coyhaique. Liczące nieco ponad 50 tys. mieszkańców miasteczko to niezbyt zamożna, ale dobrze zorganizowana i schludna stolica regionu. Coyhaique zostało założone dopiero w 1929 roku, co sprawia, że jest najmłodszym miastem Chile. Warto zatrzymać się tu chwilę i rozejrzeć za przewodnikiem po jeziorze General Carrera i oddalonych o 240 km jaskiniach.\n\nZ Coyhaique można też spróbować samodzielnie wyruszyć w kierunku miasteczka Puerto Río Tranquilo po zachodniej stronie jeziora General Carrera. Również tu można zatrudnić przewodnika, który pomoże zorganizować wyprawę w kierunku jaskiń. Marmurowe jaskinie zajmują obszar powierzchni 300 metrów. Aby je zobaczyć z bliska i od wewnątrz, należy wypożyczyć łódź.\n\nLokalna przewodniczka po marmurowych jaskiniach w Chile. Fot. Cavan Images/Getty Images\n\nDo Chile najłatwiej jest polecieć samolotem. Mimo że nie ma bezpośrednich połączeń z Warszawy, do Santiago de Chile lub do Punta Arenas można się dostać z jedną przesiadką w którymś z europejskich portów lotniczych. Za bilety KLM lub Air France zapłacimy od 4 do 7 tys. złotych. Podróż, niestety, jest dość długa i może trwać ponad 20 godzin.\n\nChociaż Chile i Patagonię można odwiedzać cały rok, w okolice marmurowych jaskiń warto się udać podczas jesieni i wiosny na półkuli południowej. W okresie letnim poziom wody w jeziorze podnosi się, co sprawia, że w okolice jaskiń nie da się dotrzeć łódką. Zimą z kolei ze względu na mróz i niewielką liczbę turystów trudno jest znaleźć na miejscu przewodnika, który podejmie się zorganizowania wyprawy do jaskiń.\n\nPogoda w Patagonii jest trudna do przewidzenia. Dlatego zawsze zaleca się zabranie płaszcza lub wiatrówki, szczególnie jeśli w planach ma się zwiedzanie jaskiń.",
    "Rządowe systemy Chile zaatakowane ransomware": "Cyberbezpieczeństwo Rządowe systemy Chile zaatakowane ransomware CyberDefence24 02.09.2022 11:02 Drukuj\n\nPDF\n\n\n\n\n\nFot. Christoph Scholz/Flickr/CC BY-SA 2.0 Facebook\n\nTwitter\n\nLinkedIn\n\nKopiuj link\n\nWyślij email Rządowe systemy IT w Chile zostały zaatakowane przez cyberprzestępców wykorzystujących oprogramowanie szyfrujące dla okupu (ransomware). Ucierpiały zarówno komputery działające w oparciu o system Windows, jak i te operujące na Linuksie.\n\nReklama\n\nChilijski CSIRT poinformował o wykryciu ataku ransomware. Incydent wpłynął na funkcjonalność usług online dla obywateli, a w jego wyniku ucierpiała jedna z rządowych agencji.\n\nReklama\n\nZaatakowane zostały zarówno komputery z systemem Windows, jak i te działające w oparciu o Linuksa.\n\nJak hakerzy zaatakowali Chile\n\nDo ataku, jak pisze serwis Bleeping Computer, doszło 25 sierpnia br. Sprawcy wyłączyli wszystkie maszyny wirtualne działające w środowisku pracy jednej z rządowych agencji i zaszyfrowali pliki przechowywane na stacjach roboczych oraz w lokalnej sieci.\n\nReklama\n\nCzytaj też Ransomware nie jest już najczęściej występującym cyberzagrożeniem\n\nReklama\n\nRansomware na celownik wzięło pliki wykonywalne .exe, biblioteki .dll, wirtualne dyski .vmdk i pliki logów .log, a także kilka innych formatów istotnych zasadniczo dla funkcjonowania systemów.\n\nZłośliwe oprogramowanie, którego użyto do ataku potrafi - według chilijskiego CSIRT-u - nie tylko szyfrować pliki, ale także wykradać dane do logowania z przeglądarek internetowych, szyfrować dyski i kości pamięci podłączane do komputerów, a także omijać zabezpieczenia takie jak np. programy antywirusowe.\n\nReklama\n\nCzytaj też Gang ransomware BlackCat stworzył stronę do „sprawdzania”, czy wyciekły twoje dane\n\nReklama\n\nHakerzy po dokonaniu ataku postawili przed chilijską administracją trzydniowe ultimatum na zapłacenie okupu i zagrozili, że jeśli zaatakowana agencja rządowa nie spełni ich żądań, dane pozyskane w wyniku ataku zostaną upublicznione i sprzedane innym cyberprzestępcom.\n\nNie wiadomo, kto stał za atakiem\n\nBleeping Computer pisze, że obecnie nadal nie wiadomo, kto stał za atakiem. Informacja opublikowana przez chilijski CSIRT nie podaje danych, które mogłyby pomóc zidentyfikować sprawców, jak i złośliwe oprogramowanie, które zostało użyte do ataku.\n\nReklama\n\nRansomware samo w sobie jest trudne do przypisania do konkretnej grupy hakerskiej, gdyż, jak zaznacza redakcja, sposób jego wykorzystania można przypisać wielu aktorom posługującym się w swoich działaniach tym rodzajem złośliwego oprogramowania.\n\nCzytaj też Całkowite koszty ataków ransomware siedmiokrotnie przekraczają wartość okupu\n\nPewne znaki rozpoznawcze wskazują jednak, że może to być ransomware RedAlert (N13V), które było wykorzystywane w operacji rozpoczętej w lipcu 2022 roku. Inne szczegóły techniczne ataku na chilijską administrację wskazują jednak, że trop ten może być mylny.\n\nReklama\n\nBleeping Computer spekuluje, że za atakiem może stać gang Conti, który atakował wcześniej m.in. rząd Kostaryki (lipiec 2022).\n\nChilijscy eksperci w rozmowie z serwisem wskazują jednak, że złośliwe oprogramowanie, które zostało użyte do ataku na ich rząd, nie było obserwowane nigdy wcześniej.\n\nReklama\n\nSerwis CyberDefence24.pl otrzymał tytuł #DigitalEUAmbassador (Ambasadora polityki cyfrowej UE). Jeśli są sprawy, które Was nurtują; pytania, na które nie znacie odpowiedzi; tematy, o których trzeba napisać – zapraszamy do kontaktu. Piszcie do nas na: [email protected]",
    "Chile dokręca podatkową śrubę. KGHM zapłaci miliony": "Już 13 września chilijski parlament ma głosować nad nowymi stawkami podatkowymi dla branży górniczej. Propozycje budzą wśród górniczych firm poważne obawy. Socjalistyczny prezydent próbował przekonać do nowych rozwiązań branżę. Bez skutku.\n\nZapraszamy na Międzynarodowe Targi Spawalnicze ExpoWELDING (18-20 października 2022 r.) pod patronatem WNP.PL w Międzynarodowym Centrum Kongresowym w Katowicach. Rejestracja trwa!\n\nProdukcja miedzi w Chile będzie znacznie droższa w efekcie nowych stawek podatkowych.\n\nLewicowa administracja nie zamierza uwzględnić postulatów branży górniczej.\n\nDla części kopalń wysokie podatki oznaczają walkę o przetrwanie. Nowe daniny mogą dotknąć również spółkę KGHM w Chile.\n\nPo tym, jak Gabriel Boric, ultralewicowy kandydat, wygrał ubiegłoroczne wybory prezydenckie w Chile, było wiadomo, że dojdzie do nowelizacji przepisów podatkowych dla branży górniczej. Firmy płacić miały więcej, by \"sprawiedliwie” dzielić się zyskami z chilijskim społeczeństwem.\n\nCzytaj też: Strajk, długi i zablokowane przejęcie. Korea ratuje przemysł stoczniowy\n\nBranża ostrzegała, że zbyt wysokie podatki zamiast zwiększyć przychody z branży, spowodują ich spadek, bo firmy będą ograniczać produkcję. Teraz ziszcza się jeden z najczarniejszych scenariuszy.\n\nNajwyższe podatki na świecie\n\nProponowane rozwiązania przewidują od 1 do 2 proc. podatku od sprzedaży dla firm, które produkują od 50 tys. do 200 tys. ton miedzi rocznie (w tym przedziale znajduje się także spółka KGHM w Chile) oraz od 1 proc. do 4 proc. dla tych, które produkują ponad 200 tys. ton.\n\nDodatkowo firmy górnicze produkujące ponad 50 tys. ton miedzi podlegałyby również podatkowi od zysków operacyjnych w wysokości od 2 do 32 proc., przy zastosowaniu ruchomej skali cen miedzi od 2 do 5 dol. za funt.\n\nCo to w praktyce oznacza? W niektórych przypadkach kopalnie mogą być nierentowne. Mniejsze zakłady balansujące na krawędzi 50 tys. ton produkcji będą robiły wszystko, aby nie przekroczyć granicy wydobycia, co oznacza ograniczanie wydobyciem czy nawet redukcję zatrudnienia.\n\n- Sektor wydobywczy nie został wysłuchany podczas opracowywania reformy podatkowej kraju, a propozycje rządu są ekstremalne i dogmatyczne - skomentował plany polityków Diego Hernandez, prezes Sonami, stowarzyszenia skupiającego firmy górnicze działające z Chile.\n\nNa razie skutków zmian systemu podatkowego nie powinien odczuć KGHM - do czasu, aż zwrócą się nakłady poniesione na budowę kopalni w Sierra Gorda.\n\nPóźniej eldorado dla naszej spółki się skończy.\n\nPrzy wydobyciu na poziomie 100 tys. ton, sam podatek przy średniej cenie miedzi mógłby w przypadku Sierra Gorda sięgnąć między 8 a 16 mln dol. Do tego dochodzi trudny obecnie do oszacowania podatek od zysków operacyjnych. A przecież KGHM należy do średnich firm. Jeszcze wyższe podatki zapłacą najwięksi.\n\nAgencja ratingowa Fitch podała w tym tygodniu, że całkowite podatki dla firm wydobywczych wzrosną o około 20 punktów procentowych, czyli blisko 60 proc. zysków przed opodatkowaniem, w porównaniu z obecną średnią tantiem, która wynosi około 40 proc.\n\n- Jeśli ustawa zostanie zatwierdzona w obecnej formie, Chile będzie miało jedno z najwyższych obciążeń podatkowych na świecie, nakładając dodatkową opłatę na już zagrożoną branżę - napisali analitycy Fitch.\n\nWiele kopalń będzie miało kłopoty\n\nJak twierdzi branża, obecne propozycje podatkowe to przepis na krach wielu chilijskich kopalń miedzi.\n\nTemat ten został podjęty w obecnym tygodniu podczas gali zorganizowanej przez Sonami, w której uczestniczył prezydent Boric. Przemawiając na wspomnianej gali, powiedział, że przemysł historycznie nie był skłonny do zawierania porozumień z rządem w zakresie dzielenia się bogactwem. Nowe przepisy to zmieniają. Jednak zdaniem branży w taki sposób, iż dla części kopalń w Chile nie ma przyszłości.\n\nZmianom mają także ulec zasady przyznawania licencji na wydobycie minerałów w Chile. Proponowane rozwiązania w praktyce uniemożliwiają budowę dużych, a więc najbardziej efektywnych ekonomicznie zakładów.\n\nChile to największy na świecie producent miedzi. Produkuje 5,6 mln ton tego metalu rocznie, ale ma potencjał do wytworzenia 7-8 mln ton, jeśli projekty, które są obecnie w przygotowaniu, otrzymają zielone światło.\n\nKrajowa produkcja miedzi ostatnio spada, odnotowując w lipcu spadek o 8,6 proc. w porównaniu z tym samym miesiącem ubiegłego roku, do 430 028 ton - podała w środę krajowa agencja statystyczna INE.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Chile: gospodarka. Potentat zasobów naturalnych w Ameryce Południowej": "fot. freepik.com\n\nChociaż chilijska gospodarka nie rozwija się w tak spektakularnym tempie jak inne kraje przedstawione w rankingu (np. Indie) – w 2019 roku wzrost PKB wyniósł 1% – to ogromną zaletą tego rynku jest stabilność makroekonomiczna oraz polityczna. Po skurczeniu się gospodarki w trakcie pandemii prognoza wzrostu gospodarczego na 2021 rok wynosi aż 11%. Kraj ten łączy wysoką dynamikę rozwoju z wysoką jakością instytucji oraz kapitału ludzkiego. Rynek chilijski daje ekspozycję na rozwój w Ameryce Łacińskiej. Kraj odznacza się także wysoką stopą imigracji, co wskazuje na potencjał tamtejszej gospodarki i rynku pracy.\n\nW tegorocznej edycji Chile plasuje się na 5. miejscu w rankingu podstawowym atrakcyjnych kierunków dla polskich inwestycji zagranicznych oraz na 3. miejscu w rankingu dla inwestycji ukierunkowanych na zwiększenie sprzedaży. Może to wynikać z faktu, że kraj ten charakteryzuje się stosunkowo wysoką siłą nabywczą konsumentów, więc jest interesującym rynkiem dla firm poszukujących nowych rynków zbytu.\n\nChile odznacza się stosunkowo wysokim poziomem internacjonalizacji, bogate jest także w zasoby naturalne (m.in. w miedź i lit). W związku z rosnącym popytem na te surowce Chile znacząco zyskało na atrakcyjności w ostatnich latach. W 2017 roku rozpoczęły się także rozmowy dotyczące renegocjacji umowy stowarzyszeniowej pomiędzy Unią Europejską a Chile ukierunkowanej na wzmocnienie relacji handlowych pomiędzy stronami.\n\n***Materiał pochodzi z raportu PwC i i PFR TFI: Polskie inwestycje zagraniczne: nowe trendy i kierunki. Jak pandemia zmieniła rynek BIZ? którego pełną zawartość możesz zobaczyć i pobrać klikając w poniższy przycisk:\n\nPobierz raport",
    "Polska wcale nie musi zagrać z Chile. Trzy warianty. \"Rozmawiałem z sekretarzem\"": "O meczu Polska - Chile mówi się od kilku miesięcy. Nieoficjalnie albo półoficjalnie, bo PZPN wciąż nie ogłosił listopadowego rywala. Wiadomo tylko, że kadra chce rozegrać ten mecz w Warszawie - 16 listopada, a więc dzień przed wylotem do Kataru, gdzie pięć dni później Polska w pierwszym meczu fazy grupowej na mistrzostwach świata zmierzy się z Meksykiem.\n\nREKLAMA\n\nZobacz wideo Samochód Lewandowskiego został otoczony. \"Mnie to przeraziło\"\n\nNajnowsze informacje ws. Sebastiana Szymańskiego. Jest dobrze\n\nMichniewiczowi na tym zależy najbardziej\n\n- Najważniejsze dla mnie jest, żeby to był rywal z tamtego regionu, czyli z Ameryki Południowej bądź Środkowej - mówił Czesław Michniewicz na poniedziałkowym spotkaniu z dziennikarzami. - Chile byłoby OK., bo to jest trochę taki Meksyk, trochę Argentyna. Oczywiście z zachowaniem pewnych proporcji - dodawał selekcjoner.\n\nMichniewiczowi zależy, by zmierzyć się z rywalem z innego kontynentu, bo z takimi w grupie na mundialu - Meksyk, Arabia Saudyjska, Argentyna - zmierzy się Polska.\n\n- Dokumenty nie są jeszcze podpisane, więc nie mamy 100 proc. pewności, czy to będzie Chile. Właśnie rozmawiałem z sekretarzem. Jeśli nie Chile, być może to będzie Kolumbia albo ktoś inny, ale z tamtego regionu - wyjaśnił Michniewicz.\n\nNowe informacje ws. Szczęsnego. \"Noga nie mieści się w bucie\". Sensacyjne powołanie?\n\n22 września w Warszawie z Holandią, 25 września w Cardiff z Walią. Dla kadry Michniewicza to będą dwa spotkania, które zakończą zmagania w tegorocznej Lidze Narodów. Polska po czterech meczach zajmuje trzecie miejsce w grupie. Ma trzy punkty przewagi nad ostatnią Walią oraz trzy straty do Belgii i sześć do Holandii. Celem jest utrzymanie się w Dywizji A, a więc zajęcie przynajmniej trzeciego miejsca w grupie.",
    "Chile złożyło apelację w sprawie wyrzucenia Ekwadoru z mundialu. Jest decyzja FIFA": "O sprawie pisaliśmy już wcześniej, ale oczywiście nie zaszkodzi przypomnieć kontekstu całej sytuacji. Chodzi mianowicie o Byrona Davida Castillo, którego Chilijczycy oskarżyli o sfałszowanie ekwadorskich dokumentów, a piłkarz miał tak naprawdę być Kolumbijczykiem. W efekcie Chile domagało się zweryfikowania wyników meczów między tymi drużynami w eliminacjach mistrzostw świata, oczywiście na walkowery na swoją korzyść.\n\nReklama\n\nFIFA w czerwcu odrzuciła ten wniosek, na co chilijska federacja zareagowała apelacją do Komisji Dyscyplinarnej. Jej decyzja jednak również nie okazała się pozytywna dla przedstawicieli La Roja.\n\nKomitet Apelacyjny FIFA odrzucił wniosek federacji Chile o usunięcie Ekwadoru z mundialu\n\n- Po przeanalizowaniu pism wszystkich stron i przeprowadzeniu rozprawy Komisja Odwoławcza potwierdziła decyzję Komisji Dyscyplinarnej o zamknięciu postępowania wszczętego przeciwko FEF. Uznał m.in., że na podstawie przedstawionych dokumentów zawodnika należy uznać za posiadającego stałe obywatelstwo ekwadorskie zgodnie z art. 5 ust. 1 Przepisów FIFA regulujących stosowanie Statutu - czytamy w oświadczeniu opublikowanym na stronie FIFA.\n\nŚwiatowa federacja przekazała informację o swojej decyzji obu zainteresowanym stroną, a decyzja pozostała przedmiotem odwołania do Sportowego Sądu Arbitrażowego. Ciężko stwierdzić czy Chile zdecyduje się na taką drogę, ale patrząc jak mało czasu pozostało do rozpoczęcia mundialu, dalsze brnięcie w proces może zwyczajnie nie mieć sensu, biorąc pod uwagę praktycznie zerową możliwość osiągnięcia zamierzonego celu.",
    "FIFA odrzuciła apelacje Chile. Ekwador zachowa miejsce na mundialu - MŚ 2022 - piłka nożna": "FIFA tym samym podtrzymała swoją decyzję z czerwca, gdy odrzuciła protest Chile. Teraz Chilijczykom pozostaje już tylko odwołanie do Trybunału Arbitrażowego ds. Sportu w Lozannie (CAS).\n\nZarzuty odrzucone\n\nPZPN pokazał koszulki reprezentacji na mundial Wiadomo już, w... czytaj dalej » Chilijczycy zarzucają, że piłkarz został uprawniony do gry na podstawie fałszywego paszportu i aktu urodzenia. Utrzymują, że mają dowody na to, iż Castillo urodził się w kolumbijskim Tumac w 1995 roku, a nie w ekwadorskim mieście Playas trzy lata później.\n\n\n\nFIFA wszczęła postępowanie dyscyplinarne zarówno przeciwko Ekwadorowi, jak i samemu zawodnikowi. Zarzuty zostały jednak oddalone.\n\n\n\n23-letni Byron Castillo rozegrał osiem meczów w eliminacjach MŚ. Zespół trenera Gustava Alfara zdobył 14 punktów. Ekwador zajął czwarte miejsce w kwalifikacjach, ostatnie gwarantujące bezpośredni awans do turnieju.\n\n\n\nNa piątym miejscu zostało sklasyfikowane Peru (2 pkt mniej). Szósta Kolumbia straciła do Ekwadoru trzy punkty, a siódme Chile aż siedem.\n\n\n\nMistrzostwa świata odbędą w Katarze i potrwają od 21 listopada do 18 grudnia.\n\n\n\nEkwador w grupie A zmierzy się z gospodarzami - Katarem, Holandią i Senegalem.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Cezary Kulesza potwierdził mecz towarzyski z Chile. WIDEO": "Cezary Kulesza potwierdził mecz towarzyski z Chile. WIDEO WIDEO |\n\nOdtwarzacz video wymaga uruchomienia obsługi JavaScript w przeglądarce.\n\nReprezentacja Polski zmierzy się z Chile w ramach przygotowań do mistrzostw świata 2022 - potwierdził na antenie Polsatu Sport Premium 1 prezes PZPN Cezary Kulesza.",
    "Polska jednak nie zagra z Chile przed mundialem? W grę wchodzą też dwaj inni rywale": "Wszystko wskazywało na to, że reprezentacja Polski tuż przed rozpoczęciem tegorocznego mundialu zagra w Warszawie mecz towarzyski z Chile. Takie informacje potwierdzał nawet Cezary Kulesza. Teraz jednak Czesław Michniewicz w rozmowie z portalem “i.pl” zdradza, że nie jest to jeszcze przesądzone.\n\nNa początku sierpnia Cezary Kulesza przekonywał, że Polska 16 listopada zagra na PGE Narodowym z Chile.\n\nDalsza część tekstu pod wideo\n\n- Organizacja spotkania z Chile właśnie się krystalizuje. Zostały nam do ustalenia jedynie drobne szczegóły. Przygotowujemy się do publikacji oficjalnego komunikatu o spotkaniu w Warszawie - mówił.\n\nOd tamtego momentu minął jednak ponad miesiąc, a oficjalnego komunikatu jak nie było, tak nie ma. Nowe informacje ws. listopadowego meczu towarzyskiego zdradził dziś w rozmowie z portalem “i.pl” selekcjoner kadry, Czesław Michniewicz.\n\n- Jeszcze nie wiadomo na pewno, kto to będzie, bo niepodpisane są oficjalne umowy. W grę wchodzi oczywiście Chile, ale nie tylko, także Kolumbia i ktoś trzeci, bodaj Peru, więc nie chcę niczego przesądzać - powiedział selekcjoner.\n\nPewne jest natomiast, że mecz biało-czerwoni mecz towarzyski przed wylotem do Kataru rozegrają w Warszawie. Tam odbędzie się też krótkie zgrupowanie.\n\n- Na inną lokalizację nie będzie po prostu czasu - dodał Michniewicz.\n\nReprezentacja Polski w najbliższych tygodniach rozegra dwa mecze Ligi Narodów. 22 września zmierzy się u siebie z Holandią, a trzy dni później na wyjeździe powalczy o punkty z Walijczykami.",
    "Angelo Henriquez powołany do reprezentacji Chile": "Napastnik Miedzi Legnica Angelo Henriquez został powołany do pierwszej reprezentacji Chile na mecze towarzyskie z Marokiem (23.09 w Barcelonie) i Katarem (27.09 w Wiedniu).\n\nByły gracz Manchesteru United i Dinama Zagrzeb ostatni raz w kadrze zagrał 27 marca ubiegłego roku. Było to również podczas meczu towarzyskiego z Boliwią (2:1). Henriquez spędził wtedy na boisku 17 minut. 28-latek do tej pory w pierwszej reprezentacji Chile wystąpił w 13 spotkaniach, strzelając dwa gole.\n\nChilijczyk zawodnikiem Miedzi został 15 czerwca. W tym sezonie zagrał w ośmiu meczach Ekstraklasy, w których zdobył cztery bramki.\n\nFederacja Chile prowadzi rozmowy z PZPN w sprawie meczu towarzyskiego, który ma się odbyć 16 listopada w Warszawie. Będzie to ostatnie spotkanie reprezentacji Polski przed mundialem. Na razie umowa na sparing nie została podpisana.\n\nWIĘCEJ O MIEDZI:\n\nFot. 400mm.pl",
    "Na pustyni w Chile jest pełno porzuconych ubrań. Skąd się tam wzięły?": "Konsumpcjonizm stale rośnie. Chorujemy na niego od dawna i raczej nie zamierzamy przestać. Kupujemy ogromne ilości ubrań, często bez większej potrzeby. Jak podają, statystyki przeciętny Amerykanin co roku sprawia sobie 59 sztuk nowych ubrań. Pytanie jest następujące: co dzieje się z ubraniami, które już miał w szafie?\n\nGdzie trafiają stare ubrania?\n\nWielkie kontenery z ubraniami, pokonując drogę z Chin, Bangladeszu, czy nawet Europy, trafiają na pustynię Atakam. Oczywiście część z nich jest odsprzedawana krajom Ameryki Łacińskiej, jednak aż 39 tys. ton ląduje właśnie tam. Czemu wielkie składowisko odzieży znajduje się na pustyni? Ze względu na chemikalia w nich zawarte. To powoduje, że ich rozkład trwa setki lat, dlatego też wysypiska nie chcą ich przyjmować.\n\nJeśli chodzi o ich dalszy los, to część z nich jest brana przez tamtejszych mieszkańców. Natomiast w większości poddawana jest recyklingowi, za który odpowiada organizacja, taka jak ta założona w 2018 roku EcoFibra. Przerabia ona ubrania na panele izolacyjne. Jednak nie jest w stanie zużyć ich wszystkich, dlatego na pustyni z dnia na dzień powiększa się wielka sterta ubrań.\n\nKiedy myślimy o branżach, które mają szkodliwy wpływ na środowisko, zwykle przychodzi nam do głowy energetyka, transport, a nawet produkcja żywności. Ale branża modowa uważana jest za drugiego największego truciciela na świecie – mówi ONZ.\n\nIlość starych ubrań na rok sięga prawie 100 mln ton\n\nTe liczby mówią same za siebie – przemysł odzieżowy jest odpowiedzialny za 1/5 marnotrawstwa wody na całym globie. Oczywiście te 39 tys. ton to nie wszystko, według najnowszych danych rocznie mamy na świecie aż 92 mln ton odpadów tekstylnych. To tak jakby co minutę na wysypiska przywożono całą ciężarówkę zużytych ubrań.\n\nMając na uwadze powyższe dane i informacje warto zastanowić się, zanim wyruszymy do sklepu, czy na pewno potrzebujemy kolejną parę butów, czy może te które już mamy w szafie jednak nam wystarczą…"
}