{
    "Szwajcaria: Obywatele opowiedzieli się w referendum za podwyższeniem wieku emerytalnego kobiet": "Według wstępnych oficjalnych wyników Szwajcarzy opowiedzieli się w niedzielnym referendum za podwyższeniem wieku emerytalnego kobiet z 64 do 65 lat i za podniesieniem stawki VAT, ale przeciwko rezygnacji z hodowli przemysłowej zwierząt. Frekwencja wyniosła ok. 52 proc.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nZa podniesieniem wieku emerytalnego kobiet zagłosowało ok. 50,6 proc. obywateli, a 49,4 proc. było przeciw.\n\n56 proc. Szwajcarów zagłosowało również za podwyższeniem stawki VAT z 7,7 proc. do 8,1 proc. Ok. 63 proc. wyborców było przeciw propozycji zrezygnowania w kraju z hodowli przemysłowej zwierząt.\n\nZgodnie z proponowaną reformą systemu emerytalnego, kobiety w Szwajcarii będą pracować tak długo, jak mężczyźni. Podniesienie stawki VAT jest powiązane z tym planem, ponieważ ma pomóc w uzupełnieniu środków finansowych w systemie emerytalnym. Według danych podawanych przez władze liczba emerytów rośnie w Szwajcarii szybciej niż osób pracujących - długość życia rośnie, a kobiety żyją średnio dłużej niż mężczyźni.\n\nWedług przeciwników reformy będzie ona całkowicie spoczywać na barkach kobiet, których świadczenia emerytalne są zwykle niższe niż mężczyzn, a poprzez planowane zmiany nierówność i niesprawiedliwość, \"jakie od dawna nękają kobiety w Szwajcarii\", zostaną uwydatnione - podała agencja Associated Press.\n\nOdrzucona propozycja dotycząca hodowli zwierząt zakładała wprowadzenie surowszych zasad opieki nad zwierzętami hodowlanymi. Konieczne byłoby m.in. zapewnienie im możliwości przebywania na świeżym powietrzu. Zostałyby zmienione zasady uboju oraz importu zwierząt i produktów zwierzęcych. Zdaniem szwajcarskiego rządu takie zmiany naruszyłyby umowy handlowe i spowodowałyby wzrost cen żywności.\n\nW zeszłym roku ok. 80 mln zwierząt było tuczonych i zostało poddanych ubojowi w Szwajcarii, co oznacza wzrost o około 50 proc. w stosunku do ostatnich 20-30 lat. Według badań opinii publicznej początkowo większość obywateli opowiadała się za wprowadzeniem reformy, jednak zmieniła zdanie, częściowo z powodu silnego sprzeciwu hodowców zwierząt.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Stopy procentowe w Szwajcarii znów ostro w górę. Fatalne wieści dla frankowiczów": "Szwajcarski bank centralny, zgodnie z przewidywaniami, podniósł główną stopę procentową o 75 punktów bazowych, z poziomu -0,75 proc. do 0,50 proc. To druga podwyżka z rzędu - w czerwcu SNB niespodziewanie podniósł stopy o 50 punktów bazowych, z -0,75 proc. do -0,25 proc. Po blisko ośmiu latach Szwajcaria powróciła do dodatnich stóp procentowych.\n\nREKLAMA\n\nDecyzje Szwajcarskiego Banku Narodowego to oczywiście element walki z inflacją. W sierpniu wyniosła ona 3,5 proc. rok do roku i była najwyższa od 1993 r.\n\nZobacz wideo\n\nKurs franka przebił 5 zł. Frankowicze obrywają z dwóch stron. Raty szybują\n\nStopy procentowe w Szwajcarii w górę. To zła wiadomość dla kredytobiorców\n\nPodwyżka stóp procentowych w Szwajcarii to też oczywiście kolejny cios dla frankowiczów. Jego efektem będzie wzrost oprocentowania, a zatem i poziomu rat, \"frankowych\".\n\nObecnie stopa SARON (która od 2022 r. zastąpiła stawkę LIBOR CHF w oprocentowaniu kredytów) wynosi -0,21 proc., To o ok. 50 punktów bazowych trzy miesiące temu (jeszcze w połowie czerwca wynosił ok. -0,70 proc.). Ale SARON z pewnością teraz mocno urośnie w ślad za główną stopą szwajcarskiego banku centralnego.\n\nRosnące stopy to niejedyny problem frankowiczów. Drugim jest bardzo drogi frank. W środę 21 września jego cena przebiła symboliczny poziom 5 zł i w czwartek rano oscylowała wokół ok. 5,03-5,04 zł. Choć tuż po decyzji SNB frank zaczął wyraźnie... tanieć i stan na 9:45 to frank po 4,97 zł.\n\nTo prawdopodobnie efekt rozczarowania (czy jak kto woli - ulgi) rynków, że bank narodowy Szwajcarii nie zdecydował się na wyższą podwyżkę. Być może doszło też do interwencji walutowej SNB. Zapewne nie jest to efekt interwencji walutowej NBP, bo frank wyraźnie traci także wobec euro.\n\nBartosz Sawicki, analityk rynków finansowych w cinkciarz.pl, daje do zrozumienia jednak, że ten pierwszy ruch na parze CHF/PLN nie powinien nikogo zwieść, bo \"trudno oczekiwać by polityka SNB stała się kulą u nogi franka\".\n\nDla modelowego kredytu zaciągniętego w sierpniu 2008 r. - na 30 lat, na równowartość 300 tys. zł - rata kredytu (jeszcze przed czwartkową podwyżką) sięgała już blisko 2,6 tys. zł i była najwyższa w historii. Z powodu samego wzrostu stóp rata tegoż modelowego kredytu może podskoczyć o ok. 150 zł do blisko 2750 zł. Jeśli jednak złoty będzie się osłabiał, a stopy w Szwajcarii jeszcze będą rosły, sytuacja jeszcze się pogorszy.\n\nDla porównania jeszcze cztery miesiące temu rata kredytu wynosiła ok. 2,2 tys. zł, rok temu ok. 2,1 tys. zł, a w pierwszych latach po zaciągnięciu kredytu nawet ok. 1,5-1,8 tys. zł.\n\nPolacy spłacają obecnie ok. 370 tys. kredytów mieszkaniowych powiązanych z kursem franka.\n\nFrank po 5 zł. PiS się na frankowiczów solidnie wypiął",
    "Szwajcaria chce wybudować składowisko odpadów jądrowych obok granicy z Niemcami": "Wiadomości Szwajcaria chce wybudować składowisko odpadów jądrowych obok granicy z Niemcami Karol Byzdra 14.09.2022 15:05 Drukuj\n\nPDF\n\n\n\n\n\nFot. Canva Facebook\n\nTwitter\n\nLinkedIn\n\nKopiuj link\n\nWyślij email Szwajcarski Federalny Urząd Energetyki (BFE) poinformował że proponuje budowę składowiska odpadów jądrowych na północy kraju, tuż przy granicy z Niemcami. Jeśli decyzja zostanie zatwierdzona, budowa rozpocznie się za 20 lat.\n\nReklama\n\nKrajowa Organizacja Utylizacji Odpadów Promieniotwórczych (NAGRA) podała, że region Nördlich Lägern z uwagi na strukturę geologiczną gleby, jest najlepszym z pośród trzech lokalizacji, które rozważano dla stworzenia podziemnego magazynu.\n\nReklama\n\nRząd Niemiec wyraził zaniepokojenie planami budowy składowiska odpadów w pobliżu granicy. Podziela obawy, że odpady zakłócą bezpieczeństwo w regionie i przyczyni się do problemów z zaopatrzeniem w wodę gruntową.\n\nCzytaj też Amerykańska oferta atomowa na polskim stole\n\nPlany powstania składowiska nie oznaczają jeszcze decyzji o jego powstaniu, ponieważ ostatecznie rząd będzie mógł ją podjąć dopiero w 2029 roku, po przedstawieniu dokumentacji niezbędnej do jej powstania. Ze względu na długi czas uzyskania wszystkich pozwoleń, data budowy w 2045 roku jest jedynie szacunkowa.\n\nReklama\n\nOstateczny głos o powstaniu składowiska leży po stronie mieszkańców kantonu, którzy mogą przeprowadzić referendum przeciwko jego budowie.\n\nSzwajcaria posiada cztery elektrownie jądrowe, które zaspokajają 40 proc. krajowego zapotrzebowania na energię elektryczną. Obecnie odpady są składowane w magazynie pośrednim w Würenlingen, 15 km od granicy z Niemcami.",
    "Liga Narodów. Hiszpania – Szwajcaria, relacja (sport.tvp.pl)": "",
    "Szwajcaria kupiła F-35. Decyzja jest ostateczna": "Siły zbrojne Szwajcaria kupiła F-35. Decyzja jest ostateczna Maciej Szopa 20.09.2022 12:54 Drukuj\n\nPDF\n\n\n\n\n\nF-35A od 2027 roku zacznie wchodzić do szwajcarskich sił powietrznych\n\nFot. Robert Sullivan (Public Domain) Facebook\n\nTwitter\n\nLinkedIn\n\nKopiuj link\n\nWyślij email Przedstawiciele rządu Szwajcarii ostatecznie podpisali kontrakt na zakup 36 samolotów wielozadaniowych F-35A wraz z pakietami towarzyszącymi. Przypieczętowuje to decyzję podjętą przez Szwajcarów ponad rok temu.\n\nReklama\n\nReklama\n\nUmowa została podpisana 19 września. Ma wartość nieco ponad 6 mld franków szwajcarskich co jest odpowiednikiem niemal 6 mld USD. To znacznie więcej niż w przypadku polskiego kontraktu na 32 F-35A, ale Szwajcarzy w przeciwieństwie do Polski zakupili swoje samoloty z pakietem uzbrojenia, a także zagwarantowali sobie offset o wartości 2,9 mld franków szwajcarskich. Samoloty mają zostać dostarczone w latach 2027-2030 i zastąpić w służbie wszystkie F/A-18C/D (30 w służbie) i F-5E/F Tiger II (33 w służbie).\n\nCzytaj też Kanada wybrała F-35A\n\nDecyzja o zakupie F-35 została ogłoszona 30 czerwca 2021 roku, kiedy to Federalna Rada Szwajcarii wysłała oficjalne dokumenty do parlamentu ws. zakupu nowego uzbrojenia do obrony powietrznego tego państwa. Wysłano ją z rekomendacją merytoryczną, wskazującą potrzebę właśnie zakupu 36 F-35A i pięciu jednostek ogniowych systemu Patriot. Wcześniej Szwajcarzy rozważali zakup między 36 a 40 nowych samolotów. Mimo tej rekomendacji istniała szansa, że Szwajcarzy wybiorą konkurencyjną konstrukcję francuską – Dassault Rafale – z przyczyn politycznych, jednak ostateczne podpisanie umowy z rządem amerykańskim w ramach procedury FMS kończy tego rodzaju spekulacje.\n\nReklama\n\nReklama\n\nZgodnie z lokalnym prawem Szwajcarzy zgodzili się na kupno nowych myśliwców w narodowym referendum, a decyzja o kupnie samolotów przeszła większością zaledwie 50,1 proc. głosów. W postępowaniu brało udział czterech konkurentów: dwóch europejskich (Dassault Rafale i Eurofighter Typhoon) i dwóch amerykańskich (Boeing F/A-18E/F Super Hornet i Lockheed Martin F-35A Lightning II).\n\nW ostatnim czasie F-35 święci kolejne triumfy na świecie. Maszynę ta wybrały trzy państwa prowadzące zdaniem komentatorów wysoce merytoryczne kryteria wyboru nowego samolotu: Finlandia, Szwajcaria i Kanada.",
    "Szwajcaria kupuje rosyjskie złoto. Na potęgę": "W sierpniu rosyjski eksport złota do Szwajcarii był najwyższy od ponad dwóch lat.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nWedług danych Federalnej Administracji Celnej, cytowanych przez Bloomberga, w sierpniu Szwajcaria kupiła około 5,7 ton rosyjskiego złota o wartości 324 mln dol. Po raz ostatni zakupy były większe w kwietniu 2020 roku.\n\nBiura do wynajęcia. Zobacz oferty na PropertyStock.pl",
    "Portugalia – Hiszpania i Szwajcaria – Czechy: Typy bukmacherskie. Kursy. Kto awansuje do Final Four?": "Wydaje się, że przed rozpoczęciem zmagań w fazie grupowej w ciemno można było zakładać, że kwestia zajęcia pierwszego miejsca rozstrzygnie się pomiędzy reprezentacjami Portugalii oraz Hiszpanii. Tak też w istocie się stało, choć wciąż nie wiemy, która z drużyn okaże się lepsza. W zdecydowanie korzystniejszej sytuacji znajdują się jednak Cristiano Ronaldo i spółka. Nie dość, że podopieczni Fernando Santosa zagrają przed własną publicznością, to do wygrania grupy wystarczy im zaledwie remis. Portugalczycy zgromadzili do tej pory 10 punktów w 5 meczach, o dwa więcej od „La Furia Roja”. Drużynie prowadzonej przez Luisa Enrique mocną czkawką może odbić się zwłaszcza niedawna, sensacyjna porażka przed własną publicznością ze Szwajcarią (1:2). Fakt ten sprawia, że Hiszpanie – jeśli marzą o awansie do Final Four – muszą w ostatniej kolejce pokonać na wyjeździe Portugalię. W opinii ekspertów z TOTALbet nie będzie to jednak zadanie łatwe. Bukmacher za każdą złotówkę postawioną na zwycięstwo gości płaci bowiem 3.22 zł. W przypadku triumfu gospodarzy analogiczny zarobek wyniesie natomiast 2.33 zł.\n\nSzczęsny do dziennikarza: Byłem krytykowany?! Słabo pan ogląda Rozwijamy nasz serwis dzięki wyświetlaniu reklam. Blokując reklamy, nie pozwalasz nam tworzyć wartościowych treści. Wyłącz AdBlock i odśwież stronę.\n\nBardzo ciekawie powinno być również w drugim spotkaniu tej grupy, w którym Szwajcaria podejmie Czechy. Gospodarze nie mają już co prawda szans na wygranie grupy, wciąż mogą jednak… zająć w niej ostatnie miejsce. Stałoby się tak wówczas, gdyby przegrali wtorkowe starcie. Jeszcze na półmetku zmagań można byłoby śmiało zakładać, że tak właśnie się stanie. Helweci po trzech meczach mieli bowiem na koncie komplet porażek i zamykali tabelę grupy 2. Sensacyjne zwycięstwa nad Portugalią (1:0 u siebie) oraz Hiszpanią (2:1 na wyjeździe) sprawiły jednak, że ich sytuacja uległa diametralnej zmianie. Obecnie mają w dorobku sześć „oczek”, a do ewentualnego utrzymania w najwyższej dywizji brakuje im zaledwie remisu w domowym meczu z Czechami. Choć pierwsze starcie pomiędzy tymi zespołami (gospodarze wygrali w Pradze 2:1) pokazało, że są to drużyny o dość zbliżonym poziomie, eksperci z TOTALbet nie mają wątpliwości, czyje akcje stoją przed tym pojedynkiem wyżej. Bukmacher jest niemal pewien, że to prowadzeni przez Murata Yakina Szwajcarzy sięgną po komplet punktów, kurs na taki obrót wypadków ustalono bowiem na poziomie 1.68. Dla porównania, ten na wygraną gości z Czech wynosi 5.50.\n\nSonda Kto zagra w Final Four Ligi Narodów? Portugalia Hiszpania\n\nKursy TOTALbet:\n\nPORTUGALIA – HISZPANIA\n\nWynik meczu:\n\nPortugalia – 2.33 remis – 3.32 Hiszpania – 3.22\n\nPodwójna szansa:\n\n1/X – 1.35 1/2 – 1.34 X/2 – 1.58\n\nObie drużyny strzelą gola:\n\ntak – 1.84 nie – 1.90\n\nPortugalia strzeli gola:\n\ntak – 1.28 nie – 3.35\n\nHiszpania strzeli gola:\n\ntak – 1.40 nie – 2.74\n\nSZWAJCARIA – CZECHY\n\nWynik meczu:\n\nSzwajcaria – 1.68 remis – 3.80 Czechy – 5.50\n\nPodwójna szansa:\n\n1/X – 1.17 1/2 – 1.27 X/2 – 2.09\n\nObie drużyny strzelą gola:\n\ntak – 2.05 nie – 1.72\n\nSzwajcaria strzeli gola:\n\ntak – 1.18 nie – 4.35\n\nCzechy strzelą gola:\n\ntak – 1.69 nie – 2.05\n\nPodane kursy mogą ulec zmianie.\n\nPełna oferta dotycząca meczów Ligi Narodów znajduje się W TYM MIEJSCU\n\nArtykuł sponsorowany przez TOTALbet. TOTALbet posiada zezwolenie na urządzanie zakładów wzajemnych. Udział w nielegalnych grach hazardowych grozi konsekwencjami prawnymi. Hazard związany jest z ryzykiem.",
    "Alpejskie klimaty w Polsce. Niedoceniana \"mała Szwajcaria\"": "Międzygórze, czyli alpejski klimat w Sudetach\n\nTurystyka w tych rejonach rozwinęła się już w XIX w. głównie dzięki działalności niderlandzkiej księżnej Marianny Orańskiej, która szczególnie upodobała sobie te okolice. To właśnie dzięki niej Międzygórze prezentuje się dziś na wskroś wyjątkowo. Wszystko za sprawą unikalnej dla Polski zabudowy miejscowości w stylu tyrolskim. Do dziś można tam podziwiać przepiękne wille, domy i pensjonaty utrzymane w stylu alpejskim. Wypoczynek w tym miejscu sprawia, że można poczuć się nie jak w Polsce, lecz w jednej z malowniczych miejscowości zlokalizowanych w szwajcarskich Alpach.",
    "Szwajcaria. Chcą karać więzieniem za zbyt ciepłe kaloryfery": "Kary za nieprzestrzeganie się do tych wytycznych mają być bardzo dotkliwe. Można będzie nałożyć grzywnę w wysokości do 3000 franków szwajcarskich (ok. 15 tys. zł) lub nawet karę do trzech więzienia - wskazuje szwajcarski portal Blick. Więzienie mogłoby grozić \"recydywistom\", którzy mimo nałożonej wcześniej grzywny, nadal nie stosowaliby się do obostrzeń.",
    "Szwajcaria. A jednak atom!": "Wbrew nadziejom niektórych „ekologów”, Szwajcaria wcale nie jest jednomyślnie za usunięciem elektrowni atomowych.\n\nRosnące ceny gazu, węgla oraz ropy zmuszają do podejmowania wielu kontrowersyjnych decyzji względem obecnej polityki energetycznej wiele państw Europy. Wśród innych, także i Szwajcarię.\n\nOd dłuższego czasu państwo to odchodziło od energetyki jądrowej. Dokładniej mówiąc, od 2006, kiedy to Energy Act zakazał budowy nowych elektrowni atomowych na terenie całego kraju. I o tyle co produkcja samej energii elektrycznej w większości rzeczywiście pozostaje ekologiczna, bo około 60% zawdzięcza elektrowniom wodnym, a 33.5% atomowym, tak całość produkcji energetycznej wygląda już inaczej.\n\nPonad 60% miksu energetycznego w Szwajcarii składa się ze spalania ropy, gazu i innych, tradycyjnych surowców energetycznych. Państwo to w dużej mierze zgadzało się z polityką niemiecką (podobnie jak Austria i Dania), w której to elektrownie gazowe miały odgrywać kluczową rolę „bezpieczników” w razie gdyby OZE było niewydolne z powodów atmosferycznych.\n\nEfekt? Obecnie Szwajcaria uzależniona jest od zewnętrznych dostawców, między innymi gazu, celem ocieplania pomieszczeń.\n\nRząd szwajcarski już teraz apeluje o obniżenie temperatur w pomieszczeń, chcąc zredukować konsumpcję gazu o 15%. Zdaniem wielu, to jednak za mało.\n\nGrupa „Stop Blackouts” postuluje o zwiększenie udziału energii atomowej w miksie energetycznym i usunięciu zakazu z 2006. Proponuje wprowadzenie kampanii społecznych oraz zwiększenie świadomości Szwajcarów odnośnie energetyki jądrowej i jej bezpieczeństwa.\n\nNie damy sobie rady bez elektrowni nuklearnych – twierdzi Vanessa Meury, prezes „Stop Blackouts.”\n\nJest to odwrócenie dotychczasowego trendu. Organizacje takie jak Greenpeace czy Zieloni od lat walczą z energią jądrową i niestety, często z pozytywnymi dla siebie, a negatywnymi dla klimatu i cen elektryczności skutkami. Tymczasem coraz więcej oddolnych inicjatyw społecznych, a także środowisk naukowych, wskazuje na to, że bez energetyki jądrowej nie tylko nie jesteśmy w stanie obciąć emisji, ale jednocześnie uzależniamy się od zewnętrznych monopolistów surowców energetycznych. Między innymi takich, jak Rosja.\n\nŹródło: Oilprice",
    "Szwajcaria walczy z inflacją. To złe wieści dla frankowiczów": "Szwajcaria zamierza ograniczyć inflację do 2 procent, pomaga jej w tym mocny frank. Narodowy Bank Szwajcarii (SNB) może we wrześniu podnieść stopy, co oznacza wzrost obciążeń dla spłacających kredyty frankowe w Polsce.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nPrezes Narodowego Banku Centralnego Szwajcarii Thomas Jordan uważa, że obecny cel inflacyjny 2 procent jest nadal aktualny i mimo zakłóceń w globalnej gospodarce wyznacza cel polityki pieniężnej.\n\nInflacja konsumencka (CPI) w lipcu tego roku wyniosła 3,4 procent i była najwyższa od końca lat 90-tych.\n\nWysokie ceny energii elektrycznej i gazu mogą zdynamizować wzrost cen na przełomie roku.\n\nBiura do wynajęcia. Zobacz oferty na PropertyStock.pl",
    "Nie, Szwajcaria nie apeluje do swoich obywateli by donosili na sasiądów nadmiernie ogrzewających mieszkania, ten plakat to fotomontaż": "Nie, Szwajcaria nie apeluje do swoich obywateli by donosili na sasiądów nadmiernie ogrzewających mieszkania, ten plakat to fotomontaż\n\nCopyright © AFP 2017-2022. Wszystkie prawa zastrzeżone.\n\nSzwajcaria nie zwróciła się do obywateli, by donosili na swoich sąsiadów, u których w mieszkaniach temperatura przekracza 19 stopni Celsjusza, wbrew temu co głoszą krążące od 10 września 2022 roku publikacje w mediach społecznościowych w różnych językach, również i po polsku. Przekaz ten jest fałszywy. „Konfederacja szwajcarska nie ma nic wspólnego z tymi wiadomościami” – przekazały AFP jej władze. Plakat dołączony do postów na poparcie rzekomego apelu władz o „donosy” to fotomontaż wykonany z darmowych zdjęć stockowych.\n\n„Szwajcaria. Plakat z napisem donieś na sąsiada - zarób 200 franków . Na sąsiada, który ma na termostacie więcej niż 19 stopni” – czytamy w publikacji udostępnionej na Facebooku 11 września 2022 roku. Podobne publikacje pojawiły się po francusku, hiszpańsku, serbsku, grecku, rumuńsku, bułgarsku a także po niemiecku. Plakat z tym samym opisem był również udostępniany na Twitterze i Telegramie.\n\nZrzut ekranu z Facebooka wykonany 15 września 2022 roku\n\nPlakat wywołał wiele krytycznych komentarzy. „Czyli kolejna teoria z której większość ludzi szydziła około 1-2 lata temu wdrażana jest obecnie w życie” – napisał pod postem użytkownik. „A to nie dotyczy tylko instytucji publicznych?” – pytał inny.\n\nPosty z plakatem pojawiły się w sieci w czasie, gdy Europa przeżywa poważny kryzys energetyczny w wyniku rosyjskiej napaści na Ukrainę.\n\nPodczas nadzwyczajnego spotkania 9 września 2022 r., w Brukseli ministrowie ds. energii państw Unii Europejskiej (UE) poparli szereg propozycji szefowej Komisji Europejskiej mających złagodzić gwałtownie rosnące ceny energii w Europie, w tym wprowadzenie limitu cenowego na rosyjski gaz.\n\nW związku z tym kilka rządów europejskich wezwało do europejskiej solidarności i oszczędności energetycznej. Wśród nich Szwajcaria, która 31 sierpnia 2022 r. rozpoczęła „kampanię oszczędzania energii”, mającą na celu zachęcenie przedsiębiorstw i gospodarstw domowych do podjęcia nawet drobnych działań w celu uniknięcia niedoborów energetycznych podczas nadchodzącej zimy.\n\nW Szwajcarii trwają konsultacje na temat środków mających na celu ograniczenie a nawet zakaz zużycia energii, które mogłyby zostać wprowadzone w przypadku ewentualnego niedoboru gazu i energii elektrycznej - poinformowały szwajcarskie władze. Grafika dołączona do postów w mediach społecznościowych nie jest jednak częścią kampanii informacyjnej Rady Federalnej, zapewnił AFP 12 września 2022 roku Federalny Departament Gospodarki, Edukacji i Badań (DEFR). W rzeczywistości jest to fotomontaż wykonany na podstawie zdjęcia z internetowej bazy fotografii stockowych.\n\nFotomontaż\n\nZdjęcie plakatu wyszukaliśmy w wyszukiwarce TinEye, które oferuje możliwość odwróconego wyszukiwania obrazem. Znaleźliśmy je w darmowej bazie zdjęć Adobe Stock. (Poniżej wyniki wyszukiwania).\n\nZrzut ekranu z wyszukiwarki TinEye wykonany przez AFP 12.09.2022 r. Zrzut ekranu z bazy Adobe Stock wykonany przez AFP 12.09.2022 r. ( AFP / )\n\nAby przekaz wyglądał na oficjalną kampanię informacyjną, do obrazu doklejono logo Konfederacji Szwajcarskiej oraz numer telefonu federalnego departamentu środowiska, transportu, energii i komunikacji (DETEC), a także napis w języku niemieckim: „Twój sąsiad ogrzewa swoje mieszkanie powyżej 19 stopni? Proszę dać nam znać.”\n\nW prawym dolnym rogu plakatu widnieje ponadto napis, że dla osoby która doniesie na sąsiada z tego typu informację czeka „nagroda w wysokości 200 franków szwajcarskich”, co stanowi około 208 euro.\n\nBrytyjska dziennikarka śledcza Katherine Denkinson w tweecie z 12 września 2022 r. również zauważyła, że zdjęcie plakatu pochodzi z bazy fotografii stockowych. Przeprowadzone przez nią wyszukiwanie prowadzi do bazy zdjęć Freepik. Odbicia światła na plakacie i ścianie pokazują, że mamy do czynienia z tym samym obrazem.\n\nPorównanie zdjęcia Adobe (u góry po lewej), FreePik (na dole po lewej) i fałszywego posta na Facebooku (po prawej). Czerwone kółka dodane przez AFP 15.09.2022 r.\n\nZdjęcie pustej ramy na nośniku reklamy zewnętrznej wykorzystuje wielu grafików, aby pokazać, jak ich projekt plakatu wyglądałby w rzeczywistości tutaj , tutaj i tutaj .\n\nAFP poprosiła DETEC o komentarz: „Logo Konfederacji i numer telefonu na zdjęciu zostały wykorzystane w sposób nielegalny. Konfederacja nie stworzyła takich plakatów ani nie wystosowała takiego apelu, jest to ewidentna manipulacja”.\n\n„Fałszywe apele o potępianie postaw sąsiadów, którzy mieliby rzekomo zbytnio ogrzewać swoje mieszkania, krążą od soboty w mediach społecznościowych. Konfederacja nie ma nic wspólnego z tymi wiadomościami i formalnie się od nich dystansuje - napisał rząd, precyzując, że \"zostało wszczęte dochodzenie w sprawie nadużycia\".\n\nKonsultacje na temat środków w razie braku gazu\n\nWedług analizowanych przez nas postów, w Szwajcarii rzekomo „zabronione jest ogrzewanie pomieszczeń w domach prywatnych powyżej 19 stopni”.\n\nW tej kwestii Federalny Departament Spraw Gospodarczych, Edukacji i Badań (DEFR) przekazał agencji AFP 8 września 2022 r., że „w chwili obecnej w Szwajcarii nie występuje niedobór ani energii elektrycznej, ani gazu, dlatego też nie obowiązują żadne ograniczenia, ani zakazy użytkowania. Nie można zatem mówić o naruszeniu takich przepisów. Administracja przygotowuje obecnie środki ograniczające i zakazujące w przypadku poważnych niedoborów.”\n\nW rzeczy samej ten sam resort prowadzi do 22 września 2022 r. konsultacje z poszczególnymi kantonami w sprawie dwóch projektów rozporządzeń, a mianowicie rozporządzenia w sprawie zakazów i ograniczeń w korzystaniu z gazu oraz rozporządzenia w sprawie kontyngentów gazu.\n\nPierwsze z nich przewiduje m.in. zakazy używania gazu w niektórych budynkach oraz ograniczenia używania gazu w pomieszczeniach zamkniętych, które nie mogły być ogrzewane powyżej 19°C w przypadku silnego niedoboru.\n\n„Działania te polegają przede wszystkim na obniżeniu temperatury pomieszczeń i ciepłej wody. Początkowo działania te dotyczyłyby głównie miejsc pracy, ale mogłyby zostać rozszerzone również na domy. Ponieważ gospodarstwa domowe zużywają ponad 40% gazu, znaczne zmniejszenie zużycia gazu w Szwajcarii nie jest możliwe bez ich pomocy ” – czytamy na stronie rządowej.\n\n„Oczywiście niezbędne jest konkretne określenie sposobu wprowadzenia ograniczeń i zakazów oraz ich egzekwowania, gdyby miały zostać przyjęte. Ustawa o zaopatrzeniu kraju (LAP), na której miałyby się one opierać, nie przewiduje kar grzywny z tego tytułu. Ściganie naruszeń ustawy byłoby więc bardziej skomplikowane, ale wysokość kar grzywny nie byłaby wyższa niż w przypadku zwykłych mandatów.”\n\nWarto dodać, że maksymalna wysokość grzywny wynosi 300 franków szwajcarskich (około 312 euro).\n\nW przypadku poważnego niedoboru energii elektrycznej lub gazu ziemnego Szwajcaria może nałożyć ograniczenia i zakazy dla użytkowania. Do tej pory tak się jednak nie stało. Ponieważ obecnie zakazów nie ma, nie można ich łamać ani zgłaszać za to sąsiada. W przypadku wprowadzenia ograniczeń podstawą będzie federalna ustawa o zaopatrzeniu gospodarczym kraju (LVG).\n\nMarkus Spörndli, zastępca dyrektora ds. komunikacji w Departamencie Spraw Gospodarczych, Edukacji i Nauki (WBF/DEFR) przekazał 14 września AFP, że „ścisła kontrola nie jest ani wykonalna, ani pożądana”. Dodał, że Szwajcaria polega na tym, że jej mieszkańcy będą przestrzegać prawa.\n\n(Od lewej) federalny minister Ekonomi Guy Parmelin, minister Infrastruktury, Transportu, Środowiska i Energii Simonetta Sommaruga oraz przewodniczący szwajcarskiej konferencji kantonalnych dyrektorów ds. energii Roberto Schmidt po konferencji prasowej w Bernie w dniu 31.08.2022 r., w czasie której ogłoszono działania zw. z ewentualnymi niedoborami energii w nadchodzącej zimie. (AFP / TKANINA COFFRINI) ( AFP / FABRICE COFFRINI)\n\nKampania promująca oszczędzanie energii\n\nObecnie jedyne działania, jakie podejmowane są przez Konfederację w zw. z kryzysem energetycznym, polegają na zmniejszeniu dostaw gazu ziemnego oraz rozpoczęciu kampanii społecznej promującej drobne odruchy służące oszczędzaniu energii.\n\nKampania pod hasłem „Energia jest ograniczona. Nie marnujemy jej”, zachęca zarówno firmy jak i gospodarstwa domowe do oszczędzania energii począwszy od czyszczenie kaloryferów po gotowanie potraw pod przykrywką.\n\n„Celem jej jest dotarcie z przekazem do jak najliczniejszej rzeszy odbiorców, aby Szwajcaria nie znalazła się w sytuacji niedoboru” – czytamy na stronie rządowej.\n\nNous devons conjuguer maintenant nos efforts pour économiser l’#énergie: plus il y aura de personnes, d’entreprises et d’organisations qui auront à cœur de suivre les recommandations, plus les #économiesdénergie réalisées seront importantes!#nepasgaspillerhttps://t.co/dD3gLaRmvFhttps://t.co/Lqcgzp3UDupic.twitter.com/4RsUgaGDcB — DETEC - UVEK - DATEC (@UVEK_DETEC) August 31, 2022\n\nNa specjalnej stronie, rząd Szwajcarii radzi firmom, stowarzyszeniom i gospodarstwom domowym, jak można praktycznie oszczędzać energię: „zmniejsz ogrzewanie”, „gotuj pod przykrywką”, „gaś światło”.\n\nZrzut ekranu ze strony kampanii promującej oszczędzanie energii zrobiony przez AFP13.09. 2022 r.\n\nSzwajcarii grozi niedobór gazu i energii elektrycznej\n\nPomimo tego, że Szwajcaria jest jednym z najbogatszych krajów na świecie, strach przed brakiem energii elektrycznej w tym kraju w nadchodzących miesiącach jest namacalny.\n\nObecnie Szwajcaria pokrywa prawie 95% swojego zapotrzebowania na energię bazując na ropie naftowej, elektryczności, gazie ziemnym i drewnie. Jednak 80% tej energii musi być importowane w takiej czy innej formie, wynika z danych federalnego biura do spr. Zamówień Gospodarczych .\n\nLatem kraj eksportuje energię elektryczną produkowaną w licznych elektrowniach wodnych.\n\nZimą jednak sytuacja jest odwrotna: Szwajcaria wówczas importuje energię elektryczną z elektrowni gazowych w Niemczech, które jednak w tym roku borykają się z ograniczonymi dostawami gazu z Rosji.\n\nZapora wodna w Vieux-Emosson, część elektrowni wodnej w Nant de Drance w Szwajcarii 17 sierpnia 2022 r. AFP ( FABRICE COFFRINI)\n\nAby w jak największym stopniu uniknąć ogólnoeuropejskiego niedoboru gazu, Szwajcaria ogłosiła 24 sierpnia 2022 r., że poprze dobrowolny cel ograniczenia zapotrzebowania na gaz o 15% w półroczu zimowym w stosunku do średniego zużycia z ostatnich pięciu lat.\n\n„Państwa członkowskie UE postawiły sobie za cel dobrowolne zmniejszenie zapotrzebowania na gaz o 15% w okresie od sierpnia 2022 r. do końca marca 2023 r., aby wspólnie uniknąć sytuacji niedoboru i zapewnić wystarczające dostawy na nadchodzącą zimę” – czytamy na stronie Rady Federalnej.\n\nO fotomontażu pisały również portal Fakehunter.pl, Demagog.pl, Fakenews.pl. a także 20min,DPA\n\n20 września 2022 20 września zastąpiliśmy link (pierwszy link w artykule) do posta jednego z użytkowników Facebooka.",
    "Szwajcaria zawiesza ułatwienia wizowe dla Rosjan": "Szwajcarski rząd zawiesił zawartą z Rosją umowę o ułatwieniach wizowych dla obywateli rosyjskich. Oznacza to, że Szwajcaria dostosowała swoje przepisy wizowe, do tych jakie wprowadziła wobec Rosjan tydzień temu Unia Europejska.\n\nPełniąca w Szwajcarii zarówno funkcję rządu, jak i kolektywnej głowy państwa, Rada Związkowa podjęła decyzję o zawieszeniu ułatwień wizowych dla Rosjan. Oznacza to, że będą oni musieli płacić za wizy więcej (tyle, co obywatele krajów, które ułatwień nie mają), a także nie będzie skróconego czasu wydawaniu dokumentu, a wniosek wizowy będzie musiał zawierać więcej załączników.\n\nUSA wydały wizy rosyjskim dyplomatom na Zgromadzenie Ogólne ONZ Wczoraj rozpoczęła się 77. sesja Zgromadzenia Ogólnego ONZ.\n\nSzwajcaria działa tak samo jak UE\n\nSzwajcaria tym samym ujednoliciła traktowanie Rosjan do tego jak to wygląda od tygodnia w Unii Europejskiej, która także zawiesiła umowę z Rosją dotyczącą ułatwień wizowych. Wiza Schengen kosztowała dotychczas 35 euro. Teraz obywatele rosyjscy będą musieli zapłacić za dokument 80 euro, a także czekać na decyzję wizową nawet 45 dni.\n\n„Szwajcaria jest w pełni zainteresowana wspólną i jednolitą polityką wizową na szczeblu europejskim, inne rozwiązanie spowodowałoby wzrost wniosków wizowych od Rosjan, którzy przez Szwajcarię chcieliby obejść europejskie ograniczenia” – napisano w komunikacie szwajcarskiej Rady Związkowej.\n\nUE zawiesi porozumienie wizowe z Rosją. Koniec ułatwień dla Rosjan To kolejna sankcja za rosyjską inwazję na Ukrainę.\n\nSzwajcaria od 14 lat w Strefie Schengen\n\nZrobiono jednak zastrzeżenie, że dzisiejsza (16 września) decyzja nie oznacza całkowitego wstrzymania wydawania obywatelom Federacji Rosyjskiej wiz turystycznych, a jedynie poddanie ich wniosków normalnej, a nie ulgowej procedurze rozpatrywania.\n\nDodano też przypomnienie o tym, że już wcześniej – także wzorem UE – zniesiono ułatwienia dla wydawania Rosjanom wiz biznesowych czy dyplomatycznych. Obie te decyzje umotywowano „wciąż trwającą i naruszającą prawo międzynarodowe agresją Rosji wobec Ukrainy”.\n\nSzwajcaria, chociaż nie należy do Unii Europejskiej (ostatni raz Szwajcarzy odrzucili taki pomysł w referendum z 2001 r.), to posiada z UE szereg dwustronnych porozumień. Dzięki jednemu z nich od grudnia 2008 r. Szwajcaria jest krajem członkowskim gwarantującej swobodę przemieszczania się Strefy Schengen.",
    "Czechy - Portugalia, Hiszpania - Szwajcaria: wyniki meczów i relacje - Liga Narodów": "30.05 | Piłkarze reprezentacji Polski w poniedziałek rozpoczęli zgrupowanie przed czterema czerwcowymi meczami w Lidze Narodów. Pierwszym rywalem Biało-Czerwonych będzie Walia. Głos w sprawie swojej klubowej przyszłości zabrał Robert Lewandowski. - Na dziś pewne jest, że moja historia z Bayernem Monachium dobiegła końca - powiedział na konferencji prasowej kapitan kadry.\n\nLewandowski: na dziś pewne jest, że moja historia z Bayernem...\n\nLewandowski: na dziś pewne jest, że moja historia z Bayernem...\n\n01.06 | Reprezentacja Polski trenowała na stadionie Śląska we Wrocławiu przed meczem z Walią w Lidze Narodów.\n\n31.05 | Walia z Garethem Bale'm trenowała we wtorek we Wrocławiu przed meczem z Polakami.\n\n06.06 | Tymoteusz Puchacz był krytykowany za dośrodkowania po meczu Polska - Walia. Na konferencji prasowej powiedział, co o tym myśli.\n\nPuchacz o negatywnych komentarzach po jego występie z Walią\n\nPuchacz o negatywnych komentarzach po jego występie z Walią\n\n06.06 | Selekcjoner reprezentacji Polski Czesław Michniewicz potwierdził, że w środowym meczu Ligi Narodów z Belgią w Brukseli w bramce wystąpi Bartłomiej Drągowski. Podsumował też spotkanie z Walią.\n\nMichniewicz o planach na mecz z Belgią i Holandią, o...\n\nMichniewicz o planach na mecz z Belgią i Holandią, o...\n\n06.06 | Czesław Michniewicz na poniedziałkowej konferencji prasowej przed meczem z Belgią w Lidze Narodów.\n\nMichniewicz o Belgii: wiem, że dużo złości sportowej siedzi w...\n\n07.06.22 | Trener reprezentacji Polski w piłce nożnej Czesław Michniewicz zapowiedział, że jego drużyna w środowym, wyjazdowym meczu z Belgią w Lidze Narodów nie zamierza tylko się bronić. - Liczymy, że jak będziemy wywierać presję na przeciwnika, to wtedy błędy się pojawią - zapowiedział selekcjoner.\n\nZ dość niewygodnym pytaniem musiał zmierzyć po wygranym aż 6:1 meczu z Polską piłkarz gospodarzy Eden Hazard. Jeden z dziennikarzy poprosił go, aby ocenił szansę Biało-Czerwonych w najbliższym spotkaniu z Holandią. Przypomnijmy, Belgowie przegrali kilka dni temu z tą reprezentacją aż 1:4.\n\n10.06 | W piątek polscy piłkarze odbyli ostatni trening przed meczem z Holandią w Lidze Narodów.\n\nPolacy trenowali na De Kuip w Rotterdamie przed meczem z...\n\nPolacy trenowali na De Kuip w Rotterdamie przed meczem z Holandią\n\n13.06 | Wojciech Szczęsny i Czesław Michniewicz wzięli udział w poniedziałek w konferencji prasowej przed meczem z Belgami w Lidze Narodów.\n\n13.06 | Czesław Michniewicz powiedział na konferencji prasowej Wojciechowi Szczęsnemu, że może być spokojny o wyjazd na mistrzostwa świata do Kataru.\n\nMichniewicz do Szczęsnego o kadrze na MŚ: Wojtek, ty jedziesz\n\nMichniewicz do Szczęsnego o kadrze na MŚ: Wojtek, ty jedziesz\n\nWojciech Szczęsny: są sytuacje, w których zdrowie przeciwnika jest ważniejsze od pokazania charakteru\n\n24.09.22 | Trening reprezentacji Polski w Cardiff przed meczem z Wali w Lidze Narodów.\n\nW sobotę 9 października Portugalia zmierzy się w meczu towarzyskim z Katarem. Zobacz przygotowania piłkarzy Portugalii do tego spotkania.\n\nMecz w Pradze toczył się pod dyktando Portugalczyków, którzy już w pierwszej połowie stworzyli kilka kapitalnych okazji do strzelenia gola. Do przerwy piłkę do siatki skierowali dwukrotnie.\n\nPoturbowany Ronaldo\n\nWidok jak po walce bokserskiej. Cristiano Ronaldo zderzył się z bramkarzem rywali Kibice... czytaj dalej » W 33. minucie składną akcję całego zespołu wykończył Diogo Dalot. Drugi cios goście zadali w drugiej doliczonej minucie pierwszej połowy. Wówczas Bruno Fernandes wyskoczył zza pleców obrońców i z najbliższej odległości nie dał szans bramkarzowi.\n\nDo groźnie wyglądającej sytuacji doszło w 13. minucie. Wychodzący z bramki czeski golkiper Tomas Vaclik chciał piąstkować piłkę. Przy okazji uderzył jednak w twarz wyskakującego do główki Cristiano Ronaldo. Trafienie okazało się na tyle mocne, że Portugalczyk zalał się krwią. Na szczęście było to tylko rozcięcie, a nie złamanie nosa. Kapitan gości po interwencji lekarzy mógł wrócić do gry.\n\nRonaldo chyba mocno odczuł tamto uderzenie, bo dziesięć minut później w świetnej okazji nie trafił nawet w piłkę. Z kolei tuż przed gwizdkiem na przerwę spowodował rzut karny dla Czechów, zasłaniając ręką twarz przed lecącą piłką. Na jego szczęście Patrick Schick posłał futbolówkę w trybuny.\n\nNa początku drugiej połowy Portugalczycy strzelili trzeciego gola, a jego autorem był ponownie Dalot. Kropkę nad \"i\" postawił Diogo Jota po asyście Ronaldo.\n\nŹródło: Getty Images Portugalczycy rozbili Czechów\n\nPrzegrana Hiszpanii\n\nZmiany, tylko jakie? Jakim składem możemy zagrać z Walią? Po zatrważającej... czytaj dalej » Wiele działo się także w drugim meczu grupy 2. Szwajcaria przed spotkaniem z Hiszpanią zajmowała ostatnie miejsce w tabeli. Z kolei gospodarze prowadzili i wydawało się, że mieli wszystko pod kontrolą.\n\nTymczasem niedoceniani Helweci objęli prowadzenie w 21. minucie po strzale Manuela Akanji. Gospodarze dążyli do wyrównania i dopięli swego po przerwie. Kibiców w Saragossie uszczęśliwił Jordi Alba.\n\nKiedy wydawało się, że Hiszpanie pójdą za ciosem, stracili drugiego gola. W 58. minucie pogrążył ich Breel Embolo. Miejscowi do końca meczu bardzo starali się zmienić niekorzystny wynik, ale byli nieskuteczni.\n\nPo porażce Hiszpania spadła na drugie miejsce w grupie i ma 2 punkty straty do prowadzącej Portugalii. Oba zespoły zmierzą się we wtorek (27 września) w Bradze. Z kolei w walce o utrzymanie w dywizji A Szwajcaria tego samego dnia zagra z Czechami w St. Gallen. Helwetom do sukcesu wystarczy remis.\n\nWyniki sobotnich meczów Ligi Narodów:\n\nGrupa A2\n\nCzechy - Portugalia 0:4\n\nHiszpania - Szwajcaria 1:2\n\ngrupa B1\n\nArmenia - Ukraina 0:5\n\nSzkocja - Irlandia 2:1\n\ngrupa B2\n\nIzrael - Albania 2:1\n\ngrupa B4\n\nSłowenia - Norwegia 2:1\n\nSerbia - Szwecja 4:1\n\ngrupa C2\n\nIrlandia Płn. - Kosowo 2:1\n\nCypr - Grecja 1:0",
    "Typy dnia 27.09. Portugalia, Szwajcaria, Irlandia, Armenia": "TYPY DNIA: 27 WRZEŚNIA\n\nPortugalia – Hiszpania (27.09. 20:45)\n\n1.78 POWYŻEJ 8,5 RZUTÓW ROŻNYCH ZAGRAJ\n\nSzwajcaria - Czechy (27.09. 20:45)\n\n1.68 SZWAJCARIA WYGRA ZAGRAJ\n\nObie ekipy mają wszystko, by awansować. Minimalny faworyt jest po stronie gospodarzy. Muszą pilnować przede wszystkim linię obrony i nie pozwalać Hiszpanom na rozgrywanie w środku pola. Ciężko stwierdzić kto powinien wygrać to spotkanie, a patrząc jak obie ekipy nabijały rzuty rożne czy to w meczu między sobą czy innych nie powinno ich zabraknąć również w tym spotkaniu. Stawiam powyżej 8,5 rzutów rożnych.\n\nIrlandia - Armenia (27.09. 20:45)\n\n1.38 IRLANDIA WYGRA ZAGRAJ\n\nSzwajcaria świetną dyspozycją w meczu z Portugalią czy Hiszpanią ratują swoją sytuację w grupie 2 dywizji A. Wcześniej przegrali trzy mecze z rzędu i nikt nie dawał im szans na utrzymanie. W trzecim ostatnim pojedynku o utrzymanie zawalczą z Czechami, którzy potrzebują zwycięstwa, by utrzymać się w najwyższej dywizji. Zdecydowanym faworytem gospodarze, którzy jednocześnie chcą się pewnie zrewanżować gościom za porażkę 1:2 Myślę, że Szwajcaria wygra i taki też typ stawiam na to spotkanie.\n\nNorwegia - Serbia (27.09. 20:45)\n\n1.61 SERBIA WYGRA LUB REMIS ZAGRAJ\n\nOstatnie spotkanie między Irlandią, Armenią to walka o utrzymanie w dywizji B. W poprzednim ich spotkaniu mimo lepszej dyspozycji zespołu Irlandii wygrali ostatecznie Ormianie. Goście nie wygrali ani nawet nie zremisowali od czterech spotkań strzelając zaledwie gola, a tracąc aż czternaście. Mimo, że gospodarzom wystarczy remis to nie wydaję mi się, żeby kalkulowali to spotkanie i na pewno będą chcieli wygrać. Stawiam wygraną Irlandii.\n\nGrupa 4 dywizji B również czeka do samego końca na drużynę, która awansuje do dywizji A. Norwegom wystarczy remis, Serbowie muszą wziąć komplet, by awansować. Zapowiada się twarde i jednocześnie bardzo ciekawe spotkanie, bo obie ekipy są w niezłej formie. Norwegowie poprzednie starcie z Serbami wygrali 1:0, choć to przeciwnik w teorii kontrolował to spotkanie. Tym razem myślę, że Serbowie nie odpuszczą i tego starcia nie przegrają. Stawiam wygraną lub remis Serbii.",
    "Polska kraina okrzyknięta Małą Szwajcarią. \"Atmosfera jak z alpejskich kurortów\"": "Więcej informacji na temat aktualnych wydarzeń znajdziesz na stronie głównej Gazeta.pl\n\nREKLAMA\n\nPerła Sudetów, skarb Dolnego Śląska czy \"Mała Szwajcaria\" - niewiele wsi w Polsce doczekało się tak wielu określeń, co Międzygórze. Są jednak ku temu powody. Urokliwa miejscowość wygląda bowiem jak oderwana z krajobrazu alpejskich kurortów w Szwajcarii. Wszystko za sprawą drewnianych willi, kościółków i atrakcji, które czekają na odwiedzających.\n\nPerła architektury\n\nNiecodzienny klimat miejscowości wiele lat temu dostrzegli twórcy filmowi; to właśnie tu nakręcony został pierwszy odcinek kultowego serialu \"Czterej Pancerni i Pies\". Zabytkowe, drewniane wille w stylu szwajcarskim roztaczają wokół Międzygórza atmosferę alpejskich kurortów. Ponadto budynki urzekają również detalami architektonicznymi, takimi jak balustrady, krużganki i ozdobne balkony. Niektóre pensjonaty zaprojektowane w stylu norweskim i tyrolskim liczą ponad 100 lat. Zachwycająca architektura Międzygórza sama w sobie jest wystarczającym powodem do odwiedzenia tej miejscowości — jednak nie jedynym.\n\nSkarb Dolnego Śląska\n\nNa pozór zwyczajna, niewielka wieś, jaką jest Międzygórze, kryje w sobie wiele niespodzianek — właśnie na tym terenie znajduje się bowiem jeden z najpiękniejszych górskich wodospadów na terenie Polski, Wodospad Wilczki. 22 metry wysokości zagwarantowały mu miano drugiego co do wielkości wodospadu w Sudetach, jednak zdaniem wielu, zdecydowanie wyróżnia się spośród innych pod kątem estetycznym. Zlokalizowany jest w samym sercu miejscowości, dodatkowo nieopodal znajduje się bezpłatny parking, na którym można zostawić auto i wybrać się w pieszą wyprawę po malowniczej, tętniącej zielenią okolicy.\n\nKrajobrazy oderwane z bajek\n\nZ kolei atmosferę baśniowości i oderwania od rzeczywistości zapewni Ogród Bajek w Międzygórzu. Powstał na początku XX wieku na stromym zboczu Lesieńca, a jego autorem i pomysłodawcą był leśnik Izydor Krystien. Pośród zieleni i cieni drzew znajdziemy drewniane figurki najpopularniejszych miejsc i postaci z bajek — nie tylko Ducha Gór, ale i Kota w Butach, Smerfów, Gargamela, Włóczykija, Muminków i wielu innych. Ogród znajduje się nieopodal żółtego szlaku, który prowadzi z Międzygórza do Sanktuarium na Górze Iglicznej.\n\nŹródła: Magazyn Travelist, nocowanie.pl, Polskie Szlaki",
    "Wollongong 2022: Szwajcaria ze złotem w drużynówce, Polska na 9. miejscu": "Rozgrywaną po raz trzeci drużynową jazdę na czas w formie sztafety podczas Mistrzostw Świata odbywających się w australijskim Wollongong wygrała reprezentacja Szwajcarii. Srebrne krążki zawisły na szyjach włoskiej szóstki, brąz zaś zdobyli gospodarze, czyli Australijczycy. Kadra Polski zmagania zakończyła na 9. miejscu.\n\nTrasa rywalizacji podczas drużynowej jazdy na czas była bliźniacza do tej, którą oglądać mogliśmy podczas zmagań juniorek – zawodniczki i zawodnicy do pokonania mieli po 14,1km i 132 metry przewyższenia. Pomiary czasu ulokowano na Mount Ousley (0,7km; 6,7%), czyli po 7,1km od startu oraz na punkcie zmian tożsamym z metą.\n\nStawka podzielona została na cztery grupy po cztery reprezentacje każda. Polska otwierała drugą połowę drużyn, a naszą sztafetę tworzyli Maciej Bodnar, Kacper Gieryk, Mateusz Gajdulewicz, Marta Jaskulska, Agnieszka Skalniak-Sójka oraz Dominika Włodarczyk.\n\nW pierwszej, szalenie egzotycznej kolarsko grupie, znalazły się reprezentacje Tahiti, Nowej Kaledonii, Samoa oraz UCI World Cycling Center (afrykańscy zawodnicy z centrum szkoleniowego UCI w Aigle). Dla sporej części tych kolarzy i kolarek był to pierwszy start w międzynarodowej imprezie UCI w karierze, acz warto wspomnieć, że dla Tahiti jechali Taruia Krainer – stażysta worldtourowego Team Europcar w 2015 roku, zwycięzca Paryż-Tours do lat 23 oraz Élodie Touffet – 2. zawodniczka zaliczanego do Pucharu Świata Ronde van Drenthe z 2007 roku, która na podium stanęła wówczas m.in. z Marianne Vos.\n\nNa pomiarze jako pierwsi byli panowie z Tahiti. Ich czas po 7,1km to było 9:58 – dla porównania wczoraj Zoe Bäckstedt w tym samym miejscu osiągnęła 9:36. Wolniej od brytyjskiej juniorki jechała także Nowa Kaledonia, a dokładnie ten sam czas wykręciła ekipa UCI World Cycling Center. Osobno „warto” wspomnieć o Samoa – 13 minut i sekunda to rezultat gorszy od przedostatniej wczoraj juniorki. Zaiste poziom godny mistrzostw świata.\n\nNa zmianie kolejność wyglądała następująco – prowadziło UCI (18’06”) przed Nową Kaledonią (+0:22), Tahiti (+0:38) i Samoa (+5:59). Żeńska część przyniosła małe przetasowanie, a ostatecznie na mecie tabela prezentowała się po tej grupie następująco:\n\nUCI World Cycling Center 38’46” Tahiti +2:03 Nowa Kaledonia +3:22 Samoa +12:59\n\nJust look what it means to these riders to be part of the 2022 UCI Road World Championships! 🎉#Wollongong2022 pic.twitter.com/eS1Ror4fwt — UCI (@UCI_cycling) September 21, 2022\n\nGrupa 2\n\nPrzejdźmy zatem do poważniejszej rywalizacji – w drugiej części stawki znalazły się reprezentacje Ukrainy, Australii, Austrii i Hiszpanii. Szczególnie gospodarze wyglądali na istotnych w kontekście walki o medale, a ich skład tworzyli Luke Plapp, Luke Durbridge i Michael Matthews, a następnie Georgia Baker, Alexandra Manly i Sarah Roy.\n\nZgodnie z przewidywaniami najmocniej otworzyli właśnie panowie z Australii. Ich czas na półmetku to 16’02”. Stosunkowo niewiele stracili do nich Hiszpanie (+0:27), gorzej powiodło się Austriakom (+1:07) i Ukraińcom (+1:28). To właśnie w takiej kolejności zespoły zameldowały się w strefie zmian.\n\nAustralijki nie chciały być gorsze od swoich kolegów i w pięknym stylu praktycznie frunęły przez trasę. Już po 7,1km praktycznie podwoiły przewagi nad rywalkami. Na trasie udało im się minąć startujące o 4 minuty wcześniej Ukrainki i ich czas na linii mety wynosił 34:25. Nasi wschodni sąsiedzi zdołali wskoczyć w wynikach przed UCI World Cycling Center, acz wszystko zanosiło się na to, że w ostatecznym rozrachunku zajmą 12. miejsce.\n\nOstatecznie układ tabeli (top5) po przejeździe drugiej grupy wyglądał następująco:\n\nAustralia 34:25 Hiszpania +2:05 Austria +2:51 Ukraina +4:13 UCI World Cycling Center +4:20\n\nGrupa 3 – panowie\n\nDrugą połowę stawki otwierali biało-czerwoni. Na trasę w barwach reprezentacji Polski ruszyli najpierw Maciej Bodnar, Mateusz Gajdulewicz i Kacper Gieryk, a za nimi wystartowali Francuzi, Belgowie i Duńczycy. Nasi zawodnicy po 7,1km tracili 20 sekund do Australijczyków, od których lepiej jechali panowie z kraju ze stolicą w Paryżu. Eddy Le Huitouze, Bruno Armirail i Rémi Cavagna byli nieznacznie szybsi od gospodarzy – wyprzedzali ich o 5 sekund. Dziesiąte części sekundy stracili do nich na pomiarze Duńczycy (Magnus Cort, Mikkel Frølich Honoré, Mikkel Bjerg), dość przeciętnie jechali Belgowie (+0:16).\n\nNasi panowie ostatecznie zmienili z czasem 16’51” – byliśmy wówczas sklasyfikowani nieco za Hiszpanią. Jako kolejni na końcu swojej części pojawili się Francuzi – zdołali o 2 sekundy wyprzedzić Australię. Wydawało się jednak, że na papierze Aude Biannic, Coralie Demay i Juliette Labous mogą mieć nieco problemów z utrzymaniem znikomej przewagi nad gospodyniami.\n\nBelgowie w strefie zmian tracili 24 sekundy do Francuzów – wyprzedzali jednak Hiszpanów i Polaków. Wszyscy w tabeli spadli jednak o jedno miejsce gdy swoją część zakończyli Duńczycy – przejęli oni prowadzenie z nieznaczną przewagą nad Francją i Australią. Teraz wszystko było w nogach Julii Leth, Rebecci Koerner i Emmy Norsgaard Bjerg.\n\nGrupa 3 – panie\n\nNasze zawodniczki zaczęły bardzo dobrze – traciły co prawda nieco do Australii, ale zdecydowanie zdystansowały Hiszpanki. Z gospodyniami przegrywały także Francuzki, które po 7,1km traciły już (zgodnie z przewidywaniami) 12 sekund. Dużo słabiej jechały Belgijki – na pomiarze jeszcze broniły się przed naszą kadrą, ale różnice były minimalne. Trzecią grupę zamykały Dunki, które dzielnie podjęły walkę z Australijkami – po 7,1km traciły do nich tylko 4 sekundy.\n\nOstatecznie reprezentacja Polski wpadła na metę ze stratą minuty i 13 sekund do Australii. Wyprzedziła nas gorsza od siedzących na gorących krzesłach gospodarzy Francja, której rezultat był gorszy od prowadzących o 20 sekund, niestety nie udało nam się wyprzedzić Belgii, która okazała się być od nas lepsza o 2 sekundy. Wszystko zatem wyglądało na to, że ostatecznie zajmiemy 9. miejsce.\n\nJako ostatnie w tej części stawki metę przecięły Dunki – te obroniły się o ledwie 0,3 sekundy nad Francją i tabela (top6) po trzeciej grupie prezentowała się następująco:\n\nAustralia 34:25 Dania +0:20.0 Francja +0:20.3 Belgia +1:11 Polska +1:13 Hiszpania +2:05\n\nGrupa 4 – panowie\n\nRywalizację zamykała piekielnie mocna część stawki – zdaniem wielu bowiem o złoto mieli walczyć właśnie kadry Szwajcarii, Włoch i Holandii. Jako ostatnia ruszała broniąca tytułu reprezentacja Niemiec, acz jej skład nie był w tym roku tam mocny jak w Leuven.\n\nGenialnie otworzyli Szwajcarzy – skład Stefan Küng, Stefan Bissegger i Mauro Schmid jechał zgodnie z oczekiwaniami i przejął prowadzenie na pomiarze z przewagą 7 sekund nad Francją i Danią oraz prawie 14 nad Australią. Za nimi jechali Włosi – drudzy po 7,1km ze stratą 5 sekund do poprzedzającej ich ekipy, a ogromnego pecha mieli Holendrzy, albowiem w ich kadrze defekt zaliczył Baukę Mollema i większość trasy Mathieu van der Poel i Daan Hoole musieli pokonać we dwójkę. To sprawiło, że już na pomiarze mieli 21 sekund straty do Szwajcarów. Także Niemcy nie jechali jakoś wybitnie – po 7,1km tracili do liderującej ekipy 11 sekund.\n\nJak pięknie nazwał to Tomasz Jaroński panowie z Szwajcarii „zrobili swoje”. Ponad 22 sekundy przewagi nad Australią w strefie zmian dawało nadzieję, że Marlen Reusser, Elise Chabbey i Nicole Koller zdołają obronić przewagę nad rywalkami. Ze stratą 10 sekund do nich na trasę ruszyły Włoszki, Niemki traciły 23 sekundy, a Holendrzy aż 40 sekund.\n\nTabela na półmetku wyglądała następująco:\n\nSzwajcaria 15:50 Włochy +0:10 Dania +0:15 Francja +0:19 Australia +0:22 Holandia +0:40\n\nJakby tego było mało to ekipa z miejsca 6. wypadła praktycznie z walki tuż po opuszczeniu przez nią rampy startowej. Paskudny upadek zaliczyła tam Annemiek van Vleuten – urwała jej się przerzutka i holenderska gwiazda z impetem upadła na asfalt. Tym samym w pechowych okolicznościach drużyna mistrzów z 2019 roku i srebrnych medalistów sprzed roku straciła nadzieje na dobry występ.\n\n⚠️ CRASH for @AvVleuten!! ⚠️ Mechanical issue causes horrible crash for the Dutch superstar.\n\nReally disappointing day for the Dutch. #Wollongong2022 pic.twitter.com/rU5LYNnlcu — UCI (@UCI_cycling) September 21, 2022\n\nWróćmy zatem do ekip jadących mocno, a tam genialnie jechały Szwajcarki – udawało im się nawet powiększać przewagę nad Australijkami, nad którymi miały aż 31 sekund na pomiarze czasu. 4 minuty później jechały Włoszki i te zdołały się zbliżyć do swoich rywalek – po 7,1km drugiej zmiany drużynowej sztafety dwie pierwsze ekipy dzieliły tylko 3 sekundy. Niemki miały w tym miejscu prawie pół minuty straty, Holandia traciła zaś prawie minutę.\n\nSzwajcaria wpadła na metę z czasem 33:47, czyli z przewagą 38 sekund nad Australijkami. Zostało im nerwowo czekać na występ Włoszek, albowiem to między nimi miała się rozegrać walka o złoto. Tą wygrała kadra Szwajcarii i tym samym Stefan Küng, Stefan Bissegger, Mauro Schmid, Marlen Reusser, Elise Chabbey i Nicole Koller zostali mistrzami świata w drużynowej jeździe na czas!\n\nDruga reprezentacja Włoch przegrała złoto o niespełna 3 sekundy, a podium uzupełniła Australia. Tuż za nim znalazła się kadra Niemiec i bardzo pechowa Holandia, a Polacy zakończyli zmagania na 9. miejscu.\n\nWyniki drużynowej jazdy na czas w ramach Mistrzostw Świata 2022:\n\n",
    "Szwajcaria przygotowuje się do zimy: Zimniej w mieszkaniach, kary dla opornych": "",
    "Szwajcaria i Hiszpania najlepsze na Sardynii": "Znamy wszystkie drużyny piłki nożnej plażowej, które wezmą udział w Igrzyskach Europejskich Kraków-Małopolska 2023. Rywalizacja w tej dyscyplinie sportu będzie w przyszłym roku w Tarnowie.\n\nW ostatnich dniach we włoskim Cagliari rozegrano finały Europejskiej Ligi Beach Soccera. Wśród mężczyzn wygrała Szwajcaria, która w finale uporała się z reprezentacją Portugalii. Trzecie miejsce zajęła drużyna gospodarzy – Włosi na koniec pokonali Hiszpanów.\n\nReprezentacja Polski skończyła zmagania wysoką wygraną nad Francją 7:1. „Biało-czerwoni” zajęli siódme miejsce w turnieju. W meczu o piątą pozycję Ukraińcy pokonali Azerbejdżan.\n\nPierwsze sześć drużyn wywalczyło przepustkę do Igrzysk Europejskich Kraków-Małopolska 2023. Stawkę uzupełni Polska, pełniąca rolę gospodarza. Wcześniej awans zdobyła reprezentacja Mołdawii, jako mistrz EBSL Div-B Moldova 2022.\n\nPiłka nożna jest najpopularniejszą dyscypliną sportową na świecie. Jestem przekonany, że wersja plażowa będzie się cieszyła także sporym zainteresowaniem podczas Igrzysk. Liczę na dobry występ naszych reprezentantów\n\n- podkreślił marszałek Witold Kozłowski.\n\nW Cagliari walczyły także reprezentacje kobiece. Najlepsze okazały się Hiszpanki, pokonując w finale reprezentację Włoch 2:0. W meczu o trzecie miejsce Portugalia wygrała z Ukrainą 3:0. Pierwsze cztery drużyny wezmą udział w Igrzyskach Europejskich, stawkę uzupełnią Polki i Angielki.\n\nUczestnicy Igrzysk Europejskich Kraków-Małopolska 2023 w piłce nożnej plażowej.\n\nMężczyźni: Szwajcaria, Portugalia, Włochy, Hiszpania, Ukraina, Azerbejdżan, Mołdawia, Polska.\n\nKobiety: Hiszpania, Włochy, Portugalia, Ukraina, Anglia, Polska.\n\nGaleria zdjęć",
    "Szwajcarzy wykupują świeczki na potęgę. Grozi im poważny kryzys energetycznym": "Po zapowiedzi Jacka Sasina spółki GPW notują spadki. Czy to uderzy w system emerytalny?\n\nWnioski o dofinansowanie do zakupu auta dla osób niepełnosprawnych. Kiedy rusza nabór?\n\nRząd zdecydował! Większe limity w dopłatach do prądu dla dużych rodzin i rolników\n\nNasila się kryzys energetyczny\n\nBilans energetyczny Szwajcarii w dużej mierze opiera się o import energii z sąsiednich krajów, a ten może być w tym roku mniejszy ze względu na zmniejszone dostawy gazu z Rosji do Niemiec oraz konserwację reaktorów elektrowni atomowych we Francji.\n\nNiepokój o ciągłość dostaw energii widać nie tylko w Szwajcarii, ale także w Niemczech, gdzie minister gospodarki Robert Habeck zapowiedział ogrzewanie budynków użyteczności publicznej tylko do 19 stopni Celsjusza w związku z kryzysem energetycznym\n\nCzy Polsce również grożą tzw. blackouty?\n\nJeśli nie wydarzy się nic nadzwyczajnego, duży blackuot Polsce na razie nie grozi, możliwe są jednak tzw. mikroblockouty, czyli wyłączenia energii na małych obszarach.\n\nPoważny, ogarniający większy obszar kraju blackout jest możliwy w przypadku wystąpienia zdarzeń nadzwyczajnych np. sabotażu, co biorąc pod uwagę sytuację za naszą wschodnią granicą oraz szersze działania Kremla mające na celu energetyczną destabilizację Europy wcale nie jest wykluczone.\n\nJeśli wykluczymy celowe działania destabilizacyjne, polski system elektroenergetyczny, oparty w głównej mierze o elektrownie węglowe, jest w chwili obecnej jednym z bezpieczniejszych w Europie. Jeśli nie zabraknie nam węgla, z bilansowaniem mocy w krajowym systemie elektroenergetycznym nie powinno być większych problemów tej zimy uważają eksperci z Izby Gospodarczej Sprzedawców Polskiego Wegla.\n\nForum w Karpaczu 2022: Paweł Borys Rozwijamy nasz serwis dzięki wyświetlaniu reklam. Blokując reklamy, nie pozwalasz nam tworzyć wartościowych treści. Wyłącz AdBlock i odśwież stronę.\n\n-Aż strach pomyśleć co by było, gdybyśmy kilka lat temu posłuchali „dobrych rad” o szybkim i całkowitym odcięciu się od węgla i poszli w ślady naszych sąsiadów z zachodu Europy. Bez elektrowni atomowych, jakich długo jeszcze w naszym kraju nie będzie, tylko i wyłącznie węgiel zapewni naszemu krajowi stabilność i bezpieczeństwo energetyczne- dodają eksperci Izby..\n\nTymczasem kryzys energetyczny robi się naprawdę poważny. Polskie elektrownie ogłosiły sygnał o „okresie zagrożenia”. Najbliższe miesiące będą trudne dla Polaków, bo rezerwa mocy w systemie energetycznym okazała się zbyt niska. Wszystkie jednostki Polskich Sieci Elektroebergetycznych są w stanie gotowości.\n\nŹródł: Izba Gospodarcza Sprzedawców Polskiego Wegla",
    "„Zachodniopomorska „Szwajcaria” naprawdę istnieje”. Jest pomysł na wypromowanie malowniczego regionu": "Dzika natura, torfowiska, jeziora, strome wzniesienia i rwące potoki. Wbrew pozorom to wcale nie jest opis malowniczego regionu w Szwajcarii, tylko okolic Połczyna-Zdroju na Pomorzu Zachodnim. Dlatego przedstawiciele pięciu tamtejszych gmin chcą wypromować nową turystyczną markę regionu – Szwajcarię Połczyńską.\n\nSamorządowcy z Połczyna-Zdroju, Złocieńca, Świdwina, Barwic i Czaplinka oraz Anna Bańkowska z zarządu Województwa Zachodniopomorskiego, podpisali w tej sprawie list intencyjny. Celem jest wspólne rozwijanie infrastruktury turystycznej, a także promocja lokalnych produktów, miejsc i atrakcji.\n\n– Kto tam nigdy nie był, pewnie z niedowierzaniem będzie słuchał i czytał o Szwajcarii Połczyńskiej. Ale ta nasza, zachodniopomorska „Szwajcaria” naprawdę istnieje. I zachwyca przyrodą, ukształtowaniem terenu, jakością powietrza, czystością wód – podkreślał marszałek Olgierd Geblewicz.\n\n„Szwajcaria kojarzy się z wysoką jakością i ta nowa marka ma tę jakość gwarantować”\n\n\n\nAutorem inicjatywy promowania marki Szwajcarii Połczyńskiej jest burmistrz Połczyna-Zdroju Sebastian Witek. Poczyniono w tym kierunku już pierwsze kroki. W ubiegłym roku odbył się konkurs na logo nowego regionu, które ozdobiło już turystyczne gadżety. Do udziału w inicjatywie zapraszani są lokalni przedsiębiorcy, zwłaszcza przedstawiciele branży turystycznej i uzdrowiskowej.\n\n– Szwajcaria kojarzy się z wysoką jakością i ta nowa marka ma tę jakość gwarantować. Będzie to swego rodzaju certyfikat oznaczający odpowiedni poziom usług, najwyższą jakość towarów. Logo Szwajcarii Połczyńskiej może być wykorzystywane przed podmioty zajmujące się organizacją wypoczynku czy działalnością uzdrowiskową, ale także przez hotelarzy, restauratorów, producentów zdrowej żywności – tłumaczy Anna Bańkowska, członkini zarządu Województwa Zachodniopomorskiego.\n\nBędą następne spotkania\n\n\n\nWe wrześniu odbędzie się kolejne spotkanie samorządowców. Wtedy list intencyjny ma się zmienić w szczegółowe porozumienie. Zdefiniowana zostanie m.in. kwestia udzielania sublicencji na korzystanie z logo Szwajcarii Połczyńskiej. Planowane jest również przygotowanie aplikacji mobilnej, która będzie przewodnikiem po historii i lokalnych atrakcjach.\n\n– Razem zbudujemy oryginalną w skali kraju markę regionu – zapowiada Sebastian Witek, burmistrz Połczyna-Zdroju.",
    "Gdzie jechać na narty w Szwajcarii? – lista najlepszych stoków": "Kierunki\n\nGdy mowa o kraju, który ma do zaoferowania najlepsze ośrodki narciarskie, wiele osób w pierwszej kolejności pomyśli o Szwajcarii. Nic dziwnego, bo panujące tam zimowe warunki należą do najlepszych, a sam standard tras, wyciągów, usług i hoteli zadowoli nawet najbardziej wymagających miłośników białego szaleństwa. Do tego należy doliczyć zapierające dech w piersiach alpejskie krajobrazy. Jeżeli chcesz wybrać się na narty, Szwajcaria to odpowiedni kierunek.\n\nGdzie najbliżej na narty do Szwajcarii? To niezbyt duży kraj, a co za tym idzie – odległości między poszczególnymi ośrodkami nie są wielkie. Dystans ma więc drugorzędne znaczenie, lepiej kierować się ofertą danego ośrodka w kwestii cen i trudności dostępnych tras.\n\nGdzie najtaniej do Szwajcarii na narty? To kolejne pytanie, na które nie da się odpowiedzieć w sposób jednoznaczny, bo mówimy tu o jednym z najdroższych miejsc, w których można spędzić zimowy urlop. 5 tys. zł za 6-dniowy pobyt w hotelu nie jest niczym niezwykłym, podobnie jak kwota 500 zł widniejąca na rachunku za obiad dla dwóch osób. A do tego trzeba jeszcze doliczyć ceny skipassów, które najczęściej kosztują 1200–1300 zł za 6 dni.\n\nWyjazd do Szwajcarii będzie droższy niż narty w Szwecji i wyraźnie droższy niż narty we Francji. Jeżeli wysokie ceny nie stanowią przeszkody, bez dwóch zdań warto wybrać właśnie tę destynację. Rewelacyjnie przygotowane trasy narciarskie, których łączna długość przekracza 7 tys. km i wspaniałe warunki pogodowe to gwarancja udanego urlopu. Gdzie najlepiej do Szwajcarii na narty? Poniżej wymieniamy najciekawsze kurorty.\n\nNasze zestawienie otwiera miejsce, które jest narciarską wizytówką Szwajcarii. Miasteczko Zermatt, położone u podnóża szczytu Matterhorn (na wysokości 1616 m n.p.m.), ma do zaoferowania ok. 200 km tras narciarskich, z których większość jest przystosowana do możliwości narciarzy początkujących i średniozaawansowanych (niebieskie oznaczenie).\n\nNowicjusze najlepiej poczują się w Wolli's Park. Tamtejsze trasy nie są zbyt długie, za to szerokie, dzięki czemu zapewniają sporą dozę swobody. Nieco bardziej doświadczonym miłośnikom białego szaleństwa przypadną do gustu trasy u podnóża góry Matterhorn i na lodowcu Theodul.\n\nWarto wspomnieć, że Zermatt to jeden z najbardziej ekskluzywnych ośrodków narciarskich w całej Szwajcarii. Bez problemu można natknąć się tam na światowego formatu gwiazdy kina, znane z najgłośniejszych hollywoodzkich produkcji. W mieście działa wiele luksusowych restauracji i butików z kreacjami najbardziej znanych projektantów.\n\nKolejny ciekawy kurort narciarski, który świetnie spełnia oczekiwania początkujących narciarzy, to Mürren. Niewielka wioska, leżąca u podnóża szczytów Alp Berneńskich (wysokość 1650 m n.p.m.), ma wyjątkowo kameralny charakter. W dużej mierze wynika to z faktu, że nie można dostać się tam samochodem. Do kurortu dotrzemy tramwajem z Lauterbrunnen i koleją linową lub zębatą ze Stechelberu, ale auto trzeba będzie zostawić na jednym z parkingów w dolinie. Utrudnienie? W pewnym stopniu tak, ale dzięki temu, tamtejsze stoki nie są przesadnie zatłoczone, nawet w szczycie sezonu.\n\nTamtejsze trasy narciarskie mają długość ok. 50 km, z czego wiele charakteryzuje się niskim poziomem trudności. Warto jednak zaznaczyć, że dzięki znacznemu nachyleniu terenu, wiele niebieskich i czerwonych tras spełni oczekiwania także bardziej doświadczonych osób.\n\nCo Mürren ma do zaoferowania poza świetnie przygotowanymi trasami? W obszarze kurortu działa wiele restauracji. Najciekawsza, zlokalizowana na szczycie Schilthorn, jest obrotowa, a napędza ją energia słoneczna. Warto też wspomnieć o tamtejszych sklepach ze szwajcarską czekoladą, które zgodnie z lokalną tradycją, w grudniu zmieniają się w „żywy” kalendarz adwentowy.\n\nPora na kurort, który przez wiele osób jest określany jako najpiękniejszy ośrodek narciarski w Szwajcarii. Verbier, niewielkie miasteczko położone u podnóża masywu Pleureur (wysokość 1500 m n.p.m.), oferuje świetne warunki dla początkujących i doświadczonych narciarzy.\n\nW pobliżu kurortu można znaleźć aż 94 trasy o łącznej długości przekraczającej 400 km. Dominują trasy czerwone i niebieskie, ale nie brakuje też stoków z czarnym oznaczeniem. Osoby pewne swoich umiejętności powinny skupić się na stromych stokach Mont Fort, ale trasy na zboczach Mont Gele i między La Chuax i La Tzoumaz też stawiają spore wymagania.\n\nVerbier to idealna destynacja dla osób, które w ciągu dnia lubią zaszaleć na stokach, a po zmroku – w klubach. Miasteczko słynie z wysokiej klasy lokali, w których serwowane są wyśmienite trunki.\n\nNasza kolejna propozycja to Saas Fee. Temu kurortowi bliżej jest do Mürren niż do Verbier. W porównaniu z największymi ośrodkami, panuje tam kameralna, niemal senna atmosfera. Miejscowość położona w dolinie Saastal (1798 m n.p.m.) jest otoczona aż trzynastoma czterotysięcznikami. Taka lokalizacja po prostu musi przekładać się na niezwykły krajobraz.\n\nŁączna długość 48 tras przekracza 140 km. Coś dla siebie znajdą tam osoby, które dopiero zaczynają swoją przygodę ze sportami zimowymi, jak i najbardziej doświadczeni narciarze, do których dyspozycji oddano 7 czarnych tras. Warto podkreślić, że lodowcowe położenie Saas-Fee zapewnia świetne warunki do jazdy przez cały rok.\n\nZ innych atrakcji warto wymienić najwyżej położoną restaurację obrotową, mieszczącą się tuż pod szczytem masywu Allalin. Ciekawostką jest też Metro Alpin – najwyżej położona podziemna kolej linowa.\n\nWymieniając najciekawsze ośrodki narciarskie w Szwajcarii, nie można pominąć pominąć najwyżej położonego miasta w Europie. Davos (1560 m n.p.m.), położone nad rzeką Landwasser, to prawdziwa mekka dla wszystkich miłośników sportów zimowych.\n\nWraz z pobliskim Klosters, Davos tworzy ogromny kurort narciarski, którego goście mogą skorzystać z tras o łącznej długości ok. 300 km. Przeważają łatwe stoki o łagodnym nachyleniu, ale usatysfakcjonowani będą także średniozaawansowani i zaawansowani narciarze. Trasy o średnim stopniu trudności liczą sobie 122 km, a trudne – 45 km. Ośrodek stwarza też doskonałe warunki dla wszystkich, którzy od zjazdów wolą biegi na nartach. Łączna długość malowniczych tras biegowych to 75 km.\n\nNie można nie wspomnieć, że w mieście działa browar warzący doskonałe piwo. Niemałą (dosłownie i w przenośni) ciekawostką jest też największe w Europie naturalne lodowisko.\n\nKolejny ośrodek na naszej liście to świetna propozycja dla rodzin z dziećmi. Nendaz (1252 m n.p.m.) oferuje infrastrukturę przygotowaną specjalnie z myślą o najmłodszych miłośnikach sportów zimowych, a w samym mieście panuje spokojna, rodzinna atmosfera.\n\nW pobliżu kurortu można znaleźć 70 tras o łącznej długości ok. 200 km. Połowa z nich zapewnia warunki idealne dla początkujących, ale coś dla siebie znajdą też osoby średniozaawansowane.\n\nW Nendaz znajdziemy tylko kilka barów i nocnych klubów, to zupełne przeciwieństwo głośnego Verbier, które ożywa po zmroku. Co w zamian? Liczne atrakcje dla dzieci, zwłaszcza w okresie Bożego Narodzenia, kiedy do miasteczka na paralotni przybywa św. Mikołaj.\n\nOśrodek Grimentz-Zinal zajmuje mocną pozycję w rankingu najciekawszych kurortów zimowych w Szwajcarii. To połączone koleją linową tereny narciarskie miejscowości Zinal i Grimentz.\n\n[ Komunikat: kliknij tutaj prawym przyciskiem myszki, jeśli chcesz usunąć promowany tekst ] Wyjazd na narty: jak się przygotować?\n\nTrasy narciarskie są tam położone na wysokości od 1570 do 2900 m n.p.m. Ich łączna długość to ok. 100 km. Przeważają trasy czerwone (ponad 40 km) i czarne (ponad 30 km). Trasy niebieskie, dedykowane początkującym narciarzom, stanowią mniejszość. Warto też wspomnieć, że na terenie ośrodka znajdują się tereny idealne dla miłośników freeride'u i trasy dla skialpinistów.\n\nW czasie wolnym od szaleństw na stoku, nikomu nie grozi nuda. Na terenie ośrodka działa wiele restauracji z wyśmienitą kuchnią i winiarni serwujących najszlachetniejsze trunki.\n\nNasze zestawienie zamyka jeden z najstarszych ośrodków sportów zimowych w Szwajcarii. Kurort St. Moritz jest położony w dolinie Engadin, na wysokości 1800 m n.p.m.\n\nZ pobytu w tym miejscu najbardziej zadowoleni będą doświadczeni narciarze. Łączna długość tamtejszych tras to 160 km, a 70 proc. tej wartości pokrywają trasy trudne.",
    "Alpy z psem: Bawaria, Austria (Silvretta), Liechtenstein, Szwajcaria": "Zaczynając od początku: wszystko zaczęło się dokładnie 30 lat temu, kiedy to jako student (już drugiego) roku prawa postanowiłem pojechać — samemu, autostopem — w Alpy. Padło na Chamonix, a poszło tak dobrze, że kilka dni później wdrapałem się na najwyższą górę Europy… (i nawet zdrapałem się — jak sobie pomyślę co ja wówczas wyprawiałem, to wiem, że mam sporo fuksa; jak sobie jeszcze pomyślę, że obecnie lepiej oszpejony chadzam z psem do lasu, to w ogóle…). I wtedy padło mi na głowę tak mocno, że przez kilka kolejnych lat nie chciałem oglądać innych gór (a już szczególnie takich, w których rośnie las)…\n\nĆwierć wieku po moim ostatnim wypadzie w Alpy — w tzw. międzyczasie zacząłem chodzić po górach z psem, co uważam za wspaniałe (tego też już uzbierało się 18 lat!) — pomyślałem sobie, że czas ruszyć cztery litery i odświeżyć pamięć. Założenie było następujące: nie siedzimy w miejscu, lecz się przemieszczamy, ponieważ wprawdzie w ten sposób nie pogłębimy znajomości konkretnego rewiru, a przecież i tak nie starczyłoby życia, gdyby człek chciał zobaczyć wszystko, co by zobaczyć chciał (no i w ten sposób może uda się nieco odciążyć nie w pełni sprawne łapki psinki). Temu zgrubnemu planowi towarzyszyło jeszcze jedno założenie — jedziemy przed siebie, raczej przeciwnie do ruchu wskazówek zegara, ale jeśli prognozy wskażą, że gdzieś jest lepsza pogoda, to zmieniamy kierunek.\n\nW ten to sposób w pierwszą sierpniową sobotę zapakowaliśmy się naszą trójcą do auta i wyruszyliśmy — w Alpy, z psem, na totalnym (?) lajcie…\n\nNa rozruch i rozprostowanie kości po całodniowej podróży do Bawarii — marsz na Zwiesel (1348 m n.p.m.). Krowie placki pod naszymi nogami zapowiadają pewną bolączkę, która będzie nam towarzyszyła przez cały wypad: Alpy są pełne krów, które wspinają się nawet na wysokość odpowiadającą naszym Rysom (!) — a jak się idzie przez te góry z psem, to na krasule trzeba troszkę uważać ;-)\n\nNo i właśnie konieczność ominięcia stadka ciekawskich krów zmusiła nas do wybrania paskudnie stromego podejścia na wierzchołek… dalszych zdjęć brak, bo po chwili dogoniły nas te chmury i widoczność spadła do minimum\n\nHasło przewodnie wyjazdu brzmiało „gdzie oczy poniosą? w siną dal”, toteż nie może dziwić, że jeszcze tego samego dnia trafiliśmy do Praxmar w Stubai. Nadal stromo, miejscami bardzo kamieniście — w tym momencie zaczynam sobie uświadamiać, że pies w Alpach nie będzie miał łatwego życia…\n\nTaka „kanapka” — chmury / góry / chmury — w niższych górach nie jest łatwa do zaobserwowania (kiedyś zdarzyła się nam pod Ruprechtickim Špičákiem, ale to zdecydowanie nie to samo), przeto warto wyskoczyć w Alpy, żeby zobaczyć to zjawisko na własne oczy :-)\n\nA my dalej w drogę, tym razem na Silvrettę — jeden z najpiękniejszych rewirów, jakie udało się nam odwiedzić podczas naszej podróży. Spędziliśmy tam prawie trzy dni, a urzekła nas tak bardzo, że już dziś wiemy, że kiedyś będzie trzeba tam wrócić!\n\nTaka ciekawostka: wypad trwał trzy tygodnie, podczas którego nie spadła nam na głowę kropla deszczu (oprócz najostatniejszego dnia i spaceru na peryferiach Garmisch-Partenkirchen; solidnie padało raz (w nocy i ze 2-3 godziny ranem, akurat jak jechaliśmy autem), raz czy dwa pokropiło w nocy — no i w strugach deszczu wracaliśmy z Monachium do Wrocławia. (Cały czas było też bardzo ciepło — w dzień, bo nad ranem miewaliśmy temperatury poniżej 10 st. — co akurat Kuaty nie urzekło.)\n\nZaporowe jezioro Silvretta to dowód, że Austriacy potrafią doskonale wkomponować w krajobraz nawet obiekt o ściśle utylitarnym przeznaczeniu; zapach nisko przelatujących chmur o poranku — bezcenne!\n\nSilvretta nam będzie kojarzyć się z Arkadią, ale to nadal Alpy, które dla wędrujących z psem — nasza nie w pełni sprawna weteranka lada dzień kończy 8 lat — nie są łatwe, o czym mieliśmy możliwość przekonać się dosłownie każdego dnia na szlaku: jak nie bardo stromo, to ostre podłoże (bardzo niewygodne dla psich łapek), to znów daleko — a cały czas palące słońce i upał (w dole Vermunt-Stausee, drugie z jezior położonych w tym rejonie)\n\nCo nie zmienia faktu, że gęby się nam śmiały cały czas — ale ja w Alpach tak mam, że właściwie mógłbym cały dzień siedzieć i patrzeć, i też będę wniebowzięty\n\nOchsentaler Gletscher i (po lewej) Piz Buin — jak widzę takie rzeczy, to mnie ciarki po plerach chodzą… i od razu zastrzegam, że te zdjęcia nie oddają nawet dziesiątej części piękna tych miejscówek…\n\nFamilijny pstryczek przy Wiesbadener Hütte, w tej chwili był to rekord wysokości psiapsiółki (2443 m n.p.m. to nieco wyżej niż Bystra w Tatrach Zachodnich)\n\nGodzi się parę słów poświęcić widokowej Silvretta-Hochalpenstraße. Otóż przejazd tą piękną szosą o długości 22,3 km jest płatny (18 euro za osobówkę — niezależnie od tego jak długo trwa przejazd… nam zajęło to prawie 72 godziny), acz chociaż nie jest tanio, to warto kwotę tę poświęcić, już choćby dlatego, że tak sama droga jest emocjonująca (już choćby z tego powodu, że na przełęczy Bielerhöhe osiąga wysokość 2032 m n.p.m. — jeśli chodzi o serpentyny, to da się żyć ;-), a widoki tam niepowtarzalne!\n\nUchylam rąbka tajemnicy — tak wyglądał od kuchni jeden z naszych poranków na Silvretcie (tu akurat Kuata nieco zaspała, bo chwilę wcześniej po parkingu chodziły krowy, a psinka za tymi bydlętami nie przpada); a skoro od kuchni, to może kiedyś napiszę dlaczego AeroPress nie jest idealnym rozwiązaniem na taki wyjazd (tylko makinetka!)\n\nSkądinąd takie obozowisko na przełęczy Bielerhöhe też warto na własne oczy zobaczyć\n\nAle było warto, bo tylko dzięki temu mogliśmy obserwować takie spektakle z cyklu światło i cień na koniec dnia\n\nPóźniej był rekreacyjny spacerek dolinką przy Gargellen, wciąż w austriackim Vorarlbergu; taka ciekawostka: na zdjęciu po lewej jeszcze pasmo Silvretta, po prawej już Rätikon (którego właściwie nie widać, bo za krzakami)\n\nA to już Rätikon pełną gębą — to też ciekawe, bo wypad do Liechtensteinu wymyśliłem jakiś czas temu, schodząc ze Śnieżnika… miał być jeszcze spacer przez Vaduz (myślałem, że ta metropolia będzie akurat w zasięgu emocjonalnym naszej psinki), ale jednak odpuściliśmy\n\nNo właśnie: w Alpy z psem da się jechać, ale trzeba mieć świadomość, że będzie to wyjazd na całkowitym lajcie — albo będzie się człowiek denerwował, że tam się nie da, że tu za trudno, że są ograniczenia (dla jasności: austriackie, francuskie i włoskie parki narodowe, a nawet ten jedyny szwajcarski, zasadniczo są zamknięte dla czworonogów); na zdjęciu: mijamy Alp Valüna — miłą oku knajpę/chatę zorganizowaną w starej oborze (architektura użytkowa tamtych rewirów jest po prostu wspaniała)\n\nPoza tym idąc z psinką w nieco poważniejsze góry niż jakieś kopce zawsze w tyle głowy noszę tę obawę, że nawet jeśli jakoś przebrniemy — a przecież kłopotliwy może być byle uskok czy ścianka o dwumetrowej wysokości — to dalej będzie tylko trudniej, a zejść z tych 2 metrów będzie jej znacznie trudniej…\n\nMiałem coś napisać o historii Liechtensteinu (ciekawostka: to nazwa księstwa wzięła się od nazwiska rodu panującego, nie na odwrót, a nowi właściciele, czyli Liechtensteinowie odwiedzili swoje włości dopiero kilka pokoleń po zakupie tych ziem), ale ograniczę się do stwierdzenia, że zadziwiać może nawet podział administracyjny tego państewka — a także gospodarstwa rolne wzniesione w taaaakich miejscach\n\n…no i tu właśnie jest chwila zaambarasowania: gdzieś za moimi plecami jest wejście na pastwisko pełne krów, które czasem spod byka spozirają na naszą psiapsiółkę — która znów nie baczy na to, że czasem ludzie biorą ją za cattle doga, więc powinna dawać radę… No ale w takich okolicznościach przyrody nawet chwilka strawiona na zastanowienie się jaki wariant przyjąć nie jest chwilką straconą\n\nI ostatni rzut oka na piękne Alpy w Liechtensteinie\n\nNaszym kolejnym celem był Pilatus koło Lucerny — masywny, malowniczy (pięknie go widać z okolic Jeziora Czterech Kantonów), szczyt o wysokości „zaledwie” 2137 m n.p.m.\n\nPrędko się okazało, że szlakiem, który wybraliśmy, na Pilatusa się nie wdrapiemy — lekkie stromości przeszły w małą ściankę zabezpieczoną łańcuchem, z którą nawet się uporaliśmy, ale co jest dalej? roztropny przewodnik psa bierze takie rzeczy pod uwagę — więc wkrótce nastąpił wycof — bo to przecież był wypad w Alpy z psem na lajcie, nie na spinkę!\n\nNagrodą za rozwagę i rozsądek była możliwość obejrzenia panoramy Vierwaldstättersee z okolic Fräkmünt — szwajcarskie krajobrazy są przecudne, także przez auta szybę (w tym akurat pomogła decyzja, by jeździć tylko krajówkami, z dala od autostrad)\n\n…aby dzień później, nieskonfundowani ani na jotę, pomknąć dalej na zachód, z przystankiem w l’Etivaz, aby przejść się kawałeczkiem parc naturel régional Gruyère Pays-d’Enhaut…\n\nDla chętnych i poszukujących inspiracji garść odnośników do map (każda z tych alpejskich trasek została przetestowana pod kątem przejścia z psem — żadnemu zwierzęciu nie wydarzyła się krzywda):\n\nna przedbiegi: Zweisel w Alpach Bawarskich (Niemcy);\n\nna rozeznanie tematu: Praxmar w Stubaien Alpen (Austria);\n\nna zachwycenie się: Silvretta, runda pierwsza;\n\nna zachwytu podtrzymanie: Silvretta, do Wiesbadener Hütte;\n\nna relaksik: spacerek w okolicach Gargellen;\n\nku czci wiadomego słonika: Liechtenstein i przechadzka w okolicach Steg (pasmo Rätikon);\n\ndla przypomnienia, że Alpy z psem to nie przelewki: nieudana próba wejścia na Pilatus (Szwajcaria)\n\nna rozprostowanie nóg w podróży: parę kilometrów w pobliżu l’Etivaz.\n\n(część druga: Francja i Italia)\n\n(wszystkie zdjęcia fot. Olgierd Rudak, CC-BY-SA 3.0)",
    "Szwajcaria kupi mobilne turbiny gazowe na wypadek braków energii": "Rząd Szwajcarii podpisał kontrakt warto 470 milionów franków na dostawę ośmiu mobilnych turbin gazowych w celu poprawy bezpieczeństwa energetycznego kraju. Dostawy zrealizuje koncern General Electric.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nZgodnie z przygotowanym raportem przez Rząd Federalny tej zimy w Szwajcarii mogą wystąpić niedobory w dostawach energii elektrycznej. Do tej pory wspomagano się importem z Francji i Austrii, ale może się okazać, że w obliczu poważnych problemów w Niemczech właśnie tam będzie kierowany prąd. Przygotowano już plan ograniczeń dla przemysłu oraz odbiorców indywidualnych.",
    "Ta przełęcz była przykryta lodem od co najmniej dwóch tysięcy lat. Odsłoniły ją tegoroczne upały": "Na skutek letniej fali upałów roztopiła się część szwajcarskiego lodowca Glacier de Tsanfleuron. Roztopy odsłoniły przełęcz, która była zakryta lodową pokrywą przez ponad dwa tysiące lat. Naukowcy biją na alarm - topnienie lodowców w Alpach od lat postępuje w niepokojąco szybkim tempie.\n\nPogoda Długoterminowa Weekend\n\nW tym roku lato w Europie okazało się szczególnie upalne. Oprócz trwającej wiele tygodni spiekoty, wyschniętych rzek i gigantycznych pożarów w południowej i zachodniej części kontynentu, wysokie temperatury wpłynęły także na kondycję lodowców. Jeśli trend się utrzyma, pokrywa lodowa najwyższych łańcuchów górskich może bardzo szybko zniknąć.\n\nTrzykrotnie szybsze roztopy\n\nW wyniku upałów część zlokalizowanego w Alpach Szwajcarskich lodowca Glacier de Tsanfleuron uległa całkowitemu roztopieniu, częściowo odsłaniając kamienistą przełęcz na wysokości 2800 metrów. Oddzieliła ona główną część lodowej pokrywy od pomniejszego lodowca Scex Rouge.\n\nJak wskazują przedstawiciele lokalnego ośrodka narciarskiego Glacier 3000, resztki lodu na przełęczy prawdopodobnie stopnieją do końca miesiąca.\n\n- Wiedzieliśmy, że któregoś dnia przełęcz się odsłoni - opowiada Bernhard Tschannen z Glacier 3000. - Ten rok był dramatyczny. Straciliśmy około trzy razy więcej lodu niż średnio w poprzedniej dekadzie - dodaje.\n\nMauro Fischer, glacjolog z Uniwersytetu Berneńskiego wskazuje natomiast, że około 10 lat temu temu przełęcz pokryta była 15-metrową warstwą lodu, która do tego momentu prawie całkowicie się stopiła. Miejscami warstwa śniegu ma jeszcze grubość 5 metrów, ale w innych punktach jest to zaledwie centymetr.\n\nSzwajcarskie lodowce topnieją Reuters\n\nLód, który nie powróci\n\nOd kilku lat region Alp nawiedzany jest przez coraz cieplejsze lata i coraz łagodniejsze, mniej śnieżne zimy. W tym roku było tam jednak szczególnie gorąco - miejscami temperatura sięgnęła ponad 30 stopni Celsjusza, co nie pozostało bez wpływu na pokrywę lodową. Według danych zgromadzonych w ramach projektu Copernicus, średnia temperatura latem w Szwajcarii była w tym roku o 0,4 stopnia wyższa od poprzedniego, rekordowego roku.\n\n- To, co widzieliśmy tego lata, naprawdę wykracza poza wszystko, co do tej pory zmierzyliśmy - podkreśla Fischer.\n\nZdaniem naukowców, nawet gdyby udało się nagle zatrzymać ocieplenie temperatur, to dla setek z 1400 szwajcarskich lodowców, które stanowią około połowy całego lodu lodowcowego w Alpach, byłoby już za późno. Jednym ze \"straconych\" lodowców jest świeżo oddzielony Scex Rouge, który nie przetrwa oddzielenia od Glacier de Tsanfleuron.\n\n- Lodowce to żywa masa - dodaje Tschannen. - Myślę, że w ciągu dekady już go nie będzie.\n\nSzwajcarskie lodowce topnieją Reuters\n\nAutor:as/kg\n\nŹródło: Reuters, Financial Times",
    "USA i Szwajcaria ogłosiły utworzenie specjalnego funduszu dla Afganistanu": "Jak zapowiedziały władze USA, rządzący Afganistanem talibowie nie będą mieli dostępu do środków, które zostaną ulokowane w Banku Rozrachunków Międzynarodowym i administrowane przez zarząd złożony z dwóch afgańskich ekonomistów oraz po jednym przedstawicielu USA i Szwajcarii.\n\nReklama\n\nCelem funduszu ma być zapewnienie \"większej stabilności\" afgańskiej gospodarce.\n\nReklama\n\nPieniądze mają być wydawane m.in na spłatę długów zagranicznych, co ma umożliwić dalszą pomoc rozwojową dla kraju, a także import energii elektrycznej i innych kluczowych towarów.\n\nOgłoszony fundusz jest konsekwencją decyzji z 2021 roku, by zamrozić aktywa afgańskiego banku centralnego zlokalizowane w USA. Administracja amerykańska zdecydowała wówczas, że połowa z 7 mld dolarów zostanie zatrzymana na poczet ewentualnych odszkodowań sądowych dla rodzin ofiar zamachów z 11 września 2001 roku, zaś druga miała być przeznaczona dla mieszkańców Afganistanu.\n\n\"Represje talibów i złe zarządzanie gospodarką pogorszyły długotrwałe gospodarcze problemy Afganistanu, w tym poprzez działania, które zmniejszyły zdolności kluczowych afgańskich instytucji ekonomicznych, co sprawiło, że zwrot tych środków Afganistanowi jest nie do obrony\" - powiedział wiceszef resortu finansów USA Wally Adeyemo.\n\nJak stwierdził, aby odbudować swoją wiarygodność afgański bank centralny DAB musi zademonstrować swoją niezależność od talibskich władz i m.in. wprowadzić mechanizmy walki z praniem brudnych pieniędzy.\n\nWedług danych Banku Światowego, od czasu przejęcia władzy przez talibów w ubiegłym roku PKB Afganistanu spadło o 20-30 procent, import o 40 proc., zaś 70 proc. afgańskich gospodarstw domowych ma problemy z zaspokojeniem podstawowych potrzeb.",
    "Garść newsów ekonomicznych: Szwajcaria wyszła z najniższych stóp na świecie, koniec ujemnego oprocentowania": "fot. freepik.com\n\n75pb bazowych podwyżki spowodowało podniesienie oprocentowania do 0,5% i wyprzedzenie Japonii, która trwa w przekonaniu, że inflacja jest w głównej mierze indukowana cenami energii i sama zniknie (wczoraj BoJ zmuszony był nawet do interwencji w obronie waluty, aby tego przekonania bronić). Dziś zanurzymy się w Biuletyn Statystyczny i wstępne wyniki ankiet PMI w Europie i USA.\n\nGUS opublikuje dziś dane o stopie bezrobocia za sierpień, co oznacza też, że poznamy cały Biuletyn Statystyczny za ten miesiąc. Stopę bezrobocia prognozujemy na 4,9% r/r (tyle co konsensus, tyle też podał MRiPS we wstępnym odczycie). Po lekko negatywnym zaskoczeniu w ubiegłym miesiącu, w sierpniu obstawiamy powrót do sezonowego wzorca. Pewnym ryzykiem jest tutaj wyjazd obywateli Ukrainy z powrotem do ojczyzny, lecz nie wydaje nam się, aby czynnik ten miał znaczący efekt (oddziaływanie głównie na mianownik). Warto przy tej okazji wspomnieć, że we wrześniu (a więc wraz z publikacją kolejnego BS) dane o stopie bezrobocia rejestrowanego zostaną zaprezentowane po corocznej rewizji osób \"mianownika\". Zwykle nie wzbudza to wielu emocji i przechodzi bez echa, jednak w warunkach zwiększenia liczby pracujących (uchodźcy) oraz po uwzględnieniu wyników Spisu Powszechnego (2020) można się spodziewać pewnych przetasowań prowadzących do nieco niższej stopy bezrobocia rejestrowanego. Więcej można znaleźć w informacji GUS.\n\nUwagę przykuwać będą jednak głównie wstępne PMI w Europie i USA (konsensus oczekuje dalszych spadków). Dzień (i roboczy tydzień) można zakończyć słuchając wystąpienia J. Powella.\n\nStopy procentowe w Szwajcarii już nie są ujemne\n\nSNB zdecydował się na kolejną podwyżkę stóp procentowych (tym razem +75pb) i wyszedł z ujemnych stóp, w których tkwił od 2015 roku. Obecna stopa główna to 0,5% i nie jest już najniższa na świecie, ale druga najniższa (po Japonii, gdzie wciąż obowiązuje -0,1%). Co ciekawe jednak, prezes Jordan wskazywał na konferencji, że ujemne stopy sprawdziły się całkiem nieźle (brak osłabienia waluty, inflacja nie wystrzeliła lecz jedynie podniosła się) i nie będzie miał problemów z powrotem do tego reżimu, jeśli tylko wymagać będą tego warunki gospodarcze.\n\nPowód zacieśnienia jest prosty: zbyt wysoka inflacja. W morzu strefy euro, pośród którego położona jest Szwajcaria, inflacja w tym kraju nie wydaje się jednak nadmiernie wygórowana (patrz wykresy).\n\nPatrząc jednak pryncypialnie, inflacja przewyższa cel banku centralnego (\n\nOd pewnego czasu jednak zadziwia nas relatywna stabilność helweckich cen\n\nStoi za nią mocny kurs, inny mix energetyczny (oraz inna struktura koszyka inflacyjnego) ale pewnie także stabilne oczekiwania inflacyjne. Raczej nie należy tu obstawiać eksplozji oprocentowania, zwłaszcza że wciąż nie ma warunków do znaczącej deprecjacji franka (niepewność, parkowanie kapitału w bezpiecznej przystani przez inwestorów). Mocny kurs, otwarta gospodarka, zakotwiczone oczekiwania = prawdopodobieństwo zaimportowania znaczącej dezinflacji płynącej z rynku dóbr trwałych i półtrwałych (bo ten proces globalnie będzie się rozpędzał) przy stabilnej inflacji w usługach. Perspektywy wyglądają więc dobrze. Może się okazać, że w grudniu inflacja będzie już po szczycie i tym samym nie będzie konieczności i przestrzeni do zdecydowanych zmian stóp.\n\nGarść newsów ekonomicznych\n\nPolska: Ogólny wskaźnik koniunktury GUS pogorszył się we wrześniu we wszystkich objętych badaniem sekcjach prócz finansów i ubezpieczeń. Na osłodę można dodać, że pogorszenie jest gwałtowne. Wygląda jednak na uporczywe, co jest zgodne z kierunkiem naszych prognoz. Póki co, żadnych przesłanek zatrzymania hamowania koniunktury nie ma. Więcej -> link.\n\nPodaż pieniądza M3 zaskoczyła w Polsce w górę. Sporo ciekawostek w poniższym wątku.\n\n???????? Podaż pieniądza M3 zaskoczyła w sierpniu w górę i to zaskoczyła naszym zdaniem solidnie. Robi się ciekawie. Ale po kolei. ????\n\n\n\n1. Historia wzrostów gotówki skończyła się. Pieniądz w formie papierowo-metalowej ląduje na kontach bankowych oraz w innych aktywach niematerialnych. pic.twitter.com/loFOVkjV9R — mBank Research (@mbank_research) September 22, 2022\n\nBank Anglii podniósł stopy procentowe o 50pb (zgodnie z oczekiwaniami). Główna stopa procentowa wynosi 2,25%. Bank Turcji obniżył z kolei stopę główną o 100pb do 12%. Bank Japonii był zmuszony interweniować w obronie jena.\n\nUSA: dane dotyczące nowo-zarejestrowanych bezrobotnych wciąż pozostają bardzo dobre. Przeszłe wyniki nie są gwarancją przyszłych, ale w obecnym momencie dobre dane bieżące dają Fed dużą swobodę w zwalczaniu inflacji. Stąd już blisko do zrealizowania bezkompromisowego scenariusza szybkich i głębokich podwyżek stóp procentowych. Inwestorzy odnotowują ten fakt odwracając krzywe rentowności i oczekując, że doprowadzi to do recesji.",
    "Zdjęcia pogorzeliska po pożarze w Czeskiej Szwajcarii. \"Wszystko wygląda przerażająco\"": "Wszystko to robi niesamowite wrażenie, wygląda przerażająco. Na drzewa trzeba będzie czekać dwadzieścia lat - stwierdził Michał Banaś z Instytutu Nauk Geologicznych PAN, który przebywa w Czechach i skontaktował się z redakcją Kontaktu 24. Podzielił się zdjęciami pogorzeliska powstałego po pożarze w Czeskiej Szwajcarii.\n\nPogoda Długoterminowa Weekend\n\nPod koniec lipca strażacy walczyli z rozległym pożarem w Parku Narodowym Czeska Szwajcaria na północnym zachodzie Czech. Żywioł objął obszar o powierzchni ponad tysiąca hektarów. Był to największy pożar lasów w historii Republiki Czeskiej.\n\nJak przekazał w rozmowie z redakcją Kontaktu 24 Michał Banaś, pracownik Instytutu Nauk Geologicznych PAN, jest w Czechach na urlopie.\n\n\"Na drzewa trzeba będzie czekać dwadzieścia lat\"\n\n- Okazało się, że moja kwatera znajduje się pięć minut od pogorzeliska - opisywał. Jak powiedział, w piątek otworzona została jedna z dróg, pomiędzy miejscowościami Jitrichovice i Hrensko. - Udało się więc legalnie zaparkować i spacerować wokół tych terenów. Wszystko robi to niesamowite wrażenie, wygląda przerażająco - opowiadał.\n\nNa zdjęciach z okolic miejscowości Mezna widać stojące kikuty wypalonych drzew i powalone drzewa. Gdzieniegdzie ocalały krzaki lub drzewa liściaste. W niektórych miejscach widać zieleniące się na pogorzelisku trawy.\n\nJak opisywał Banaś, \"wygląda to, jakby świat podzielił się na pół wzdłuż drogi\". Wyjaśnił, że \"po północnej stronie jest zielono, widać że droga obroniła tę część (parku - red.)\". - Na południu już wszystko nadpalone, suche powalone świerki - mówił.\n\n- Mam nadzieję, że na wiosnę już tu się coś odrodzi i zazieleni. Na drzewa trzeba będzie czekać dwadzieścia lat - ocenił. - Na studiach już miałem do czynienia z pożarami lasów. Wiem, jak okropny to żywioł. Ogień w Czeskiej Szwajcarii zebrał potężne żniwo - podsumował.\n\nPogorzelisko w Czeskiej Szwajcarii Michał/Kontakt 24\n\nPo jednej stronie drogi pożarzysko, po drugiej - nietknięty las Michał/Kontakt 24\n\nPogorzelisko w Czeskiej Szwajcarii. Widok na Małą Prachowską Bramę Michał/Kontakt24\n\nGoogle Maps\n\nAutor:mj,ps\n\nŹródło: Kontakt 24, tvnmeteo.pl",
    "Stopy procentowe w górę, dolar i frank zyskują": "Kluczowa była środowa decyzja amerykańskiej Rezerwy Federalnej, która podniosła przedział, w jakim utrzymywana jest główna stopa procentowa, do 3-3,25 proc. Była to piąta podwyżka w tym roku. Taki ruch był oczekiwany, jednak spowodował, że Dow Jones Industrial Average spadł poniżej 30 tys. pkt, do najniższego poziomu od prawie dwóch lat. Pomogła w tym publikacja nowych prognoz członków Federalnego Komitetu ds. Otwartego Rynku, który decyduje o polityce pieniężnej w USA. Wynika z nich, że w ramach obecnego cyklu podwyżek główna stopa w USA dojdzie do 4,5 proc., a pierwsze obniżki są możliwe dopiero w 2024 r.\n\nReklama\n\nPodnoszenie stóp oznacza wyższe koszty finansowania dla inwestorów, którzy posiłkują się pożyczkami. Podnoszą też opłacalność bezpiecznych lokat np. w bankach, skłaniając do wycofywania pieniędzy z ryzykownych funduszy.\n\nOgraniczanie dostępu do pieniądza skutkuje wzrostem obaw o koniunkturę w realnej gospodarce. Pojawia się perspektywa spadku popytu na surowce potrzebne w produkcji lub na paliwa. Amerykańska ropa West Texas Intermediate potaniała w piątek do ok. 78 dol. za baryłkę. Była najtańsza od stycznia. O ponad 3,5 proc. spadły notowania miedzi.\n\nReklama\n\nNiższe notowania surowców to również konsekwencja tego, że standardem jest podawanie cen w dolarach. Amerykańska waluta zaś dzięki podwyżkom stóp procentowych zyskuje na wartości. Indeks, który bierze pod uwagę notowania dolara wobec kilkunastu najważniejszych partnerów handlowych Stanów Zjednoczonych , znalazł się w minionym tygodniu na najwyższym poziomie od ponad 20 lat. To oznacza, że z perspektywy nabywców ropy np. z Europy surowiec w ostatnich dniach nie potaniał.\n\nEuropejski Bank Centralny podniósł stopy na początku września. Jego przedstawiciele zapowiadają kolejne podwyżki . Ekonomiści nie spodziewają się jednak, by stopy w strefie euro zbliżyły się do poziomu USA. Na razie główna stopa EBC wynosi 1,25 proc.\n\nReklama\n\nMiniony tydzień przyniósł natomiast serię podwyżek w krajach naszego kontynentu znajdujących się poza unią walutową. Szwedzki Riksbank podniósł główną stopę o pełny punkt procentowy, do 1,75 proc. Cel: ograniczenie inflacji oraz wsparcie dla korony, której kurs zbliżał się do rekordowo niskiego poziomu z 2001 r. W Norwegii miała miejsce podwyżka o 0,5 pkt proc., do 2,25 proc.\n\nWażniejsze były jednak decyzje banków centralnych Szwajcarii i Wielkiej Brytanii. Ten pierwszy zakończył trwający ponad dekadę okres zerowych, a później ujemnych stóp i podniósł koszt pieniądza o 0,75 pkt proc., do 0,5 proc.\n\nSzwajcaria jest uważana za bezpieczną przystań, czyli miejsce do lokowania pieniędzy w czasie zwiększonej niepewności w polityce międzynarodowej czy światowej gospodarce. Podwyżki stóp dodatkowo sprzyjają umacnianiu się helweckiej waluty. W efekcie frank jest najmocniejszy w historii wobec euro czy złotego. W Polsce kurs wahał się w ostatnich dniach wokół 5 zł, o prawie 13 proc. więcej niż na początku tego roku.\n\nOdbija się to na portfelach osób spłacających kredyty. Osoba z 20-letnim kredytem o równowartości 100 tys. franków (obecnie 0,5 mln zł) w końcu ub.r. miała ratę na poziomie nieco ponad 2,3 tys. zł. Obecnie byłoby to prawie 2,9 tys. zł.\n\nNa Wyspach Brytyjskich miała miejsce siódma podwyżka w serii rozpoczętej pod koniec ub.r. Obecnie główna stopa Banku Anglii wynosi 2,25 proc. Tamtejsza rada polityki pieniężnej uzgodniła także ograniczenie portfela obligacji rządu w Londynie posiadanego przez bank centralny. Jednak funtowi podwyżka stóp nie pomogła. Powód? Dług publiczny, który już odpowiada rocznemu PKB (jest największy od przełomu lat 50. i 60.), z dużym prawdopodobieństwem jeszcze wzrośnie. Rząd zdecydował się na duże wydatki, które mają chronić konsumentów i firmy przed skutkami kryzysu energetycznego. W piątek zapowiedziano obniżkę podatków. Za funta płacono poniżej 1,1 dol. - najmniej od połowy lat 80. Część analityków ocenia, że kurs dolara i funta pierwszy raz w historii może się zrównać.",
    "Wyższe kredyty dla frankowiczów. Szwajcaria podniosła stopy procentowe do 0,5 proc.": "Centralny Szwajcarski Bank Narodowy (SNB) podniósł w czwartek swoje stopy procentowe z minus 0,25 proc. do plus 0,5 proc. Nie można wykluczyć, że dalsze podwyżki stóp procentowych SNB będą konieczne, by zapewnić stabilność cen w średnim okresie - zapowiedział szef SNB Thomas Jordan.\n\nWiększość ekonomistów pytanych przez agencję Reutera spodziewała się, że SNB podniesie swoją stopę procentową do 0,5 proc.\n\nJordan dodał, że SNB jest również gotowy, by działać na rynkach walutowych, co oznacza, że bank centralny będzie kupował waluty obce, by powstrzymać \"nadmierną aprecjację”\" (zwiększenie wartości - PAP) franka szwajcarskiego.\n\nSzef SNB zauważył, że kurs franka wzrósł o około 7 proc. od ostatniej podwyżki stóp w czerwcu, co pomogło stłumić inflację w Szwajcarii.\n\nRezerwa Federalna Stanów Zjednoczonych podniosła w środę stopę referencyjną o 0,75 punktów procentowych, a Bank Anglii ma również podnieść swoje stopy o 0,50 punktów jeszcze w czwartek.\n\nEuropejski Bank Centralny także podniósł we wrześniu stopę depozytową o 0,75 punktów procentowych i obiecał dalsze podwyżki w celu zwalczania inflacji, która w sierpniu osiągnęła w strefie euro 9,1 proc. z powodu wyższych kosztów paliw i energii.(PAP)\n\nkw/",
    "Hiszpańskie media po meczu ze Szwajcarią: Liga Narodów - piłka nożna": "Hiszpanie mają jeszcze co poprawiać\n\nPiłkarska reprezentacja Grecji mierzyła się z Hiszpanią w meczu grupy B eliminacji mistrzostw świata 2022.\n\nZobacz trening hiszpańskich piłkarzy przed spotkaniem z Grecją i Szwecją w eliminacjach mistrzostw świata 2022.\n\nW środę (6 października) doszło do starcia gigantów. W półfinale Ligi Narodów reprezentacja Włoch spotkała się z drużyną Hiszpanii.\n\nZobacz trening piłkarzy reprezentacji Hiszpanii przed meczem z Włochami w półfinale Ligi Narodów.\n\nPrzygotowania Hiszpanii do starcia z Włochami w półfinale...\n\nPrzygotowania Hiszpanii do starcia z Włochami w półfinale Ligi...\n\nPiłkarska reprezentacja Hiszpanii odbyła ostatni trening przed niedzielnym (14 listopada) meczem ze Szwecją w eliminacjach MŚ 2022. Spotkanie to zadecyduje o bezpośrednim awansie na mundial. Po 7 meczach Hiszpania prowadzi w Grupie B z dorobkiem 16 punktów. Szwedzi mają o punkt mniej.\n\nReprezentacja Hiszpanii trenowała przed meczem ze Szwecją w...\n\nReprezentacja Hiszpanii trenowała przed meczem ze Szwecją w...\n\nHelwetom prowadzenie w 21. minucie dał Manuel Akanji. Gospodarze wyrównali po trafieniu Jordiego Alby w 55., ale remis utrzymał się tylko trzy minuty. Zwycięstwo gościom zapewnił Breel Embolo. Warto podkreślić, że oba gole Szwajcarzy strzelili po rzutach rożnych.\n\nŹródło: Getty Images Hiszpanie mają jeszcze co poprawiać\n\n\"60 dni, by się obudzić\" - grzmi w niedzielę na okładce \"Marca\". \"Szwajcaria obnażyła słabości kadry w polach karnych. Trzeba bardzo poprawić się przed startem mundialu\" - podkreśla madrycki dziennik.\n\n\n\n#LaPortada 60 días para espabilar pic.twitter.com/eABFE46e0G — MARCA (@marca) September 24, 2022\n\n\"Zablokowani\"\n\nHiszpanom na niewiele zdało się aż 70-procentowe posiadanie piłki. \"Zablokowani\" - to z kolei tytuł dziennika \"Mundo Deportivo\", który pisze, że \"dwa gole po stałych fragmentach ukarały mało stanowczą drużynę\".\n\n\n\n#LaPortadaMD\n\n\n\n'ATASCADOS'\n\n\n\n'ALARMA CENTRAL' https://t.co/DYMvBA1yZjpic.twitter.com/D5Yg7ETJkM — Mundo Deportivo (@mundodeportivo) September 24, 2022\n\n\n\n\n\nPortugalskie strzelanie, sensacja w Hiszpanii. O wszystkim rozstrzygną ostatnie mecze W sobotę swoje... czytaj dalej » To pierwsza porażka zespołu Luisa Enrique od października 2021 roku i starcia z Francuzami (1:2) w finale poprzedniej edycji Ligi Narodów.\n\n\"Hiszpania zmarnowała pierwszą połowę, nie była skuteczna w drugiej\" - dodaje \"AS\".\n\nUwadze tamtejszych dziennikarzy nie umknęło wystawienie przez trenera Luisa Enrique w pierwszym składzie Alby i Marco Asensio, czyli strzelca i asystenta przy jedynym golu dla piłkarzy z Półwyspu Iberyjskiego. W ostatnim czasie zarówno obrońca Barcelony jak i pomocnik Realu Madryt nie grali zbyt często w swoich klubach. Gazeta odnotowuje też debiut w narodowych barwach Nico Williamsa i Borji Iglesiasa.\n\nKataloński \"Sport\" zaznacza, że w wyjściowym składzie La Roja znalazło się aż sześciu graczy Barcelony.\n\nTeraz chcą zwycięstwa z Portugalią\n\nPorażka Hiszpanów i jednoczesne zwycięstwo Portugalii z Czechami (4:0) w 5. kolejce sprawiły, że prowadzenie w tabeli grupy 2 dywizji A objęli mistrzowie Europy z 2016 roku. Oba zespoły spotkają się we wtorek w ostatniej serii gier.\n\n\"Trzeba wygrać w Portugalii\" - podkreśla \"Sport\". Tylko trzy punkty w Bradze pozwolą Hiszpanom awansować do Final Four Ligi Narodów. Portugalczykom wystarczy remis.\n\nŹródło: \"Marca\", \"AS\" Hiszpanie mają jeszcze co poprawiać\n\nWyniki i program grupy A2 Ligi Narodów:\n\n\n\nsobota, 24 września\n\nCzechy - Portugalia 0:4 (0:2)\n\nHiszpania - Szwajcaria 1:2 (0:1)\n\n\n\nwtorek, 27 września\n\nPortugalia - Hiszpania (Braga, 20.45)\n\nSzwajcaria - Czechy (St. Gallen, 20.45)",
    "kulturalna stolica Szwajcarii": "dodano: 2022-09-07 14:39 | aktualizacja: 2022-09-08 14:40\n\nautor: Anita Kaźmierska | źródło: SAT Kurier 7-8/2022\n\n\n\n\n\nProsimy o wyłączenie blokowania reklam i odświeżenie strony.\n\nRatusz w Bazylei, fot. Keitma / shutterstock.com\n\nMost Środkowy nad Renem, po lewej wieżowiec Novartis\n\nKapliczka Käppelijoch na Moście Środkowym\n\nBazylea jest uważana za kulturalną stolicę Szwajcarii\n\nRzeka Ren i katedra w Bazylei\n\nHerb Bazylei\n\nNajwyższe w Bazylei\n\nnajwyższy budynek w Szwajcarii\n\nWieżowce koncernu farmaceutycznego Roche\n\nHala nr 2 Messe Basel i Messeturm\n\nKościół św. Elżbiety w remoncie\n\nreklama\n\nrazem z gminami Riehen i Bettingen tworzy malutki kanton, gdzie językiem urzędowym jest język niemiecki. Pamiętajmy, że Szwajcaria to kraj trzech (a nawet czterech) języków: niemieckiego dominującego w środkowej, północnej i wschodniej części kraju, francuskiego używanego głównie na zachodzie i południu, włoskiego popularnego w południowo-wschodniej części kraju oraz niszowego języka romansz (retroromańskiego) również występującego przy granicy z Włochami.Miasto jest podzielone na(Wielką Bazyleę) na lewym, południowo-zachodnim brzegu Renu i(Małą Bazyleę) na prawym brzegu Renu.Właściwym centrum Bazylei jest(Stare Miasto w Grossbasel), wokół(Rynku) – gdzie znajduje się(ratusz) z XVI w. – oraz(katedra) z XI w. górująca nad(Rhein). Tę część starówki z Altstadt Kleinbasel łączy Most Środkowy.W Bazylei funkcjonuje pięć mostów:(Most Trzech Róż),(Most Johannitera), wspomniany(Most Środkowy),(Most Wettsteina) oraz(Most Szwarcwaldzki). Na Średnim Moście znajduje się kopia dawnej kapliczki, pochodząca z początku XX w. Do 1634 r. tracono w tym miejscu przestępców przez utonięcie. Dziś turyści przypinają tam kłódki miłości.. W całym kantonie znajduje się prawie czterdzieści muzeów. Bazylea słynie z licznych instytucji artystycznych i kulturalnych, co czyni miasto jednym z największych ośrodków tego typu w Europie.Herb i flaga zarówno miasta Bazylei, jak i całego kantonu przedstawiają skierowany na lewo pastorał (laskę biskupią), zwaną. Symbol ten można spotkać niemal na każdym kroku podczas spaceru po centrum miasta.Do najwyższych budynków w Bazylei należą dwa wieżowce koncernu farmaceutycznego Roche, zwane. Bau 1 ma 178 m, a Bau 2, będący na ukończeniu, 205 m wysokości. Jest to obecnie. Natomiast najwyższą wolno stojącą budowlą w kraju jest wieża transmisyjnaznajdująca się w tym samym kantonie (o niej w dalszej części artykułu). Planowane i budowane są już kolejne wieżowce Roche.Za wieżowcami Roche na liście najwyższych plasuje się(Wieża Targowa) o 31 piętrach i wysokości 105 m, której budowa została ukończona w 2003 r. Niedawno wyrosła także 96 mZ kościołów najwyższy jest 80 mprzynależący do parafii ewangelicko-reformowanej pod wezwaniem św. Mateusza. Drugi jest 72 m(kościół św. Elżbiety), będący otwartym na różne wspólnoty wyznaniowe: ewangelicko-reformowaną, rzymskokatolicką i chrześcijańskokatolicką, lecz także na lesbijki i gejów, którzy spotykają się tam w ramach stowarzyszenia Lesbische und Schwule Basiskirche – LSBK. Oprócz nabożeństw, sesji uzdrawiania i medytacji, obiekt jest również wykorzystywany komercyjnie na koncerty i wesela. Dopiero na trzecim miejscu wśród obiektów sakralnych plasuje się katedra(67,3 m).W Bazylei aż ponad 50 proc. mieszkańców nie przynależy do żadnej wspólnoty wyznaniowej. Po kilkanaście procent przynależy do kościoła ewangelicko-reformowanego i rzymskokatolickiego, a około 10 proc. mieszkańców miasta stanowią muzułmanie.",
    "Watykan: Gwardia Szwajcarska zwiększa liczebność i otwiera biura w Szwajcarii": "W komunikacie przekazanym dziennikarzom w Watykanie poinformowano, że rekrutacja dodatkowych 25 ludzi, czyli zwiększenie liczebności Gwardii o 23 procent, będzie wspierane przez dwie nowe instytucje utworzone w Szwajcarii. To biura do kontaktu z tamtejszymi mediami, a także z władzami kraju.\n\nOkazało się to konieczne, bo trudno w Szwajcarii znaleźć kandydatów do formacji, której pierwszym zadaniem jest ochrona papieża. Wynika to z oferowanych warunków finansowych oraz życiowych. Te drugie mają się poprawić, bo zapadła decyzja o gruntownej modernizacji koszar w Watykanie.\n\nReklama\n\nW armii praktykujący katolicy o nieposzlakowanej opinii\n\nDo wstąpienia do papieskiej gwardii zachęcają też specjalne filmy, publikowane w mediach społecznościowych, w których prezentuje się życie i służbę za Spiżową Bramą.\n\nDo Gwardii mogą wstąpić mężczyźni - obywatele Szwajcarii w wieku od 19 do 31 lat, praktykujący katolicy o nieposzlakowanej opinii.\n\nZwiększenie liczebności Gwardii Szwajcarskiej będzie miało szczególne znaczenie przed 2025 r., ogłoszonym przez papieża Franciszka Rokiem Świętym, gdy do Watykanu przybędą miliony pielgrzymów.",
    "W Szwajcarii czeka więcej nowych miejsc pracy niż kiedykolwiek": "W 2022 roku w Szwajcarii zostało utworzonych tyle nowych miejsc pracy jak nigdy dotąd. “To największy wzrost, od czasu wprowadzenia statystyki w obecnej postaci w 1991 roku”, informuje Federalne Biuro Statystyczne.\n\nJak informuje Federalne Biuro Statystyczne (BFS) w ciągu jednego roku powstało ponad 164 tys. nowych miejsc pracy. W drugim kwartale zatrudnionych było 5.316 mln osób. Największy „boom” przeżywa sektor usług, w którym powstało 140 tys. nowych miejsc pracy, czyli około 3,4% więcej w porównaniu z rokiem poprzednim. W tym sektorze zatrudnionych jest ogółem 4,2 mln osób.\n\nNajwięcej nowych miejsc pracy powstało w branży turystycznej, hotelarskiej i gastronomicznej, ich liczba wzrosła o 17,3%. Pomimo iż branża nie wróciła jeszcze do stanu przedpandemicznego, do którego brakuje mu jeszcze 11 tys. miejsc.\n\nW sektorze przemysłowym liczba zatrudnionych wzrosła o 2,2% i wynosi 1,1 mln osób, czyli o 23 tys. więcej niż w ubiegłym roku.\n\nPerspektywy dla osób chcących zmienić pracę są obiecujące, ponieważ firmy mają więcej wakatów niż kiedykolwiek, mianowicie 127,6 tys. To prawie 40 tys. więcej wolnych miejsc niż przed rokiem, a to oznacza wzrost o prawie połowę. Więcej firm szuka personelu, niż chce go zwalniać.\n\nGwałtownie wzrosły trudności z rekrutacją wykwalifikowanych pracowników, w porównaniu z rokiem 2021. Przede wszystkim przemysł wytwórczy boryka się z trudnością zapełnienia wakatów. Ale także w przemyśle turystycznym, hotelarskim, gastronomicznym, informatycznym i komunikacyjnym brakuje pracujących.\n\nŹródło: SRF",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "W Szwajcarii powstanie pierwszy na świecie drewniany terminal lotniczy": "Spis treści: 01 Konieczna zmiana\n\n02 Nowy terminal możliwy dzięki współpracy\n\n03 Zrównoważone budownictwo\n\n04 Zapewni pasażerom lepsze wrażenia\n\n05 Co stanie się ze starym terminalem?\n\nDrewniane budownictwo zyskuje na popularności. Powstają kolejne budynki, w tym szeroko komentowane wysokościowce. Według wielu architektów to kierunek, w którym powinniśmy podążać w obliczu globalnego ocieplenia. Teraz do drewnianego menu dochodzi pierwszy drewniany terminal zasilany energią słoneczną.\n\nKonieczna zmiana\n\nLotnisko w Zurychu obsługuje loty od 75 lat. W związku z tym, że wymagania dotyczące lotnictwa nieustannie się zmieniają, również budynki lotniskowe muszą być odnawiane, rozbudowywane lub wyburzane i stawiane ponownie. Po ponad 35 latach eksploatacja terminalu A dobiegła końca. W związku z tym ogłoszono konkurs, na który zgłoszonych zostało 10 projektów. Na jedenastoosobowym jury największe wrażenie zrobił projekt \"Raumfachwerk\".\n\nProjekt \"Raumfachwerk\" był najbardziej imponujący, w szczególności pod względem zrównoważenia, działalności i aspektów ekonomicznych, ale także w zakresie urbanistyki i architektury Andreas Schmid, Prezes Zarządu Flughafen Zürich AG\n\nReklama\n\nPrzeczytaj także: Ma przypominać wulkan? Nowa moda na futurystyczne super-jachty\n\nNowy terminal możliwy dzięki współpracy\n\nOprócz studia architektonicznego BIG z siedzibą w Kopenhadze/Nowym Jorku zaangażowana była firma HOK z siedzibą w Stanach Zjednoczonych, która specjalizuje się w budynkach lotniskowych i zrealizowała już wiele projektów, głównie na dużych lotniskach na całym świecie oraz firma architektoniczna 10:8 z Zurychu, która była odpowiedzialna m.in. za remont stacji Oerlikon. Częścią zespołu jest również Międzynarodowa firma inżynieryjno-konsultingowa Buro Happold, która także ma duże doświadczenie w budowie konstrukcji lotniskowych. Dzięki Pirmin Jung, szwajcarskiej firmie inżynieryjnej specjalizującej się w konstrukcjach drewnianych, zespół otrzyma kluczowe wsparcie w zakresie drewnianych konstrukcji.\n\n\n\nZdjęcie Wnętrze jest wyjątkowo przestrzenne / Zürich Airport / materiały prasowe\n\nZrównoważone budownictwo\n\nNowy Terminal A zostanie zbudowany w większości z drewna pozyskiwanego w sposób zrównoważony. Zarówno cały dach jak i podstawy terminalu będą pokryte panelami słonecznymi, przez co fotowoltaika zajmować będzie jedną trzecią nowego obiektu.\n\n- W przypadku nowego terminalu A lotniska w Zurychu staraliśmy się sprostać złożonemu globalnemu wyzwaniu redukcji CO2 za pomocą najprostszego możliwego rozwiązania: przestrzennej ramy wykonanej z litego drewna, która jest strukturą, doświadczeniem przestrzennym, projektem architektonicznym i zasadą organizacji w jednym. Prosty, ale wyrazisty projekt - zakorzeniony w tradycji i innowacyjny - ucieleśnia kulturowe i naturalne elementy szwajcarskiej architektury - powiedział Bjarke Ingels, architekt, założyciel i dyrektor BIG w Nowym Jorku\n\nZdjęcie Okna są wyjątkowo duże / Zürich Airport / materiały prasowe\n\nZapewni pasażerom lepsze wrażenia\n\nOczekiwanie na samolot będzie tu dużo przyjemniejsze. Nie tylko z powodu bardziej przestronnych poczekalni, ale także dzięki dużym oknom, przez które pasażerowie będą mogli podziwiać płytę lotniska. Poszerzona zostanie też oferta handlowa i kulinarna.\n\n\n\nZdjęcie Wnętrze terminalu A / Zürich Airport / materiały prasowe\n\nCo stanie się ze starym terminalem?\n\nNowy budynek powstanie na północ od istniejącego terminalu A, który będzie działał podczas budowy. Jest to konieczne, ponieważ obsługuje on około jedną trzecią ruchu na lotnisku. Po ukończeniu inwestycji nowy obiekt przejmie obsługę pasażerów, a stary zostanie rozebrany.\n\nWideo youtube\n\nPrzeczytaj także:\n\nCzy można budować wieżowce z drewna? Jak najbardziej. Oto najwyższe drewniane budynki świata\n\nTo najbardziej zakrzywiony wieżowiec na świecie. Inspiracją była zorza polarna\n\nCzy sztuczna inteligencja w przyszłości będzie sama projektowała budynki?\n\n",
    "Hiszpania - Szwajcaria w 5. kolejce Ligi Narodów. Relacja na żywo": "Hiszpania - Szwajcaria w 5. kolejce Ligi Narodów. Relacja na żywo\n\nGooool! I znów Szwajcaria wychodzi na prowadzenie po rzucie rożnym! Tym razem w zamieszaniu najsprytniejszy Embolo! 2-1 dla gości!\n\nAktywny Asensio strzela celnie, ale za słabo\n\nSzybka odpowiedź Szwajcarów - Vargas ubiegł Simona, ale swojego bramkarza wspomogli obrońcy Hiszpanii\n\nW 63. minucie Luis Henrique dokonuje aż trzech zmian - na boisku pojawili się Nico Williams, Borja Iglesias i Yeremy Pino\n\nAleż byłaby bramka samobójcza - Steffen nie zrozumiał się z Sommerem, na szczęście dla Szwajcarów piłka minęła bramkarza, ale i bramkę...\n\nOkazja dla Hiszpanii - \"odkręcone\" dośrodkowanie sprawia kłopoty Sommerowi, który z problemami łapie piłkę\n\nMarcos Llorente zastępuje na boisku Pedriego\n\nAtaki Hiszpanów narastają - Iglesias nie trafia czysto w piłkę\n\nFaulowany Iglesias - rzut wolny dla Hiszpanii z około 25 metrów...\n\nYeremy trafia w mur - tylko korner dla gospodarzy\n\nLlorente zaskakująco uderza zza \"16\", ale Sommer nie daje się pokonać\n\nPonad 30 tysięcy widzów w Saragossie\n\nTrener Szwajcarii Murat Yakin \"zasłużył\" na żółtą kartkę za zbyt intensywne reagowanie na decyzje sędziów\n\nSzarża Gaviego zatrzymana przed polem karnym - piłkarz Barcelony traci głowę i piłkę...\n\nSeferović zmienia na boisku Embolo, strzelca drugiego gola dla Szwajcarii\n\nRajd Williamsa również daremny - Hiszpanie imponują indywidualnie, ale zespół Luisa Henrique niewiele z tego wynosi\n\nPlus 5 Francuski arbiter doliczył aż 5 minut do czasu drugiej połowy\n\nOkazja! Strzelał w polu karnym Soler, ale Sommer broni!\n\nKoniec meczu! Sensacja w Saragossie! Mądrze grająca Szwajcaria wygrywa z Hiszpanią 2-1 i awansuje na 3. miejsce w grupie 2. Po trzech pierwszych porażkach Helweci pokonują obu faworytów - wcześniej Portugalię, a teraz La Furia Roję! Hiszpanie o awans do turnieju finałowego Ligi Narodów zagrają na wyjeździe z Portugalią we wtorek.",
    "Szwajcaria: Fenomenalny mecz Polaka! 14 bramek w starciu z mistrzem": "Szwajcaria: Fenomenalny mecz Polaka! 14 bramek w starciu z mistrzem\n\nNiesamowity mecz na otwarcie sezonu w Szwajcarii rozegrał reprezentant Polski, Ariel Pietrasik. Rozgrywający rzucił aż 14 bramek w rywalizacji z mistrzem kraju, Kadetten Schaffhausen.\n\nMateriały prasowe / IHF / Na zdjęciu: Ariel Pietrasik podczas MŚ juniorów\n\nUrodzony w 1999 roku szczypiornista kapitalnie zaczął także nowy sezon. Jego zespół TSV St. Otmar St. Gallen już w pierwszej kolejce rozgrywek 2022/23 gościł mistrza kraju - Kadetten Schaffhausen.\n\nDrużyna Polaka ma czego żałować, bowiem do zdobycia punktów w konfrontacji z dwunastrokrotnym mistrzem Szwajcarii zabrakło naprawdę niewiele. Skórę Kadetom uratował w samej końcówce Luka Maros, zdobywając decydujące trafienie, a w całym spotkaniu dziewięć bramek. Gospodarze mieli jeszcze szansę, by doprowadzić do remisu lecz ostatnich sekund nie rozegrali zbyt dobrze.\n\nZwłaszcza, że fenomenalnie tego dnia dysponowany był polski zawodnik. Pietrasik oddał łącznie 18 rzutów, z czego aż 14 znalazło miejsce w siatce rywali (dało to 78-procent skuteczności). Polak aż 11 bramek rzucił z gry (11/15 - 73 procent), a trzy trafienia dorzucił z rzutów karnych.\n\nW tym ostatnim elemencie Ariel Pietrasik był bezbłędny, a po końcowym gwizdku w pełni zasłużenie został wybrany MVP spotkania. 4 września w niedzielę zespół Pietrasika czeka wyjazdowe starcie z Pfadi Winterthur.\n\nTSV St. Otmar St. Gallen - Kadetten Schaffhausen 32:33 (15:17)\n\nNajwięcej bramek: dla St. Gallen - Ariel Pietrasik 14, Dominik Jurilj 8, Andrija Pendić 7; dla Kadetten - Luka Maros 9, Nik Tominec 8, Torben Matzken 6.\n\nPolub Piłkę Ręczną na Facebooku\n\nZgłoś błąd",
    "Szwajcaria: kobieta usiłowała celebrować mszę świętą. Dochodzenie kanoniczne": "Szwajcaria: kobieta usiłowała celebrować mszę świętą. Dochodzenie kanoniczne\n\nBiskup diecezji Chur w Szwajcarii, Joseph Maria Bonnemain postanowił otworzyć wstępne dochodzenie kanoniczne przeciwko Monice Schmid, kierującej do niedawna parafią św. Marcina w Illnau-Effretikon, która 28 sierpnia miała dołączyć do celebransów i wypowiedzieć słowa konsekracji podczas mszy św. Była to uroczystość związana z jej przejściem na emeryturę.\n\n„Ze względu na wagę tych wydarzeń, świadomie zdecydowałem się nie podejmować natychmiastowych działań. W takiej sytuacji należy dokładnie ocenić odpowiednią procedurę” – stwierdził bp Bonnemain. Zaznaczył, że złożoność nadużyć liturgicznych, które miały miejsce, wymaga wstępnego dochodzenia kanonicznego. Odniósł się do nagrania wideo, pokazującego Schmid w cywilnym ubraniu przy ołtarzu, w otoczeniu księdza i diakona, odmawiającą modlitwę eucharystyczną.\n\n>>> Kobiety będą odpowiedzialne za duszpasterstwo w jednej z meksykańskich diecezji\n\nSprawa wywołała szerokie poruszenie, wywołując kontrowersje – jedni chwalą odwagę Schmid, a inni wzywają do zastosowania sankcji. „Wyniki tego wstępnego dochodzenia będą stanowiły podstawę do podjęcia dalszych działań i pokażą, czy przestępstwa są przestępstwami, którymi powinna zająć się watykańska Dykasteria Nauki Wiary” – napisano w oświadczeniu biskupa.\n\nRate this {type}\n\nCzytałeś? Wesprzyj nas! Działamy także dzięki Waszej pomocy. Wesprzyj działalność ewangelizacyjną naszej redakcji! 50 zł 70 zł 100 zł zł",
    "Szwajcarzy mogą przeprowadzić kolejne referendum w sprawie zakupu F-35": "Specjalną petycję dotyczącą przeprowadzenia referendum w sprawie anulowania zakupu myśliwców piątej generacji F-35 stealth podpisało w Szwajcarii aż 120 000 osób. Podpisy zostały przedstawione w parlamencie kraju, z kolei Rada Federalna jest przeciwna temu pomysłowi.\n\nJak informuje Rada nowe referendum, spowoduje opóźnienie, które z kolei będzie skutkować wzrostem cen i przekroczeniem budżetu. Dodatkowo może ono pozostawić Szwajcarię bez sił powietrznych już w 2030 r., na co nie może sobie pozwolić żaden kraj na świecie. \"Od 2030 roku ludność nie będzie już chroniona przed zagrożeniami i niebezpieczeństwami powietrznymi\" - mówi Rada Federalna, która wspierana jest przez szwajcarskie Ministerstwo Obrony.\n\nReklama\n\nSzwajcarskie referendum w sprawie F-35\n\nSzwajcarzy o zakupie amerykańskich F-35 zdecydowali w poprzednim referendum, które odbyło się w 2020 roku. Wówczas niewielka liczba głosów przechyliła szalę na korzyść tego myśliwca. Wcześniej, w 2014 roku do włączenia w szwajcarskie siły powietrzne został zaproponowany szwedzki SAAB Gripen, jednakże Szwajcarzy w referendum odrzucili ten wybór. W 2016 roku rząd otrzymał pozwolenie od swoich obywateli na pozyskanie nowych myśliwców, jednakże kolejne referendum dotyczyło tylko autoryzacji zakupu bez określenia dokładnego modeli samolotu.\n\nSzwajcarski rząd przeznaczył około 9 mld franków szwajcarskich na zakup nowego systemu obrony powietrznej i myśliwców, które z kolei kosztowałyby prawie 6 mld franków.\n\nJeśli referendum by się odbyło i nawet jeśli F-35 zostałby ponownie wybrany jako nowy myśliwiec szwajcarskich sił powietrznych, to Szwajcaria ryzykuje, że przesunie się na dalsze miejsca w \"specjalnej kolejce\". Na F-35 już w tym momencie czeka Kanada, Niemcy i Finlandia.\n\nAmerykański F-35\n\nMyśliwiec F-35 to jeden z najbardziej nowoczesnych maszyn tego typu na świecie. Służy do wykonywania misji bojowych, czy misji dotyczących zdobycia przewagi powietrznej. Jest w stanie prowadzić także wojnę elektroniczną i przeprowadzać misje wywiadowcze, inwigilacyjne i rozpoznawcze.\n\nSamoloty F-35 do 2044 roku mają stanowić większość załogowego lotnictwa taktycznego Amerykańskich Sił Powietrznych. Maszyna osiąga prędkość Mach 1,6 i jest w stanie pokonać 2 800 km. Może ponadto wznieść się na pułap około 15 000 m. F-35 wyposażony jest w 4-lufowe działko obrotowe, pociski powietrze-powietrze AIM-120 AMRAAM, AIM-9X Sidewinder, czy MBDA Meteor, a także w pociski powietrze-ziemia AGM-88G AARGM-ER, CZY SPEAR 3. Zamontowane mogą być tutaj jeszcze pociski przeciwokrętowe, bomby kierowane i precyzyjne naprowadzane bomby ślizgowe.\n\nSamolot posiada również radar AESA AN/APG-81, system ostrzegania, system walki elektronicznej, czy taktyczny system nawigacji powietrznej i precyzyjny system podejścia i lądowania.",
    "Roger Federer płakał na korcie. Szwajcarski tenisista zakończył karierę [WIDEO]": "Starcie z Amerykanami od początku było bardzo zacięte. W pierwszym secie dopiero w końcówce Szwajcar i Hiszpan przełamali rywali. Druga partia zakończyła się tie-breakiem, natomiast super tie-break rozgrywany był na przewagi. Minimalnie lepsi okazali się Sock oraz Tiafoe.\n\nReklama\n\nMecz trwał ponad dwie godziny.\n\nTo był wspaniały dzień, powiedziałem chłopakom, że jestem szczęśliwy, a nie smutny. Cieszyłem się tym wszystkim, bo to był ostatni raz. Stresowałem się przed wyjściem na kort. Cieszę się, że tego doświadczyłem- powiedział po meczu Szwajcar.\n\nŁzy Federera na korcie. Płakał też Nadal\n\nTo wspaniałe dzielić kort z nimi. Nie chciałem czuć się samotny na korcie, a możliwość pożegnania z drużyną była niesamowita. Zawsze czułem się graczem zespołowym w głębi serca\" - dodał wzruszony Federer. Szwajcar nie powstrzymywał łez. Podczas przemówienia Szwajcara łzy w oczach miał także Nadal. Płakali rodzice i żona Federera.\n\nReklama\n\nW ostatnich dwóch latach Federer przeszedł trzy operacje kolana. Jego ostatnim meczem o stawkę był ćwierćfinał Wimbledonu 2021, w którym przegrał z Hubertem Hurkaczem.\n\nOczywiście będę w przyszłości grał w tenisa, ale nie w Wielkim Szlemie czy tourze - zapowiedział tenisista w oświadczeniu w połowie września.\n\nSukcesy Federera\n\n41-letni Federer osiem razy triumfował w Wimbledonie (2003-07, 2009, 2012, 2017), sześć w Australian Open (2004, 2006-07, 2010, 2017-18), pięć w US Open (2004-08) i raz we French Open (2009).\n\nW pierwszy meczu sesji wieczornej Australijczyk Alex de Minaur stworzył wspaniałe widowsiko z Brytyjczykiem Andym Murrayem. Pierwszego, długiego seta wygrał 35-letni Murray, jednak później zaczął opadać z sił, co wykorzystał młodszy z tenisistów, doprowadzając do wyrównania i triumfując w super tie-breaku.\n\nEkipy Europy i Reszty Świata składają się z sześciu tenisistów, a każdego z trzech dni zostaną rozegrane po trzy mecze singlowe oraz jedno spotkanie deblowe. Starcia podczas Laver Cup rozgrywane będą do dwóch wygranych setów. Przy remisie po dwóch partiach o triumfie zadecyduje super tie-break.\n\nZa zwycięstwo w piątkowych meczach drużyna otrzymała po jednym, za wygraną w sobotę dostanie po dwa, a za triumf w niedzielę po trzy punkty. Taka formuła turnieju sprawia, że po dwóch dniach jeden zespół może mieć maksymalnie 12 punktów. To oznacza, że losy ostatecznego zwycięstwa rozstrzygną się dopiero w niedzielę. W przypadku remisu 12-12 o końcowej wygranej zadecyduje dodatkowe starcie deblowe.\n\nPo pierwszym dniu rywalizacji drużyny Europy z zespołem Reszty Świata jest remis 2:2.",
    "Niebezpieczna jazda szwajcarskiego franka": "fot. marekusz / / Shutterstock\n\nPrzy względnie stabilnym kursie euro do złotego zaobserwowaliśmy podwyższoną zmienność na rynku franka szwajcarskiego. Helwecka waluta przez moment była rekordowo mocna, ale szybko powróciła do wcześniejszych notowań.\n\nNa rynku spekuluje się, że Szwajcarski Bank Narodowy w czwartek może jednak podnieść stopy procentowe aż o 75 pb., a nie o 50 pb., jak dotychczas zakładano. Te spekulacje sprawiły, że w czwartek frank względem euro był najmocniejszy w historii. Na wykresie pary euro-frank zobaczyliśmy długi czarny cień – po ustanowieniu historycznego minimum (0,9530 franka za euro) kurs EUR/CHF dynamicznie poszedł w górę (czyli frank się osłabił), dochodząc do 0,9635. W piątek rano helwecka waluta znów zyskiwała względem euro.\n\nPodwyższona zmienność na rynku euro-franka rykoszetem odbiła się także w Polsce, gdzie w czwartek za jednego franka płacono nawet ponad 4,96 zł. A to już blisko rekordowych poziomów (prawie 5 zł) wyznaczonych w marcu i sierpniu. W piątek do 10:07 kurs CHF/PLN obniżył się do 4,9050zł, wciąż pozostając na historycznie bardzo wysokich poziomach.\n\nTo wszystko działo się przy względnie stabilnym kursie euro do złotego. Na parze euro-złoty od początku września trwają próby zejścia poniżej strefy 4,68-4,70 zł, które póki co za każdym razem kończą się niepowodzeniem. W piątek rano wspólnotowa waluta kosztowała 4,7121 zł, a więc podobnie jak w czwartek wieczorem.\n\nWciąż blisko najwyższych poziomów od 20 lat wyceniany jest dolar amerykański. Dziś rano „zielony” kosztował 4,7313 zł i był o ponad grosz droższy niż dzień wcześniej. Rekord wszech czasów na parze dolar-złoty padł w połowie lipca (4,8452 zł) i został prawie wyrównany pod koniec sierpnia (4,8175 zł).\n\nZnacznie słabiej w ostatnich tygodniach radził sobie funt brytyjski. Szterling kosztował w piątek rano 5,3822 zł i był o trzy grosze tańszy niż dzień wcześniej. Są to jedne z najniższych notowań brytyjskiej waluty od czerwca.\n\nZobacz także Polecane dla Ciebie: do 200 zł premii i korzystne kursy wymiany walut z kontem w Pekao\n\nKK",
    "Szwajcaria: Inflacja uderza w klasę średnią i potrzebujących": "Koszty energii oraz artykułów spożywczych idą stale w górę. Teraz także składki na ubezpieczenie zdrowotne mają podrożeć. To ciągnie za sobą poważne konsekwencje, nie tylko dla osób pobierających zasiłek inwalidzki (Invalidenversicherung) i pomoc socjalną (Sozialhilfe).\n\nDla wielu osób w Szwajcarii żyjących na granicy ubóstwa sytuacja jest krytyczna. Inflacja zaczyna teraz również uderzać w osoby, które według oficjalnych statystyk nie należą do ubogich, np. pracowników na nocnej zmianie, którzy przez to muszą korzystać z samochodów, kurierów małych firm i osób samotnie wychowujących dzieci. Jednak według ekspertów najbardziej dotkliwe skutki inflacji mieszkańcy Szwajcarii odczują dopiero pod koniec roku, gdy ogłoszona zostanie wysokość składek na ubezpieczenie zdrowotne i przyjdą znacznie wyższe rachunki za dodatkowe koszty.\n\n“Koszty energii i składek ubezpieczeniowych, które mają wzrosnąć o nawet 10%, martwią ludzi”, tłumaczy Pascal Pfister, kierownik Schuldenberatung Schweiz. Te sprawy dotykają nie tylko osób pobierających zasiłki socjalne i inwalidzkie. “Niezwykle ważne tematy, które są bliskie ludziom to przede wszystkim: mieszkanie, ubezpieczenie zdrowotne, żywność i paliwo”, mówi Aline Masé, kierowniczka działu polityki społecznej Caritas. ”Gdy drożeją towary luksusowe, nie dotyka to osób z małym budżetem. Jednak jeśli drożeje chleb i inne podstawowe artykuły spożywcze, to sytuacja dla tych ludzi staje się niezwykle trudna”, dodaje Masé.\n\nMieszkańcy zaciskają pasa\n\nTakże w szwajcarskim banku żywności Stiftung Schweizer Tafel wyraźnie widać skutki inflacji. “Ludzie boją się tego co nadejdzie i zaciskają pasa. Wielu z nich stara się oszczędzać i ograniczyć jeszcze mocniej do tego co najpotrzebniejsze”, informuje kierownik banku żywności Marc Ingold. Już teraz przygotowuje się na skutki drogiej jesieni, które będą odczuwalne z opóźnieniem.\n\nWielki popyt na pomoce pomostowe, jak ubrania czy żywność odczuwają tzw. Armie Zbawienia, czyli Heilsarmee. “Osoby mniej zamożne, które nie posiadały wiele, teraz mają jeszcze mniej. Potrzebujący starają się opłacić wszystkie rachunki dostępnymi im środkami finansowymi. Po tym niewiele im zostaje”, tłumaczy Ursula Käufler kierownik Passanten-Hilfe Bern.\n\nŹródło: Blick",
    "Szwajcarzy donoszą o nowej siedzibie Orlenu. Okno na świat dla polskiej firmy": "Szwajcarzy w swoim artykule przedstawiają Orlen jako \"giganta olejów mineralnych\". Podkreślają obecnie związki firmy ze Szwajcarią. Orlen jest bowiem sponsorem zespołu F1 jeżdżącego pod marką Alfa Romeo, który swoją siedzibę ma w tamtejszym Hinwil.\n\nZobacz także: Orlen z najwyższym ratingiem w historii\n\n\"Teraz Orlen przenosi swoją działalność handlową dalej na południe, do Zug\" — czytamy. Konkretnie do miejscowości Baar, która ma się stać dla Orlenu swoistym oknem na świat. \"Polacy chcą handlować na światowym rynku paliw, produktów rafineryjnych i petrochemikaliów z centralnej Szwajcarii\" — pisze tamtejszy portal.\n\nJak czytamy dalej, Orlen przyciągnęła rola Szwajcarii jako centrum towarowego. Duże centrum finansowe i liczni działający tu handlarze ropą przyczynili się do powstania filii. \"Jest to ważny ośrodek dla wielu wiodących światowych grup towarowych\" — poinformowało biuro prasowe polskiej spółki.\n\nZobacz także: Orlen wchodzi na Węgry. Stacje z logo polskiej firmy w 2023 r.\n\nSzwajcarzy podkreślają w swoim artykule, że Grupa Orlen obsługuje 2800 stacji benzynowych w pięciu krajach, produkuje ropę i gaz na Morzu Bałtyckim oraz prowadzi rafinerie i elektrownie. W ostatnim czasie Orlen działa również w branży medialnej, po przejęciu Polska Press. Zaznaczają też, że kierownictwo Orlenu \"podobno ma doskonałe relacje z konserwatywnym rządem\".",
    "Walia – Polska. Mecz o utrzymanie i pierwszy koszyk w eliminacjach Euro 2024 (sport.tvp.pl)": "",
    "W restauracji w Alpach na wysokości 3000 m wybuchł pożar": "W restauracji w Alpach Szwajcarskich na wysokości 3000 m w poniedziałek wybuchł pożar. W jego ugaszeniu brały udział helikoptery – poinformowała szwajcarska policja\n\nGęsty dym wydobywał się z górnych pięter restauracji Botta na szczycie masywu o wysokości 3000 m, w okolicy miejscowości wypoczynkowej Les Diablerets, na wchód od Jeziora Genewskiego.\n\nWedług policji w ugaszeniu pożaru pomagały policyjne helikoptery, z dotychczasowych relacji wynika, że w pożarze nikt nie został ranny. W jaki sposób doszło do wybuchu pożaru w restauracji Botta ma ustalić dochodzenie. Restauracja została zaprojektowana przez znanego szwajcarskiego architekta Mario Botta.\n\nCzytaj też: Przez śluzę na Mierzei przeprawiło się 95 jednostek\n\nreuters.com/mt",
    "Szwajcarskie miasto zmienia kanton!": "Szwajcaria składa się z 26 kantonów. W jednym z nich znajduje się miasto Moutier. Zdecydowano jednak, że miasto to zostanie przeniesione z jednego kantonu do drugiego.\n\nMiasto Moutier zostanie przeniesione z Berna do kantonu Jura 1 stycznia 2026 roku. Taką decyzję podjęli mieszkańcy gminy już w 2021 roku. Przedstawiciele rady gminy Moutier, która znajduje się na granicy dwóch kantonów, są zadowoleni z decyzji.\n\nIstnieją niestety przeciwnicy tej zmiany. Mieszkańcy Moutier, którzy chcą pozostać w Bernie, złożyli skargę. Twierdzą, że kanton Jura nie dotrzymał obietnic, dotyczących przyszłości ich szpitala. Skarga nie została jeszcze rozpatrzona. Niezależnie jednak od późniejszej decyzji w sprawie skargi, miasto Moutier i tak dołączy do kantonu Jura.\n\nŹródło: watson",
    "Kursy walut w poniedziałek 26 września. Dolar już blisko 5 zł": ""
}