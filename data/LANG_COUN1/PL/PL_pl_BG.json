{
    "Bułgaria: nie podpiszemy nowej umowy z Gazpromem": "Wiadomości Bułgaria: nie podpiszemy nowej umowy z Gazpromem Energetyka24 21.09.2022 10:45 Drukuj\n\nPDF\n\n\n\n\n\nFot. Pixabay Facebook\n\nTwitter\n\nLinkedIn\n\nKopiuj link\n\nWyślij email Bułgaria nie zamierza podpisywać nowej wieloletniej umowy z rosyjskim Gazpromem na dostawy gazu - poinformował na konferencji prasowej we wtorek minister gospodarki Nikoła Stojanow. Obecny kontrakt wygasa pod koniec br., a Bułgaria ma problem z uzyskaniem od Gazpromu gazu, który należy jej się na mocy tego dokumentu. Sofia nie otrzymuje dostaw z Rosji od kwietnia.\n\nReklama\n\nRząd bułgarski czyni starania o dostawy surowca z innych kierunków.\n\nReklama\n\n„Da to krajowi większą szansę na przetrwanie zimy, zwłaszcza jeżeli cena gazu będzie nam odpowiadała\" – podkreślił Stojanow. Poinformował, że obecnie prowadzone są negocjacje z Azerbejdżanem w sprawie barteru w postaci wymiany prądu za gaz. Rozmowy w tej sprawie są w toku, na razie nie ma definitywnych wyników, lecz oceny negocjatorów są optymistyczne.\n\nCzytaj też USA rozpoczynają dostawy LNG dla Bułgarii. Pierwszy transport już rozładowany\n\nObecnie Bułgaria, która zapewniła sobie dostawy gazu na październik, szuka dostaw na listopad i grudzień oraz na 2023 rok. Krajowy operator Bułgargaz ogłosił przetarg na 10-letnią umowę na dostawy gazu rurociągowego i skroplonego - poinformował Stojanow.\n\nReklama\n\nMinister energetyki Rosen Christow podał, że oprócz azerbejdżańskiej jest jeszcze kilka spółek, w tym tureckich, które są gotowe negocjować z Bułgargazem.\n\nJednocześnie Bułgargaz podpisał umowę z Gaztrade – spółką, która zarządza terminalem LNG w greckim Aleksandrupoli - na zwiększenie przepustowości dla bułgarskiego operatora. Terminal ma zostać uruchomiony w 2023 roku; Bułgaria posiada w nim 20 proc. udziałów.",
    "Bułgaria: W Sofii otwarto wystawę „Mamo, nie chcę wojny”": "Wystawę, pokazującą wojnę oczyma polskich i ukraińskich dzieci, „Mamo, nie chcę wojny” otwarto w poniedziałek w Sofii. Na ogrodzeniu Ambasady RP wystawione są rysunki polskich i ukraińskich dzieci. Polskie pochodzą z okresu tuż po zakończeniu II wojny światowej, ukraińskie są współczesne.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nRysunki zostały wykonane przez dzieci z różnicą 76 lat. Polskie pochodzą z 1946 r. i były przechowywane w archiwach, ukraińskie dzieci rysowały w ostatnich miesiącach. Łączy je koszmar wojny.\n\nEkspozycja jest dziełem Naczelnej Dyrekcji Archiwów Państwowych w ramach projektu \"1939-1945 Polska/2022 Ukraina\". Jej przesłaniem jest nie tylko przypomnienie koszmaru wojny, widzianego oczyma dzieci, lecz i nadzieja, że najmłodsze pokolenia przeżyją straszne czasy w historii swoich krajów, zachowując własną tożsamość.\n\nInicjatywa wystawy wyszła od strony polskiej. Na otwarciu byli obecni ambasadorowie Polski i Ukrainy, Maciej Szymański i Witalij Moskalenko.\n\n\"Między rysunkami jest wiele wspólnego. To są dokumenty epoki. Są różnice, dotyczące techniki wojskowej, używanej do zabójstw, wszystko inne to emocje dzieci, którym ktoś ukradł dzieciństwo, oni rejestrują to, co widzieli. Smutne są te rysunki\" - stwierdził ambasador Szymański.\n\nEwgenia Manołowa\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Interkonektor gazowy między Grecją a Bułgarią gotowy – EURACTIV.pl": "Bułgaria i Grecja za kilka dni otworzą połączenie gazowe między sobą. Dzięki temu na Bułgarki rynek trafi gaz z Azerbejdżanu. Rosja odcięła Bułgarii dostawy gazu pod koniec kwietnia.\n\nUroczyste otwarcie interkonektora gazowego między Grecją a Bułgarią nastąpi 1 października. Pojawić się na niej mają nie tylko przedstawiciele władz greckich i bułgarskich, ale także prezydent Macedonii Północnej Stevo Pendarovski. Zaproszenie otrzymała również przewodnicząca Komisji Europejskiej Ursula von der Leyen, ale jeszcze nie potwierdziła swojego przybycia.\n\nMacedonia ma być bowiem drugim obok Bułgarii krajem korzystającym z gazu, jaki przez Grecję (a wcześniej przez Gruzję i Turcję) Azerbejdżan tłoczy do Europy gazociągiem TAP, który jest częścią Południowego Korytarza Gazowego, omijającego Rosję.\n\nBrak prądu i gazu. Jak przygotować się na blackout? EURACTIV.pl radzi, jak przygotować się na zimne miesiące.\n\nUniezależnienie od dostaw z Rosji\n\nDla Bułgarii uzyskanie możliwości sprowadzania surowca tą drogą jest kluczowe, bo 26 kwietnia Rosja odcięła jej dostawy swojego gazu, bowiem Sofia nie ugięła się pod rosyjskim szantażem i odmówiła wnoszenia opłat za dostawy w rublach, bo w umowie były wpisane dolary. Moskwa, wymuszając płatności w rublach, chciała stabilizować swoją własną walutę, która ucierpiała po wprowadzeniu sankcji przez USA czy Unię Europejską.\n\nBudowa interkonektora o długości 180 kilometrów biegnącego z Komotini w Grecji do Starej Zagory w Bułgarii miała się początkowo zakończyć w 2020 r., ale prace się opóźniały. Partie, które do niedawna tworzyły bułgarski rząd (obecnie funkcjonuje tymczasowy gabinet techniczny) oskarżają o torpedowanie tej inwestycji premiera Bojko Borisowa, który wolał, aby jego kraj uczestniczył w gazociągi TurkStream, którym gaz płynął co prawda także od strony tureckiej, ale był to wyłącznie gaz rosyjski.\n\nKryzys energetyczny: Jak kraje Europy szykują się do zimy? Europa przez lata uzależniła się energetycznie od Rosji i obecnie odczuwa tego konsekwencje\n\nBułgaria bez gazu z Rosji\n\nAle TurkStreamem surowiec od końca kwietnia już nie płynie, a rząd Bułgarii zapowiedział, że nie zamierza już przedłużać wygasającej niebawem umowy z Rosją, a tym samym nie będzie się starał wynegocjować ponownego uruchomienia dostaw z kierunku rosyjskiego za pomocą już istniejącej infrastruktury.\n\nZamiast tego z Azerbejdżanu przez połączenie bułgarsko-greckie popłynie rocznie nawet 5,5 mld metrów sześciennych gazu. „Nasze państwo jest gotowe na ostateczny odbiór techniczny budowy interkonektora z Grecją, spodziewane jest to w przyszłym tygodniu. Wszystkie dokumenty z gmin i firm zostały skompletowane” – powiedział bułgarskiej telewizji państwowej minister rozwoju regionalnego Bułgarii Iwan Sziszkow.",
    "MŚ siatkarek 2022: Serbia - Bułgaria. Relacja i wynik na żywo": "Serbki i Bułgarki grają w poniedziałek na mistrzostwach świata siatkarek 2022. Kto odniesie zwycięstwo? Relacja na żywo meczu Serbia - Bułgaria na Polsatsport.pl.\n\nMistrzostwa świata odbędą się w sześciu miastach - Arnhem, Rotterdamie i Apeldoornie oraz Gdańsku, Łodzi i Gliwicach. Po dwóch fazach grupowych, rozegrana zostanie faza pucharowa - od ćwierćfinałów. Turniej zakończy się 15 października w Apeldoornie, który będzie gospodarzem finału i meczu o brązowy medal.\n\nRelacja i wynik na żywo meczu Serbia - Bułgaria na Polsatsport.pl. Początek o godzinie 16:00.\n\nJŻ, Polsat Sport",
    "Bez niespodzianki, Bułgaria zatwierdza projekt zakupu kolejnych F-16 Fighting Falcon": "21 września rząd Bułgarii zatwierdził projekt zakupu drugiej partii wielozadaniowych samolotów bojowych Lockheed Martin F-16C/D Fighting Falcon Block 70, które pozwolą na sformowanie pełnej eskadry zachodnich maszyn tej klasy.\n\n\n\nZgoda rządu oznacza, że dokumentacja trafi teraz do parlamentu w Sofii. Wydaje się pewne, że w obecnej sytuacji geopolitycznej władze ustawodawcze zatwierdzą projekt co z kolei otworzy drogę do podpisania międzyrządowej umowy LoA w sprawie zamówienia kolejnych ośmiu samolotów tego typu. Amerykański Departament Stanu zatwierdził wniosek eksportowy w kwietniu bieżącego roku – miał on wówczas maksymalną wartość 1,7 mld USD, natomiast media bułgarskie wskazują, że docelowo umowa może opiewać na kwotę 1,3 mld USD.\n\nProcedura zakupu drugiej ósemki samolotów F-16C/D Fighting Falcon Block 70 została zapoczątkowana w Bułgarii w lecie ubiegłego roku, kiedy Ministerstwo Obrony przesłało do Departamentu Obrony zapytanie ofertowe. Już wcześniej rząd w Sofii zakładał, że docelowo planuje zakup szesnastu F-16, a rozdzielenie zamówienia na dwie transze było związane wyłącznie z czynnikami budżetowymi. Bułgaria zamówiła osiem F-16C/D Fighting Falcon Block 70 w lipcu 2019 roku. Lockheed Martin podpisał kontrakt z amerykańskim Departamentem Obrony (pośredniczącym w transakcji poprzez procedurę FMS) na ich produkcję 2 kwietnia 2020 roku. Zgodnie z zapisami umowy, mają zostać dostarczone do lutego 2027 roku. Obecnie w Stanach Zjednoczonych prowadzone jest szkolenie personelu bułgarskiego lotnictwa wojskowego w obsłudze maszyn nowego typu.\n\nZ kolei w samej Bułgarii zapoczątkowano kolejny etap przygotowań infrastruktury dla F-16C/D FIghting Falcon. Od 21 września bułgarskie samoloty MiG-29 stacjonują w Międzynarodowym Porcie Lotniczym Płowdiw znajdującym się w południowej części kraju. Ma to związek z zamknięciem bazy lotniczej Graf Ignatiewo, w której rozpoczęto program przebudowy w celu pełnego dostosowania do wymogów NATO.\n\nBułgaria jest jednym z dwóch państw NATO, które zamówiły dotychczas fabrycznie nowe samoloty Lockheed Martin F-16C/D Fighting Falcon Block 70/72. Łącznie korporacja Lockheed Martin zdobyła zamówienia na 136 egzemplarz, które trafią do Bahrajnu, Słowacji, Bułgarii, Maroka, Tajwanu oraz Jordanii. Pierwszy z nich ma zostać oblatany w ostatnich tygodniach bieżącego roku, a później oficjalnie zaprezentowany w barwach Sił Powietrznych Bahrajnu.",
    "Bułgaria przed wyborami: Pomiędzy Zachodem a Rosją": "Zbliżające się przedterminowe wybory parlamentarne, czwarte w ciągu niespełna dwóch lat, raczej nie dadzą Bułgarii stabilnej koalicji rządowej – przewidują analitycy.\n\n\n\nPrzedterminowe wybory w Bułgarii mają się odbyć 2 października. Konflikty oraz spory pomiędzy głównymi graczami politycznymi sprawiają, że prawie niemożliwe jest stworzenie szerokiej koalicji, która mogłyby zbudować stabilny rząd.\n\nPrzypomnijmy, że do przedterminowych wyborów doszło po upadku w czerwcu koalicyjnego gabinetu premiera Kiriła Petkowa.\n\nObecnie jego ugrupowanie Kontynuujemy Zmiany znajduje się na drugim miejscu w sondażach, ale pokazują one spadające notowania tej partii.\n\nBułgaria: Na miesiąc przed wyborami partia byłego premiera Borisowa na czele sondaży Gdyby przedterminowe wybory do bułgarskiego parlamentu odbywały się teraz, to największe szanse na objęcie fotela premiera znów miałby były szef rządu Bojko Borisow.\n\nBułgaria: Ugrupowanie premiera z największym poparciem\n\nNa pytanie, czy możliwa jest polityczna formuła tego, co nazywa się czasem „rządem jedności narodowej” po przedterminowych wyborach parlamentarnych, politolog Georgi Kirjakow odpowiedział w rozmowie z EURACTIV, że „Bułgaria nie potrzebuje narodowego zbawienia”.\n\n„To propagandowy banał”, podkreślił nasz rozmówca, zaznaczając, że „Bułgaria nie jest w tak fatalnej sytuacji gospodarczej, finansowej i społecznej”, by potrzebowała tego rodzaju porozumienia.\n\nWedług analityka, choć są problemy z inflacją i niektórymi sektorami gospodarki z powodu cen gazu, to sytuacja nie jest „tragiczna”. „Potrzebny jest stabilny rząd, w tym koalicyjny, który na tym etapie nie powstaje”, dodał.\n\nZ najnowszego sondażu pracowni Exakta wynika, że na najwięcej głosów – 26,2 proc. może liczyć rządząca w latach 2009-2021 centroprawicowa partia Obywatele na rzecz Demokratycznego Rozwoju Bułgarii (GERB) pod wodzą byłego premiera Bojko Borisowa.\n\nNa drugim miejscu z wynikiem o prawie 8 punktów procentowych (18,1 proc.) niższym niż GERB znalazło się stanowiące trzon dotychczasowej koalicji rządowej centrowe ugrupowania Kontynuujmy Zmiany pod wodzą premiera Petkowa.\n\nO trzecie miejsce rywalizują: skłaniająca się ku Rosji Bułgarska Partia Socjalistyczna (12,5 proc.) i antyeuropejska prorosyjska partia Vazrazhdane (9,5 proc.), a także adresująca swój przekaz głównie do tureckiej mniejszości w Bułgarii partia Ruch na rzecz Praw i Swobód, która cieszy się poparciem 10,3 proc.\n\nProeuropejska Demokratyczna Bułgaria cieszy się poparciem 7,5 proc., populistyczna Jest taki naród, która doprowadziła do upadku ostatniego reformatorskiego rządu, urzędującego nieco ponad pół roku, cieszy się poparciem 5,4 proc., a za nią plasuje się konserwatywna prorosyjska Bułgarska Pobudka z 4 proc.\n\nBułgaria lobbuje na rzecz obniżenia cen paliw z Rosji Prezydent Bułgarii Rumen Radew i bułgarski rząd spotkali się z szefem Łukoilu Wadimem Worobjowem.\n\nWażna rola prezydenta\n\nW sytuacji, gdy GERB jest politycznie izolowany, a ugrupowanie Petkowa Kontynuujemy zmiany raczej nie uzyska wystarczającego poparcia, by utworzyć rząd, analitycy polityczni zakładają, że na początku przyszłego roku Bułgarzy będą zmuszeni głosować po raz piąty, a prezydent Rumen Radew nadal będzie rządził Bułgarią jak republiką prezydencką, a nie parlamentarną.\n\nW praktyce oznacza to, że krajem nadal będzie rządził rząd tymczasowy powoływany przez Radewa. Konstytucja daje głowie państwa ogromne uprawnienia w sytuacji odwołania rządu i rozwiązanego parlamentu. W tych czasach mógłby on rządzić Bułgarią z niemal nieograniczonymi uprawnieniami.\n\n„Rządy tymczasowe mają niejasne cele i niejasne priorytety, a co najważniejsze – są niekontrolowane. Nie ma bezpośredniej kontroli ze strony parlamentu i partii, które są przedstawicielami obywateli”, podkreślił Kirjakow.\n\nJego zdaniem, Radew może mieć ukryty cel pozostawienia Bułgarii w szarej, nieokreślonej strefie geopolitycznej między Zachodem a Rosją, co przynosi korzyści reżimowi na Kremlu.\n\nProzachodnie partie w kraju ostro skrytykowały tymczasowy rząd Radewa za decyzję o zrewidowaniu stanowiska wobec Gazpromu i próbę podjęcia negocjacji w sprawie wznowienia zawieszonych dostaw gazu.\n\nBułgaria: Protesty przeciwko uzależnieniu od rosyjskiego gazu Tysiące Bułgarów protestowało w środę przeciwko planom rządu, by rozpocząć nowe negocjacje z Gazpromem.\n\nGroźba społecznej apatii\n\n„Rozczarowanie demokracją przekłada się na niechęć ludzi do głosowania, a to najgorsze scenariusze dla Bułgarii”, powiedział w rozmowie z EURACTIV Parwan Simeonow, analityk z Gallup International Balkan.\n\n„Mam nadzieję, że w pewnym momencie nie okaże się, że nikt nie chce rządzić, a wszyscy oczekują, że prezydent znowu wykona brudną robotę”, dodał.\n\nSimeonow odniósł się do niedawnych twierdzeń, że niektóre partie są gotowe scedować na prezydenta odpowiedzialność za sprawowanie władzy w kraju.\n\nWładza w Bułgarii jest „w rzeczywistości gorącym kartoflem. Politycy szukają kogoś, kto weźmie odpowiedzialność”, podkreślił.\n\n„Idealnie byłoby gdyby obywatele nie uznali, że bułgarskie partie są bezsilne i postanowili nie głosować. Zwłaszcza zimą, kiedy jakość życia jest główną rzeczą, która ich zajmuje. Partie mogą zdać sobie z tego sprawę i szukać opcji kompromisowych”, dodał.\n\n„W społeczeństwie jest silna polaryzacja z powodu wojny, choć nie jest ona tak wielka, bo Bułgarzy są dalecy od skrajności. Ale wpływa na wszystkich, którzy odpowiadają za władzę”, powiedział Simeonow.",
    "Bułgaria świętowała 114. rocznicę uzyskania niepodległości": "W czwartek Bułgaria obchodziła 114. rocznicę ogłoszenia niepodległości; obchody rocznicy rozpoczęła uroczysta liturgia i bicie dzwonów w cerkwi Czterdziestu Męczenników w położonym w północnej części Bułgarii Wielkim Tyrnowie - podała bułgarska agencja informacyjna BTA.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n22 września 1908 roku, po nabożeństwie w cerkwi Czterdziestu Świętych Męczenników w dawnej stolicy kraju, Tyrnowie, książę Ferdynand I odczytał Manifest ogłaszający Księstwo Bułgarii królestwem niezależnym od Imperium Osmańskiego - napisała agencja.",
    "Bułgaria – całoroczny kierunek turystyki medycznej, spa i wellness": "Bułgaria – całoroczny kierunek turystyki medycznej, spa i wellness | W Świat, User-generated | Przez Przez Weronika Szabelewska\n\nPrzedstawiciele Bułgarskiego Zrzeszenia Balneologii i Turystyki SPA zaprezentowali walory i możliwości, jakie posiada Bułgaria pod względem zasobów naturalnych wód mineralnych i źródlanych oraz leczniczego klimatu. Celem BUBSPA było pokazanie kraju jako całorocznego celu turystyki uzdrowiskowej, a nie jedynie jako znanego kierunku sezonowego.\n\nKraj ten jest znany z wyjątkowej przyrody, dobrego jedzenia oraz przede wszystkim z wina. Oprócz tego od wieków słynie z wysokiej jakości wód, które nadają się do profilaktyki różnych chorób. W czasach starożytnych gorące źródła w Bułgarii były preferowanym miejscem leczenia i regeneracji po bitwach rzymskich generałów, a dziś kraj jest całorocznym celem podróży wśród turystów.\n\nRozwój turystyki medycznej\n\nŁaźnie rzymskie są największymi i najbardziej znanymi bułgarskimi kurortami spa np. Hissar, Sandanski, Warna. Są one zlokalizowane wokół starożytnych osad z leczniczymi wodami mineralnymi oraz leczniczymi złożami błota. Na terenie całego kraju znajduje się: pięć złóż błota leczniczego wzdłuż morza, złoże torfu w zachodniej części kraju i dwa złoża w środkowej i południowo-zachodniej Bułgarii.\n\nPrzez ostatnie piętnaście lat rozwój turystyki spa i medycznej uległ wyraźnej poprawie. Dzięki stosowaniu najlepszych praktyk europejskich centra spa i wellness w kompleksach hotelowych oparte są na bogatym zapleczu naukowym, a także na nowoczesnych technologiach i praktykach.\n\nTuryści, którzy rezerwują swój pobyt w certyfikowanych obiektach, dostają gwarancję najwyższej jakości europejskiej. Od marca 2021 takich obiektów w Bułgarii łącznie jest 161, a łączna liczba miejsc noclegowych wynosi około 19 tys.\n\nGłówne kierunki i ceny pobytu\n\nWśród głównych kierunków spa najpopularniejszym jest region morski w tym regiony północno-wschodnie i południowo-wschodnie. Równie popularny jest region południowo-środkowy obejmujący Dolinę Róż, Dolinę Tracką i Góry Rodopy.\n\nHotele medyczne i spa, jakie można tam znaleźć posiadają własne źródła termalne o temperaturze 37-57°C. Gorące złoto z wnętrzności Ziemi zawiera różne minerały, takie jak sód, żelazo, magnez, wapń – są to minerały, których potrzebuje ludzki organizm do prawidłowego funkcjonowania.\n\nNatomiast ceny pobytu w hotelach medycznych, spa i wellness zaczynają się od 15 euro za dobę. Cały tydzień w czterogwiazdkowym obiekcie z wliczonymi posiłkami oraz zabiegami medycznymi lub spa można znaleźć i zarezerwować już od 299 euro.",
    "Narodowe Przedstawicielstwo Turystyczne Bułgarii Złotym Partnerem XI Forum Promocji Turystycznej": "Narodowe Przedstawicielstwo Turystyczne Bułgarii Złotym Partnerem XI Forum Promocji Turystycznej | W Polska, User-generated | Przez Przez Adam Gąsior\n\nJuż za 16 dni, 12 października w Terminalu Lotniska Warszawa-Radom, odbędzie się XI Forum Promocji Turystycznej. Złotym Partnerem imprezy będzie Narodowe Przedstawicielstwo Turystyczne Bułgarii. Wiceminister turystyki tego kraju, Mariela Modeva, weźmie udział w debacie “Lato, lato i po lecie – jak rozszerzyć sezon turystyczny”.\n\nBułgaria od kilku lat należy do najpopularniejszych wśród Polaków kierunków turystycznych. Oczywiście polscy turyści jeżdżą do tego kraju przede wszystkim w sezonie letnim. Stosunkowo niewielu korzysta z tutejszych stacji narciarskich, jeszcze mniej zna inne sektory turystyki w Bułgarii. Te, które można odwiedzać poza sezonem letnim. Celem Ministerstwa Turystyki Bułgarii oraz Narodowego Przedstawicielstwa Turystyczne Bułgarii, jest pokazanie kraju między innymi jako całorocznego celu turystyki uzdrowiskowej, a nie jedynie jako znanego kierunku sezonowego. Bułgaria słynie z wysokiej jakości wód, które nadają się do profilaktyki różnych chorób. W czasach starożytnych gorące źródła w Bułgarii były preferowanym miejscem leczenia i regeneracji po bitwach rzymskich generałów, a dziś kraj jest całorocznym celem podróży wśród turystów. Wśród głównych kierunków spa najpopularniejszym jest region morski w tym regiony północno-wschodnie i południowo-wschodnie. Równie popularny jest region południowo-środkowy obejmujący Dolinę Róż, Dolinę Tracką i Góry Rodopy.\n\nTematem debaty “Lato, lato i po lecie – jak rozszerzyć sezon turystyczny”, jak tytuł wyjaśnia, będzie problem rozszerzania wysokiego sezonu turystycznego poza kilka miesięcy letnich. Wśród dyskutantów znalazła się wiceminister turystyki tego kraju, Mariela Modeva.\n\nOrganizatorem Forum jest redakcja portalu branżowego WaszaTurystyka.pl.\n\nWspółorganizatorami są: Przedsiębiorstwo Państwowe „Porty Lotnicze” i Lotnisko Warszawa-Radom\n\nZłotymi Partnerami są: Centrum Archeologii Śródziemnomorskiej UW, Województwo Podkarpackie, Urząd Marszałkowski Województwa Mazowieckiego, Narodowe Przedstawicielstwo Turystyczne Bułgarii\n\nPartnerami są: Chorwacka Wspólnota Turystyczna, Izraelskie Rządowe Centrum Turystyki – IGTO, Ogólnokrajowa Spółdzielnia Turystyczna „Gromada”, MerlinX, Tourist Polska, Izraelskie Rządowe Centrum Turystyki, Sykon.pl, UNIQA, Polski Holding Hotelowy,\n\nPatronem Honorowym jest Ministerstwo Sportu i Turystyki\n\nPatronami są: AM Art Media Agencja PR, Izba Gospodarcza Hotelarstwa Polskiego, Instytut ESG, Krakowska Izba Turystyki, Polska Izba Turystyki, Pracodawcagodnyzaufania.pl, RaportCSR.pl\n\nProgram i rejestracja TUTAJ",
    "Oscary 2023: Srebrny Lew kandydatem Francji. Bułgaria wraca do gry": "",
    "Bułgaria: MSZ: nie uznamy wyników referendów na okupowanych przez Rosję terenach Ukrainy": "Rząd Bułgarii nie uzna wyników referendów, które zostały zorganizowane na terenach na wschodzie i południu Ukrainy, znajdujących się pod rosyjską kontrolą - oświadczył w piątek bułgarski wiceminister spraw zagranicznych Kostadin Kodżabaszew.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nDodał, że Bułgaria razem z sojusznikami z NATO i UE śledzi sytuację w tych regionach Ukrainy ze szczególną uwagą.\n\n\"Ostatnie wiadomości z Moskwy nie są zbyt przyjemne, mówią o eskalacji wszystkich dotychczasowych rosyjskich działań, które razem z referendami i pogróżkami o użyciu broni jądrowej nasilają konieczność zdecydowanego poparcia dla suwerenności i terytorialnej integralności Ukrainy\" - stwierdził wiceszef MSZ Bułgarii.\n\nWedług bułgarskiego resortu dyplomacji referenda o przyłączeniu okupowanych regionów do Rosji są kolejną próbą naruszenia suwerenności Ukrainy, a ich celem jest siłowa zmiana granic uznanych przez społeczność międzynarodową - dodał Kodżabaszew.\n\nEwgenia Manołowa\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Bułgaria lobbuje na rzecz obniżenia cen paliw z Rosji": "Prezydent Bułgarii Rumen Radew był gospodarzem spotkania przedstawicieli bułgarskiego rządu tymczasowego z szefem Łukoilu Wadimem Worobjowem, na którym omawiano ceny paliw. Jednocześnie koncern wyraził zaniepokojenie europejskim embargiem na rosyjską ropę.\n\nRadew podziękował przedstawicielom Łukoilu za rolę firmy w gospodarce kraju jako znaczącego pracodawcy i producenta paliw. Prezydent odniósł się do wysokich cen paliw i potrzeby działań mających na celu ich obniżenie.\n\nW rozmowie z przedstawicielami Łukoilu zwrócił uwagę na potrzebę „określenia środków stabilizacji środowiska gospodarczego i walki z inflacją z korzyścią dla bułgarskiego konsumenta”, przekazało jego biuro prasowe.\n\nŁukoil jest objęty europejskimi sankcjami po inwazji Rosji na Ukrainę. Tymczasem powołany przez Radewa rząd tymczasowy dokonał zwrotu w sprawie działalności w kraju wielkich rosyjskich koncernów i rozpoczął rozmowy na temat wznowienia dostaw gazu od Gazpromu.\n\nZdaniem Radewa wysokie ceny paliw należą do głównych przyczyn wzrostu cen wszystkich towarów i usług i prowadzą do obniżenia się konsumpcji.\n\n„Rozwój gospodarki zależy w dużej mierze od wartości produkowanych paliw, ale także od procesów inflacyjnych, co decyduje o strategicznym znaczeniu firmy (Łukoil – red.) dla bułgarskiej gospodarki, zwłaszcza w czasach kryzysu” – skomentował prezydent.\n\nBułgaria: Na miesiąc przed wyborami partia byłego premiera Borisowa na czele sondaży Gdyby przedterminowe wybory do bułgarskiego parlamentu odbywały się teraz, to największe szanse na objęcie fotela premiera znów miałby były szef rządu Bojko Borisow.\n\nUnikanie podatków\n\nŁukoil posiada największą rafinerię ropy naftowej na Bałkanach poprzez swoją spółkę Łukoil Neftohim Bulgaria, która przez długi czas nie płaciła podatku od zysków w Bułgarii.\n\nRafineria Łukoil w portowym mieście Burgas jest jedyną, jaką posiada Bułgaria. Przez lata koncern unikał płacenia podatków, zgłaszając znaczne straty, mimo ogromnych obrotów przekraczających 3 mld euro rocznie (w większości lat) i dominującej pozycji na rynku.\n\nW latach 2006-2020 tylko w trzech latach firma odnotowała zysk (2007, 2016 i 2017). We wszystkich pozostałych latach odnotowano ogromne straty, na przykład w 2020 roku, kiedy Łukoil ogłosił stratę w wysokości ponad 255 milionów euro i tylko malutki zysk.\n\nJeszcze w maju bułgarski ekspert energetyczny Wasil Naczew komentował, że cena rosyjskiej ropy Urals wykorzystywanej przez rafinerię Łukoil w Bułgarii była o 37 dolarów za baryłkę tańsza od ropy Brent.\n\nPowodem jest inwazja na Ukrainę, która sprawiła, że rosyjska ropa stała się problematyczna dla zachodnich firm. W Bułgarii natomiast cena rosyjskiego surowca utrzymywała się na poziomie zbliżonym do cen na rynkach międzynarodowych.\n\nBułgaria: Protesty przeciwko uzależnieniu od rosyjskiego gazu Tysiące Bułgarów protestowało w środę przeciwko planom rządu, by rozpocząć nowe negocjacje z Gazpromem.\n\nŁukoil potęgą w Bułgarii\n\nFirmą pośredniczącą w handlu ropą z Bułgarią jest zarejestrowany w Szwajcarii koncern Litasco, która jest większościowym udziałowcem Łukoil Neftohim Bulgaria. To firma, która kupuje ropę naftową od rosyjskiego Łukoilu i sprzedaje ją do rafinerii w Bułgarii.\n\nZa tymi trzema firmami stoi jeden właściciel – rosyjski Łukoil. Celem pośrednika jest kupować tanio i sprzedawać drogo, a bułgarska firma tak naprawdę działa tylko fragmentarycznie – czyli rafinuje ropę. W ten sposób większa część zysku pozostaje w Rosji.\n\nOkoło 60 proc. paliw przeznaczonych na rynek bułgarski jest przetwarzanych w rafinerii Łukoil. Firma jest również właścicielem prawie 70 proc. magazynów, w których przechowywane są paliwa konkurencyjnych firm i ma bardzo duże wpływy w Bułgarii.\n\nWorobjow wyjaśnił na spotkaniu, że firma będzie nadal prowadzić dialog z bułgarskim rządem i planowane są działania mające na celu utrzymanie stabilności bułgarskiej gospodarki. Bułgaria otrzymała derogację pozwalającą na import rosyjskiej ropy do końca 2024 roku.\n\nPoprzedni rząd planował, że rafineria w Burgas zostanie przystosowana do pracy bez rosyjskiej ropy. Rząd tymczasowy skorzysta jednak z derogacji.\n\nPowodem jest to, że wiele instytucji państwowych ma umowy ramowe na dostawy paliw, w których Łukoil jest albo wykonawcą, albo dostawcą dla innych podmiotów handlujących paliwami.",
    "Bułgaria złamała prawo w katowickim Spodku na oczach milionów widzów. Są bezkarni": "Reprezentacja Bułgarii nie zagrzała miejsca w Polsce na długo. Zagrała dosłownie trzy mecze fazy grupowej, wszystkie trzy przegrała (0:3 z Polską i USA oraz 2:3 z Meksykiem) i zakończyła rywalizację. Siatkarze rozjechali się do domów, a turniej trwa. Okazuje się, że w czasie tych spotkań doszło do złamania polskiego prawa, a konkretniej ustawy hazardowej, o czym przekonuje \"Przegląd Sportowy\".\n\nREKLAMA\n\nZobacz wideo Szpilka o swoim wąsie. „Kama się wkurzyła, a teraz jestem Artur Gustavo Gavilia Szpilka\"\n\nZgodnie z ustaleniami dziennikarzy na koszulkach bułgarskiej kadry widnieje logo bukmachera, który nie posiada licencji w Polsce. Co prawda nie prowadzi on żadnej działalności na terenie naszego kraju, ale nie ma też prawa też reklamować się w granicach państwa polskiego. – Potwierdzam, że działanie, o którym w tym momencie mowa, jest przestępstwem karno-skarbowym. Jeżeli w tej sprawie wszczęte zostanie postępowanie, to jednocześnie ustalony zostanie winny podmiot, na który nałożona będzie kara – powiedział nadkomisarz Grażyna Kmiecik, z referatu komunikacji Urzędu Celno-Skarbowego w Katowicach.\n\nWłosi podają, ile ma pauzować Wojciech Szczęsny\n\nBułgarzy popełnili przestępstwo ścigane z urzędu. PZPS wie o sprawie\n\nZ tekstu dowiadujemy się, że Bułgarzy popełnili przestępstwo, które jest ścigane z urzędu. Co oznacza, że odpowiednie organy powinny same zająć się tą sprawą bez zgłoszenia osób trzecich. W praktyce wygląda to jednak zupełnie inaczej. Odpowiednie działania zaczynają się dopiero po złożeniu zawiadomienia.\n\nDlatego pracownicy portalu interplay.pl wysłali stosowne pismo do Polskiego Związku Piłki Siatkowej. – Wysłaliśmy pismo, dzieląc się informacją, że zgodnie z przepisami Bułgarzy reklamy na swoich koszulkach nie mogą u nas pokazać. Pozostawiono nas zupełnie bez odpowiedzi. Moim zdaniem brakuje nie tyle świadomości, ile dobrej woli. Kilka razy zdarzało się, że po naszej interwencji i wyjaśnieniu organizatorzy zawodów sportowych zauważali, że coś jest nie tak. W zeszłym roku na imprezie e-sportowej jedna z ekip zasłaniała reklamy taśmą klejącą, żeby pozostać w zgodzie z prawem – mówi Maciej Akimow piszący dla portalu.\n\nBułgarów będzie bardzo trudno ukarać. Bukmacherzy są oburzeni\n\nDziś reprezentacji Bułgarii w Polsce już nie ma, co zdaniem Akimowa może jeszcze bardziej utrudnić kwestię egzekwowania prawa. Bukmacherzy są z kolei oburzeni. Niektórzy sponsorują drużyny sportowe i starają się dbać o to, by nie reklamować się w miejscach, w których nie są zarejestrowani. Sprawa Bułgarów jest wyjątkowo drażniąca, bo jak przekonuje Jacek Jakubowski członek zarządu Betcris Polska, mecz Polska - Bułgaria oglądało kilka milionów osób. Większość przy użyciu dzisiejszej prostych narzędzi technologicznych mogłaby bez problemu zarejestrować się na stronie bukmachera i postawić zakład.\n\n- I nie jest to uczciwa konkurencja, bo my płacimy 12 proc. podatku od gier, czyli klient wpłaca 100 zł, a gra... za 88 zł. A w jego przypadku potencjalna wygrana jest mniejsza niż u innego, nielicencjonowanego bukmachera. Firmy takie, jak ta widoczna na strojach reprezentacji Bułgarii, takich obciążeń nie ponoszą - podkreślił. PZPS nie zabrał głosu w tej sprawie.\n\nFIVB chce zmienić format siatkarskich MŚ. Radykalnie i absurdalnie\n\nNatomiast reprezentacja Polski awansowała do 1/8 finału MŚ w siatkówce. Rywalami Biało-Czerwonych będzie Tunezja. Całą drabinkę aż do finału znajdziecie w naszym tekście na Sport.pl>>>",
    "Bułgaria: Islamscy migranci szturmują kraj!": "W niedzielę rano w Burgas na wschodzie Bułgarii zatrzymano ciężarówkę ze 100 nielegalnymi migrantami. Z Turcji coraz częściej przenikają do tego kraju duże grupy uchodźców; sytuacja staje się trudna do opanowania, a w proceder mogą być zaangażowane duże międzynarodowe siatki przemytnicze - oceniły bułgarskie media.\n\nGrupa nielegalnych migrantów składała się z młodych Afgańczyków. Mężczyźni poruszali się ciężarówką z tablicami rejestracyjnymi z Macedonii Północnej, kierowaną przez obywatela tego kraju. Jak powiadomiły w niedzielę bułgarskie środki masowego przekazu, zatrzymanie przebiegło spokojnie - w odróżnieniu do incydentu sprzed kilku dni, gdy zginęli dwaj policjanci.\n\nWładze w Sofii wzmacniają ochronę granicy z Turcją, wysyłając tam dodatkowe oddziały wojska i drony, lecz presja migracyjna narasta. Nie jest prowadzony dialog z Turcją, która, w ocenie strony bułgarskiej, powinna zatrzymywać migrantów.\n\nWedług niektórych bułgarskich analityków Ankara wywiera na Sofię świadomą presję przed przedterminowymi wyborami parlamentarnymi w Bułgarii, zaplanowanymi na październik. Turcja popiera partię swojej mniejszości Ruch na rzecz Praw i Swobód, a przywódca tego stronnictwa Mustafa Karadayi regularnie spotyka się z tureckim prezydentem Recepem Tayyipem Erdoganem. Ugrupowanie jest obecnie uznawane za trzecią lub czwartą siłę polityczną w kraju.\n\nPAP/ as/",
    "Bułgaria: Na miesiąc przed wyborami partia byłego premiera Borisowa na czele sondaży": "Gdyby przedterminowe wybory do bułgarskiego parlamentu odbywały się teraz, to największe szanse na objęcie fotela premiera znów miałby były szef rządu Bojko Borisow. Jego partia wyprzeda bowiem w sondażach obecnie rządzące ugrupowania.\n\nPrzedterminowe wybory w Bułgarii mają się odbyć 2 października. Według najnowszego sondażu przeprowadzonego przez pracownię Alpha Research, frekwencja w tym głosowaniu będzie rekordowo niska i wyniesie 48 proc.\n\nNa najwięcej głosów – 23,4 proc. – może liczyć rządząca w latach 2009-2021 centroprawicowa partia Obywatele na rzecz Demokratycznego Rozwoju Bułgarii (GERB) pod wodzą byłego premiera Bojko Borisowa, który cieszy się też najwyższy, bo wynoszącym 21,6 proc. poparciem wśród politycznych liderów.\n\nDopiero na drugim miejscu z wynikiem o prawie 6 punktów procentowych niższym niż GERB znalazło się stanowiące trzon dotychczasowej koalicji rządowej centrowe ugrupowania Kontynuujmy Zmiany pod wodzą premiera Kiriła Petkowa.\n\nPetkow jednak wcale nie jest drugi wśród najlepiej ocenianych partyjnych liderów, bo ustępuje miejsca także jego poprzednikowi w fotelu premiera Stefanowi Janewowi, którego jako szefa rządu najchętniej widziałoby 18,5 proc. ankietowanych. Ale jego partia – Bułgarski Postęp – ledwo przekracza wynoszący 4 proc. próg wyborczy.\n\nBułgaria: Protesty przeciwko uzależnieniu od rosyjskiego gazu Tysiące Bułgarów protestowało w środę przeciwko planom rządu, by rozpocząć nowe negocjacje z Gazpromem.\n\nPartia tureckiej mniejszości odegra ważną rolę?\n\nTrzecią siłą polityczną jest natomiast adresująca swój przekaz głównie do tureckiej mniejszości w Bułgarii partia Ruch na rzecz Praw i Swobód, która cieszy się poparciem 10,9 proc. respondentów.\n\nSwój ostateczny wynik to ugrupowanie może jednak jeszcze poprawić, bo spodziewa się wielu głosów oddanych zagranicą. W Turcji żyje około 200 tys. osób, które – choć są etnicznie Turkami – ma prawo głosu, bo posiada bułgarskie obywatelstwo za sprawą swoich mieszkających w Bułgarii do lat 80-tych XX wieku przodków. Te osoby najczęściej głosują na Ruch na rzecz Praw i Swobód, który był przez lata koalicjantem partii GERB.\n\nNajważniejszymi tematami kampanii wyborczej stały się jednak nie wydarzenia z czasów, kiedy premierem był oskarżany o korupcję premier Borisow, ale bieżącego problemy, a przede wszystkim inflacja, wysokie ceny energii oraz kiepski stan publicznej służby zdrowia.\n\nNie wiadomo jednak czy uda się w październikowych wyborach wyłonić stabilną większość rządowa. Będą to bowiem już czwarte w Bułgarii wybory od kwietnia ubiegłego roku.",
    "ME U-20: Znamy pierwszego finalistę": "ME U-20: Znamy pierwszego finalistę\n\nReprezentacja Bułgarii zaskoczyła rywali, ale tylko w premierowej odsłonie. W kolejnych dominowali już przeciwnicy. Włochy zwyciężyły 3:1 i awansowały do finału mistrzostw Europy U-20. W nim zmierzą się z Polską lub Belgią.\n\nMateriały prasowe / CEV / Na zdjęciu: reprezentacja Włoch siatkarzy\n\nZdecydowanym faworytem tego pojedynku byli siatkarze z Włoch. Mecz jednak lepiej rozpoczęli ich rywale, którzy zwyciężyli na inaugurację po zaciętej rywalizacji (25:23).\n\nTo był zimny prysznic dla Włochów, którzy obudzili się już w kolejnej partii, którą zwyciężyli 25:17. W podobnym stosunku okazali się lepsi w trzecim secie (25:18). W czwartej odsłonie meczu walcząca o przedłużenie spotkania Bułgaria robiła co mogła, aby przeciwstawić się rywalom.\n\nOstatecznie jednak Italia postawiła kropkę nad \"i\" wygrywając czwartego seta 25:20. W całym spotkaniu Włosi zwyciężyli 3:1 i zapewnili sobie awans do finału, co oznacza, że na pewno zakończą zmagania w mistrzostwach Europy z medalem. O złoto zmierzą się Polską lub Belgią.\n\nPółfinał ME U-20:\n\nWłochy - Bułgaria 3:1 (23:25, 25:17, 25:18, 25:20)\n\nPrzeczytaj także:\n\nDeklasacja w drugim meczu mistrzostw świata\n\nCzy Włosi zostaną mistrzami Europy? Tak Nie zagłosuj, jeśli chcesz zobaczyć wyniki\n\nPolub Siatkówkę na Facebooku\n\nZgłoś błąd",
    "Bułgaria: Kryzys demograficzny, z 5 tys. wiosek niemal 600 jest całkowicie wyludnionych": "Kryzys demograficzny w Bułgarii rozpoczął się w połowie lat 80. ubiegłego wieku. Cały kraj oczekiwał narodzin 9-milionowego mieszkańca, lecz szybko okazało się, że liczba zgonów zaczyna dominować nad narodzinami. W 2020 r. ONZ podała, że liczba Bułgarów spadła poniżej 7 mln, a właśnie bułgarski instytut statystyczny opublikował dane, według których w 2022 rok Bułgaria weszła z 6 838 937 osobami.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nTen sam raport mówi. że w Bułgarii są obecnie 592 wioski, w których nie ma ani jednego mieszkańca, bądź jest ich mniej niż 10. W kraju jest 5257 miejscowości, w tym 257 miast, 4998 wsi i dwa klasztory ze statusem miejscowości. W 2022 roku przybyło 15 wiosek z minimalną liczbą ludności. 60 wiosek ma tylko jednego mieszkańca. Najwięcej takich wyludnionych wsi jest w regionie Gabrowa i Welikiego Tyrnowa w środkowej części kraju. 1716 wsi ma mniej niż 100 mieszkańców. To zwykle ludzie starsi, pozbawieni należytej opieki medycznej.",
    "Przygotowania do zmiany kursu w Bułgarii. Nie ma innego wyjścia jak negocjacje z Gazpromem?": "- Jest to jedna z opcji, która pozostaje nadal otwarta – oświadczył niedawno prezydent Rumen Radew. To on rozdaje obecnie karty w bułgarskiej polityce przed zapowiedzianymi na 2 października tego roku kolejnymi przedterminowymi wyborami parlamentarnymi. Prezydent ma nadzieję, że wznowienie dostaw rosyjskiego gazu pozwoli złagodzić skutki wrześniowej 19 proc. podwyżki cen gazu. Jak powiedział, najważniejszym zadaniem tymczasowego rządu Gyłyba Donewa jest zapewnienie dostaw gazu oraz ograniczenie inflacji.\n\nReklama\n\nZdaniem rządu sytuacja jest dramatyczna i nie ma innego wyjścia jak negocjacje z Gazpromem. Moskwa jest otwarta na takie rozwiązanie pod warunkiem, że Sofia wyrazi „polityczną wolę”, jak to określiła rosyjska ambasador w Bułgarii. Oczywiście należności za gaz mają być regulowane w rublach. Odmowa spełnienia tego warunku doprowadziła do wstrzymania dostaw rosyjskiego gazu w kwietniu. Bułgaria została wtedy drugim obok Polski krajem odciętym od rosyjskich dostaw. Było to ogromne zaskoczenie, gdyż Bułgaria uchodziła zawsze za bodajże najbardziej przyjacielski kraj wobec Rosji w całej UE, obok Węgier Viktora Orbána.\n\nPrezydent Rumen Radew nigdy nie czynił tajemnicy ze swych sympatii do Rosji\n\nOd tego czasu sytuacja polityczna w Bułgarii zmieniła się diametralnie. Upadł koalicyjny rząd Kiriła Petkowa i po nieudanych próbach utworzenia nowej większości rządowej w parlamencie prezydent powołał gabinet techniczny do nowych wyborów. Będzie to czwarta elekcja w ostatnich dwóch latach. Przeciwko nowemu rządowi odbyło się już kilka demonstracji w Sofii.\n\nNa jego czele stoi Gyłyb Donew, zaufany człowiek prezydenta, który sprawował w przeszłości wiele funkcji rządowych, a ostatnio zajmował się sprawami polityki społecznej w urzędzie prezydenta. Media zwracają także uwagę na obecność w rządzie Lubomiry Ganczewej, byłej doradczyni prezydenta odpowiedzialnej za politykę energetyczną w ministerstwie energetyki. Wielokrotnie przebywała na Krymie po rosyjskiej aneksji półwyspu i nie kryła swego podziwu dla Władimira Putina.\n\nReklama\n\nSam prezydent nie czynił nigdy tajemnicy ze swych sympatii do Rosji. Już dawno mówił publicznie, że Krym „jest rosyjski”, a w ostatnich miesiącach sprzeciwiał się dostawom broni do Ukrainy.\n\n17 proc. w bułgarskim miksie energetycznym stanowi gaz z Rosji\n\n– Nie jest do końca jasne, jakie polityczne kalkulacje stoją za dążeniem wznowienia dostaw rosyjskiego gazu. Z biznesowego punktu widzenia nie są dla Bułgarii krytyczne – tłumaczy „Rzeczpospolitej” Vessela Czernewa, do niedawna doradczyni do spraw polityki zagranicznej premiera Petkowa.\n\nZwraca uwagę, że rosyjski gaz stanowi 17 proc. w bułgarskim miksie energetycznym. Jest używany głównie do zaspokajania potrzeb komunalnych. Przy tym jest realna możliwość zastąpienia dostaw z Rosji interkonektorem z Grecji, dokąd gaz w skroplonej postaci miałby napływać z różnych kierunków. Takie starania czynił rząd Petkowa. Rozpoczął rozmowy z Azerbejdżanem w sprawie dodatkowych dostaw, zapewnił dostawę siedmiu tankowców LNG od amerykańskiej firmy i przyspieszył prace nad nowym połączeniem gazowym z Grecją.\n\nJednak rząd tymczasowy ogłosił, że zaakceptuje tylko jeden z tankowców LNG, powołując się na wysoki koszt dostaw z terminalu w Aleksandropolis nad Morzem Egejskim. – Stawia to pod znakiem zapytania realizację projektu połączenia gazowego z Grecją, będącego praktycznie na ukończeniu – twierdzi były premier Petkow. Nie jest jasne, jak cała sprawa wpłynie na wyniki październikowych wyborów. Nie brak opinii, że nie doprowadzą do przełamania politycznego pata.",
    "Bułgaria: Minister obrony: decyzja Putina o mobilizacji prowadzi do zaostrzenia konfliktu": "Decyzja prezydenta Rosji Władimira Putina o częściowej mobilizacj doprowadzi do zaostrzenia konfliktu z Ukrainą - skomentował w Sofii po środowym posiedzeniu rządu minister obrony Dymitar Stojanow. Jego zdaniem stwarza ona dodatkowe ryzyko dla bezpieczeństwa Bułgarii, lecz bezpośredniego zagrożenia nie ma.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Każdy konflikt, zamrożony lub gorący, jak na Ukrainie, stwarza zagrożenie dla bezpieczeństwa narodowego. Zaczynając od napływu uchodźców i wykorzystywania środków gospodarczych, wpływających w ten czy inny sposób na bezpieczeństwo narodowe. Widzimy co dzieje się z cenami\" - stwierdził minister.",
    "Rośnie presja migracyjna. Bułgaria zwiększa ochronę granicy z Turcją": "Minister obrony Bułgarii poinformował, że jego resort zwiększa liczbę wojskowych oddelegowanych do ochrony na granicy z Turcją. Decyzja ta ma związek z rosnącą w ostatnich tygodniach presją migracyjną - na granicy i wewnątrz kraju w ciągu siedmiu miesięcy zatrzymano ponad 7500 nielegalnych migrantów, dwukrotnie więcej niż w analogicznym okresem ubiegłego roku.\n\nLiczba wojskowych, którzy zostali oddelegowani do ochrony najbardziej zagrożonych przez presję migracyjną odcinków granicy z Turcją została zwiększona do 500 osób - poinformował w piątek tymczasowy minister obrony Dymitar Stojanow. Wzmocniono najbardziej wysunięty na wschód odcinek granicy w górach Strandża, skąd od kilku miesięcy do Bułgarii przedostaje się najwięcej nielegalnych migrantów.\n\nOddelegowani żołnierze zajmą się również remontem ogrodzenia ochronnego z drutu kolczastego, stale niszczonego przez migrantów i przemytników. Do obserwacji granicy wysłano również drony.\n\nDecyzją rządu z listopada 2021 r. na ochronę granicy oddelegowano 300 wojskowych, podlegających stałej rotacji. Obecnie siły te liczą 500 żołnierzy. Rotacja jest związana z podejrzeniami władz, że część tego kontyngentu współpracuje z przemytnikami. Zdaniem ministra spraw wewnętrznych Iwana Demerdżijewa są to głównie funkcjonariusze policji granicznej. Kierownictwo tej struktury zostało zwolnione.\n\nBułgaria zwiększa ochronę granicy z Turcją. Zdjęcie ilustracyjne Reuters Archive\n\nW piątek po wizycie na granicy Demerdzijew poinformował, że ewentualną współpracę funkcjonariuszy policji granicznej z przemytnikami sprawdza obecnie Państwowa Agencja Bezpieczeństwa Narodowego (kontrwywiad).\n\nRosnąca presja migracyjna na granicy bułgarsko-tureckiej\n\nW ostatnich tygodniach presja migracyjna znacznie wzrosła, na granicy i wewnątrz kraju w ciągu siedmiu miesięcy tego roku zatrzymano ponad 7500 nielegalnych migrantów, dwukrotnie więcej niż w analogicznym okresem ubiegłego roku.\n\nWśród migrantów, oprócz Afgańczyków i Syryjczyków, zaczęli pojawiać się Marokańczycy, Tunizyjczycy i Algierczycy. W przemyt ludzi zaangażowani są oprócz Bułgarów i Turków również migranci, którzy od jakiegoś czasu żyją w Bułgarii. Władze poinformowały także, że do procederu dołączyli Ukraińcy.\n\nChoć każdego dnia służby zatrzymują duże grupy próbujące nielegalnie przekroczyć granicę, to według szacunków zatrzymywana jest jedynie co dziesiąta osoba. Ośrodki dla migrantów, które do niedawna były zapełnione w około 20 proc., obecnie są przepełnione. Migranci jednak nie zatrzymują się w nich na długo, kanały przemytnicze prowadzą ich dalej na Zachód przez Rumunię i Serbię.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:asty//now\n\nŹródło: PAP",
    "Bułgaria krajem z największą liczbą ofiar wypadków samochodowych w Europie": "Bułgaria od lat pozostaje w Europie krajem z największą liczbą ofiar wypadków samochodowych w przeliczeniu na milion mieszkańców.\n\nZapraszamy do Katowic na Międzynarodowe Targi Obrabiarek, Narzędzi i Technologii Obróbki TOOLEX. Targi pod patronatem WNP.PL odbędą się 4-6 października 2022 r. - w ich ramach zapraszamy na ciekawą konferencję Nowy Przemysł 4.0. Rejestracja trwa!",
    "Bułgaria ma duży problem": "Autor: PAP/km\n\n• 11 wrz 2022 8:52\n\n\n\n\n\nPonad 40 proc. bułgarskich obywateli ma poważne trudności z opłaceniem rachunków, radzi sobie z tym zaledwie 3,3 proc. Dane te opublikował Krajowy Instytut Statystyczny, opierając się na ankiecie wypełnionej przez 5740 dorosłych obywateli. W Bułgarii wciąż oczekiwane są konkretne decyzje władz związane z rekompensatą rosnących cen energii (fot. Pixabay)\n\nREKLAMA\n\nW porównaniu ze stanem z początku roku zmalał odsetek osób, które nie mają problemów z płatnościami i wzrósł tych, które sobie z tym nie radzą.\n\n18,2 proc. ankietowanych zadeklarowało, że może opłacać rachunki bez większych problemów, rok temu wskaźnik ten wyniósł 20,2 proc. Osób, dla których rachunki, zwłaszcza za prąd, są poważnym problemem, jest 28,5 proc., tych, których na to całkowicie nie stać jest według ankiety 13,6 proc. Są to przeważnie emeryci i beneficjenci pomocy socjalnej.\n\nInteresują Cię biura, biurowce, powierzchnie coworkingowe i biura serwisowane? Zobacz oferty na PropertyStock.pl\n\nW Bułgarii wciąż oczekiwane są konkretne decyzje władz związane z rekompensatą rosnących cen energii. Problemem dla rządu w podjęciu decyzji jest brak parlamentu, który wybrany ma być 2 października.\n\nPODOBAŁO SIĘ? PODZIEL SIĘ NA FACEBOOKU PODOBAŁO SIĘ? PODZIEL SIĘ NA FACEBOOKU",
    "MŚ siatkarzy: Meksyk – Bułgaria 3:2": "Meksyk wygrał z Bułgarią 3:2 (20:25, 25:20, 25:23, 23:25, 18:16) w pierwszym wtorkowym meczu grupy C mistrzostw świata siatkarzy, rozgrywanych w Polsce i Słowenii.\n\nMeksykanie Bradon Gabriel Lopez Rios i Josue De Jesus Lopez Rios oraz Tsvetan Sokolov z Bułgarii / Łukasz Gągulski / PAP\n\nOba zespoły wcześniej doznały porażek po 0:3 z Polską i USA. Wtorkowe starcie stanowiło więc dla nich ostatnią szanse na wywalczeniu punktów w fazie grupowej.\n\nMeksykanie na początku spotkania mieli duże problemy z przyjęciem zagrywki, dlatego przegrywali już 1:8. Potem odrobili część strat. Po trzech \"asach\" z rzędu w wykonaniu Josue Lopeza różnica spadła do trzech punktów (15:18), na więcej nie było ich stać.\n\n\n\nDruga odsłona wyglądała zupełnie inaczej. Dwu-trzypunktową przewagę mieli tym razem siatkarze z Meksyku. Po ich skutecznym bloku w końcówce prowadzili 21:17, choć sędziowie długo analizowali sytuację i dwukrotnie zmienili decyzję, komu przyznać zagrywkę. Trener ekipy zza oceanu Jorge Azair mocno się denerwował, ale ostatecznie jego zawodnicy wyrównali stan meczu.\n\n\n\nW kolejnej części poszli za ciosem, grali \"na luzie\", ryzykowali zagrywką, zyskali wsparcie świetnie bawiących się na trybunach polskich kibiców w hali i wygrali do 23. W czwartym secie zespół trenera Nikołaja Żelazkowa przegrywał już 16:20 i zdołał doprowadzić do tie-breaka.\n\n\n\nW piątym secie emocje były ogromne. Meksykanie przegrywali 11:14, wyrównali po wideoweryfikacjach na wniosek obu stron, a następnie wygrali do 16.\n\n\n\nBył to dziewiąty mecz turnieju rozegrany w Katowicach i zarazem pierwszy, w którym kibice zobaczyli więcej niż trzy sety.",
    "Bułgaria: Kontrwywiad: zainteresowanie wywiadowcze ze strony Rosji nie maleje": "Bułgaria wciąż jest obiektem systematycznego zainteresowania wywiadowczego przede wszystkim ze strony Rosji - stwierdza w zaaprobowanym w środę przez bułgarski rząd raporcie Państwowa Agencja Bezpieczeństwa Narodowego (DANS). Dokument dotyczy 2021 roku.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW ubiegłym roku w Bułgarii rozbito pięcioosobową siatkę obywateli tego kraju, pracujących dla rosyjskiego wywiadu. Po ich zatrzymaniu z kraju wydalono trzech rosyjskich dyplomatów. Największą grupę Rosjan - łącznie 70 - wydalono zaś w kwietniu bieżącego roku.",
    "Polska - Bułgaria. Relacja i wynik na żywo": "Przed reprezentacją Polski siatkarek kolejne starcie towarzyskie przeciwko Bułgarii, które zostanie rozegrane w katowickim Spodku. Relacja i wynik na żywo na Polsatsport.pl.\n\nPolki w pierwszym spotkaniu zwyciężyły Bułgarki 4:0 i teraz postarają się o podobny rezultat, chociaż w towarzyskich konfrontacjach nie wynik jest najważniejszy. Mecze kontrolne mają przede wszystkim jak najlepiej przygotować Biało-Czerwone do zbliżających się wielkimi krokami mistrzostw świata.\n\nZOBACZ TAKŻE: Polska - Bułgaria. Transmisja TV i stream online drugiego meczu towarzyskiego siatkarek\n\nPrzypomnijmy, że podopieczne Stefano Lavariniego zmierzą się na mundialu z Chorwacją, Tajlandią, Koreą Południową, Dominikaną oraz Turcją.\n\nZanim nasze zawodniczki przystąpią do mistrzostw świata, wezmą jeszcze udział w turnieju towarzyskim w Neapolu, który zaplanowany został na 12-15 września. Rywalkami Polek będą Włoszki, Serbki i Turczynki.\n\nRelacja i wynik na żywo meczu Polska - Bułgaria od godz. 14:30 na Polsatsport.pl.\n\nKN, Polsat Sport",
    "Bułgaria: Sondaż: 82 proc. społeczeństwa uważa, że zarabia zbyt mało": "Niezadowolenie z warunków pracy, niskie zarobki i wysoki stres w miejscu zatrudnienia to najczęstsze skargi wyrażone w ankiecie, dotyczącej satysfakcji z pracy, przeprowadzonej w Bułgarii przez pracownię sondażową Career Show - podała agencja BTA.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n82,64 proc. ankietowanych twierdzi, że jest opłacanych za słabo, biorąc pod uwagę ich doświadczenie i umiejętności. Nawet w najlepiej opłacanym sektorze informatycznym 65,3 proc. pracowników uważa, że ich zarobki są niesprawiedliwie niskie.",
    "Putin przejmuje Bułgarię": "To nie jest Moskwa! – skandowali demonstranci w Sofii zaledwie trzy dni po zaprzysiężeniu tymczasowego rządu Galaba Donewa. Rekordowo szybki kryzys zaufania? Reakcja na permanentny chaos? Gorzej. Oburzenie po ogłoszeniu przez gabinet, że rozważane jest wznowienie kontraktu z rosyjskim Gazpromem po odcięciu dostaw gazu do Bułgarii w kwietniu. Jeżeli chodzi o rozmowy z Kremlem, nigdy nie mają one wyłącznie wymiaru gospodarczego, a w tym przypadku porozumienie może oznaczać ponowne wepchnięcie Sofii w objęcia Moskwy. Zakusy Władimira Putina trwają już od dłuższego czasu.\n\nBułgaria to jeden z najosobliwszych krajów Unii Europejskiej. Trudno nie odnieść wrażenia, że do Wspólnoty został przyjęty, gdyż w tym kierunku akurat wiał wiatr historii, natomiast pod względem organizacyjnym bliżej mu do Rosji, co jest spuścizną czasów komunizmu i nieudanej transformacji po upadku ZSRR. Wszechobecna korupcja, pauperyzacja, folklor sceny politycznej to czynniki, których ponad 15-letnie członkostwo w UE nie zdołało wyrugować.\n\n\n\n\n\nSymbolem dengrengolady był premier Bojko Borisow, a dokładnie jego zdjęcia, które ujrzały światło dzienne w czerwcu 2020 roku. Widać na nich nocną szafkę ówczesnego szefa rządu z tysiącami euro w banknotach o nominale 500 euro. Do tego w pokoju są sztabki złota oraz pistolet typu Glock, a także sam Borisow, śpiący snem sprawiedliwego.\n\n\n\n\n\nPo co korzystającemu z ochrony państwowych służb premierowi potężny pistolet? To jego tajemnica. Skąd się wzięły pieniądze, złoto? Jako były policjant prowadził dobrze prosperującą firmę ochroniarską, więc się dorobił, ale nasuwa się sugestia, że zrobił to w sposób nie do końca uczciwy. Tak to odebrali nieufni Bułgarzy.\n\n\n\n\n\nProtesty\n\n\n\n\n\nWybuchły wielomiesięczny protesty, podczas których krytykowano także postawę władz Unii Europejskiej. Te, mimo kolejnych materiałów kompromitujących Borisowa, niezmiennie popierały szefa bułgarskiego rządu. Ich nastawienia nie zmieniły nawet takie dowody jak nagranie, na którym słychać premiera sugerującego, że „trzeba spalić” lewicową europosłankę Elenę Jonczewą.\n\n\n\n\n\nÓwczesny przewodniczący Europejskiej Partii Ludowej Donald Tusk, spotkał się z Borisowem, sojusznikiem z EPP, i oświadczył, że ten „wyznał” mu szczegóły skandalu z ujawnionymi zdjęciami z banknotami, złotem i bronią. Rzeczonych szczegółów nie chciał zdradzić, ale wskazał, że to, co usłyszał, brzmiało jak „film kryminalny”.\n\n„Zachowam dyskrecję, ponieważ jego historia brzmiała jak wyznanie. I proszę, pozwólcie mi być bardziej dyskretnym, bo chodziło o jego życie osobiste. Ale nadal wierzę, że jest w stanie udowodnić, iż jest demokratą; jeśli nie idealnym demokratą – to nadal demokratą” – bronił Tusk Borisowa. Na demokracie nie poznali się jednak Bułgarzy.\n\n\n\n\n\nPod wpływem opinii publicznej w kwietniu ubiegłego roku odbyły się wybory, które, co ciekawe, nie zmiotły Borisowa ze sceny politycznej. Ot, uroki Bułgarii. Oczywiście tymczasowy rząd generała Stefana Janewa, ani jego następcy prozachodniego Kiriła Petkowa, który mianował Janewa ministrem obrony, nie uzdrowił sytuacji, bo nie mógł. Krajem regularnie wstrząsały skandale, w tym – największego kalibru.\n\n\n\n\n\nSzpiegowanie NATO\n\n\n\n\n\nWiosną ubiegłego roku ujawniono, że kraj należący do NATO zinfiltrowały rosyjskie służby. Moskwa dotarła do parlamentu, wywiadu wojskowego i ministerstwa obrony. Zatrzymano sześć osób, którym zarzucono szpiegostwo w celu uzyskania tajnych informacji o Bułgarii, NATO i Unii oraz dostarczenia ich przedstawicielom ambasady Federacji Rosyjskiej w Sofii.\n\n\n\n\n\nRosyjscy dyplomaci zostali pogonieni, a służby zajęły się domorosłymi szpiegami. Śledczy ustalili, że członkowie grupy mieli otrzymywać po 2-3 tys. dolarów miesięcznie za dostarczane Rosji dane stanowiące tajemnicę państwową. Wśród nich byli płk Petar Petrow, wiceszef zarządu budżetu i planowania w resorcie obrony czy płk Liubomir Medarow, wieloletni pracownik tego resortu i szef tajnej kancelarii bułgarskiego parlamentu.\n\nSiatką kierował emerytowany pułkownik wywiadu wojskowego Iwan Iliew, który w latach 70. ubiegłego wieku przeszedł 10-miesięczne szkolenie w ośrodku GRU w Moskwie, potem był między innymi rezydentem bułgarskiego wywiadu w Grecji. O skuteczności transformacji w Bułgarii świadczy fakt, że po upadku komunizmu odpowiadał za wydział wojskowej informacji w resorcie obrony i aż do 2016 roku był ważną postacią w wywiadzie wojskowym.\n\nTymczasowy premier Gyłyb Donew to zaufany człowiek prorosyjskiego prezydenta Bułgarii (fot. Georgi Paleykov/NurPhoto via Getty Images)\n\nRzeczniczka rosyjskiego MSZ Maria Zacharowa, słynąca z szermowaniem wszelkiego rodzaju kłamstwami, wezwała wówczas Bułgarię do zaprzestania „polowania na czarownice, szkodzącego interesom samej Bułgarii” i zaapelowała o powrót do „konstruktywnego dialogu” z Rosją. Moskwa oczywiście miała powody, by obawiać się utraty Bułgarii i informacji wywiadowczych płynących z tego kierunku. Kraj bowiem jako członek NATO stanowi ważny element południowej flanki Sojuszu i bazę dla okrętów Paktu na Morzu Czarnym.\n\n\n\n\n\nProrosyjska postawa\n\n\n\n\n\nDowodem wpływów Rosji oraz stopnia uzależnienia wojskowego Sofii od Moskwy była reakcja ministra obrony Janewa na wzrost rosyjskiego zagrożenia pod koniec ubiegłego roku. „Rozmieszczenie wojsk NATO w Bułgarii w związku z rosnącą liczbą rosyjskich żołnierzy przy granicy z Ukrainą jest niepotrzebne” – oświadczył w grudniu. „W mojej opinii taka decyzja mogłaby doprowadzić do niepożądanego wzrostu napięć w regionie” – napisał.\n\n\n\n\n\nDowodził przy tym, że nie ma powodu, by uważać rosnącą liczbę rosyjskich żołnierzy jako zagrożenie dla Sojuszu i jego strefy bezpieczeństwa. Gdy Rosjanie zaatakowali Ukrainę, Janew odmówił nazwania inwazji wojną, podnosił też konieczność zachowania przez Bułgarię neutralności. Moskwa straciła sojusznika 1 marca, gdy bułgarski parlament odwołał ministra obrony.\n\n\n\n\n\n#wieszwiecej Polub nas\n\n\n\n\n\nKreml ma jednak w zanadrzu więcej narzędzi nacisku na Sofię. Infiltracja wojska, wpływy polityczne to jedno, ale głównym orężem Putina mającym na celu podporządkowanie sobie państwa należącego do Unii jest szantaż gazowy. Niestety, zaczyna on odnosić skutek. W kwietniu Bułgaria, podobnie jak Polska, odmówiła płacenia Rosji za gaz w marniejących rublach, wobec czego Gazprom odciął również naszym krajom dostawy surowca.\n\n\n\n\n\nO ile Warszawa zaczęła importować gaz z innych źródeł, Sofia zaczyna przebąkiwać o konieczności ponownego dogadania się z Gazpromem, mimo że pieniądze dawane Rosji sponsorują bestialską agresję na Ukrainę. Przed wojną Gazprom pokrywał 90 procent bułgarskiego zapotrzebowania na gaz, teraz w obliczu sezonu zimowego władze muszą zapewnić nowe dostawy, ale nie idą drogą Polski, która importuje surowiec między innymi z USA, tylko planuje krótkowzrocznie. O ile podporządkowanie kraju zbrodniczemu imperium nie jest celowym dzianiem prorosyjskiego lobby.\n\nA to jest bardzo silne. Udało mu się obalić prozachodni rząd Petkowa, który chciał uniezależnić kraj od dostaw gazu z Rosji. Premier chciał uruchomić środki z Krajowego Planu Odbudowy, w efekcie dostał wotum nieufności. Było to pierwsze takie głosowanie zakończone sukcesem w najnowszej historii Bułgarii. Doprowadził do niego Borisow, a ułatwiła koalicyjna partia Jest Taki Naród (ITN) telewizyjnego celebryty i muzyka folkowego Sławi Trifonowa, która zdecydowała się wystąpić z rządu. Taki folklor.\n\n\n\n\n\nDywersyfikacja energetyczna\n\n\n\n\n\nPremier Petkow zdążył miedzy innymi zakontraktować dostawy gazu skroplonego (LNG) z USA i doprowadził do dokończenia opóźnianej (na ile celowo?) budowy interkonektora gazowego ICGB łączącego Starą Zagorę z Greckim Komotini i ściąganie przy jego pomocy „błękitnego paliwa” z Azerbejdżanu. Inwestycja ta ma ogromne znaczenie, jeżeli chodzi o dywersyfikację energetyczną nie tylko dla Bułgarii, ale i całego regionu, poprzez możliwość budowy kolejnych interkonektorów. Dzięki tej inwestycji maleją szanse na uzależnienie państw bałkańskich od dostaw z Rosji i szantaż energetyczny Putina, ale właśnie to wywołuje opór różnych kręgów.\n\n\n\n\n\nTeraz zamiast dywersyfikacji Sofii grozi ponowne podporządkowanie energetyczne Moskwie, o co dba nie tylko prezydent Rumen Radew, ale i wyznaczony przez niego tymczasowy premier Gyłyb Donew, dotychczasowy doradca prezydenta Radewa ds. polityki społecznej. Tymczasowy minister energetyki Rossen Hristow ogłosił pierwszego dnia urzędowania, że powrót do usług Gazpromu jest „nieunikniony”. Wszyscy wywodzą się lub są związani z Bułgarską Partią Socjalistyczną (BSP), poprzedniczką niesławnej Bułgarskiej Partii Komunistycznej.\n\n\n\n\n\nChoć do wyborów zostały niecały dwa miesiące i ich wynik jest niepewny, prorosyjskie lobby ma dość czasu, żeby zmienić kierunek wektora kraju – z zachodu na wschód. Swoje w tym zakresie robił już Bojko Borisow, gdy był premierem. Wprawdzie jego działania przyćmił kompromitujący upadek, to jednak warto pamiętać, że działał na rzecz jak najszybszego ukończenia gazociągu Turkish Stream, który transportuje gaz z Rosji.\n\n\n\n\n\nTeraz rząd tymczasowy jak może sabotuje wcześniejsze działania Petkowa. Minister Hristow stwierdził już, że Bułgaria przyjmie tylko jeden gazowiec z USA, ponieważ nie ma praw do rozładunku dla pozostałych sześciu zamówionych. Swoje robi też Turcja, która nie zezwala na przepłynięcie statków z USA przez Cieśninę Bosfor, dzięki czemu mogłyby one płynąć dalej do bułgarskich portów, więc trzeba dogadać się z Grecją, by jej terminal przyjął skroplony gaz i przetworzył do stanu gazowego, który popłynąłby interkonektorem.\n\nBułgaria może znów uzależnić się do Rosji (fot. Nicolas Economou/NurPhoto via Getty Images)\n\nRodzinna Europa. Derusyfikacja 2022 Choć Zachód głośno tego nie mówił, godził się, że rosyjska strefa wpływów rozciąga się także na niemałą część Europy środkowo-wschodniej, którą... zobacz więcej\n\nTu staje na przeszkodzie prorosyjskie lobby. Minister Hristow zaczął swoje urzędowanie od wstrzymania komercyjnego uruchomienia interkonektora. Miał zacząć działać w lipcu, potem w sierpniu, ale nie wiadomo, czy zostanie uruchomiony i do października. Pojawiają się głosy o problemach z rzekomą „certyfikacją” oraz tajemniczymi wymogami formalnymi, choć możemy się domyślać, jakie są prawdziwe przyczyny.\n\n\n\n\n\nSabotaż\n\n\n\n\n\nZ jednej strony mamy sabotowanie działań na rzecz dywersyfikacji energetycznej, a z drugiej – chęć ponownego porozumienia z Rosją, która znana jest z tego, że używa energetyki jako geopolitycznej broni. Trudno nie odbierać tego typu działań jako dywersji wobec bezpieczeństwa energetycznego kraju. Sytuacja może ulec pogorszeniu po wyborach zaplanowanych na 2 października, już czwartych w ciągu ostatniego półtora roku, co też świadczy o stabilności bułgarskiej demokracji.\n\n\n\n\n\nFaworytami w wyborach wydają się centrowa partia Kontynuujemy Zmiany (PP) Petkowa i Obywatele na rzecz Europejskiego Rozwoju Bułgarii (GERB). Temu drugiemu ugrupowaniu przewodzi niezatapialny były premier Borisow, ale żadna nie może myśleć o samodzielnych rządach. Koniecznością będzie zbudowanie koalicji. Naturalnym koalicjantem dla PP jest Demokratyczna Bułgaria (DB), dla GERB – partia mniejszości tureckiej Ruch na rzecz Praw i Wolności (DPS), kontrolowana przez oligarchów Delyana Peevskiego oraz Ahmeda Dogana, która zasłynęła skandalami korupcyjnymi.\n\n\n\n\n\n\n\n\n\nJest też cały blok otwarcie prorosyjski. W tym przypadku spektrum jest niezwykle szerokie. Z jednej strony są postkomuniści z BSP, z drugiej – skrajnie prawicowe Odrodzenie oraz Bułgarski Postęp (BV), nowa partia założona przez byłego premiera Janewa. Zwycięzca wyborów będzie więc musiał ponownie zbudować delikatną koalicję, co biorąc pod uwagę tamtejsze warunki oznacza ciągłe zagrożenie paraliżem prac rządu, chaosem i kolejnymi przyspieszonymi wyborami.\n\n\n\n\n\nW tej sytuacji kluczowa jest postawa prezydenta, ale Radew dał się poznać jako polityk prorosyjski. Perspektywa, jaka się rysuje po październikowych wyborach, to kilkumiesięczny rząd, jego upadek, kolejny rząd tymczasowy złożony z polityków obozu prezydenckiego i dalsze zbliżanie do Rosji. Unia Europejska nie ma wpływu na wewnętrzną politykę Bułgarii, nie chce nawet podjąć inicjatywy w tej sprawie. Co innego Putin, od lat grający na osłabienie UE i NATO. Dla niego wyciągnięcie Bułgarii z orbity Zachodu to kolejny cel w ramach tych działań. Niepokojąco łatwy do zrealizowania i coraz bliższy ziszczenia.",
    "Bułgaria: Rozpoczął się rok szkolny, uczniowie i nauczyciele mają nadzieję, że nauczanie pozostanie stacjonarne": "W czwartek w Bułgarii rozpoczął się nowy rok szkolny; niemal 717 tys. uczniów wróciło do szkół z nadzieją, że rok szkolny będzie \"normalny\", czyli z nauczaniem stacjonarnym - poinformowała w czwartek bułgarska agencja informacyjna BTA.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nNaukę rozpocznie 57 tys. pierwszoklasistów. Rozpoczęcie roku szkolnego jest wielkim świętem dla nauczycieli i uczniów - napisała agencja.\n\nWszystkie z 2347 szkół i 1799 placówek przedszkolnych w Bułgarii rozpoczynają zajęcia w formie stacjonarnej. Związki zawodowe nauczycieli poinformowały, że nauczyciele są zdeterminowani, by pracować w ten sposób jak najdłużej.",
    "Serbki męczyły się i skorzystała drużyna Vitala Heynena": "Serbki męczyły się i skorzystała drużyna Vitala Heynena\n\nReprezentacja Serbii potrzebowała nadspodziewanie dużo czasu na pokonanie Bułgarii. Ostatecznie wygrała ten mecz 3:2. Na pierwsze miejsce w grupie mistrzostw świata siatkarek wskoczyły Niemki prowadzone przez Vitala Heynena.\n\nMateriały prasowe / FIVB / Na zdjęciu: reprezentantki Serbii\n\nSerbia napotkała na twardy opór przeciwniczek, a mecz w Arnhem przypominał starcia z Bułgarkami z przeszłości. Było zacięte, pełne zwrotów akcji, a do tego długie. Podopieczne Daniela Santarelliego co prawda wygrały pierwszego seta, ale nie potrafiły zdominować meczu. W drugiej i w trzeciej partii lepsza była Bułgaria i tym samym zdobyła pierwszy punkt w mundialu.\n\nOstatecznie kandydatki do podium postawiły na swoim, ale potrzebowały na to dużo czasu i energii. Serbia doprowadziła do remisu w czwartym secie, a następnie wcześnie wypracowała sobie przewagę w wygranym 15:9 tie-breaku. Najwięcej punktów dla Serbii zdobyła Bianka Busa, była przyjmująca Chemika Police. Ponad 20 \"oczek\" dołożyła również Tijana Bosković.\n\nNiemki, prowadzone przez Vitala Heynena, odniosły drugie zwycięstwo. Po pokonaniu Bułgarii, nie wypadało im hamować w starciu z Kazachstanem. Zakończyło się ono wynikiem 3:0, a gorsza drużyna zdołała tylko w trzecim secie przekroczyć granicę 20 małych punktów. Nasze zachodnie sąsiadki mają komplet punktów w tabeli grupy po dwóch kolejkach.\n\nNajlepiej indywidualnie zaprezentowała się Jennifer Janiska, która do 10 skutecznych ataków dołożyła dwa bloki i pięć asów serwisowych. Dwucyfrową liczbę punktów zdobyły ponadto Kimberly Drewniok i Camilla Weitzel.\n\nGRUPA C:\n\nSerbia - Bułgaria 3:2 (25:21, 22:25, 25:27, 25:21, 15:9)\n\nSerbia: Mirković, Busa, Mihajlović, Stevanović, Popović, Bosković, Pusić (libero) oraz Drca, Aleksić, Lazović, Lozo, Bjelica\n\nBułgaria: Kitipowa, Atanasijević, Paskowa, Todorowa, Dimitrowa, Czauszewa, Paszkulewa (libero) oraz Barakowa, Jordanowa, Marinowa\n\nNiemcy - Kazachstan 3:0 (25:18, 25:18, 25:21)\n\nNiemcy: Kaestner, Drewniok, Emonts, Weitzel, Schoelzel, Janiska, Pogany (libero) oraz Glaab, Hippe\n\nKazachstan: Meister, Bełczenko, Michaiłowa, Smirnowa, Kołomojec, Bełowa, Bekiszewa (libero) oraz Czumak, Kożanberdina, Nikitina\n\nCzytaj także: Zaskakująca absencja Malwiny Smarzek w kadrze na MŚ. Są nowe informacje\n\nCzytaj także: Brazylia wystawiła rezerwy, żeby specjalnie przegrać. Efekt?\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy Serbia będzie najlepsza w grupie MŚ 2022 kobiet? Tak Nie zagłosuj, jeśli chcesz zobaczyć wyniki\n\nPolub Siatkówkę na Facebooku\n\nZgłoś błąd",
    "Powodzie w środkowej Bułgarii. \"Takie fale zdarzają się raz na 200-500 lat\"": "Pod koniec zeszłego tygodnia obwód Płowdiw w Bułgarii nawiedziły ulewne deszcze, które przerodziły się w gigantyczne powodzie. Wiele wiosek zostało całkowicie zalanych. Szacuje się, że chociaż sprzątanie po katastrofie zajmie do dwóch miesięcy, zlikwidowanie skutków powodzi potrwa znacznie dłużej.\n\nPogoda Długoterminowa Weekend\n\nJak powiedział w poniedziałek dyrektor generalny Straży Pożarnej i Obrony Cywilnej Bułgarii Nikołaj Nikołow, powodzie najmocniej dotknęły znajdujące się w obwodzie Płowdiw gminy Karłowo i Trilistnik. Szczególnie trudna sytuacja panuje w pięciu miejscowościach. Od niedzieli na terenie obwodu obowiązuje stan wyjątkowy.\n\n\"Nie mieliśmy jak uciekać, wszystko było pod wodą\"\n\nUlewy rozpoczęły się w piątek i bardzo szybko doprowadziły do wystąpienia z brzegów wielu cieków wodnych w obwodzie. Jak wspominała jedna z mieszkanek miejscowości Słatina, powódź rozpoczęła się niemal niezauważalnie.\n\n- Było spokojnie, jedliśmy obiad i niczego się nie spodziewaliśmy. Nagle usłyszeliśmy głośny huk i zobaczyliśmy, jak most się rozpada - opowiadała Dela Kolewa w rozmowie z Agencją Reutera. - Woda zaczęła przedostawać się do naszego domu. Nie mieliśmy jak uciekać, wszystko było pod wodą - dodała.\n\nPodobnie dramatycznie wygląda sytuacja w miejscowości Trilistnik, której mieszkańcy obawiają się, jak przetrwają zimę. We wszystkich domach zalane zostały niższe piętra, niszcząc sprzęt kuchenny, meble i zakupiony na zimę opał. Powódź pochłonęła również wiele zebranych płodów rolnych, w tym około 500 ton słonecznika i 200-300 ton pszenicy.\n\n- Nie wiemy, jak sobie poradzimy. Zaczynamy od zera - mówili przez łzy mieszkańcy Trilistnika w rozmowie z lokalnymi mediami.\n\nPowodzie w centralnej Bułgarii Reuters\n\nPowodzie w centralnej Bułgarii Reuters\n\nWały mogły wytrzymać powódź stuletnią\n\nNikołaj Nikołow wskazał, że do każdej dotkniętej przez żywioł miejscowości jest dojazd i chociaż nadal nie mają oni dostępu do wody pitnej, wszędzie przywrócono już dostawy prądu. Nikołow przewiduje, że uprzątnięcie szkód zajmie 1-2 miesiące, ale przywracanie uszkodzonej infrastruktury to kwestia wielu miesięcy i może potrwać nawet do przyszłego roku.\n\nJak dodał, takiej katastrofie nie da się zapobiec, ale w związku z postępującymi zmianami klimatu Bułgaria musi być przygotowana na takie zjawiska. Jako kluczowe elementy tego planu wymienił odpowiednie planowanie terenów zurbanizowanych oraz dbanie o stabilność budynków. Jednocześnie Nikołow dodał, że taka katastrofa nie zdarza się co roku.\n\n- Nasze wały są obliczone na powódź stuletnią, ale takie fale [powodziowe - red.] zdarzają się raz na 200-500 lat - wskazał.\n\nSkutki powodzi w Bułgarii PAP/EPA/VASSIL DONEV\n\nSkutki powodzi w Bułgarii PAP/EPA/VASSIL DONEV\n\nGwałtowna powódź w gminie Karłowo w Bułgarii ENEX\n\nAutor:as/dd\n\nŹródło: Reuters, Novinite",
    "Bułgaria: perskie dywany": "WIDEO DNIA\n\nBułgaria: perskie dywany\n\nPowstają z połączenia tysięcy barw, mają niepowtarzalne wzory, tkane są ręcznie specjalnym splotem – dywany perskie, prawdziwe dzieła sztuki. Europa przed wiekami przejęła z orientu i rozwinęła własną tradycję ich wyplatania. Ale dziś w Europie działa już tylko jedna fabryka, w której się je produkuje. Znajduje się w małej, bułgarskiej wiosce.",
    "Bułgarzy nie chcą Rosjan. Znaleźli sposób, by ograniczyć im dostęp do Europy": "Bułgarzy nie chcą Rosjan. Znaleźli na nich sposób?\n\nDotychczas bułgarskie wizy dla Rosjan kosztowały 35 euro, po środowej decyzji europejskich ministrów spraw zagranicznych o zawieszeniu umowy o uproszczonym wydawaniu wiz, ich cena wzrosła do 80 euro.\n\nNie można zakazać Rosjanom wjazdu do kraju, ale wizy będą droższe — zaznaczył minister.\n\nDimitrow poinformował, że od początku roku Bułgarię odwiedziło ponad 60 tys. Rosjan, chociaż obecnie między krajami nie ma bezpośrednich połączeń lotniczych.\n\nPonad 100 tys. obywateli rosyjskich posiada nieruchomości na wybrzeżu czarnomorskim, ci Rosjanie wjeżdżają obecnie do Bułgarii przez Turcję, co wiąże się z dodatkowymi wydatkami — mówił minister. Dodał, że Rosjanie są jednak małą częścią 5,1 mln turystów, którzy w 2022 r. odwiedzili Bułgarię.\n\nWedług agencji nieruchomości nie widać poważnego odpływu Rosjan z bułgarskiego rynku nieruchomości. Przedstawiciele branży spodziewali się takiej tendencji, ale teraz oceniają, że Rosjanie postanowili przeczekać i na razie nie sprzedawać swoich apartamentów nad Morzem Czarnym.",
    "Bułgaria: Prezydent Duda dla dziennika \"24 godziny\": naszym narodom klęska III Rzeszy nie przyniosła upragnionej wolności": "\"Dla naszych narodów klęska III Rzeszy nie przyniosła upragnionej wolności\" - napisał prezydent Andrzeja Dudy w artykule \"Rosyjski imperializm na wojnie z Europą Środkowo-Wschodnią\" opublikowanym w sobotę na stronie internetowej bułgarskiego dziennika \"24 godziny\".\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nPrezydent wyjaśnił, że dopiero przemiany demokratyczne, zapoczątkowane w 1989 roku przez \"Solidarność\", doprowadziły do prawdziwego wyzwolenia Polaków i innych narodów Europy Środkowej i Wschodniej, które odzyskały własne suwerenne państwa.",
    "Bułgaria. Relacja i wynik na żywo": "Hiszpania i Bułgaria rozpoczną rywalizację podczas EuroBasketu 2022. Jak zaprezentują się jedni z faworytów? Relacja na żywo z meczu na Polsatsport.pl.\n\nMistrzostwa rozgrywane będą od 1 do 18 września ponownie w czterech krajach-gospodarzach: w Czechach (Praga), Gruzji (Tbilisi), Niemczech (Kolonia, faza finałowa - Berlin) oraz we Włoszech (Mediolan). Pierwotnie EuroBasket miał się odbyć w 2021 roku, ale ze względu na pandemię COVID-19 i przesunięcie terminu igrzysk w Tokio został przełożony o rok.\n\nDo ćwierćfinałów, czyli najlepszej ósemki, awansują zwycięzcy pierwszej rundy pucharowej. Spotkania 1/4 finału odbędą się 13 i 14 września, a półfinały 16 września. Mistrza Europy oraz zdobywcę brązowego medalu wyłonią mecze ostatniego dnia turnieju - 18 września w Berlinie.\n\nRelacja na żywo z meczu Hiszpania - Bułgaria na Polsatsport.pl. Początek o godz. 13:30.\n\nMC, Polsat Sport",
    "Najtańsze all inclusive na wrzesień. Wyróżniają się dwa kierunki": "Za czterogwiazdkowy hotel all inclusive w Egipcie trzeba zapłacić już nieco więcej, bo minimum 1500 - 1700 zł, a ofert wyjazdów turystycznych do tego kraju jest znacznie mniej niż do Turcji oraz Bułgarii. Choć ta bardziej odległa destynacja to na pewno nie lada gratka dla fanów morskiej akwarystyki, bowiem Egipt wyróżnia się wyjątkowymi rafami koralowymi, a nurkowanie wśród turystów jest bardzo popularne. Osoby, które nie są skore do tak ekstremalnych sportów mogą w tym miejscu podziwiać wodny świat ze statków ze szklanym dnem.",
    "Bułgaria: Ambasador RP wręczył honorową odznakę merowi wsi Tłaczene za upamiętnienie ofiar katastrofy lotniczej z 1978 r.": "Mer bułgarskiej wioski Tłaczene Toszko Sastow otrzymał w poniedziałek honorową odznakę „Bene Merito” za upamiętnienie ofiar katastrofy lotniczej, do której doszło w sąsiedniej wiosce Gabare w 1978 r. Odznakę wręczył merowi ambasador RP w Sofii Maciej Szymański.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nAmbasador podkreślił, że Sastow, mając siedem lat, był świadkiem straszliwej katastrowy, a gdy został merem wioski włożył wiele wysiłku na rzecz ochrony postawionego tam pomnika i uszanowania pamięci polskich i bułgarskich obywateli, którzy zginęli w wypadku.",
    "Polski Związek Piłki Siatkowej": "W drugiej kolejce rozgrywek grupy C reprezentacja Bułgarii zmierzyła się z USA. Siatkarze z Ameryki Północnej wygrali spotkanie bez straty seta, jednak w trzeciej partii Bułgarzy ulegli dopiero po walce na przewagi.\n\nSwetosław Gocew, środkowy reprezentacji Bułgarii: Początki drugiego i trzeciego seta mieliśmy praktycznie pod swoją kontrolą, jednak zabrakło nam trochę koncentracji w końcówkach, przez co reprezentacja USA była w stanie odrobić straty i rozstrzygnąć te decydujące momenty na swoją korzyść. Rywale świetnie zagrali dzisiaj przede wszystkim w zagrywce, co pomogło im nas pokonać. Nasz zespół jest trochę młodszy niż drużyna Stanów, brak nam nieco doświadczenia, za co niestety płacimy w każdym meczu. Nie wiem, czy w ciągu jednego dnia będziemy w stanie poprawić w naszej grze to, czego byśmy sobie życzyli, ale musimy dać z siebie wszystko, bo wciąż mamy szansę na awans do kolejnego etapu rozgrywek.\n\nMatt Anderson, atakujący reprezentacji USA: Dobrze było wrócić do reprezentacji po przerwie. Spędziłem trochę czasu z rodziną, ale teraz jestem gotowy, by pomóc naszej drużynie i mam nadzieję, że tak się stanie. Z drugiej strony ciężko jest oczekiwać, że wrócę do zespołu i od razu będziemy tak samo zgrani, jak przed moją przerwą. Nigdy nie zwątpiłem w nasz zespół, nawet po igrzyskach w Tokio, kiedy przechodziliśmy przez trudne chwile. Zawsze stanowiliśmy kolektyw, co pokazaliśmy dzisiaj na boisku. Poza tym niemal wszystko układało się dzisiaj po naszej myśli - taktyka, wprowadzone zmiany, gra blokiem. Czujemy, że jesteśmy jedną z mocniejszych drużyn w tym turnieju, gramy dobrze i jesteśmy mocno skoncentrowani. Naszym następnym rywalem będzie Polska, więc to na pewno będzie nasz najbardziej wymagający mecz w fazie grupowej.",
    "Gdzie jechać na narty w Bułgarii? – najlepsze miejsca": "Kierunki\n\nZastanawiasz się, gdzie spędzić zimowe ferie? Ciekawą destynacją może być właśnie Bułgaria. Narty w tym malowniczym kraju z całą pewnością okażą się przygodą, której nikt nie „pogrzebie” gdzieś w odmętach pamięci.\n\nBułgaria nie jest najczęściej wybieranym kierunkiem narciarskich wyjazdów. Szkoda, bo ten bałkański kraj zapewnia świetne warunki wszystkim miłośnikom białego szaleństwa. Śnieg utrzymuje się tam nawet do kwietnia, a infrastruktura jest dobrze przygotowana na przyjazd turystów. Ponad 20 ośrodków narciarskich ma do zaoferowania ok. 250 km malowniczych tras o różnym stopniu trudności.\n\nBułgaria kojarzy ci się wyłącznie z letnim wypoczynkiem i malowniczymi plażami? Najwyższy czas zmienić ten pogląd, bo bałkański kraj ma do zaoferowania nie tylko nadmorskie atrakcje. Aż 60 proc. powierzchni Bułgarii pokrywają tereny wyżynne i górskie, a to sprawia, że tamtejsze warunki sprzyjają także miłośnikom białego szaleństwa. Ceny utrzymują się tam na atrakcyjnym poziomie, dzięki czemu zimowy urlop w tym kraju kosztuje mniej niż narty w Andorze i zdecydowanie mniej niż narty w Szwecji. Względnie niewielka popularność tamtejszych kurortów (zwłaszcza w porównaniu z alpejskimi destynacjami narciarskimi) sprawia, że bułgarskie stoki nie są przesadnie zatłoczone. Poniżej wymieniamy kilka ciekawych miejsc w Bułgarii, w których warto spędzić zimowy urlop.\n\nZaczynamy od propozycji, która przypadnie do gustu nie tylko osobom, które uwielbiają szusować po stokach, ale także miłośnikom narciarstwa biegowego. Pamporovo, kurort położony na wysokości 1620 m n.p.m., ma do zaoferowania ok. 20 km tras biegowych i ok. 30 km tras zjazdowych o zróżnicowanym stopniu trudności.\n\nSama stacja jest podzielona na dwie części – Mechi Chal i Snazhanka. Skipass uprawnia do korzystania ze stoków w obu sektorach, a przemieszczanie się między nimi ułatwia skibus.\n\nDla kogo przeznaczone jest to miejsce? Bez cienia wątpliwości odnajdą się tam osoby początkujące i średniozaawansowane, bo Pamporovo ma do zaoferowania przede wszystkim trasy niebieskie i czerwone. A co z ofertą dla doświadczonych narciarzy? Także oni znajdą tam coś dla siebie, bo łączna długość czarnych tras to 6 km.\n\nWypoczynek w Pamporovie polecamy przede wszystkim tym osobom, które są nastawione na wielogodzinne szaleństwa na stokach lub trasach biegowych. Innych atrakcji jest tam niewiele. Można skosztować lokalnych przysmaków w miejscowych restauracjach i wybrać się z dziećmi do snow parku.\n\nW odległości ok. 10 km od Pamporova mieści się mniejszy i mniej popularny ośrodek narciarski – Chepelare. Nie można go z góry skreślać, bo odpoczynek w tym miejscu może być świetną opcją dla wszystkich, dla których jeden z najpopularniejszych zimowych kurortów w Bułgarii jest zbyt zatłoczony.\n\nChepelare jest nowoczesną stację wyposażoną w wysokiej klasy infrastrukturę. Działają tam liczne wyciągi, a w okresach niedoboru białego puchu stoki są sztucznie dośnieżane. Łączna długość nartostrad to 20 km, z czego 3250 m zajmuje najdłuższa trasa zjazdowa w Bułgarii (oznaczona kolorem czerwonym).\n\nKolejną propozycję na naszej liście dedykujemy doświadczonym narciarzom. Bansko to bez wątpienia najpopularniejszy i najnowocześniejszy kurort narciarski w całej Bułgarii. Mało tego, poza Europą Zachodnią, drugiego tak dobrze przygotowanego ośrodka można szukać ze świecą.\n\nOśrodek oddaje do dyspozycji gości ok. 65 km tras zjazdowych. Dominują nartostrady oznaczone kolorem czerwonym, sporo jest też czarnych tras. Należy jednak wyraźnie podkreślić, że te ostatnie mają opinię wyjątkowo trudnych technicznie.\n\nNarciarze mogą korzystać z licznych wyciągów, nie tylko krzesełkowych, ale także orczykowych. Do dyspozycji jest także kolejka gondolowa. Ze znalezieniem noclegu nie będzie najmniejszego problemu. Bansko to popularny kurort, więc na miejscu nie brakuje 4- i 5-gwiazdkowych hoteli. Na szczęście nie oznacza to, że zimowym urlopem w tym miejscu mogą cieszyć się wyłącznie osoby z zasobnym portfelem, bo działają tam też liczne kwatery prywatne.\n\nPo długim dniu na stoku, chwilę wytchnienia można znaleźć w strefie SPA lub jednej z wielu tawern i restauracji. W czasie wolnym warto wybrać się do Neofit Rilski Museum.\n\nNasza kolejna propozycja to Vitosha – ośrodek narciarski położony w odległości ok. 9 km od Sofii. 14 wyciągów, 20 km tras zjazdowych, z czego większość oznaczona jest kolorem niebieskim i czerwonym – oto najkrótsza charakterystyka tego miejsca.\n\nVitosha z całą pewnością nie jest najnowocześniejszym ośrodkiem narciarskim w Bułgarii. W kontekście dostępnej infrastruktury, to miejsce od opisanego wcześniej dzieli prawdziwa przepaść. Dominują wyciągi krzesełkowe starego typu, próżno szukać tam najnowocześniejszych rozwiązań.\n\nDlaczego więc polecamy tę stację jako idealną na narciarski wyjazd? To proste – starsza technologia nie oznacza, że panują tam złe warunki, a w całej Bułgarii trudno o tańszy ośrodek. Dokładnie tak, Vitosha przyciąga przede wszystkim atrakcyjnymi cenami. Karnety kosztują niewiele, a najbardziej oszczędni mogą zatrzymać się w hostelu. Należy jednak dodać, że ze względu na bliskość stolicy kraju, można też znaleźć tam znacznie wygodniejszy nocleg, nawet w standardzie pięciogwiazdkowym.\n\nRozrywek innych niż narciarskie jest tam niewiele. Ot, kilka restauracji i kawiarni. Pamiętajmy jednak, że w czasie wolnym można udać się na wycieczkę do Sofii, gdzie znajdziemy znacznie więcej turystycznych atrakcji.\n\nW zestawieniu najciekawszych miejsc dla narciarzy w Bułgarii nie może zabraknąć naszej kolejnej propozycji. Borowiec jest najstarszym ośrodkiem sportów zimowych w kraju. Leży w odległości ok. 70 km od Sofii, a panujące tam warunki należy określić jako wyśmienite (śnieg na północnych zboczach Riły utrzymuje się aż do końca kwietnia).\n\nOśrodek składa się z trzech części: Sitnyakovo, Yastrebetz i Markudjik. Każda z nich jest połączona wyciągami krzesełkowymi lub kolejką gondolową, więc pomiędzy poszczególnymi sektorami można przemieszczać się bez wypinania nart. Łączna długość nartostrad to ok. 70 km. Dominują trasy czerwone (30 km) i niebieskie (24 km). Najbardziej doświadczone osoby mogą spróbować swoich sił na trasach czarnych o łącznej długości 5 km.\n\nW okolicy działają liczne hotele, oferujące przede wszystkim czterogwiazdkowy standard. Nie brakuje też tańszych noclegów i kwater prywatnych.\n\nSporą atrakcją tego miejsca jest duże centrum sportowe Bistritsa, dostosowane do potrzeb miłośników narciarstwa biegowego i biathlonu. W czasie wolnym od sportowych aktywności można zjeść smaczny posiłek w jednej z wielu restauracji, udać się na spacer do Tsarska Bistritsa (dawny pałac królewski) lub zwiedzić zabytkową Sofię. Doświadczonym piechurom polecamy trekking na Musałę – najwyższy szczyt Bałkanów.\n\nNa zakończenie wracamy w okolice ośrodka Bansko. W odległości ok. 6 km od jednego z najpopularniejszych kurortów zimowych w kraju działa znacznie mniejsza stacja. Dobrinishte przypadnie do gustu wszystkim, którzy na równi ze świetnie przygotowanymi trasami stawiają kameralną atmosferę.\n\nMówiąc „znacznie mniejsza”, na myśli trzeba mieć naprawdę małą stację. Dobrinishte (wysokość od 1412 do 2236 m n.p.m.) oferuje zaledwie cztery wyciągi i 5 km tras zjazdowych, z czego połowa oznaczona jest kolorem czerwonym. Nie znajdziemy tam kilkukilometrowych nartostrad, a niezbyt długie stoki. Trasy są jednak perfekcyjnie przygotowane, infrastruktura – nowoczesna, a w całym ośrodku panuje wyjątkowo spokojna, niemal rodzinna atmosfera.\n\nCeny skipassów i noclegów utrzymują się tam na wyraźnie niższym poziomie niż w pobliskim kurorcie. Turyści mogą zatrzymać się w jednej z wielu prywatnych kwater lub wynająć pokój w trzygwiazdkowym hotelu. Bardziej wymagającym osobom przypadnie do gustu oferta obiektów oferujących czterogwiazdkowy standard.\n\nWarto wspomnieć, że w Dobrinishte działa też słynny kompleks źródeł mineralnych o właściwościach leczniczych. Samo miasteczko jest wyjątkowo urokliwe. Wybierając się na spacer, warto udać się do kościoła św. Piotra i Pawła, który zachwyca niezwykłą architekturą.",
    "Bułgaria: Znana architekt: zapominamy o duchowym przesłaniu fontann z wodą pitną": "W dzisiejszych czasach zapominamy o duchowym przesłaniu fontann z wodą pitną - powiedziała architekt Dessisława Dimitrowa z Izby Architektów w Bułgarii, cytowana w niedzielę przez bułgarską agencję informacyjną BTA.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Fontanny zawsze były arteriami osady, wznoszono je na samym początku budowy, aby ją chronić\" - powiedziała Dimitrowa podczas trzydniowego forum \"Bracigowo: Kamienny przepływ czasu\", którego medialnym partnerem jest agencja BTA. Temat kamiennych fontann z wodą pitną znalazł się w programie tego wydarzenia.",
    "MŚ 2022: USA - Bułgaria 3:0 [GALERIA]": "MŚ 2022: USA - Bułgaria 3:0 [GALERIA]\n\nReprezentacja Stanów Zjednoczonych pokonała ekipę Bułgarii 3:0 i zanotowała drugie zwycięstwo w grupie A. Siatkarze z Bałkanów mieli swoje szanse, by przedłużyć ten mecz w trzeciej partii lecz to podopieczni Johna Sperawa cieszyli się z wygranej. Zapraszamy do galerii zdjęć z pierwszego niedzielnego spotkania.",
    "Ukraina: stabilizacja rynku paliw": "Analizy\n\nUkraina: stabilizacja rynku paliw\n\n21 września Rada Najwyższa przyjęła ustawę przywracającą akcyzę na paliwa w wysokości 100 euro za 1 tys. litrów benzyny i oleju napędowego oraz 52 euro za 1 tys. litrów LPG. Z podatku zwolniono zakupy na potrzeby Ministerstwa Obrony w okresie obowiązywania stanu wojennego (nie później niż do 1 lipca 2023 r.). Według rządowych szacunków akcyza podniesie dochody budżetowe o maksymalnie 3 mld hrywien miesięcznie (ok. 82 mln dolarów).\n\nPrzywrócenie podatku odbywa się na tle obserwowanej w ostatnich tygodniach stabilizacji ukraińskiego rynku paliw. Ich import zwiększył się z niespełna 60 tys. ton w marcu do 709,5 tys. ton w sierpniu (zob. wykres 1). Aż 95% benzyny i 72% oleju napędowego sprowadzanych do kraju przypada na państwa UE. Wśród nich najważniejszymi dostawcami są Polska, Bułgaria i Litwa w przypadku oleju napędowego (zob. wykres 2) oraz Litwa, Bułgaria, Grecja i Rumunia w przypadku benzyny (zob. wykres 3). Choć import wciąż nie jest tak wysoki jak przed wojną (w 2021 r. Ukraina sprowadzała miesięcznie średnio 865 tys. ton benzyny, oleju napędowego i LPG), to z powodu zmniejszenia konsumpcji spowodowanego rosyjską agresją jest to ilość wystarczająca. Według szacunków Ministerstwa Gospodarki zużycie paliw w okresie od września do grudnia br. wyniesie 500–550 tys. ton miesięcznie.\n\nKomentarz\n\nUstabilizowanie rynku paliw to duży sukces Kijowa. Przed wybuchem wojny Ukraina pokrywała samodzielnie jedynie ok. 50% zapotrzebowania na benzynę, 15% na olej napędowy i 20% na LPG. W 2021 r. aż 71% sprowadzanych paliw pochodziło z Rosji i Białorusi, jednak po rozpoczęciu rosyjskiej inwazji dostawy całkowicie wstrzymano. Na UE przypadało tylko 19% importu, z czego ponad połowę stanowiły surowce z Litwy (rafineria w Możejkach). Transportowano je tranzytem przez Białoruś, który został wstrzymany przez Mińsk kilka tygodni przed rozpoczęciem działań wojennych. Ponadto po 24 lutego zablokowano ukraińskie porty, co uniemożliwiło import paliw drogą morską, a sytuację dodatkowo pogorszyły zniszczenie jedynej działającej rafinerii w Krzemieńczuku oraz masowe ataki rakietowe na bazy paliwowe na terytorium całego kraju. Doprowadziło to do deficytu, szczególnie jeśli chodzi o zaspokajanie potrzeb odbiorców indywidualnych, a w konsekwencji – do wielogodzinnych kolejek na stacjach benzynowych i reglamentowania sprzedaży.\n\nSytuacja zaczęła się stabilizować na przełomie czerwca i lipca wskutek przekierowania wszystkich dostępnych środków transportu do obsługi importu z państw UE. Udało się to dzięki pokonaniu trudności na granicy ukraińsko-unijnej, w tym związanych z różną szerokością torów kolejowych, co znacząco utrudniało logistykę. Wprowadzono też priorytet przy przekraczaniu granicy dla pojazdów wwożących paliwa. Działania te spowodowały, że w okresie od końca czerwca do połowy września ceny – mimo inflacji przekraczającej 20% oraz deprecjacji hrywny – spadły o kilka–kilkanaście procent w zależności od rodzaju paliwa. Stopniowo redukowano przy tym wszelkie ograniczenia dotyczące ilości kupowanych paliw.\n\nZniesienie akcyzy Rada przegłosowała 15 marca, aby złagodzić podwyżki zarówno dla ludności, jak i biznesu. Inicjatywa wzbudziła kontrowersje, gdyż ceny i tak wzrosły (co wynikało z deficytu paliw, a nie ich opodatkowania), natomiast budżet utracił jedno z ważnych źródeł dochodu. Decyzja organu o utrzymaniu zerowej stawki na paliwa na potrzeby armii może budzić obawy, czy nie będzie wykorzystywana do nielegalnego obrotu nieopodatkowanym towarem. Warto zaznaczyć, że przyjęta stawka akcyzy jest stosunkowo niska na tle innych krajów. Dla porównania zgodnie z dyrektywami UE podatek ten nie może wynosić mniej niż 359 euro za 1 tys. litrów benzyny i 330 euro za 1 tys. litrów oleju napędowego. Ukraińska akcyza jest też niższa niż przed wojną (139,5 euro za 1 tys. litrów oleju napędowego i 213,5 euro za 1 tys. litrów benzyny). Jedynie stawka dla LPG pozostała bez zmian. Zgodnie z prognozami Ministerstwa Gospodarki mimo przywrócenia podatku ceny na stacjach nie powinny wzrosnąć, gdyż ropa na światowych giełdach tanieje.\n\nBiorąc pod uwagę rządowe szacunki dotyczące konsumpcji paliw, w najbliższych miesiącach można oczekiwać ograniczenia importu do ok. 600 tys. ton miesięcznie. Najprawdopodobniej będzie się ono utrzymywało do wiosny, kiedy rozpocznie się sezon prac polowych, lub do czasu osiągnięcia ewentualnego zawieszenia broni, które przyniesie ze sobą ożywienie gospodarcze i – w konsekwencji – wzrost zużycia paliw.\n\nWykres 1. Import paliw na Ukrainę od wybuchu wojny w lutym 2022 r.\n\nŹródło: Ministerstwo Gospodarki Ukrainy.\n\nWykres 2. Struktura importu na Ukrainę oleju napędowego z państw UE w lipcu 2022 r.\n\nŹródło: Eurostat.\n\nWykres 3. Struktura importu na Ukrainę benzyny z państw UE w lipcu 2022 r.\n\nŹródło: Eurostat.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Polska – Tajlandia NA ŻYWO mecz MŚ siatkarek. Transmisja online, live stream (27.09.2022). Gdzie oglądać mecz? (sport.tvp.pl)": "",
    "Trzech Polaków wystąpi w Sofii. Jannik Sinner powalczy o hat-tricka": "Trzech Polaków wystąpi w Sofii. Jannik Sinner powalczy o hat-tricka\n\nKamil Majchrzak w singlu i Szymon Walków oraz Jan Zieliński w deblu wystąpią w rozpoczynającym się w poniedziałek turnieju ATP 250 w Sofii, który będzie rozgrywany na kortach twardych w hali. Jannik Sinner powalczy o trzeci tytuł z rzędu.\n\nMateriały prasowe / PZT / Na zdjęciu: Kamil Majchrzak\n\nGłównym konkurentem Sinnera wydaje się być Pablo Carreno (ATP 14), niedawny zwycięzca imprezy Masters 1000 w Montrealu. Bułgarscy kibice będą liczyć na świetny występ swojego idola, Grigora Dimitrowa (ATP 23), mistrza Sofia Open z 2017 roku. O dobry wynik mogą też pokusić się utalentowani Lorenzo Musetti (ATP 30), Holger Rune (ATP 31) i Jack Draper (ATP 46).\n\nW turnieju zagra też Kamil Majchrzak (ATP 118). Polak w I rundzie trafił na Litwina Ricardasa Berankisa (ATP 123), z którym trzykrotnie rywalizował w challengerach (bilans 1-2). Jeśli piotrkowianin wygra, w 1/8 finału zmierzy się z rozstawionym z numerem ósmym Oscarem Otte (ATP 52) lub graczem z eliminacji.\n\nZ kolei w I rundzie debla dojdzie do meczu pomiędzy dwoma reprezentantami Polski. Jan Zieliński i partnerujący mu Hugo Nys z Monako zostali rozstawieni z numerem czwartym i zmierzą się z Szymonem Walkowem i Amerykaninem Hunterem Reese'em.\n\nZwycięzcy tego \"polskiego\" meczu w 1/4 finału powalczą z Robinem Haase z Holandii i Austriakiem Philippem Oswaldem lub z kazachską parą Andriej Gołubiew / Ołeksandr Niedowiesow. Najwyżej rozstawieni w deblu zostali Włosi Simone Bolelli i Fabio Fognini.\n\nTurniej Sofia Open 2022 zostanie rozegrany w dniach 26 września - 2 października na kortach twardych w hali. Zwycięzca otrzyma 250 punktów do rankingu ATP i 81,3 tys. euro premii finansowej.\n\nSofia Open, Sofia (Bułgaria)\n\nATP 250, kort twardy w hali, pula nagród 534,5 tys. euro\n\nLosowanie głównej drabinki:\n\nJannik Sinner (Włochy, 1) wolny los\n\nQ - Nuno Borges (Portugalia)\n\nAleksandar Vukić (Australia) - Fabio Fognini\n\nFernando Verdasco (Hiszpania) - Nikołoz Basilaszwili (Gruzja, 6)\n\nGrigor Dimitrow (Bułgaria, 3) wolny los\n\nMikael Ymer (Szwecja) - Ilja Iwaszka\n\nLorenzo Sonego (Włochy) - Bernabe Zapata (Hiszpania)\n\nTim van Rijthoven (Holandia) - Holger Rune (Dania, 5)\n\nJack Draper (Wielka Brytania, 7) - Dusan Lajović\n\nQ - Dimitar Kuzmanow (Bułgaria, WC)\n\nJiri Lehecka (Czechy) - Aleksandar Łazarow (Bułgaria, WC)\n\nLorenzo Musetti (Włochy, 4) wolny los\n\nOscar Otte (Niemcy, 8) - Q\n\nRicardas Berankis (Litwa) - Kamil Majchrzak (Polska)\n\nMarc-Andrea Huesler (Szwajcaria) - Q\n\nPablo Carreno (Hiszpania, 2) wolny los\n\nRoger Federer nie mógł powstrzymać łez. \"To była idealna podróż\"\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy Kamil Majchrzak awansuje do II rundy? Tak Nie zagłosuj, jeśli chcesz zobaczyć wyniki\n\nPolub Tenis na Facebooku\n\nZgłoś błąd",
    "Wiadomości: MŚ K gr. C: Gładka wygrana Niemek, blisko sensacji w starciu Serbii z Bułgarią": "Początek meczu Niemiec z Kazachstanem zwiastował, że może to być ciekawe widowisko, choć stuprocentowymi faworytkami były Niemki. Były to jednak tylko pozory. Siatkarki Vitala Heynena nie miały żadnych problemów z wygraniem tego spotkania 3:0. W drugim spotkaniu tej grupy Serbia rywalizowała z Bułgarią i niewiele brakowało, a to Bułgarki zgarnęłyby pełną pulę. Ostatecznie podopieczne Daniele Santarelli’ego się zmobilizowały i wygrały, ale dopiero po tie-breaku.\n\n\n\n\n\n\n\n\n\nLepiej pierwszego seta rozpoczęły jednak rywalki, które objęły niewielkie prowadzenie 6:4. Niemki dość szybko wyrównały, ale do połowy seta nie były w stanie oderwać się od przeciwniczek. Kluczowa dla przebiegu tej partii była seria od stanu 14:13 dla naszych zachodnich sąsiadek. Podopieczne Vitala Heynena zdobyły cztery punkty z rzędu i to ustawiło dalszą część tej odsłony. Do końca seta reprezentacja Kazachstanu zdobyła już tylko dwa punkty i przegrała go do 15.\n\nW drugiej partii, podobnie jak w pierwszej przez jakiś czas Kazaszki utrzymywały się blisko za plecami Niemek, ale te seriami po dwa, trzy punkty budowały dużą przewagę. W końcówkę wchodziły spokojnie prowadząc 20:15 i bez problemu zakończyły tego seta wynikiem 25:18.\n\nKiedy w trzecim secie Niemki wyszły na czteropunktowe prowadzenie 11:7 wydawało się, że ten mecz szybko zmierza ku końcowi. Za szybko uwierzyły w to faworytki, które pewną przewagę 19:15 roztrwoniły niemal w całości i musiały męczyć się w końcówce. Na ich szczęście opanowały nerwy i z 20:19 doprowadziły znów do bezpiecznego stanu 23:20 i zakończyły mecz zwycięstwem 3:0.\n\nNiemcy – Kazachstan 3:0\n\n(25:15, 25:18, 25:21)\n\nSkłady zespołów:\n\nNiemcy: Kastner (4), Scholzel (9), Emonts (7), Janiska (17), Weitzel (10), Drewniok (13), Pogany (libero) i Hippe (2)\n\nKazachstan: Nikitina (5), Chumak (1), Biełowa (10), Biełczenko, Smirnowa (7), Meister (5), Beket (libero), Bekiszewa (libero) oraz Michajłowa (4), Kożanberdina i Kołomojec (3)\n\nPod znakiem gry punkt za punkt rozpoczęło się spotkanie Serbii z Bułgarią (3:3). Teodora Pusic świetnie zainterweniowała, a w kontrze skutecznym atakiem popisała się Bianka Busa (5:6). Serbki w serii zdobyły pięć punktów, przez co Lorenzo Micelli zmuszony był wziąć pierwszą przerwę dla swoich podopiecznych (8:6). Z użyciem bloku kiwnęła Brankica Mihajlovic (10:8). Lora Kitipova jedną ręką wystawiła na środek do Silvany Chaushevej (13:12). Serbki ponownie złapały swój rytm, Tijana Boškovic fenomenalnie zagrała w okolice dziewiątego metra z drugiej linii (16:13). Niemoc w ataku przełamała na skrzydle Miroslava Paskova (18:14). Elitsa Atanasijevic dostała piłkę na lewe skrzydło, ale nie poradziła sobie z podwójnym blokiem (20:17). Tijana Boškovic z wysokiej piłki zaatakowała po przekątnej (23:19). Silvana Chausheva przedłużyła szanse Bułgarek w premierowej partii (24:21), ale i tak ostatecznie triumfowały Serbki po ataku z lewego skrzydła Bianki Busy (25:21).\n\nW drugiej partii Bułgarki próbowały się zrehabilitować i rozpoczęły od skutecznej gry w obronie i kontrze (3:5). Mimo problemów w przyjęciu udało się doprowadzić Serbkom do wyrównania dzięki przytomności Jovany Stevanovic (6:6). Obie ekipy świetnie się ustawiały w obronie i trudno było wyjść którejś ze stron na prowadzenie (10:10). Sladjana Mirkovic nie zdążyła w obronie (11:11). Bułgarki podwójnym blokiem zatrzymały akcję z obiegnięcia w wykonaniu Jovany Stevanovic (12:14). Miroslava Paskova technicznie obiła blok (14:15). Na boisku pojawiła się Sara Lozo, która szybko zameldowała się punktowym atakiem (17:18). Bułgarki objęły trzypunktowe prowadzenie, a trener Daniele Santarelli poprosił o czas (17:20). Pogubiły się w obronie Serbki, ale świeża Sara Lozo mimo problemów zdecydowała się na atak z drugiej linii (19:22). Nasya Dimitrova zakończyła partię efektowną krótką (22:25).\n\nWyrównanie w setach pomogło odbudować się Bułgarkom, a Serbki zaczęły grać pod lekką presją (3:3). Dawno nie widziana Tijana Boškovic przełamała blok rywalek (6:6). W efektownej akcji z obiegnięcia skuteczna okazała się Mira Todorova (7:8). Elitsa Atanasijevic pomyliła się na lewym skrzydle (10:9). Bianka Busa po rękach bloku wybiła piłkę w daleki aut (12:10). Do wyrównania Bułgarki doprowadziły blokiem na Jovanie Stevanovic (12:12). Serbki coraz częściej miały problem ze skończeniem pierwszej akcji, bowiem rywalki umiejętnie czytały grę. Sara Lozo nie przebiła się przez szczelne dłonie rywalek (15:14). Bułgarki grały jak natchnione, a w polu serwisowym asem popisała się Miroslava Paskova (16:17). Nieporozumienie po stronie serbskiej zmusiło trenera Daniele Santarelliego do sięgnięcia po zmienniczki (17:20). Atak Silvany Chaushevej wylądował pod nogami atakującej (21:21). Ciekawą końcówkę na przewagi rozstrzygnął skuteczny blok Elitsy Atanasijevic na Tijanie Boškovic na korzyść Bułgarek (25:27).\n\nBułgarki nabrały wiatru w żagle, ale Serbki zdenerwowane końcówką trzeciej partii zdecydowanie bardziej zdeterminowane zaczęły kolejną. Sladjana Mirkovic skutecznie kiwnęła z drugiej piłki (4:4). Po perfekcyjnym przyjęciu rozgrywająca skorzystała ze swojej środkowej Mai Aleksic (8:7). W kontrataku Serbki nie miały szans z mocnym atakiem Elitsy Atanasijevic (10:9). Obrończynie tytułu osiągnęły trzy oczka przewagi po sprytnej kiwce Bianki Busy (14:11). Zmęczone już Bułgarki nie zdążały w obronie. Trener Lorenzo Micelli zaczął wpuszczać więc zmienniczki (17:13). Ana Bjelica precyzyjnie zaatakowała między dwie bułgarskie zawodniczki (20:14). Sędzia wygwizdał Mai Aleksic podwójne odbicie po tym, jak nieudanie próbowała przebić opadającą piłkę (20:16). Dwukrotnie udanie zaatakowała z lewego skrzydła Sara Lozo (23:16). W końcówce jeszcze walczyły Bułgarki – Mira Todorova obiła dłonie rywalek, a Radostina Marinova zaserwowała asa (23:20). Maria Yordanova źle przyjęła zagrywkę Sary Lozo i nie udało jej się już przebić na drugą stronę siatki (25:21).\n\nOtwarcie tie-breaka potoczyło się po myśli Serbek, po ataku Any Bjelicy było już 4:0. Po przerwie dla reprezentacji Bułgarii przewaga Serbek wciąż się powiększała (5:0). Dopiero Nasya Dimitrova przełamała tę niemoc w ataku (5:1). Silvana Chausheva z piłki sytuacyjnej próbowała przebić się przez blok, ale nie udało się to, bowiem Serbki postawiły szczelny mur (8:2). Po zmianie stron Miroslava Paskova bez trudu minęła pojedynczy blok (8:3). Potrzebowała na to aż trzech piłek, ale w końcu Bianka Busa przełamała blok Bułgarek (10:5). Po stronie serbskiej doszło do podwójnej zmiany i rozgrywająca od razu zagrała z Tijaną Boškovic, a chwilę później Bianka Busa popisała się asem serwisowym (12:6). Chwila rozluźnienia wkradła się w szeregi mistrzyń świata (12:9). Silvana Chausheva podjęła ryzyko, ale piłkę sytuacyjną z piątego metra zagrała w siatkę, a pierwszą piłkę meczową wykorzystała Sara Lozo (15:9).\n\nSerbia – Bułgaria 3:2\n\n(25:21, 22:25, 25:27, 25:21, 15:9)\n\nSkłady zespołów:\n\nSerbia: Busa (26), Popovic (2), Mirkovic (4), Mihajlovic (7), Stevanovic (8), Boškovic (22) i Pusic (libero) oraz Lazovic (1), Lozo (15), Bjelica (7), Drca, Aleksic (5)\n\nBułgaria: Dimitrowa (10), Todorowa (13), Kitipowa (3), Atanasijevic (17), Czauszewa (18), Paskowa (12) i Paszkulewa (libero) oraz Marinowa (5), Jordanowa (1), Barakowa (1)\n\nZobacz również:\n\nWyniki i tabela grupy C mistrzostw świata siatkarek",
    "Bułgaria wstrzymała na trzy miesiące eksport surowca drzewnego": "Wprowadzony zakaz obowiązuje od 18. sierpnia do 17. listopada 2022 roku i ma przeciwdziałać groźbie niedoboru drewna do wykorzystania przez ludność i przemysł drzewny - poinformował nowy minister rolnictwa Yavor Gechev\n\nEksport Bułgarii do krajów spoza UE został wstrzymany z powodu obecnego niedoboru drewna w kraju, w ostatnim czasie popyt na drewno, zwłaszcza opałowe, wzrósł trzykrotnie - częściowo z powodu wysokich cen paliw i problemów z dostawami rosyjskiego gazu.\n\nWedług informacji ministerstwa, cena m3 drewna opałowego wynosiła w ubiegłym roku od 90 do 100 lewów (ok. 50 USD), obecnie w Sofii osiągnęła 180 lewów za m3.\n\nOprócz zakazu eksportu, ministerstwo rolnictwa ustaliło z dwoma przedsiębiorstwami, największymi nabywcami drewna, że w najbliższym miesiącu zmniejszą zakupu surowego drewna, aby dać pierwszeństwo najbardziej wrażliwym konsumentom.\n\nWedług informacji ministerstwa cena m3 drewna opałowego wynosiła od 90 do 100 lewów, obecnie w Sofii osiągnęła 180 lewów za m3.\n\nBułgarskie ministerstwo rolnictwa, ministerstwo pracy i polityki społecznej oraz Agencja Pomocy Społecznej podpisały specjalne porozumienie, którego celem jest zapewnienie dostaw drewna opałowego ubogim energetycznie Bułgarom. Do 15. sierpnia dostarczono ludności ponad 65.000 m3 drewna opałowego, czyli trzy razy więcej niż rok wcześniej - poinformowano.\n\nJednocześnie od początku lipca w Bułgarii trwają intensywne kontrole związane z legalnością pozyskania i obrotu drewnem. Tylko w pierwszej połowie sierpnia inspektorzy państwowych przedsiębiorstw leśnych i Agencji Wykonawczej ds. Leśnictwa (IAG) przeprowadzili blisko 23 tys. kontroli. Kontrolami objęte są miejsca pozyskania, składowania, obróbki i wysyłki drewna, środki transportujące drewno. Dotyczą zarówno firm jak i osób prywatnych.",
    "Bułgaria: MSW: 10 policjantów współpracowało z przemytnikami imigrantów": "Co najmniej 10 funkcjonariuszy bułgarskiej policji granicznej współpracowało z organizatorami kanałów przemytu nielegalnych imigrantów przez granicę z Turcją - poinformował we wtorek wicepremier i szef MSW Bułgarii Iwan Demerdżijew.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nO podejrzeniach, że bardzo nasilony w ostatnich tygodniach napływ do Bułgarii nielegalnych imigrantów odbywa się z pomocą funkcjonariuszy policji granicznej informowano już w sierpniu. Obecnie, jak podał Demerdżijew, sytuację sprawdza Państwowa Agencja Bezpieczeństwa Narodowego (kontrwywiad) oraz wydział bezpieczeństwa wewnętrznego MSW we współpracy z prokuraturą.",
    "Zamach na Georgiego Markowa": "Georgi Iwanow Markow urodził się pierwszego marca 1929 roku w Sofii. Był świadkiem, jak (…) pod rządami Todora Żiwkowa Bułgaria dołączyła do najzagorzalszych sojuszników Związku Radzieckiego i zarazem stała się jednym z najbardziej represyjnych reżimów wśród państw Układu Warszawskiego. Markow z czasem zdobył uznanie jako pisarz i dramaturg. Jego twórczość znalazła akceptację w oczach komunistycznych władz i mógł swobodnie poruszać się wśród osób z najwyższych szczebli społecznej elity i ważnych osobistości z przywództwa partii komunistycznej.\n\nPomimo przywilejów, jakimi cieszył się w Bułgarii, Markow czuł coraz większe rozczarowanie rażącą korupcją i represją wolności w swoim kraju. W 1969 roku w tajemnicy rozpoczął próby do nowej sztuki, która w niekorzystnym świetle ukazywała władze komunistyczne. Po pierwszym przedstawieniu został wezwany przez komisję do spraw kultury, aby odpowiedzieć za tak jawną propagandę antykomunistyczną. Markow rozsądnie nie stawił się na wezwanie, tylko zbiegł na Zachód. Został zaocznie osądzony i uznany za zdrajcę państwa bułgarskiego.\n\nKariera w Radiu Wolna Europa\n\nNajpierw uciekł do Włoch, gdzie na krótko zatrzymał się u brata, zanim udał się do Londynu i tam rozpoczął nowe życie jako dziennikarz i pisarz. W 1975 roku został jednym z prezenterów w sponsorowanym przez CIA Radiu Wolna Europa. W cotygodniowych audycjach Markow wyrażał zdecydowanie antykomunistyczne opinie. Wykorzystując talent literacki, obnażał korupcję na najwyższych szczeblach bułgarskiego rządu, dzięki czemu zdobył wielu słuchaczy w ojczyźnie. (…) Władzom Bułgarii bardzo nie podobały się głoszone przez Markowa opinie i w czerwcu 1978 roku postanowiły zainspirować się słynnym cytatem z Ojca chrzestnego, składając mu „propozycję nie do odrzucenia”.\n\nOferta była prosta: albo rezygnujesz z programu w Radiu Wolna Europa, albo czeka cię egzekucja. Markow nie zamierzał zamilknąć z własnej woli, zapadła więc decyzja, że trzeba go do tego zmusić. Drżawna Sigurnost, bułgarska tajna policja, zwróciła się po radę do sowieckiego starszego brata, licząc, że moskiewskie laboratorium podpowie najlepszy sposób na pozbycie się problemu. Następstwem tego było jedno z najdziwniejszych zabójstw z okresu zimnej wojny (…).\n\nCzytaj też: Anioł śmierci z Grantham. Pielęgniarka zatruła 13 dzieci, wstrzykując im śmiertelne dawki potasu\n\nZabójczy parasol\n\nPod koniec sierpnia 1978 roku Markow odebrał dziwny telefon z niepokojącą wiadomością. Usłyszał, że wkrótce umrze pozornie zwyczajną śmiercią, która w rzeczywistości będzie miała zupełnie nadzwyczajną przyczynę. Dwa tygodnie później, w czwartek, siódmego września, wypadały urodziny prezydenta Żiwkowa i tajne służby zaplanowały wyjątkowy prezent z tej okazji: śmierć Georgiego Markowa.\n\nDla dziennikarza dzień zaczął się zupełnie zwyczajnie. Około południa zaparkował samochód nieopodal Waterloo Station na południowym brzegu Tamizy. Następnie pieszo pokonał niewielką odległość z parkingu do przystanku, skąd autobusem dojeżdżał do pracy na cotygodniową audycję radiową. Kiedy czekał, poczuł nagłe ukłucie z tyłu prawego uda. Odwrócił się, żeby zobaczyć, co było przyczyną. Wszystko wskazywało na to, że został dźgnięty przypadkowo, ponieważ mężczyzna za nim właśnie się schylał po złożony parasol, który upadł na ziemię. Nieznajomy mówił z obcym akcentem. Przeprosił Markowa, po czym zatrzymał taksówkę i odjechał.\n\nMarkow autobusem dotarł do siedziby BBC World Service i jak zwykle poprowadził audycję. Późnym popołudniem poczuł się trochę gorzej – jakby dopadło go przeziębienie. Kiedy wieczorem wrócił do domu, wciąż było mu niedobrze, więc żeby nie przeszkadzać żonie i niczym jej nie zarazić, przygotował sobie miejsce do spania w gabinecie. O drugiej nad ranem żonę Markowa, Annabel, obudziły odgłosy gwałtownych wymiotów męża. Dostał wysokiej gorączki , dlatego – zaniepokojona jego stanem – zadzwoniła do lekarza. Na podstawie objawów doktor orzekł, że Markow ma grypę, i polecił mu leżeć w łóżku oraz dużo pić. Skąd miał wiedzieć, że jego pacjent padł ofiarą zamachu obcego wywiadu i że narządy Markowa powoli przestają funkcjonować w reakcji na śmiertelną truciznę.\n\n„Czyhające” KGB\n\nNastępnego dnia stan chorego nadal się pogarszał. Po południu Markow ledwo mógł mówić. Wieczorem, ósmego września 1978 roku, został przewieziony do St James’s Hospital w dzielnicy Balham, w południowej części Londynu. Na szpitalny oddział ratunkowy, między ofiary zwykłych wypadków, skaleczeń i zawałów serca, trafił mężczyzna, który twierdził, że został postrzelony przez KGB.\n\nLekarz dyżurny, doktor Bernard Riley, ze zdumieniem słuchał, jak Markow wyjaśnia, że uciekł z ojczystej Bułgarii na Zachód, ale w ojczyźnie nadal ma wrogów i przyjaciele go ostrzegli, że „czyha na niego” KGB. Według Rileya mężczyzna sprawiał wrażenie obłąkanego lub cierpiącego na paranoję. Pacjent miał gorączkę, ale za to mogło odpowiadać zwykłe zakażenie, takie jak grypa czy nieżyt żołądka. Markow skarżył się również na nudności i wymiotował. Analizując wydarzenia z poprzedniego dnia, nabrał przekonania, że został trafiony w nogę zatrutym pociskiem, ale po dokładnych oględzinach uda stwierdzono jedynie zaczerwienienie wokół niewielkiej rany kłutej, a rentgen nie wykazał obecności żadnego ciała obcego.\n\nCzytaj też: Przemilczane akty bestialstwa. Zamachy terrorystyczne, o których wypada pamiętać\n\nPotworna agonia\n\nNazajutrz, w sobotę, dziewiątego września, z powodu nieustannie pogarszającego się stanu zdrowia Markow został pod wieczór przeniesiony na oddział intensywnej opieki. Miał niebezpiecznie niskie ciśnienie 70/40 , a jego tętno wynosiło 160 uderzeń na minutę. Pocił się obficie, ale jednocześnie narzekał, że jest mu zimno. Badanie krwi pokazało, że liczba białych krwinek jest skrajnie wysoka i wynosi dwadzieścia siedem tysięcy. Wszystkie te objawy wskazywały na wstrząs septyczny i ogólne zakażenie, ale choć w Markowa nieustannie pompowano antybiotyki, jego stan się nie poprawiał.\n\nPacjent nadal wymiotował, przy czym teraz w wymiotach widoczne były ślady krwi – objaw krwawienia śluzówki żołądka i jelit, która ulegała powolnemu rozpadowi. Wkrótce Markow przestał oddawać mocz, co wskazywało na niewydolność nerek.\n\nGdy nerki przestały pracować, w jamie opłucnej zaczął się gromadzić płyn, utrudniając choremu oddychanie. Następnego dnia wynik elektrokardiogramu pokazał, że serce Markowa również słabnie i bije nieregularnie. W poniedziałek, wczesnym rankiem, Markow był zdezorientowany, majaczył i próbował się pozbyć kroplówek. O 9.45 doszło do zatrzymania akcji serca i pomimo usilnych prób reanimacji o 10.40, jedenastego września – zaledwie cztery dni od incydentu na moście Waterloo – stwierdzono zgon Georgiego Markowa. Miał czterdzieści dziewięć lat.\n\nCzytaj też: Wielka akcja zagłuszania. Co PRL-owskie władze robiły, by uniemożliwić Polakom słuchanie Radia Wolna Europa?\n\nŚmierć w kulce\n\nPonieważ Markow był znanym dysydentem i niedawno grożono mu śmiercią, policja i Scotland Yard potraktowały jego słowa o zamachu znacznie poważniej niż lekarze (…). W Scotland Yardzie podjęto decyzję, że dalsze dochodzenie wymaga wsparcia ekspertów, dlatego zwrócono się o pomoc do naukowców z Porton Down, laboratoriów Ministerstwa Obrony, w których w okresie zimnej wojny prowadzono badania nad bronią biologiczną.\n\nLekarz wojskowy, doktor Robert Gall, przeprowadził dokładne oględziny ciała, centymetr po centymetrze, i odkrył mały okrągły przedmiot w udzie Markowa. Była to mikroskopijna metalowa kulka z dwoma wywierconymi otworami. Wykonano ją ze stopu irydu i platyny – najprawdopodobniej dlatego, że mógł on uniknąć wykrycia przez układ immunologiczny. Dwa otwory pozwalały na wprowadzenie do wewnątrz toksycznej substancji, a całą kulkę z zewnątrz przypuszczalnie pokryto żelatynową powłoką, która utrzymywała truciznę w środku. Szybko obliczono, że miniaturowy pocisk mógł pomieścić około 400 nanolitrów cieczy lub 500 mikrogramów substancji stałej, tyle że kulka była pusta i nie dało się stwierdzić, co wcześniej zawierała.\n\nBadania na obecność bakterii w organizmie Markowa dały wynik negatywny, czyli to nie one znajdowały się w kulce.(…) Pod uwagę wzięto również takie trucizny, jak arszenik czy cyjanek, ale choć są one ogromnie niebezpieczne, ilość, jaką mogła zawierać kulka, była co najmniej dziesięciokrotnie mniejsza od śmiertelnej dawki cyjanku. (…) W analizowanym przypadku zostały jeszcze tylko toksyny pochodzenia roślinnego. Spośród nich najbardziej prawdopodobna wydawała się rycyna pozyskiwana z rącznika pospolitego. Tylko czy kulka mogła zawierać ilość rycyny wystarczającą do zabicia człowieka?\n\nŚmiertelna trucizna: rycyna\n\nNaukowcy posiadali już pewną wiedzę na temat skutków przypadkowego zatrucia nasionami rącznika, ale po raz pierwszy mieli do czynienia z celowym wstrzyknięciem czystej i skoncentrowanej rycyny. Aby ustalić, czy Markow mógł zostać otruty właśnie tą substancją, badacze postanowili sprawdzić skutki podania czystej rycyny zwierzęciu.\n\nŚwinia waży mniej więcej tyle, ile dorosły mężczyzna, i ma układ krążenia podobny do ludzkiego. Przedstawicielce tego gatunku wstrzyknięto taką ilość rycyny, jaką – według szacunków – otrzymał Markow. Przez pierwsze sześć godzin nic się nie działo, ale potem stan zwierzęcia gwałtownie się pogorszył. Pojawiła się gorączka i podwyższone stężenie leukocytów – tak jak u Markowa. Oznaki choroby były wyraźne, a EKG pokazało nieprawidłową pracę serca – tak jak u Markowa.\n\nŚwinia przeżyła niewiele ponad dobę. Przeprowadzone później badania pokazały podobne uszkodzenia wewnętrzne, jakie wcześniej stwierdzono u zmarłego. Dlatego, choć nie dało się definitywnie dowieść, że kulka zawierała właśnie rycynę, zdaniem biura koronera przewaga dowodów świadczyła o tym, iż Markow został uśmiercony toksyną rycynową w ilości 450 mikrogramów. (…) Tylko jak kulka znalazła się w nodze Markowa?\n\n(…) Nieraz się mówi, że najlepszym sposobem na ukrycie czegoś jest pozostawienie tego na widoku, a w Londynie takim wszechobecnym przedmiotem są parasole. Z relacji samego Markowa wynikało, że właśnie parasol, którym został dźgnięty na przystanku autobusowym w dniu poprzedzającym jego hospitalizację, był w rzeczywistości urządzeniem na sprężone powietrze. Przycisnąwszy szpic do nogi Markowa, zamachowiec wystrzelił z niego kulkę, która przeszła przez spodnie i utknęła w udzie ofiary.\n\nŹródło:"
}