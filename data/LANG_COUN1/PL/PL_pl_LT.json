{
    "Czy protajwański zwrot wychodzi Litwie na dobre?": "Otwarcie przedstawicielstwa Tajwanu w Wilnie skomplikowało pomiędzy Litwą a Chińską Republiką Ludową. Pekin starała się wywrzeć presję ekonomiczną na Wilno. Litwa z kolei nie zamierza rezygnować z obranego przez siebie celu i rozwija relacje z Tajwanem.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nIntensyfikacja kontaktów dyplomatycznych pomiędzy Litwą a Tajwanem stawia pytanie o ich wpływ na relacje gospodarcze.\n\nW porównaniu z obrotami handlowymi z Chińską Republiką Ludową, relacje gospodarcze z Tajwanem wyglądają dość mizernie.\n\nWładze Litwy dość optymistycznie spoglądają na rozwój relacji z Tajwanem, podkreślając, że „litewscy przedsiębiorcy dopiero poznają nowy rynek”.\n\nW dniach 12-16 września litewska delegacja na czele z wiceministrem gospodarki i innowacji Karolisem Žemaitisem odwiedziła Tajwan. W jej skład weszło 28 przedstawicieli agencji rządowych takich jak np. Litewska Agencja Innowacji oraz przedstawiciele biznesu, w tym z branży biotechnologii i produkcji laserów.\n\nW trakcie wizyty Litwini mieli okazję spotkać się ze swoimi tajwańskimi odpowiednikami, a także odwiedzić tamtejsze centra badawcze takie jak np. Biomedical Incubation Center, czy Industrial Technology Research Institute oraz uczestniczyć w forum networkingowym.\n\nDo rezultatów wizyty można zaliczyć podpisanie porozumienia przez wspomnianą już Agencję Innowacji i Tajwańską Radę Rozwoju Handlu Zagranicznego. Jest to już czwarta wizyta delegacji z Litwy na Tajwanie w ciągu bieżącego roku.\n\nWedług doniesień m.in. Taipei Times, w tym samym tygodniu, co wizyta wiceministra, miało mieć miejsce otwarcie przedstawicielstwa handlowego w Tajpej. Jednak rząd Litwy zaprzeczył tym doniesieniom, nie podając żadnej daty oficjalnej inicjacji placówki. Z dużym prawdopodobieństwem na jej czele stanie prawdopodobnie Paulius Lukauskas, niedawny doradca premier Ingridy Šimonytė. Fakt ten może świadczyć o znaczeniu placówki dla litewskiego rządu.\n\nLitewsko-tajwańskie relacje mizerne w porównaniu z wymianą z Chinami\n\nIntensyfikacja kontaktów dyplomatycznych pomiędzy Litwą a Tajwanem stawia pytanie o ich wpływ na relacje gospodarcze. Oba państwa nie są dla siebie kluczowymi partnerami handlowymi, zajmując na liście takowych bardzo odległe miejsca. Według danych Observatory of Economic Complexity (OEC) w 2020 r. Tajwan wyeksportował na Litwę produkty i usługi o wartości 100 mln dolarów, natomiast eksport Litwy wyniósł 30 mln dolarów.\n\nPowyższy stan rzeczy uległ znaczącej zmianie w bieżącym roku. Jednak obecnie dynamika obrotów handlowych znacznie przyspieszyła. Zgodnie z danymi litewskiego ministerstwa gospodarki i innowacji w pierwszej połowie 2022 r. wymiana handlowa z Tajwanem wyniosła blisko 90 mln dolarów, co stanowi wzrost o ponad 90 proc. w porównaniu z analogicznym okresem w roku poprzednim.\n\nJednak w porównaniu z obrotami handlowymi z Chińską Republiką Ludową, relacje gospodarcze z Tajwanem wciąż wyglądają dość mizernie. Wedle danych Trading Economics eksport litewskich towarów do Chin kontynentalnych tylko w 2021 r. wyniósł 270 mln dolarów, natomiast import z ChRL wyniósł 1,86 mld dolarów.\n\nWładze Litwy dość optymistycznie spoglądają na rozwój relacji z Tajwanem\n\nWładze Litwy podkreślają, że „litewscy przedsiębiorcy dopiero poznają nowy rynek”. Dodatkowo rząd liczy na współpracę w dziedzinie nowych technologii, której ramy zostały określone w dwóch umowach bilateralnych. Natomiast otwarcie przedstawicielstwa handlowego służyć ma nie tylko relacjom dwustronnym, ale - wedle ministerstwa gospodarki naszego sąsiada - powinna „pomóc zdywersyfikować obecność gospodarczą Litwy w Azji”, co może wskazywać na to, że Tajpej w zamierzeniach Wilna ma stać się swego rodzaju trampoliną na inne rynki dynamicznie rozwijającego się kontynentu.\n\nWięcej komentarzy o Azji na stronie Instytutu Boyma\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Litwa nie wpuści Rosjan. \"Wojna była dla nich OK, gdy oglądali ją w telewizji\"": "\"Litwa nie przyzna azylu tym, którzy po prostu uciekają przed odpowiedzialnością. Rosjanie muszą zostać i walczyć przeciwko Putinowi\" - napisał na Twitterze Landsbergis.\n\n- Nie jest chyba obowiązkiem Litwy ani innych krajów sąsiednich, ratowanie wszystkich obywateli Rosji przed mobilizacją - powiedziała premier Szimonyte komentując w piątek możliwość ewentualnego zwiększenia napływu obywateli rosyjskich.\n\nDalsza część artykułu pod materiałem wideo\n\nZobacz także: Mobilizacja w Rosji. \"Putin okłamał Rosjan\"\n\nZakaz wjazdu dla uciekających przed wojskiem Rosjan\n\nSzefowa rządu wskazała, że zarówno przy podejmowaniu decyzji dotyczących wiz humanitarnych, jak i azylu, każda osoba musi być oceniana indywidualnie, z uwzględnieniem zagrożeń, z jakimi się spotyka.\n\n- Nie rozumiałabym sytuacji, w której pozwalamy ludziom na wjazd na Litwę z powodów humanitarnych tylko dlatego, że wojna była dla nich OK, gdy oglądali ją w telewizji, siedząc na kanapie, a teraz już nie jest OK, gdy twój rząd i twój (minister obrony Siergiej - red.) Szojgu wezwali cię do wojska i zaprosili do udziału w wojnie - powiedziała Szimonyte.\n\nDodała, że rosyjska agresja na Ukrainę rozpoczęła się w 2014 roku i obywatele Rosji mieli \"czas, by zdecydować, po czyjej są stronie\".\n\nPrezydent Rosji Władimir Putin ogłosił w środę częściową mobilizację w kraju. Operacja ma objąć rezerwistów, czyli osoby, które już odbyły służbę wojskową, ale przed wysłaniem na front mają przejść dodatkowe szkolenie. Mobilizacja obejmie ok. 300 tys. osób - poinformował minister obrony Szojgu.\n\nTo spowodowało wielkie zamieszanie wśród Rosjan, którzy chcą uciec od kamaszy. Próbują przedostać się do ościennych krajów, w internecie wymieniają się poradami, jak uniknąć powołania. Mowa jest o ustawianych małżeństwach czy \"bezbolesnym łamaniu rąk\".\n\nTymczasem Unia zaostrzyła zasady wydawania wiz Rosjanom. Decyzja ta całkowicie zawiesza umowę o ułatwieniach w wydawaniu wiz obywatelom Rosji, wobec których będą miały zastosowanie jedynie ogólne przepisy kodeksu wizowego. To oznacza wzrost opłaty za złożenie wniosku o wydanie wizy i wydłużenie terminu ich rozpatrywania.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Litwa zaniepokojona decyzją Putina. \"Zwiększa napięcie w regionie\"": "Informacje na temat obrony Ukrainy możesz śledzić całą dobę w naszej RELACJI NA ŻYWO\n\nWięcej ważnych informacji znajdziesz na stronie głównej Onetu\n\nDoradca prezydenta Litwy ds. bezpieczeństwa narodowego wskazał, że Rosja, ogłaszając mobilizację i organizując rzekome referenda na okupowanych terenach Ukrainy, \"celowo eskaluje sytuację i zwiększa napięcie w regionie\".\n\n— Wszystkie działania ze strony Rosji mają na celu przede wszystkim zmianę sytuacji w Ukrainie — powiedział Budrys.\n\nUnikanie mobilizacji nie może być podstawą do wjazdu na terytorium Litwy\n\nreklama\n\nJak poinformował, na posiedzeniu Rady Obrony Państwa została przedstawiona informacja wywiadu i służb wewnętrznych o sytuacji na granicach Litwy z Rosją i Białorusią. Odnotowano, że ogłoszenie przez Rosję mobilizacji nie zwiększyło prób jej obywateli przedostania się na Litwę.\n\n— Litwa utrzymuje, że unikanie służby wojskowej, unikanie mobilizacji, nie jest i nie może być podstawą do wjazdu na zasadach humanitarnych na terytorium Republiki Litewskiej czy też jedyną podstawą do otrzymania azylu na Litwie — podkreślił doradca prezydenta Nausedy.\n\nPutin ogłosił mobilizację. \"Ten proces będzie brzydki\"\n\nZarządzona przez prezydenta Rosji Władimira Putina mobilizacja nie wpłynie na przebieg wojny w Ukrainie w tym roku i nie podniesie drastycznie zdolności Rosji do podtrzymania inwazji w przyszłym roku – uważa amerykański Instytut Studiów nad Wojną (ISW). Think tank uważa, że Putin raczej nie przezwycięży fundamentalnych problemów strukturalnych, związanych z generacją siły wojskowej. Zarządzona 21 września \"częściowa mobilizacja\" stworzy dodatkowe wojsko, ale w sposób nieefektywny i obciążona będzie wysokimi kosztami społecznymi i politycznymi.\n\n\"Rosja zmobilizuje na ten konflikt rezerwistów. Ten proces będzie brzydki, jakość rezerwistów niska, a ich motywacja do walki jeszcze gorsza. Ale systemy istnieją w wystarczającym stopniu, by pozwolić komisarzom wojskowym i innym rosyjskim urzędnikom na znalezienie ludzi i wysłanie ich do jednostek szkoleniowych, a potem na wojnę\" – ocenia ISW.\n\nZdaniem ekspertów niska jakość jednostek utworzonych dotychczas z poboru \"ochotniczego\" oraz \"batalionów ochotniczych\" pozwala ocenić, jakiego wzrostu siły bojowej Rosja może się spodziewać po mobilizacji przymusowej. \"Mobilizacja nie wpłynie na przebieg konfliktu w 2022 r. i może nie mieć zbyt dramatycznego wpływu na zdolność Rosji do potrzymania wysiłku na obecnym poziomie w 2023 r.\" – napisano w raporcie.\n\n\"Problemy podkopujące wysiłek Putina na rzecz mobilizacji społeczeństwa do walki są wreszcie tak głębokie i fundamentalne, że nie może on ich naprawić w najbliższych miesiącach, a być może przez lata. Putin prawdopodobnie mierzy się z twardymi ograniczeniami zdolności Rosji do prowadzenia wojny na dużą skalę\" – ocenia ISW.\n\nAnalitycy zwracają uwagę, że rosyjskie siły zbrojne nie tworzyły warunków do skutecznej mobilizacji na dużą skalę co najmniej od 2008 r. i nie budowały siły rezerwowej potrzebnej do nagłego poboru i osiągnięcia natychmiastowego skutku na polu bitwy. \"Nie ma szybkich rozwiązań tych problemów\" – podkreślono.\n\nreklama reklama\n\nreklama reklama",
    "Polka emigrowała na Litwę. \"Śmieję się z moich zarobków, ale to problem\"": "— Nie robię tajemnicy z moich zarobków, więc ujawnię, że zarabiam około 650 euro miesięcznie. Na basen czy do salonu kosmetycznego nie chodzę, bo mnie po prostu na to nie stać. Zresztą u nas w teatrze dużo ludzi pracuje przynajmniej jeszcze w jakimś innym miejscu. Nie mam pojęcia, jak ci ludzie funkcjonują w kilku pracach i jeszcze mają na próbach siłę — w cyklu \"Nowi emigranci\" porozmawialiśmy z Emilią, która przeprowadziła się na Litwę.\n\n— Najbardziej podoba mi się to, że jest to taki spokojny kraj, ma w sobie ciszę, pewien spokój i zdrowe odcięcie od wszechobecnego pędu — mówi Emilia Kozłowska\n\n— Jest sporo Polek i Polaków, ale ciężko ich uznać za migrantów, bo w większości są to osoby urodzone już tutaj, których rodzice bądź dziadkowie żyli na Litwie przed wojną — dodaje\n\n— Litwini na pierwszy rzut oka wydają się raczej gburowaci i opryskliwi. Po bliższym poznaniu okazuje się, że to są ludzie tacy jak wszędzie. Niektórzy pozostają gburowaci, ale większość okazuje się miłymi, ciepłymi i pomocnymi osobami — podkreśla nasza rozmówczyni\n\n— Czasem robię podśmiechujki z tych moich zarobków, ale niestety bardzo kiepska pensja to jest akurat prawdziwy i duży minus tej pracy, a ceny w sklepach niestety wciąż rosną — przyznaje\n\n— Po inwazji Rosji na Ukrainę ceny za wynajem mieszkań na Litwie wzniosły się na poziom kosmosu — komentuje Emilia\n\nWięcej podobnych wywiadów przeczytasz na stronie głównej Onetu\n\nJak pokazuje opublikowane w 2021 r. badanie \"Migracje zarobkowe Polaków\", aż 16 proc. pracujących mieszkańców naszego kraju w ciągu najbliższych 12 miesięcy rozważa emigrację zarobkową. To dwa razy więcej niż przed pandemią, na co wpływ ma spadek dochodów wielu osób, a także wzrost inflacji. Najczęściej o wyjeździe myślą osoby w wieku 24-35 lat, dlatego postanowiliśmy ruszyć w Noizz z cyklem \"Nowi emigranci\". Rozmawiamy w nim z młodymi ludźmi, którzy już zdecydowali się na ten ruch i mogą się podzielić swoimi doświadczeniami.\n\nPolka mieszka na Litwie\n\nNasza kolejna rozmówczyni przeprowadziła się na Litwę, gdzie wg Departamentu Statystyki Polacy stanowią 6,5 proc. społeczeństwa i są największą mniejszością narodową w kraju. Emilia Kozłowska opowiedziała nam, jak wygląda tam jej życie.\n\nEmilia Kozłowska przed cerkwią w Kłajpedzie Foto: Archiwum własne bohaterki\n\nDlaczego postanowiłaś wyjechać z Polski?\n\nEmilia Kozłowska: Ukończyłam studia magisterskie na Akademii Muzycznej w Katowicach w zakresie wokalistyki. Nie będę ukrywać, że jako śpiewaczka operowa nie mam zbyt szerokiej oferty pracy i czasem chwytam się czegokolwiek, żeby móc się wyżywić. Chciałam pracować w operze: czy to w chórze, czy jako solistka. W 2021 r. — dwa lata po ukończeniu studiów — natrafiłam na ofertę z Teatru Muzycznego w Kłajpedzie na Litwie, potrzebowali sopranu do chóru. Była to bardzo zaskakująca sprawa, bo w tym czasie nadal szalał koronawirus, ale ten teatr zorganizował rekrutację w stu procentach online. Rozmowa z wybranymi kandydatami odbywała się na Teamsach. Po pewnym czasie otrzymałam informację, że zapraszają mnie do teatru.\n\nByłam tak podekscytowana i zdeterminowana, że nie były potrzebne żadne dyskusje i porady. Nie była to więc jakoś specjalnie przemyślana decyzja podjęta po uwzględnieniu wszystkich plusów i minusów emigracji. Praktycznie od razu postanowiłam, że jadę. Mam 28 lat i jestem na początku swojej drogi, nie mam dzieci, jestem osobą samotną, nie mam na ten moment żadnych zobowiązań. Właściwie nic mnie nie trzymało w Polsce.\n\nJaka jest Kłajpeda?\n\nKłajpeda to trzecie co do wielkości miasto na Litwie. To bardzo ważne miasto dla kraju, ponieważ znajduje się tutaj port morski. Warto wspomnieć, że wielkości na Litwie różnią się od tych w Polsce. Owo trzecie co do wielkości miasto ma tylko ok. 150 tys. mieszkańców, sprawia jednak wrażenie większego, takiego jak Katowice, bo jest dość rozciągnięta.\n\nWidok na dzielnice mieszkalne Kłajpedy Foto: Archiwum własne bohaterki\n\nOpowiedz trochę o swojej pracy.\n\nPracuję w Kłajpedzkim Państwowym Teatrze Muzycznym (po litewsku nazywa się Klaipėdos Valstybinis Muzikinis Teatras). Śpiewam w grupie sopranów i w chórze, ale miewam też okazję występować solo. W naszym teatrze wystawiamy opery, operetki, musicale oraz spektakle baletowe, organizujemy także koncerty.\n\nCzy musiałaś załatwiać jakieś formalności, żeby się tam przeprowadzić albo dostać legalną pracę?\n\nPrzed wyjazdem musiałam załatwić tylko szczepienie na COVID-19 (mogłam też okazać aktualny negatywny test). Jako obywatelka Unii Europejskiej mam prawo do podejmowania pracy oraz w miarę swobodnego poruszania się po innych krajach wspólnoty. Po upływie 90 dni od momentu przyjazdu na Litwę należy posiadać już pozwolenie na dłuższy pobyt (roczny lub dwuletni, to zależy od tego, na jak długo jest umowa o pracę). To w zasadzie jedyne rzeczy, jakie należy zrobić. Oczywiście lepiej mieć najpierw zorganizowaną legalną pracę i potem składać wniosek o pozwolenie na pobyt niż odwrotnie. Nie sprawdzałam tego jednak na swojej skórze, więc nie jestem pewna, jak to wygląda.\n\nWiem natomiast, że kolega z chóru, który przyjechał do nas z Iranu, ze względu na to, z jakiego kraju pochodzi, przechodził trochę bardziej dotkliwe procedury. Teatr musiał wystosować wniosek do ministerstwa kultury, żeby kolega z Iranu mógł podjąć tutaj pracę. Z kolei ministerstwo kultury wydało oświadczenie, aby mógł dostać pozwolenie na pobyt. Jednak dla nas, obywateli Unii Europejskiej, cała akcja jest niemal bezbolesna. Jedynym problemem było to, że w urzędzie migracyjnym w Kłajpedzie, w którym musiałam złożyć wniosek o pozwolenie na pobyt, nie byłam w stanie porozumieć się w języku angielskim. Uratowała mnie jedynie znajomość rosyjskiego. Może akurat tak natrafiłam, ale z tego, co wiem, to inni mieli podobnie.\n\nŽvejų rūmai - centrum kultury z salą widowiskową, tutaj odbywają się nasze spektakle i niektóre próby Foto: Archiwum własne bohaterki\n\nJakie tam są ceny w stosunku do zarobków? Ile kosztują podstawowe produkty w sklepach, kupno lub wynajem mieszkania?\n\nNiestety jest dość drogo. Nie robię tajemnicy z moich zarobków, więc ujawnię, że zarabiam około 650 euro miesięcznie. Za moje jednopokojowe mieszkanie w bloku z lat 70. płacę 280 euro bez mediów, które latem wynoszą ok. 40-50 euro, a zimą nawet do 100 euro. Tygodniowe zakupy spożywcze kosztują mnie jakieś 20-30 euro, ale oprócz jedzenia potrzebuję przecież uprać, posprzątać, zadbać o swoją higienę, no i jeszcze muszę w czymś chodzić. Na basen czy do salonu kosmetycznego nie chodzę, bo mnie po prostu na to nie stać. Zresztą u nas w teatrze dużo ludzi pracuje przynajmniej jeszcze w jakimś innym miejscu. Jedna koleżanka jest nauczycielką w szkole muzycznej, kolega zajmuje się komputerami i telefonami komórkowymi oraz pracuje w innym chórze, koleżanka pracuje w administracji naszego teatru, ktoś inny ma swoją firmę, ktoś tam pracuje na pół etatu w naszej garderobie. Nie mam pojęcia, jak ci ludzie funkcjonują w kilku pracach i jeszcze mają na próbach siłę, ogarniają repertuar itd.\n\nEmilia Kozłowska przed ścianką w teatrze, w którym pracuje Foto: Archiwum własne bohaterki\n\nZastanawiam się też, jak ludzi tutaj stać na samochód w stylu nowe Audi albo BMW. Mnie ciężko by było nawet tankować jakąś mydelniczkę z silnikiem 1.0. Jedna z koleżanek czasami mnie pyta: \"jak ty żyjesz z tego naszego stypendium?\" (my naszą pensję żartobliwie nazywamy stypendium) albo \"ty w ogóle coś sobie kupujesz, czy tylko jesz za te kopiejki?\". Tymczasem ja jednak jakoś organizuję się z finansami. Nie szaleję w sklepach, zresztą jak w moim ulubionym ciucholandzie jest dzień wszystko za 50 eurocentów, to po prostu buszuję tam i za nieduże pieniądze mam fajne ubranka w dobrym stanie, na które mnie stać. Do sieciówek w centrum handlowym nawet nie zaglądam. Ja sobie czasem robię podśmiechujki z tych moich zarobków, ale niestety bardzo kiepska pensja to jest akurat prawdziwy i duży minus tej pracy, a ceny w sklepach niestety wciąż rosną.\n\nW jaki sposób zmieniło się życie na Litwie po rozpoczęciu się inwazji Rosji na Ukrainę?\n\nLitwa wspomaga Ukrainę w tej sytuacji. Zorganizowane były zbiórki ubrań, lekarstw czy jedzenia. Nasz teatr zorganizował też koncert i cały dochód z biletów został przekazany na pomoc Ukrainie. Teraz trwa akcja oddawania krwi.\n\nW naszym teatrze najbardziej dało się odczuć wojnę w grupie baletu, w której było bardzo dużo osób z Ukrainy. Część chłopców wyjechała, przyjechały nowe dziewczyny, zresztą do orkiestry również przyszło kilka nowych skrzypaczek właśnie z Ukrainy.\n\nUcierpiał z kolei rynek mieszkaniowy. Ceny za wynajem wzniosły się na poziom kosmosu. Ludzie, którzy są zdesperowani i muszą gdzieś zamieszkać, żeby nie wylądować na ulicy, biorą, co jest i za jakiekolwiek pieniądze. Na ulicach widzę też o wiele więcej ukraińskich rejestracji samochodowych. Z tego, co udaje mi się zrozumieć z komunikatów radiowych, tutaj jest to żywy temat, pojawia się w wiadomościach, również w litewskich rewirach portali społecznościowych. Na Litwę z pewnością przybyło sporo uchodźców z Ukrainy, chociaż na pewno nie na taką skalę, jak w Polsce (raz, że kraj jest mniejszy, a dwa, że nie graniczy z Ukrainą). Podobnie jak czasem w naszym kraju, słyszy się też obawy Litwinów o ewentualny atak Rosji.\n\nBudynek dworca kolejowego w Kłajpedzie Foto: Archiwum własne bohaterki\n\nCzy na Litwie jest dużo migrantów?\n\nCiężko mi ocenić, chociaż nie sądzę, że jest to jakiś niesamowicie popularny kierunek. Sporo osób, które wybierają się tutaj na studia, pochodzi z Afryki. Moja była nauczycielka litewskiego prowadzi na kłajpedzkim uniwersytecie zajęcia dla obcokrajowców i twierdzi, że najwięcej studentów pochodzi z Nigerii. Zresztą na ulicach i w restauracjach widać osoby czarnoskóre oraz o urodzie bliskowschodniej. Są też imigranci z Indii.\n\nJest też oczywiście sporo Polek i Polaków, ale ciężko ich uznać za migrantów, w większości są to osoby urodzone tutaj, których rodzice bądź dziadkowie żyli na Litwie przed wojną. Jest również bardzo dużo Rosjan, ale to również jest uwarunkowane historycznie – kiedyś Litwa była przecież częścią Związku Sowieckiego. Obecnie, z przyczyn oczywistych, Litwa stała się także domem dla Ukraińców.\n\nJak Litwini podchodzą do migrantów? Czy do Polaków podchodzą jakoś inaczej niż do innych?\n\nOdnoszę ogólne wrażenie, że Litwini są bardzo zainteresowani obcokrajowcami i podchodzą do nich z ciekawością. Bardzo się cieszą, kiedy próbujemy mówić po litewsku i niesamowicie chętnie poprawiają wymowę (ogólnie wszystko chętnie poprawiają, ale wymowę i akcent szczególnie). Chętnie dzielą się również swoimi tradycjami i o nich opowiadają, są dumni z tego, kim są i chętnie to okazują. Są w rzeczywistości bardzo uprzejmi, chociaż na pierwszy rzut oka wydają się raczej gburowaci i opryskliwi. Po bliższym poznaniu okazuje się, że to są ludzie tacy jak wszędzie: niektórzy pozostają gburowaci, ale większość okazuje się miłymi, ciepłymi i pomocnymi osobami.\n\nJeśli chodzi o stosunek Litwinów do Polaków, to mam mieszane odczucia. To zależy, na kogo się trafi. Bardzo często zdarzają się osoby, które mówią po polsku (czasem dosłownie kilka zdań) i chętnie korzystają ze swojej wiedzy, kiedy dowiadują się, że jestem Polką. Mówią mi \"dzień dobry\" lub \"jak się masz\" i bardzo się z tego cieszą – ja zresztą też. W moim teatrze pracuje przynajmniej pięć osób, z którymi mogę porozmawiać po polsku (mniej lub bardziej) i zawsze są to miłe rozmowy.\n\nRaz zdarzyła się z kolei sytuacja w barze. Jakiś młody człowiek usłyszał, jak z kilkoma znajomymi rozmawiamy po angielsku i zainteresował się, z jakich krajów pochodzimy, więc powiedzieliśmy, skąd jesteśmy. Na wieść, że jestem z Polski, oświecił mnie, że on też nie pochodzi z Kłajpedy, tylko z jakiejś innej miejscowości, z terenów, które, jak sam ujął, \"były okupowane przez mój kraj\". Potem dosiadł się do nas i cały czas wypominał mi, że Polacy są okropni dla Litwinów i zawsze uważaliśmy się za lepszych, na co stwierdziłam, że absolutnie nie uważam się za lepszą od Litwinów i jeśli dosiadł się tu tylko po to, żeby mi wymyślać i mnie atakować, to ja sobie chętnie zjem w świętym spokoju. Potem stwierdziliśmy wspólnie ze znajomymi, że musiał to być wyjątkowy fanatyk, bo jak dotąd była to pierwsza i ostatnia tego typu sytuacja, która mnie spotkała na Litwie.\n\nDużo osób, zwłaszcza z pracy, mówi: \"byłam w Polsce ostatnio i było bardzo fajnie\", albo \"widziałem w Polsce to i to, bardzo mi się podobało\", albo \"w Polsce macie to i tamto i jest świetne\". Bardzo miło usłyszeć taki komentarz. Tak swoją drogą, koleżanka odwiedziła Polskę w wakacje i pożaliła mi się, że nikt z pokolenia (przepraszam) \"boomerów\" nie mówi po rosyjsku, chociaż tego się spodziewała, jak chciała kupić w kasie bilet na pociąg.\n\nOkolice starego miasta w centrum Kłajpedy Foto: Archiwum własne bohaterki\n\nCzy łatwo nawiązać znajomości z Litwinami?\n\nNiekoniecznie. Litwini są raczej ostrożni i nieufni, oczywiście są wyjątki, ale ogólnie są bardzo zdystansowani i powściągliwi. W dużej mierze jest to również skutek bariery językowej – sporo osób nie zna angielskiego. Są osoby, które w jakimś stopniu potrafią mówić po angielsku, ale bardzo często wstydzą się używać tego języka. Jeśli jakaś osoba z natury jest nieśmiała, to choćby znała angielski na poziomie C2, ciężko ją nakłonić do rozmowy. Kiedy jednak to się udaje, wówczas okazuje się, że są to na ogół wspaniali ludzie, bardzo pomocni, ciepli, wyrozumiali i życzliwi.\n\nZnaczna większość Litwinów, których poznałam w teatrze, to właśnie tacy ludzie. Bardzo chętnie pomagają w załatwianiu różnych spraw urzędowych, jeśli tylko mają czas i możliwość, są przy tym szczerzy i bezinteresowni. Raz chciałam zapisać się do przychodni, ale bałam się, że sobie nie poradzę i trafię do przychodni lub do lekarza rodzinnego, który absolutnie nie sprosta moim oczekiwaniom. Jedna z koleżanek z chóru pojechała ze mną do przychodni, poleciła lekarza i pomogła w rejestracji, chociaż wcale nie musiała tego robić. To był wolny czas, a mimo to postanowiła poświęcić go dla mnie. Bardzo jestem za to wdzięczna.\n\nLitwini mają również świadomość, że język litewski nie jest najczęściej uczonym językiem na świecie, a do tego jest trudny, więc w tej kwestii również pomagają. Chętnie mówią, co jakieś słowo lub zdanie oznacza, jak powiedzieć coś po litewsku itd. Życie i nawiązywanie znajomości, zwłaszcza wśród pokolenia starszego ode mnie o te 10-20 lat, bardzo ułatwia tutaj jednak znajomość języka rosyjskiego. Ludzie tutaj na ogół bardzo dobrze znają ten język, jest sporo osób, które mówią po rosyjsku tak dobrze, jak po litewsku. Zresztą często nie trzeba znać żadnego wspólnego języka, żeby dobrze ze sobą współpracować, żyć i móc sobie jakoś pomóc. Jeśli jednak liczy się na nawiązanie jakichś relacji, warto znać, poza angielskim, trochę rosyjskiego i oczywiście litewskiego. W Kłajpedzie niestety nie jest powszechny język polski, natomiast w Kownie, a już na pewno w Wilnie, można się miło zaskoczyć.\n\nCo ci się najbardziej podoba na Litwie?\n\nNajbardziej podoba mi się to, że jest to taki spokojny kraj. Ma w sobie taką ciszę, pewien spokój i zdrowe odcięcie od wszechobecnego pędu. Oczywiście, Kłajpeda żyje, rozwija się, budynki i drogi są remontowane, autobusy miejskie jeżdżą, centra handlowe i markety funkcjonują, dużo ludzi się przemieszcza, jednak jakoś inaczej to odczuwam niż w Polsce.\n\nLubię litewskie poszanowanie dla tradycji, przywiązanie do języka, do tradycyjnych wyrobów (są ogólnodostępne w każdym markecie, nie trzeba chodzić do specjalnego sklepu, żeby kupić dobry litewski wędzony serek lub \"šakotis\", ciasto, które po polsku nazywa się sękacz). Uwielbiam też litewskie sery, zwłaszcza te wędzone, są bardzo smaczne, polecam.\n\nDalszą część przeczytasz pod wideo:\n\nPodobają mi się tutejsze plaże. Jak powiedziałam kiedyś mojej mamie: \"najbardziej zatłoczona plaża w Kłajpedzie nie jest tak zatłoczona, jak najmniej zatłoczona plaża gdziekolwiek w Polsce\". Nawet przy temperaturze przekraczającej 30 st. C każdy znajdzie sobie miejsce. Co ciekawe, jest tu wiele plaż wydzielonych: publiczna koedukacyjna, dla pań, dla panów, dla nudystów, a nawet plaża dla ludzi z pieskami. W Polsce nie mamy aż tak różnorodnej oferty.\n\nMolo w miejscowości Połąga Foto: Archiwum własne bohaterki\n\nUwielbiam również lokalne ciucholandy. Jak byłam ostatnio w Polsce, to się zawiodłam, bo ceny wzrosły, a jakość spadła. Tutaj są świetne promocje, np. wszystko po 50 centów, a jakość bardzo mi odpowiada. Bardzo podoba mi się też funkcjonowanie targowisk. W moim mieście w Polsce targ jest raz w tygodniu i oferta jest taka sobie, a w Kłajpedzie na targu można przebierać i to codziennie. Produkty wyglądają bardzo kusząco (przepiękne ziemniaczki), ceny są w porządku i można często kupić rzeczy, których w marketach nie sprzedają. Sporo jest też produktów firm z Polski.\n\nDobrze funkcjonuje tu też sieć kiosków \"Lietuvos Spauda\" i to są prawdziwe kioski, budki stojące na chodnikach. Można w nich kupić bilety na autobus, gazety, papierosy, gumy do żucia, zapłacić za rachunki i te kioski normalnie pracują. Dla mnie to swego rodzaju sentyment i powrót do przeszłości. W moim mieście pozostały może ze trzy kioski z prawdziwego zdarzenia, a tu w Kłajpedzie są wszechobecne.\n\nNa Litwie od kilku lat działają też tzw. taromaty, czyli maszyny, do których wrzuca się puste butelki i puszki po napojach. Maszyna zlicza, ile się wrzuciło i dostaje się kwitek. Za każdą butelkę albo puszkę naliczane jest 10 centów i ten kwitek, na którym jest wydrukowana jakaś tam kwota, można wykorzystać podczas zakupów w danym sklepie. To jest bardzo fajne rozwiązanie.\n\nEmilia Kozłowska nad Bałtykiem zimą Foto: Archiwum własne bohaterki\n\nCo ci tam przeszkadza, za czym tęsknisz?\n\nWiadomo, że tęsknię za moją rodziną i przyjaciółmi w Polsce. Mama przyjeżdża do mnie co pół roku, jakiś czas temu ugościłam też jedną z moich przyjaciółek. Brakuje mi moich piesków, więc czasem głaskam obce, jak widzę jakiegoś przyjaznego pieska i właściciel pozwoli. Na szczęście dzisiejsza technologia pozwala skontaktować się z rodziną na wizji, więc to jakoś rekompensuje braki.\n\nBardzo smutne jest to, że mimo bliskości z Polską (serio, dzielimy granicę), Litwa jest z naszym krajem kiepsko skomunikowana. Bezpośredni samolot dostępny jest tylko z Warszawy do Wilna, promu nie ma (kiedyś był z Gdyni do Kłajpedy, ale chyba się nie sprzedawał, więc zamknęli połączenie, a szkoda). Dojechać można jedynie autokarem, podróż trwa kilkanaście godzin, a i tak do Kłajpedy trzeba się przesiąść w Kownie lub w Wilnie.\n\nNa Litwie irytuje mnie też transport kolejowy. Ma ograniczoną ofertę i lubi mieć opóźnienia. Teraz gdy chcę pojechać do Wilna lub do Kowna, wybieram autobus. Cenowo wychodzi podobnie, a kursów jest więcej i trwają krócej. Również autobusy miejskie w Kłajpedzie mnie nie satysfakcjonują. Jak na miasto studenckie i określające się mianem trzeciego co do wielkości w kraju, \"MPK\" ma mało kursów i nie jeździ do późna. Jak wychodzę z teatru po 22, mogę zapomnieć o autobusie. Najgorzej jest w sobotę i niedzielę, a przeważnie w te dni mamy spektakle i w teatrze siedzę do późna.\n\nTrochę wkurza mnie także częściowa prohibicja – alkohol w marketach można kupić do 20, a w niedzielę do 15. Niby ma to redukować pijaństwo, ale w praktyce i tak widuje się pijanych ludzi w autobusach o różnych porach dnia (12 czy 14, bez różnicy, sama widziałam). A jak chce się zaprosić znajomych na wieczorne spotkanie przy butelce wina, to nie robi się tego spontanicznie, przynajmniej w niedzielę.\n\nPrzeszkadzają mi czasem okropne, postkomunistyczne bloki. Niektóre wyglądają naprawdę koszmarnie, chociaż powoli większość jest remontowana i jakoś zaczyna przypominać siedziby ludzkie z XXI w. Akademia Muzyczna w Kłajpedzie również wymaga, moim zdaniem, generalnego remontu (przeciekający sufit w kilku salach to nie są godne warunki dla studentów).\n\nZ takich jeszcze osobistych spraw, brakuje mi sklepów w stylu \"wszystko po 5 złotych\", gdzie można kupić najróżniejsze rzeczy za małe pieniądze. W Polsce to były moje ulubione sklepy, tu nie mam się jak realizować, niestety.\n\nCzy chcesz zostać tam na stałe?\n\nAni chcę, ani nie chcę. Spodziewam się wszystkich ewentualności, jakie mogą mnie spotkać w życiu, więc na wszelki wypadek aktywnie uczę się litewskiego i już nawet mi idzie skromna komunikacja (serio, język jest absolutnie niepodobny do żadnego z tych, które znam). Chciałabym piąć się wyżej i pracować w prawdziwym teatrze operowym, a nie w muzycznym, w jakimś miejscu może o trochę szerszej i bardziej wymagającej publiczności, ale jeśli to się nie uda, to czemu miałabym nie zostać? Ostatecznie wszystko, czego mi potrzeba do normalnego, satysfakcjonującego i szczęśliwego życia, mogę tutaj znaleźć. Z tych rzeczy materialnych to na pewno, a przyjaciół można znaleźć w każdym miejscu na świecie, jeśli się chce i potrafi nawiązywać relacje. Co prawda trochę rozczarowuje mnie pogoda, no ale skoro ludzie dają radę żyć na Alasce, to deszczowa i wietrzna Kłajpeda może być znośna.",
    "Litwa: Około 700 osób uczestniczyło w centralnych Uroczystościach Ponarskich": "Około 700 osób wzięło udział w centralnych Uroczystościach Ponarskich, które odbyły się w poniedziałek w polskiej kwaterze w Ponarach, w miejscu masowych mordów podczas II wojny światowej. Zamordowano tam około 100 tys. osób, w tym głównie Żydów i - według niektórych szacunków - około 20 tys. Polaków.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Jesteśmy tutaj, by dać świadectwo prawdzie i nazywać rzeczy po imieniu, mówiąc o akcie ludobójstwa popełnionym na Polakach i Żydach\" - powiedziała podczas uroczystości wicemarszałek Sejmu RP Małgorzata Gosiewska.\n\nW swym przemówieniu nawiązała ona do zbrodni rosyjskich na Ukrainie. \"Na oczach całego świata odbywa się mord na narodzie ukraińskim. (…) Zbrodnie w Ponarach, zbrodnie na Ukrainie to konsekwencja chorych ideologii. W czasie II wojny światowej były nimi faszyzm, nazizm, komunizm, teraz jest nim rosyjski neoimperializm\" - wskazała wicemarszałek.\n\n\"Działania rosyjskiego agresora są identyczne jak wtedy niemieckiego. Dlatego, stając przy grobach naszych rodaków i pamiętając o ofierze, jaką ponieśli za to tylko, że byli Polakami, Żydami, musimy głośno wołać +nie dla ludobójstwa, nie dla zbrodni wojennych, nie dla wojny+, ale musimy też domagać się należnego zadośćuczynienia za poniesione straty i krzywdy tak wobec Niemiec, jak i - mam nadzieję - w najbliższej przyszłości wobec Rosji\" - powiedziała Gosiewska.\n\nWicemarszałek podziękowała Stowarzyszeniu Rodzina Ponarska, które od lat jest głównym organizatorem uroczystości, za utrwalanie pamięci. Jak wskazała, \"to dzięki wam pamiętamy, dzięki wam tu jesteśmy, to wy nie pozwalacie nam zapomnieć\".\n\n\"Od lat przyjeżdżamy tu pod koniec września, by uczcić pamięć naszych bliskich, a także by swoją wizytą przyczynić się do upowszechnienia wiedzy o zbrodni dokonanej w lesie ponarskim - powiedziała PAP Maria Wieloch, prezes Stowarzyszenia Rodzina Ponarska. Wskazała, że \"obecność w Ponarach, modlitwa w miejscu upamiętniającym śmierć naszych bliskich jest zawsze szczególnym wydarzeniem i wielkim przeżyciem\".\n\n\"Niestety najstarsze osoby, członkowie rodzin ofiar, już nie mają sił przyjechać, ale dołączają do nas młodsze osoby, które zainteresowały się historią, angażują się w przekazywanie wiedzy o zbrodni ponarskiej wśród swoich znajomych, wśród młodzieży szkolnej\" - podkreśliła Wieloch.\n\nSześciodniowe Uroczystości Ponarskie w Wilnie i na Wileńszczyźnie rozpoczęły się w czwartek. 30-osobowa delegacja Rodziny Ponarskiej i przedstawiciele społeczności polskiej złożyli kwiaty pod tablicą przy wileńskiej ulicy Połockiej na Zarzeczu, upamiętniającej światowej sławy lekarza onkologa prof. Kazimierza Pelczara. Złożono też kwiaty na Cmentarzu Bernardyńskim na symbolicznym grobie Henryka Pilścia, harcerza i żołnierza AK. Obaj zginęli w Ponarach. Kwiaty zostały złożone także w Zułowie, w miejscu narodzin marszałka Józefa Piłsudskiego.\n\nPolacy wzięli udział w piątek w litewskich uroczystościach Dnia Zagłady Żydów upamiętniających początek ostatniego etapu likwidacji wileńskiego getta, 23 września 1943 roku. Getto w Wilnie istniało od października 1941 roku.\n\nW centralnych Uroczystościach Ponarskich, w poniedziałek, w kwaterze polskiej w Ponarach udział wzięło około 700 osób, m.in. polska młodzież szkolna i akademicka, liderzy polskich organizacji, przedstawiciele polskiej placówki dyplomatycznej w Wilnie. Przy krzyżu upamiętniającym ofiary odbył się Apel Pamięci, została odprawiona msza święta.\n\nUroczystości Ponarskie zakończy we wtorek konferencja ponarska, która odbędzie się w podwileńskiej miejscowości Jaszuny.\n\nPodczas II wojny światowej las w Ponarach pod Wilnem był miejscem masowych mordów dokonywanych przez oddziały SS, policji niemieckiej i kolaborującej z Niemcami policji litewskiej. Niemcy, wspomagani przez ochotnicze oddziały litewskie, wymordowali tu ok. 100 tys. ludzi, w tym ok. 60-70 tys. Żydów. Mordowali też Polaków, Litwinów, Romów, Rosjan.\n\nOficjalnie uważa się, że w Ponarach zginęło kilka tysięcy Polaków; Rodzina Ponarska przekonuje, że ok. 20 tys.\n\nZ Wilna Aleksandra Akińczo\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Litwa: Transmisja rosyjskich i białoruskich mediów zakazana": "Sejm Litwy przyjął ustawę zakazującą transmisji rosyjskich i białoruskich kanałów telewizyjnych. Zakaz ma obowiązywać do października 2024 r. Przepisy przyjęto w trybie pilnym.\n\nZa poprawką do ustawy regulującej rynek radiowo-telewizyjny głosowało 113 ze 141 posłów do litewskiej Sejmu. Nie było żadnego głosu sprzeciwu, a czterech posłów wstrzymało się od głosu. W głosowaniu nie wzięło zaś udziału 24 posłów.\n\nFEJK MIESIĄCA: UE zablokowała kremlowskie media bo \"boi się prawdy\"? Nie, bo to część rosyjskiego systemu dezinformacji Eksperci od dawna wskazywali, że prokremlowskie media sieją dezinformację nie tylko w obszarze polityki międzynarodowej czy bezpieczeństwa, ale nawet zdrowia.\n\nCo zawierają nowe przepisy?\n\nW myśl nowych przepisów zakazana zostanie transmisja na terenie Litwy rosyjskich oraz białoruskich programów telewizyjnych i radiowych. Ma on obowiązywać co najmniej do 16 października 2024 r.\n\nKonieczność uchwalenia nowej poprawki ustawowej wynikała z tego, że w ubiegłym tygodniu wygasła obowiązująca dotąd sejmowa uchwała o stanie wyjątkowym (przyjęta w związku z pandemią COVID-19), która pozwalała wstrzymać transmisję na terenie Litwy programów telewizyjnych i radiowych, które zawierają dezinformację.\n\nDezinformacja zagraża demokracji w UE [EUROBAROMETR] Mimo problemów związanych z dezinformacją Polacy pozostają jednak euroentuzjastami\n\n„Musimy chronić przestrzeń informacyjną”\n\nRosyjskie kanały, często publikujące fake newsy na temat szczepień na koronawirus SARS-CoV-2 lub próbujące siać epidemiczną panikę, kwalifikowały się do tego co zawarto w uchwałę.\n\nTeraz jednak pojawiła się też kwestia emitowanej przez rosyjskie i białoruskie kanały państwowe dezinformacji na temat wojny na Ukrainie. Stąd, jak wyjaśniał inicjator przyjętej w Sejmie medialnej poprawki i jednocześnie przewodniczący parlamentarnej komisji kultury Vytautas Juozapaitis, konieczność zmian w prawie.\n\n„Dziś nie może być żadnych wątpliwości co do tego, że powinniśmy chronić naszą przestrzeń informacyjną” – podkreślił Juozapaitis.\n\nKrótko po wybuchu wojny sankcje na rosyjskie propagandowe kanały telewizyjne nałożyła Unia Europejska. Unijne sankcje dotknęły m.in. głównych prokremlowskich propagandystów.\n\nNadawania rosyjskich mediów państwowych zakazała też na swoim terytorium Łotwa.",
    "Zawiasy (Litwa): Odnaleziono szczątki 14 żołnierzy we wspólnej mogile": "Szczątki 14 osób odnalazł zespół Biura Poszukiwań i Identyfikacji IPN w m. Zawiasy podczas wrześniowych prac poszukiwawczych na Litwie. Ze zgromadzonych informacji historycznych wynika, iż są to szczątki polskich i litewskich żołnierzy poległych w walce podczas konfliktu polsko-litewskiego (1919-20). We wspólnej mogile przy szczątkach odnaleziono także elementy odzieży, w tym umundurowania wojskowego.\n\nZawiasy (lit. Lazdėnai) to miejscowość położona 30 km na północny zachód od Wilna, na linii kolejowej Wilno - Kowno. Latem 1920 r. odbyła się przy tej miejscowości jedna z ostatnich potyczek w czasie konfliktu polsko-litewskiego 1919-1920 r. Polegli tu i zostali pochowani we wspólnej mogile, przy szlaku kolejowym Wilno-Kowno, żołnierze litewscy oraz żołnierze polscy. W 1938 r., po nawiązaniu stosunków dyplomatycznych pomiędzy Rzeczpospolitą Polską a Republiką Litewską, kolejarze z obsługi stacji Zawiasy wraz z dowódcą strażnicy KOP Zawiasy uporządkowali zapomniane wówczas miejsce pochówku. Postawiony został nagrobek z krzyżem, a wokół mogiły posadzono białe akacje.\n\nMogiła nie przetrwała w tej formie do czasów współczesnych i na kolejne dziesięciolecia została zapomniana. W 2018 r. podczas kwerendy archiwalnej w Litewskim Centralnym Państwowym Archiwum pozyskano wykaz żołnierzy wojska litewskiego, pochowanych w Wilnie, Nowych Trokach, Oranach, Duksach, Lejpunach, Bortelach, Mejszagole i Zawiasach (stan na rok 1938), utworzony na potrzeby przekazania stronie litewskiej po nawiązaniu stosunków dyplomatycznych w 1938 r.\n\nPowyższe informacje zostały zgłoszone przez prezesa Komitetu Opieki nad Grobami Wojennymi, Mariana Sokalskiego, do Departamentu Dziedzictwa Kultury przy Ministerstwie Kultury Republiki Litewskiej. Zebrano również świadectwa mieszkańców, którzy wskazali możliwe miejsce pochówku żołnierzy, znajdujące się nieopodal stacji kolejowej. Wskazanemu obiektowi w styczniu 2019 r. został tymczasowo nadany status obiektu chronionego. Sprawa została przekazana do administracji samorządu elektreńskiego, na którego terenie znajduje się miejscowość. Prace poszukiwawcze samorząd elektreński, zorganizował w końcu 2021 r. Niestety, podczas prac nie odnaleziono miejsca pochówku ani szczątków poległych żołnierzy. W 2022 r. dzięki współpracy z Konsulatem RP w Wilnie, do projektu poszukiwań mogiły włączony został zespół Biura Poszukiwań i Identyfikacji IPN. Przeprowadzone kwerendy oraz analiza materiałów archiwalnych i kartograficznych pozwoliły wytypować miejsce pochówku.\n\n13 września 2022 r. podczas prowadzonych badań archeologicznych odnaleziono poszukiwaną wspólną mogiłę polskich i litewskich żołnierzy. Prace prowadzone są we współpracy z litewskim archeologiem Dianą Oleinik oraz przy wsparciu wolontariuszy Stowarzyszenia Odra-Niemen.",
    "Polska, Estonia, Litwa i Łotwa za ograniczeniem możliwości podróżowania po Europie dla obywateli Rosji": "Wspólne oświadczenie premierów Estonii, Łotwy, Litwy i Polski\n\nKraje graniczące z Rosją są w coraz większym stopniu zaniepokojone znaczącym i rosnącym napływem obywateli rosyjskich przez nasze granice do Unii Europejskiej i strefy Schengen. Uważamy, że zaczyna to być poważnym zagrożeniem dla naszego bezpieczeństwa publicznego i dla całej strefy Schengen.\n\nWśród obywateli rosyjskich wjeżdżających do UE/ strefy Schengen są osoby mające na celu zagrożenie bezpieczeństwu naszych krajów, jako że trzy czwarte obywateli rosyjskich popiera agresję Rosji na Ukrainę. Utrzymanie przez naszą straż graniczną bezpieczeństwa Europy\n\ni zapewnienie, że obywatele Rosji wjeżdżający do strefy Schengen nie stanowią zagrożenia dla naszego wspólnego bezpieczeństwa i stabilności naszych społeczeństw, wymaga ogromnych nakładów. Nie do zaakceptowania jest również to, że podczas gdy ludzie w Ukrainie są torturowani i mordowani, obywatele państwa będącego agresorem mogą swobodnie podróżować po UE. Większość wiz została wydana Rosjanom przed rosyjską agresją w Ukrainie na pełną skalę, w innych warunkach geopolitycznych i w innych okolicznościach. Podróż do Unii Europejskiej jest przywilejem, a nie prawem człowieka.\n\nCieszymy się z decyzji o zawieszeniu umowy o ułatwieniach wizowych zawartej przez UE z Rosją. Jest to niezbędny pierwszy krok. Jednakże konieczne jest podjęcie kolejnych środków w celu drastycznego ograniczenia liczby wydawanych wiz (przede wszystkim wiz turystycznych)\n\ni zmniejszenia napływu obywateli Rosji do Unii Europejskiej i strefy Schengen. Na niedawnym spotkaniu Gymnich w Pradze państwa członkowskie zapoznały się z coraz trudniejszą sytuacją w państwach członkowskich graniczących z Rosją, co daje podstawę do powzięcia odpowiednich środków na poziomie krajowym w celu ograniczenia możliwości wjazdu obywateli rosyjskich do Unii Europejskiej przez ich granice.\n\nEstonia, Łotwa, Litwa i Polska uzgodniły wspólne podejście regionalne i niniejszym pragną wyrazić swoją polityczną wolę i zdecydowany zamiar wprowadzenia tymczasowych krajowych środków dla obywateli rosyjskich posiadających wizy UE w celu przeciwdziałania bezpośrednim zagrożeniom porządku publicznego i bezpieczeństwa i ograniczyć możliwość wjazdu do strefy Schengen dla obywateli rosyjskich podróżujących w celach turystycznych, kulturalnych, sportowych i biznesowych.\n\nTymczasowe krajowe środki oparte na wspólnym podejściu powinny wejść w życie osobno w każdym z krajów do dnia 19 września 2022 r. Środki są przyjmowane na podstawie wspólnych przesłanek ochrony porządku publicznego i bezpieczeństwa wewnętrznego, a także ogólnego bezpieczeństwa naszej wspólnej przestrzeni Schengen. Nadal poszukujemy wspólnego podejścia na poziomie UE i zwróciliśmy się do Komisji Europejskiej z prośbą o zaproponowanie odpowiednich środków dotyczących wiz i ograniczenia wjazdu, które mogłyby zostać wdrożone w ujednolicony sposób przez wszystkie państwa członkowskie Unii Europejskiej oraz państwa stowarzyszone w ramach Schengen.\n\nPodkreślamy, że nie jest to całkowity zakaz wjazdu i w mocy zostaną utrzymane wspólnie uzgodnione uzasadnione wyjątki dla dysydentów, przypadków humanitarnych, członków rodzin, posiadaczy zezwoleń na pobyt, w celu ułatwienia przewozu towarów i usług transportowych, misji dyplomatycznych, ułatwień tranzytowych dla osób podróżujących z i do Kaliningradu itp. W pełni popieramy potrzebę dalszego wspierania przeciwników reżimu Putina i stwarzania im możliwości opuszczenia Rosji.",
    "Polska, Litwa, Łotwa i Estonia szykują wspólną propozycję nowych sankcji": "Kolejny unijny pakiet sankcji na Rosję za jej inwazję na Ukrainę został zapowiedziany przez Komisję Europejską jeszcze przed wakacjami. W ostatnich godzinach, wraz z ogłoszeniem przez prezydenta Władimira Putina mobilizacji, prace nad pakietem nabrały dynamiki. Ogłoszenie nowych restrykcji zapowiedzieli szefowa KE Ursula von der Leyen i szef unijnej dyplomacji Josep Borrell.\n\nReklama\n\n- Polska, Litwa, Łotwa, Estonia i państwa skandynawskie przygotowują wspólnie propozycję i chcą, aby była ona elementem nowego pakietu restrykcji. Będzie ona gotowa w ciągu najbliższych kilku godzin - przekazało źródło dyplomatyczne. - Jest jeszcze sporo sektorów rosyjskiej gospodarki, które nie są objęte restrykcjami. Jest przestrzeń do nałożenia kolejnych sankcji, zarówno sektorów, jaki i indywidualnych – dodało źródło.\n\nJak wskazał dyplomata, wojna oznacza ciągłe koszty dla państw UE i czym szybciej się skończy, tym ten koszt będzie dla krajów Wspólnoty niższy. - Nie możemy się w tej kwestii zatrzymać - zaznaczył.\n\nKE ma w najbliższych dniach przedstawić państwom członkowskim UE projekt kolejnego pakietu sankcji wobec Rosji. Ma on objąć m.in. osoby, które wspierają agresję Rosji wobec Ukrainy, a także rozszerzyć sektory objęte restrykcjami i dotyczyć rynku ropy.\n\nReklama\n\nSiódmy pakiet\n\nUE przyjęła w lipcu siódmy pakiet nowych sankcji wobec Rosji. Zakłada on m.in. zakaz importu rosyjskiego złota i jednocześnie wzmacnia kontrolę eksportu w zakresie produktów podwójnego zastosowania, w tym chemicznych i farmaceutycznych oraz zaawansowanych technologii. Pakiet ten zakłada też wpisanie ponad 50 osób i podmiotów powiązanych z Kremlem na unijne listy sankcyjne. Oznacza to zamrożenie ich majątków i zakaz wjazdu do UE.\n\nSzef dyplomacji UE Borrell oświadczył w czwartek, że dodatkowe sankcje wobec Rosji zostaną przyjęte tak szybko, jak to będzie możliwe, \"we współpracy z naszymi partnerami\".\n\nZ Brukseli Łukasz Osiński",
    "Litwa ukończyła budowę ogrodzenia na granicy z Białorusią": "Litewska premier poinformowała, że budowane od roku ogrodzenie na granicy jej kraju z Białorusią jest gotowe. Ingrida Šimonytė podkreśliła, że jest jednak tylko jeden z elementów ochrony granic.\n\nOgrodzenie powstało na długości 502 km, a prace nad nim trwały ponad rok. Rozpoczęto je krótko po tym jak mocno nasilił się nieregularny ruch migracyjny od strony Białorusi, a kolejne dowody wskazywały, że stoi za tym reżim Aleksandra Łukaszenki, który w zorganizowany sposób sprowadza z Bliskiego Wschodu (głównie z Iraku i Turcji) osoby, które chciały się przedostać do Unii Europejskiej.\n\nEstonia: Niektórzy Rosjanie stracą swoje nieruchomości? Estońskie Ministerstwo Spraw Wewnętrznych poinformowało, że wskutek nałożonych na nich sankcji niektórzy obywatele Rosji mogą stracić posiadane przez siebie w Estonii nieruchomości. Sprawa ta jest odpryskiem wstrzymania wydawania Rosjanom estońskich wiz. Według danych estońskiego MSW do obywateli rosyjskich należy w Estonii …\n\nUbiegłoroczny kryzys migracyjny\n\nLitwa, która nie ma licznych służb granicznych musiała wezwać na pomoc inne państwa członkowskie UE oraz unijną agencję ochrony granic FRONTEX. Na Litwę przedostało się przez tzw. zieloną granicę w ubiegłym roku 4,2 tys. osób, ale ponad 13 tys. zostało z granicy zawróconych przez służby.\n\nSytuacja migracyjna na granicy litewsko-białoruskiej wróciła już do normy, ale rząd litewski z budowy ogrodzenia nie zrezygnował. Teraz premier Litwy Ingrida Šimonytė wskazała, że nieregularny ruch migracyjny znów się nasila.\n\n„Na wszystkich odcinkach prace zostały wykonane w 100 procentach i teraz pozostały tylko pewne działania związane z usuwaniem usterek i pracami papierkowymi” – powiedziała jednak informując, że budowa ogrodzenia jest w praktyce ukończona.\n\nBorrell nie chce sankcji wizowych dla rosyjskich turystów Ponieważ większość z nich popiera inwazję na Ukrainę, część krajów środkowo-wschodniej Europy proponuje takie restrykcje.\n\nŠimonytė: Samo ogrodzenie to tylko element ochrony granicy\n\nBiegnie ono wzdłuż niemal całej granicy Litwy z Białorusią. Liczy ona 679 kilometrów, ale ponad 100 kilometrów biegnie brzegami rzek i jezior. W minioną sobotę (27 sierpnia) zatrzymano aż 125 próbujących nielegalnie przejść z Białorusi na Litwie osób. To najwięcej w tym roku w ciągu jednej doby.\n\nJednocześnie premier Šimonytė zastrzegła, że owo ogrodzenie „nie jest czymś, co może absolutnie ochronić kraj przed nielegalną migracją”. „Na ochronę granicy państwowej składa się kilka czynników, zarówno bariera fizyczna, jak i inne środki, wśród których podkreśliłbym znaczenie środków nadzoru i innych systemów informatycznych” – podkreśliła.",
    "W przededniu katastrofy. Czym żyła Litwa latem 1940 roku?": "Ostatnie lata litewskiej międzywojennej niepodległości są zdominowane przez trzy ultimata – polskie w 1938 roku, niemieckie w 1939 i sowieckie w 1940. Omawiając te wydarzenia historycy najczęściej analizują ruchy wojsk i działania dyplomatyczne, natomiast niewiele miejsca poświęca się codzienności, nastrojom i panującej atmosferze w tym okresie. Historyk Norbertas Černiauskas w swojej książce 1940. Paskutinė Lietuvos vasara („1940. Ostatnie lato Litwy”) rzuca więcej światła na plany i marzenia m...",
    "Litwa: Kancelaria rządu: nagrody Transatlantyckiego Przywództwa dla premierów państw bałtyckich i Polski": "Europejskie Centrum Analiz Geopolitycznych (ECAG) przyznało premierom państw bałtyckich i Polski nagrody Transatlantyckiego Przywództwa – informuje kancelaria litewskiego rządu. Nagrody zostaną wręczone podczas forum ECAG, które odbędzie się w dniach 27–29 września.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nWyróżnieni \"za silne wsparcie dla Ukrainy i wybitny wkład we wzmacnianie partnerstwa transatlantyckiego\" zostali premier RP Mateusz Morawiecki, premier Litwy Ingrida Szimonyte, premier Łotwy Kriszjanis Karinis i premier Estonii Kaja Kallas.",
    "Litwa wkrótce otworzy przedstawicielstwo dyplomatyczne na Tajwanie": "W listopadzie 2021 roku rząd litewski zezwolił na otwarcie w Wilnie przedstawicielstwa Tajwanu. Teraz przygotowywane jest oficjalne uruchomienia przedstawicielstwa Litwy w Taipei. Wszystko jest gotowe.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!",
    "Podlaskie: Dwóch tzw. kurierów zatrzymanych po pościgu przy granicy z Litwą": "Straż Graniczna we wspólnej akcji z policjantami zatrzymała w pobliżu granicy z Litwą dwóch tzw. kurierów nielegalnych imigrantów, którzy w sumie przewozili dziewięciu cudzoziemców. Kierowcy to dwaj Gruzini, zatrzymani zostali po pościgu - podał we wtorek Podlaski Oddział SG.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nJak poinformowała mjr Katarzyna Zdanowicz, rzecznik Podlaskiego Oddziału SG, w miejscowości Sudawskie (gmina Wiżajny) patrol próbował skontrolować na drodze kierowców mazdy i citroena. Obaj nie zareagowali jednak na sygnały do zatrzymania i z dużą prędkością zaczęli uciekać.",
    "Praca wre. Litwa zbuduje park logistyczny dla kontyngentu wojsk NATO": "",
    "Litwa: Rząd: zwrócimy się do KE o pomoc w przyjęciu Ukraińców": "Litwa zwróci się do Komisji Europejskiej o pomoc w przygotowaniach do przyjęcia tej zimy potencjalnie rosnącej liczby uchodźców wojennych z Ukrainy – postanowił w środę rząd. Litwa spodziewa się 60-100 tys. uchodźców wojennych.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Trudno podać konkretną liczbę, ilu uchodźców wojennych moglibyśmy przyjąć, ale przygotowujemy się, pracujemy z władzami poszczególnych rejonów nad zakwaterowaniem ich w szkołach, nieużywanych pomieszczeniach szpitali i innych lokalach\" - powiedziała podczas konferencji minister opieki społecznej i pracy Monika Navickiene. Wskazała, że Litwa jest już gotowa na przyjęcie około 25 tys. osób z Ukrainy.",
    "Litwa zakończyła budowę pierwszego magazynu energii": "Litewskie Ministerstwo Energii poinformowało o zakończeniu budowy pierwszego z czterech magazynów energii. Moc każdego z nich będzie wynosi 745 kWh.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n- Budowa została zakończona, w najbliższej przyszłości konieczne jest przetestowanie sprzętu, Obiekt stanie się ważnym elementem bezpieczeństwa energetycznego kraju - poinformował resort.",
    "Finlandia nie będzie wpuszczała Rosjan na swoje terytorium. Litwa odmawia azylu, Belgia wiz": "Minister spraw zagranicznych Pekka Haavisto poinformował, że wejdzie w życie w przyszłym tygodniu. Zakazany będzie także przejazd przez terytorium Finlandii z wizą schengenowską. Wyjątek będzie robiony dla osób przybywających do Finlandii w sprawach rodzinnych, a także do pracy i na studia.\n\nWcześniej taką decyzję podjęły Estonia i Łotwa. Belgia wstrzymała wydawanie wiz Rosjanom. Poinformował o tym premier Belgii Alexander De Croo w Nowym Jorku. Występując na sesji Zgromadzenia Ogólnego ONZ szef belgijskiego rządu w ostrych słowach skrytykował Rosję za napaść na Ukrainę. Mówił o średniowiecznym barbarzyństwie i odpowiedzialności sprawców zbrodni.\n\nBelgia już jakiś czas temu przestała wydawać wizy schengeńskie Rosjanom. Przyznaje tylko wizy humanitarne uważnie analizując każdy wniosek. Premier Belgii mówił o tym w kuluarach sesji Zgromadzenia Ogólnego ONZ. W przemówieniu na sesji wiele miejsca poświęcił wojnie na Ukrainie. „W tym konflikcie nie ma miejsca na neutralność” - mówił szef belgijskiego rządu wskazując na okrutne zbrodnie popełniane przez Rosjan. „To przypomina średniowieczne barbarzyństwo, a nie rosyjską wielkość. Sprawcy zbrodni zostaną osądzeni, odpowiedzialności nie unikną ani rzeźnicy z Buczy ani liderzy w Moskwie” - powiedział Alexander De Croo. Poparł działania wspólnego zespołu śledczego złożonego z przedstawicieli unijnych krajów, który współpracuje z Międzynarodowym Trybunałem Karnym w tej sprawie.\n\nLitwa nie udzieli azylu Rosjanom tylko dlatego, że są mobilizowani na wojnę z Ukrainą – oświadczył w sobotę minister spraw zagranicznych Litwy Gabrielius Landsbergis. Premier Ingrida Szimonyte uważa, że nie jest obowiązkiem krajów sąsiednich ratowanie Rosjan przed wcielaniem do wojska.\n\nIn Europe, Putin is financing his puppets to carry out his agenda of division and unrest.\n\n\n\nWe will not allow Russian trojan horses to undermine our democracies with disinformation and fear.\n\n\n\nWhen the fight for democracy is to be fought, we will and we shall stand up. #UNGA pic.twitter.com/cYBu3TS4DP — Alexander De Croo 🇧🇪🇪🇺 (@alexanderdecroo) September 23, 2022\n\n\"Litwa nie przyzna azylu tym, którzy po prostu uciekają przed odpowiedzialnością. Rosjanie muszą zostać i walczyć przeciwko Putinowi\" - napisał na Twitterze Landsbergis.\n\n\n\n\"Nie jest chyba obowiązkiem Litwy, ani innych krajów sąsiednich, ratowanie wszystkich obywateli Rosji przed mobilizacją\" - powiedziała premier Szimonyte komentując w piątek możliwość ewentualnego zwiększenia napływu obywateli rosyjskich.\n\n\n\nSzefowa rządu wskazała, że zarówno przy podejmowaniu decyzji dotyczących wiz humanitarnych, jak i azylu, każda osoba musi być oceniana indywidualnie, z uwzględnieniem zagrożeń, z jakimi się spotyka.\n\n\n\n\"Nie rozumiałabym sytuacji, w której pozwalamy ludziom na wjazd na Litwę z powodów humanitarnych tylko dlatego, że wojna była dla nich OK, gdy oglądali ją w telewizji, siedząc na kanapie, a teraz już nie jest OK, gdy twój rząd i twój (minister obrony Siergiej) Szojgu wezwali cię do wojska i zaprosili do udziału w wojnie\" - powiedziała Szimonyte.\n\nLithuania will not be granting asylum to those who are simply running from responsibility. Russians should stay and fight. Against Putin. — Gabrielius Landsbergis🇱🇹 (@GLandsbergis) September 23, 2022\n\nDodała, że rosyjska agresja na Ukrainę rozpoczęła się w 2014 roku i obywatele Rosji mieli \"czas, by zdecydować, po czyjej są stronie\".\n\n\n\nPrezydent Rosji Władimir Putin ogłosił w środę częściową mobilizację w kraju. Operacja ma objąć rezerwistów, czyli osoby, które już odbyły służbę wojskową, ale przed wysłaniem na front mają przejść dodatkowe szkolenie. Mobilizacja obejmie ok. 300 tys. osób - poinformował minister obrony Siergiej Szojgu.\n\nIAR/PAP/ks",
    "Niechlubna statystyka reprezentacji Polski. Gorsza jest tylko Litwa!": "Niechlubna statystyka reprezentacji Polski. Gorsza jest tylko Litwa!\n\nReprezentacja Polski ma najlepszego napastnika na świecie i... jedną z najsłabszą defensyw w Lidze Narodów. Polska w pięciu meczach straciła już 12 bramek. Gorsza od Biało-Czerwonych jest tylko jedna reprezentacja.\n\nPAP / Leszek Szymański / Na zdjęciu: Grzegorz Krychowiak\n\nPo czwartkowym meczu wiele mówi się o słabszej formie Roberta Lewandowskiego, który ma zdecydowanie gorszy okres w kadrze. Napastnik Barcelony ostatniego gola na Stadionie Narodowym strzelił w meczu z Albanią w eliminacjach do mistrzostw świata, który rozegrano 2 września 2021 roku. Od tego momentu minęło już 385 dni (więcej TUTAJ-->).\n\nTo jednak nie słaba skuteczność Lewandowskiego jest największym problemem kadry. Gołym okiem widać, że mocno szwankuje defensywa, która bardziej przypomina dziurawy szwajcarski ser niż dobrze działający monolit.\n\nStatystyki nie pozostawiają złudzeń. Biało-Czerwoni w pięciu spotkaniach Ligi Narodów stracili aż 12 bramek. To najsłabszy wynik spośród wszystkich ekip, które występują w Dywizji A. Tylko Litwa może \"pochwalić się\" gorszym wynikiem - 13.\n\nBiorąc pod uwagę wszystkie drużyny, które rywalizują w Lidze Narodów, dwucyfrową liczbą straconych goli mają jedynie cztery reprezentacje: Polska, Walia, Litwa i Gibraltar.\n\nReprezentacja Polski po raz ostatni nie straciła bramki... w marcu, w finałowym meczu baraży ze Szwecją (2:0) na Stadionie Śląskim. Wtedy Polska gra w ustawieniu z 4 obrońcami: Kamilem Glikiem, Janem Bednarkiem, Matty'm Cashem oraz Bartoszem Bereszyńskim.\n\nW czwartek eksperyment z 3 środkowymi obrońcami ponownie nie wypalił. Selekcjoner Czesław Michniewicz ma prawdziwy ból głowy, bowiem Meksykanie, którzy będą naszym pierwszym rywalem podczas MŚ w Katarze, wcale nie są słabszą drużyną niż Holandia.\n\nW niedzielę 25 września Polacy zagrają w Cardiff z Walią. Stawką meczu będzie prawo gry w Dywizji A Ligi Narodów w kolejnej edycji. Nam do utrzymania wystarcza remis. W pięciu potyczkach Biało-Czerwoni zgromadzili cztery punkty, Walijczycy mają tylko jeden.\n\nRywal Wynik Rozgrywki Szkocja 1:1 Towarzyski Szwecja 2:0 Finał baraży Walia 2:1 Liga Narodów Belgia 1:6 Liga Narodów Holandia 2:2 Liga Narodów Belgia 0:1 Liga Narodów Holandia 0:2 Liga Narodów\n\nCzytaj także: Biało-Czerwoni oblali egzamin. Polska to nie Barcelona [OCENY]\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy reprezentacja powinna grać ustawieniem z trzema środkowymi obrońcami? Tak Nie zagłosuj, jeśli chcesz zobaczyć wyniki\n\nPolub Piłkę Nożną na Facebooku\n\nZgłoś błąd",
    "PGNiG: kolejna dostawa LNG w Kłajpedzie": "Polskie Górnictwo Naftowe i Gazownictwo (PGNiG) odebrało w terminalu w Kłajpedzie na Litwie 90 mln m sześc. gazu ziemnego. Była to szósta w tym roku dostawa do tego terminalu - poinformowała spółka w poniedziałek.\n\nJak poinformowało w poniedziałek na Twitterze PGNiG, w weekend w terminalu w Kłajpedzie na Litwie spółka odebrała szóstą w tym roku dostawę LNG. Gazowiec British Achiever dostarczył z USA ok. 90 mln m sześc. gazu ziemnego (wolumen po regazyfikacji).\n\nDzięki uruchomionemu w maju tego roku gazociągowi Polska-Litwa dostawy przyjmowane w tej instalacji mogą być kierowane na rynek polski.\n\nPGNiG zarezerwowało przepustowość terminalu skroplonego gazu ziemnego (LNG) w litewskiej Kłajpedzie dla sześciu statków – poinformował na początku maja w wywiadzie dla nadawcy publicznego LRT litewski minister energii Dainius Kreivys.\n\nOperator terminalu LNG w Kłajpedzie Klaipedos Nafta informował natomiast w połowie marca, że przepustowość terminalu została w pełni zarezerwowana do 30 września, czyli do końca bieżącego „roku gazowego”, i rozpoczęła się alokacja przepustowości terminalu na ostatni kwartał tego roku.\n\nGaz-System zakończył budowę interkonektora łączącego Polskę i Litwę na początku maja br. Gazociąg GIPL o długości 508 km połączył gazowe systemy przesyłowe, którymi zarządzają polski Gaz-System oraz AB Amber Grid. Przepustowość przerywana dla kierunku z Litwy do Polski to 1,9 mld m sześc. gazu rocznie. Przepustowość dla kierunku z Polski na Litwę to 2 mld m sześc. gazu rocznie. Pełną przepustowość GIPL osiągnie w październiku br.\n\nPAP/RO",
    "Kurierzy migrantów zatrzymani przez SG na granicy z Litwą": ".pl\n\nwiadomości z Polski i ze świata",
    "Litwa kupi drony, które mają zabezpieczyć Bałtyk przed Rosją. Co to za sprzęt?": "Litewskie ministerstwo obrony przekazało, że rozpoczęły się procedury przetargowe na 35 systemów UAV, z których 26 to \"minidrony\", a pozostałe to drony \"mniejszego typu\". Jednakże litewski rząd nie sprecyzował, jakiego konkretnego rodzaju drony zamierza kupić.\n\nObecnie Siły Zbrojne Litwy nie dysponują odpowiednimi dronami taktycznymi do rozpoznania i obserwacji. Pozyskanie tych systemów znacznie poprawi zdolności wywiadu wojskowego litewskiej armii Arvydas Anušhauskas, minister obrony narodowej\n\nPrzyszłe litewskie drony wojskowe - co potrafią?\n\nGłównym celem dronów ma być wykonywanie misji wywiadowczych i rozpoznawczych. Będą wykrywać, identyfikować i śledzić cel, a także mają kierować i korygować ogień artyleryjski. Maszyny będą należeć do klasy \"mini\" i do klasy \"małej\" (czyli poniżej 150 kg wagi).\n\nMinidrony ważą 20 kg i potrafią się wznieść na wysokość do 1000 m z \"efektywnym zasięgiem do 25 km\". Z kolei \"mały\" typ drona waży ponad 20 kg, a jego zasięg wynosi 50 km, przy maksymalnym pułapie do 1 500 m. Jak donosi Bulgarianmilitary, z analizy rynku wynika, że całkowity koszt zakupu bezzałogowych statków powietrznych dla litewskiej armii może wynieść około 36 mln euro.\n\nReklama\n\n- Ministerstwo Obrony Narodowej i Litewskie Siły Zbrojne przywiązują dużą wagę do pozyskania i integracji nowych instrumentów rozpoznawczych i wojennych mających na celu poprawę zdolności bojowych - oświadczyli przedstawiciele litewskiego rządu.\n\nLitwa kupi amerykańskie drony kamikaze?\n\nLitewski rząd potwierdził także, że Wilno chce kupić drony Switchblade - są to drony kamikaze. Pozwolą one na precyzyjne uderzenia na wrogie pozycje w odległości do 10 km. Według oficjalnych informacji Litwa wprowadza plan wzmocnienia swoich zdolności obronnych. Wilno jest gotowe zainwestować nawet 1 mld euro w zakup sprzętu wojskowego, który pochodziłby głównie ze Stanów Zjednoczonych i z Niemiec.\n\nDrony Switchblade 300 są specjalnym pociskiem manewrującym, który wspiera konwencjonalne lub specjalne siły operacyjne w terenie, a także wojska operujące ze stałych pozycji obronnych. Maszyny tego typu można przenosić nawet w plecaku i szybko je rozmieszczać na różnego rodzaju platformach, w tym lądowych i morskich. UAV-y wyposażone są m.in. w GPS i kamery pokazujące obraz w czasie rzeczywistym, co zapewnia precyzyjne celowanie. Drony mogą być wykorzystane także w misjach rozpoznawczych i w misjach dotyczących ochrony innego sprzętu wojskowego.",
    "Wojna Rosji z Ukrainą. Najważniejszy niemiecki generał obawia się siły rosyjskiej armii": "Czytaj więcej Świat Wojna Rosji z Ukrainą. Dzień 205 24 lutego Rosja rozpoczęła pełnowymiarową inwazję na Ukrainę. Rosja oskarża Zachód o utrudnianie realizacji porozumienia ze Stambułu w zakresie dostaw rosyjskiego zboża i nawozów.\n\n- Władimir Putin wciąż może otworzyć drugi front - stwierdził gen. Zorn, według którego obwód kaliningradzki, Morze Bałtyckie i fińska granica to miejsca, w których Rosja mogłaby rozpocząć atak.\n\n\n\nReklama\n\n- Nawet jeśli 60 proc. rosyjskich sił zbrojnych jest związanych na Ukrainie, wciąż mają niewykorzystane możliwości - dodał inspektor generalny Bundeswehry.\n\nCzytaj więcej Dyplomacja Rosja: Przewodniczący Dumy chce ukarania prezydenta Dudy Rosyjskie władze powinny przeanalizować wypowiedzi polskiego prezydenta, Andrzeja Dudy, ws. rekompensaty za straty poniesione przez Polskę w czasie II wojny światowej - oświadczył przewodniczący Dumy, Wiaczesław Wołodin.\n\n- Jeśli Putin ogłosi powszechną mobilizację, nie będzie miał problemów osobowych (w armii) - dodał gen. Zorn.\n\n\n\nReklama\n\nWypowiedzi niemieckiego generała skrytykował emerytowany generał Ben Hodges, były dowódca sił USA w Europie. \"Zaskakująco kiepska analiza rosyjskich możliwości, która niestety odbija sposób myślenia większości niemieckich elit. Sama Finlandia rozbiłaby rosyjskie wojska. Litwa i Polska zdusiłyby obwód kaliningradzki w tydzień. Rosyjska marynarka wojenna chowa się na Krymie nawet w sytuacji, gdy Ukraina nie ma marynarki\" - napisał Hodges.\n\n\n\nW tym samym wywiadzie generał Zorn poddaje w wątpliwość znaczenie skutecznej kontrofensywy Ukrainy w obwodzie charkowskim. Jego zdaniem nie było to natarcie, które może \"odepchnąć Rosjan na szerszym froncie\".\n\n\n\nGen. Zorn dodał, że Ukrainie brakuje żołnierzy, by kontynuować kontrofensywę.\n\nInspektor generalny Bundeswehry stwierdził też, że niemiecka armia nie może przekazać więcej broni Ukrainie.\n\n\n\n- Aby skutecznie odstraszać (Rosjan), potrzebujemy odpowiednich sił - podkreślił.\n\n",
    "EuroBasket. Media: Sędziowie meczu Litwa – Niemcy zawieszeni (sport.tvp.pl)": "",
    "Litwa: W Wilnie otwarto polsko-ukraińską wystawę „Mamo, ja nie chcę wojny!”": "„Mamo, ja nie chcę wojny!” - pod takim tytułem w czwartek w Wilnie została otwarta polsko-ukraińska wystawa prezentująca rysunki polskich dzieci wykonane w czasie II wojny światowej i rysunki dzieci ukraińskich, związane z rosyjską inwazją na Ukrainę.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Przerażające jest to, że te dzieci wszystko widziały, co narysowały\" - powiedziała ambasador Polski na Litwie Urszula Doroszewska. Podkreśliła podczas otwarcia wystawy, że \"język graficzny jest bardzo zrozumiały, on trafia wprost do naszych serc\".",
    "Eurobasker 2022: Hiszpania – Litwa [relacja, wynik], Wielkie Koszykarstwo Litewskie. Mistrzowie świata wyeliminowani! (sport.tvp.pl)": "",
    "Najpierw Polska, teraz Litwa. Wstrzymują produkcję nawozów": "\"Rekordowo wysokie ceny gazu ziemnego wpływają bezpośrednio na koszty produkcji i ceny naszych nawozów, które stały się niekonkurencyjne w porównaniu z produkcją wytwórców z USA i Rosji\" - powiedział dyrektor generalny Achemy Ramunas Miliauskas, cytowany w komunikacie koncernu.\n\nDyrektor dodał, że \"w obecnej sytuacji rynkowej większość zachodnich producentów nawozów jest zmuszona zamknąć swoje fabryki i Achema nie stanowi wyjątku\".\n\nZdaniem Andriusa Romanovskisa, przewodniczącego Konfederacji Biznesowej Litwy, zamknięcie Achemy pokazuje, że biznes nie może przetrwać sam w wojnie energetycznej i że rząd kraju musi przyczynić się do rozwiązania problemów.\n\n\"To bardzo zła wiadomość, że tak ważna, strategiczna firma w kraju zawiesza swoją działalność. To pokazuje, że nawet firmy tej wielkości nie są w stanie sprostać wyzwaniom, związanym z rosnącymi kosztami surowców energetycznych\" – oświadczył Romanowski w rozmowie z agencją BNS.\n\nAchema zatrudnia 1250 osób. W wyniku wstrzymania pracy zakładu 5 proc. pracowników zostanie zwolnionych, część pozostanie z domach z wynagrodzeniem w wysokości 40 proc. pełnej wypłaty, a część zajmie się remontami instalacji fabryki.\n\nDalsza część artykułu pod materiałem wideo\n\nZobacz także: Ceny gazu oszalały. \"Najboleśniej odczują to mniejsze firmy\"\n\nNajpierw w Polska, teraz Litwa. Wstrzymują produkcję nawozów\n\nPrzypomnijmy, że 23 sierpnia zarząd Grupy Azoty poinformował o czasowym zatrzymaniu pracy instalacji do produkcji: nawozów azotowych, kaprolaktamu oraz poliamidu 6. Decyzję uzasadniono \"nadzwyczajnym i bezprecedensowym wzrostem cen gazu ziemnego\". Analogiczną decyzję o wstrzymaniu produkcji nawozów ze względu na wysokie ceny gazu podjął Anwil, który należy do PKN Orlen. Ograniczenie produkcji nawozów ogłosiły również należące do Grupy Azoty Zakłady Azotowe Kędzierzyn.\n\nPrzedsiębiorcy i organizacje branżowe alarmowały, że wstrzymanie produkcji nawozów pociągnie za sobą brak dwutlenku węgla wykorzystywanego m.in. przez browary, zakłady mięsne, producentów napojów czy serów.\n\nW niedzielę wicepremier Kowalczyk przekazał na Twitterze, że razem z ministrem aktywów państwowych, wicepremierem Jackiem Sasinem pracuje nad systemem, który umożliwi wznowienie produkcji nawozów. \"Projekty przedstawimy na najbliższej Radzie Ministrów. Ich wdrożenie rozwiąże problemy z zaopatrzeniem w dwutlenek węgla, a rolnikom ułatwi zakup nawozów\" - zapewnił szef MRiRW. Jednocześnie zaapelował, by nie siać paniki.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Spadnijmy do Dywizji B, grajmy towarzyskie z Litwą. Po co nam ta Holandia, Belgia…": "Spadnijmy do Dywizji B. Albo nawet do C. Dlaczego nie, rozwiąże to przecież tyle problemów. Piłkarze nie będą musieli się tłumaczyć z porażek. Kibice będą się cieszyć z goli. Uwierzymy, że jesteśmy wielcy i najlepszym też damy radę. A że nie damy, wiadomo, tylko po co się utwierdzać w tym przekonaniu co miesiąc, jak można raz w eliminacjach i raz na turnieju?\n\nKiedyś było inaczej, lepiej. Graliśmy w eliminacjach z jedną dużą reprezentacją i ona z nami najczęściej wygrywała, ale uznawaliśmy – trzeba wyciągnąć wnioski, tu poprawić, tam zmienić i będzie w porządku. W międzyczasie mecze towarzyskie z Litwą, ach, jak myśmy tę Litwę lali, nadludzie, nadpiłkarze. Potem co prawda wpierdol od kogoś dużego (albo już i średniego na imprezie), chwila gadania o potrzebie kolejnych korekt i znów.\n\nOd dużych w głowę, natomiast ci mniejsi pod butem. I znów byliśmy wielcy przez parę chwil…\n\nTo nie. To trzeba było zmienić i wprowadzić jakąś głupią Ligę Narodów, która udowadnia nam, że uprawiamy hobby futbol. Piłkarze wkurwieni, trener wkurwiony, kibice też, generalnie jedno wielkie wkurwienie. Trzeba się tłumaczyć, widzieć swoje braki w każdym punkcie futbolowego abecadła. Bez sensu.\n\nMówię – przegrajmy z Walią, spadnijmy o piętro. Tam przecież Armenia, Słowenia, Albania, Izrael… Będzie pięknie. Do pewnego momentu wszystkich po 3:0, żeby na końcu spuścić nogę z gazu, stracić prowadzenie w grupie i powiedzieć, że zabrakło koncentracji.\n\nAle, ale! Wyciągniemy wnioski!\n\nEch… Nie chce się oglądać takich spotkań jak wczoraj, naprawdę. Byłem na trybunach, ale chciałem z nich zejść i rzucić drugą piłkę na boisko. Żeby sobie chłopaki pograli i jednak coś mieli z tego spotkania, a nie tylko trening biegowy, bo przecież biegać to można po lesie, niekoniecznie trzeba jechać na stadion, tym bardziej że ten nie ma bieżni (w Chorzowie taki mecz miałby więcej sensu). Istnieje oczywiście obawa, że jakbym podał do Glika, to on i tak by ją wypieprzył na aut, ale zawsze byłaby jakaś szansa, że jednak przejmie Zieliński i chwilę pogramy.\n\nMam obawy, czy podobnego scenariusza nie zaserwuje nam nie tylko Argentyna, bo tu mam pewność, ale również Meksyk. No jednak na tak dziadowski środek, jakim my dysponujemy, to nie potrzeba wielkich filozofów futbolu, tylko piłkarzy choćby solidnych. A Meksyk takich ma. Nie widzę tego, żeby Krychowiak za nimi nadążył. To jest w ogóle niebywały przykład piłkarza, którego żaden rywal nigdy nie widział przodem. Bo on zawsze jak ma piłkę, to się odwraca dupą, chwilę nią pokręci, a potem pada.\n\nCzasem sędzia gwizdnie, czasem nie. Jak tak, to często z litości…\n\nAle Krychowiak to jeszcze pół biedy, bo on to chociaż widoczny tyłem, natomiast Linettego nikt nie widział ani przodem, ani tyłem. Podobno wczoraj grał i zszedł w przerwie, jednak jest to informacja niepotwierdzona.\n\nJedziemy na mundial, ale sens ma to powoli taki, jakby jechać do Kataru po piwo. Niby dostaniesz, ale ile się trzeba narobić. No i tu podobnie – narobimy się z analizą, logistyką, taktyką, a potem wyjdziemy na boisko od piłki nożnej, by piłkę widzieć głównie w naszej siatce.\n\nMoże chociaż zamiast z tym Chile przed mundialem, to jednak z Litwą?\n\nWOJCIECH KOWALCZYK\n\nWIĘCEJ O MECZU POLSKA – HOLANDIA:",
    "Litwa chce zastąpić rosyjski w szkołach innymi językami obcymi": "Litwa chce zastąpić rosyjski w szkołach innymi językami, pisze portal „Europejska Prawda” powołując się na „Delfi”. Aby to zrobić, minister edukacji nauki i sportu Jurgita Šiugždinienė, powiedziała, że należy stopniowo rozszerzyć naukę innych języków obcych.\n\n„Naprawdę chcielibyśmy jak najszybciej rozszerzyć możliwości nauki innych języków. I te liczby stopniowo rosną. Widzimy, że wybór niemieckiego, francuskiego rośnie” – powiedział Šiugždinienė na konferencji prasowej. Jednocześnie, minister, wyraziła ubolewanie, że liczba osób, które wybiera inne języki obce niż rosyjski nie rośnie tak szybko.\n\nLitewska minister zauważyła też, że trudno jest zapewnić naukę francuskiego czy niemieckiego szczególnie w małych szkołach, gdzie w szkołach uczy się 5-8 uczniów w klasie. Nie trudno się domyślić, że najwięcej nauczycieli języków obcych uczy rosyjskiego.\n\n\n\n\n\nDJK, .eurointegration.com.ua",
    "Szelmowski uśmiech Luki Doncicia. Słowenia po zwycięstwo z Litwą pojechała taksówkami": "- Enjoy, have fun, let's go! - krzyknął spiker w hali w Kolonii tuż przed pierwszym podrzutem i jakże prorocze były to słowa. Słoweńcy i Litwini ruszyli na siebie w pełnym biegu, radość, zabawę i satysfakcję z oglądania faworytów EuroBasketu można było odczuwać od pierwszych sekund. Zastępy litewskich fanów ryknęły, gdy pierwsze punkty w meczu zdobył Domantas Sabonis, ale już po chwili strzeliła siatka drugiego kosza i Luka Doncić po raz pierwszy uśmiechnął się w swój firmowy, szelmowski sposób. Wpadła pierwsza trójka.\n\nREKLAMA\n\nZobacz wideo Szpilka o swoim wąsie. „Kama się wkurzyła, a teraz jestem Artur Gustavo Gavilia Szpilka\"\n\nSzelmowski uśmiech Luki Doncicia. Słowenia po zwycięstwo z Litwą pojechała taksówkami\n\nPierwsza z wielu w wykonaniu Słoweńców już w pierwszej kwarcie - po kilku minutach obrońcy tytułu mieli ich pięć i nieznacznie prowadzili. Ale nie szło im łatwo, bo Litwini grali bardzo twardo, fizycznie - w ataku starali się wykorzystywać pod obręczą Sabonisa oraz potężnego Jonasa Valanciunasa, a w obronie twardo bronili przeciwko Donciciowi. Gwiazdor NBA, jeden z najlepszych zawodników na świecie, nie miał łatwego dnia.\n\nPasjonujący bój w EuroBaskecie. Luka Doncić i spółka ograli Litwinów\n\nNa słoweńskiego magika oczy kibiców z całego świata zwrócone są od lat, kamery śledzą każdy jego ruch. Cyrkowe rzuty na treningach, śmieszne wpadki na sesjach zdjęciowych, różne niebanalne historie uwieczniane są regularnie na zdjęciach i filmikach. Przed czwartkowym meczem w sieci też pojawiły się nietypowe nagrania, jak Doncić i koledzy ruszają spod hotelu taksówkami, bo niemieccy organizatorzy nie podstawili autobusu, który miał ich zawieść do hali.\n\nDrużyna z taksówek mecz zaczęła dobrze, ale Litwa pokazywała ogromną determinację. Doncić musiał ciężko pracować w każdej akcji, większość punktów wymagała od niego dużego wysiłku. Z drugiej strony kilka razy zaczarował wszystkich dookoła i niby w zwolnionym tempie, ale ruchami i zwodami opanowanymi do perfekcji dostarczał piłkę tam, gdzie chciał. W środek obręczy lub do kolegów. Ostatecznie słoweński gwiazdor rzucił 14 punktów, miał sześć zbiórek i 10 asyst. Ale i cztery straty oraz aż 10 niecelnych rzutów z 14 prób z gry.\n\nTak źle z polskim basketem nie było od lat. A to dzieje się 3 lata po 8. miejscu na świecie\n\nO przebiegu meczu i zmieniającym się wyniku nie ma sensu pisać, bo mecz był szalenie zacięty, oba zespoły co chwilę odgryzały się świetnymi akcjami. Tych wyjątkowych było mnóstwo - efektowne wsady, znakomite podania, zaskakujące rozwiązania, płynne manewry techniczne, przebłyski taktyczne, ale też twarda walka w każdym miejscu parkietu. Mecz był po prostu znakomity.\n\nLitwinom bardzo zależało na zwycięstwie - nie dość, że sukcesem chcieli rozpocząć marsz po medal, to jeszcze pałali żądzą rewanżu za przegrany w Kownie finał turnieju kwalifikacyjnego do igrzysk w Tokio. Rok temu Słoweńcy pokonali ich 96:85, a rewelacyjny Doncić zdobył wówczas 31 punktów, miał 11 zbiórek i 13 asyst.\n\nRewanż się jednak nie udał, znów lepsi byli Słoweńcy - w kluczowych i nerwowych momentach czwartej kwarty ich gwiazdy były lepsze niż kluczowi gracze rywali. Ważne punkty zdobywali świetnie grający weteran Goran Dragić (w sumie 19, 8/14 z gry), skuteczny pod koszami był naturalizowany Amerykanin Mike Tobey (24 punkty i osiem zbiórek) i oczywiście Doncić, Litwini pod rosnącą presją nie potrafili odrobić strat. Luka znów mógł się uśmiechnąć.\n\nAntetokounmpo zmierzył się z Jokiciem. I pobił rekord Grecji",
    "Francja. Relacja i wynik na żywo": "Litwa i Francja zmierzą się w sobotę na mistrzostwach Europy w koszykówce. Kto wygra? Relacja na żywo z meczu Litwa - Francja na Polsatsport.pl.\n\nMistrzostwa rozgrywane będą od 1 do 18 września ponownie w czterech krajach-gospodarzach: w Czechach (Praga), Gruzji (Tbilisi), Niemczech (Kolonia, faza finałowa - Berlin) oraz we Włoszech (Mediolan). Pierwotnie EuroBasket miał się odbyć w 2021 roku, ale ze względu na pandemię COVID-19 i przesunięcie terminu igrzysk w Tokio został przełożony o rok.\n\nDo ćwierćfinałów, czyli najlepszej ósemki, awansują zwycięzcy pierwszej rundy pucharowej. Spotkania 1/4 finału odbędą się 13 i 14 września, a półfinały 16 września. Mistrza Europy oraz zdobywcę brązowego medalu wyłonią mecze ostatniego dnia turnieju - 18 września w Berlinie.\n\nRelacja na żywo z meczu Litwa - Francja na Polsatsport.pl. Początek o godz. 17:45.\n\nMC, Polsat Sport",
    "Litwa: Wicepremier Gliński: wojna na Ukrainie to czas przełomowy, który może zreformować Europę": "Piątkowe polsko-litewskie konsultacje międzyrządowe były zdominowane przez temat wojny na Ukrainie; to czas przełomowy, który może zreformować Europę - powiedział PAP w piątek w Wilnie wicepremier, minister kultury i dziedzictwa narodowego prof. Piotr Gliński.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nKonsultacje odbyły się w Wilnie pod przewodnictwem szefów rządów Polski i Litwy, Mateusza Morawieckiego i Ingridy Szimonyte. Wicepremier Gliński uczestniczył w dwustronnym spotkaniu z ministrem kultury Litwy Simonasem Kairysem.",
    "Ukraińskie Panzerhaubitze będą naprawiane na Litwie": "Polityka obronna Ukraińskie Panzerhaubitze będą naprawiane na Litwie AŚ Adam Świerkowski 19.09.2022 08:20 Drukuj\n\nPDF\n\n\n\n\n\nPzH 2000 będą naprawiane na Litwie z racji na to, że kraj ten również je posiada oraz ma zdolności do przeprowadzania ich remontów.\n\nFot. Litewskie Ministerstwo Obrony Facebook\n\nTwitter\n\nLinkedIn\n\nKopiuj link\n\nWyślij email Litewskie ministerstwo obrony za pośrednictwem serwisu Twitter oznajmiło, że samobieżne armatohaubice PzH 2000 używane przez Ukraińców będą serwisowane na Litwie oraz że litewskie transportery opancerzone M113 już zmierzają na Ukrainę.\n\nReklama\n\nReklama\n\nLitwa aktywnie wspiera Ukrainę sprzętem wojskowym, dostarczając jej transportery opancerzone, wozy dowodzenia, amunicję, efektory przeciwlotnicze i przeciwpancerne czy artylerię holowaną. Dodatkowo zapowiedziano teraz, że z racji na posiadane zdolności remontowe samobieżnych armatohaubic PzH 2000 (Litwa zakupiła ich 21, z czego 2 posłużą do szkolenia a 3 jako zapas części zamiennych) będzie mogła ona serwisować ukraińskie PzH 2000, które są bardzo mocno eksploatowane. Dodatkowo w zamieszczonym komunikacie została przekazana informacja wraz ze zdjęciami wysyłanych na Ukrainę litewskich transporterów opancerzonych M113.\n\nCzytaj też Kolejne transportery opancerzone dla Ukrainy\n\n🇱🇹Lithuania's military support to 🇺🇦Ukraine continues. Howitzers with battlefield injuries are on their way to Lithuania, where we will organise their repair. At the same time, our M113 armoured personnel carriers continue their journey to the battlefield in🇺🇦. Разом до перемоги! pic.twitter.com/c93xCxMdJR — Lithuanian MOD 🇱🇹 (@Lithuanian_MoD) September 16, 2022\n\nRheinmetall i Krauss-Maffei Wegmann (KMW) utworzyły na Litwie spółkę joint venture Lithuania Defence Services , której celem jest kompleksowe wsparcie logistyczne wozów bojowych należących do Sił Zbrojnych Litwy oraz innych państw NATO stacjonujących w krajach bałtyckich. Chodzi o wykorzystanie efektów synergii i promowanie wielonarodowej interoperacyjności pomiędzy siłami zbrojnymi i sektorami obronnymi państw członkowskich NATO.\n\nReklama\n\nCzytaj też Niemcy wesprą wozy pancerne na Litwie\n\nReklama\n\nCzytaj też Bayraktar dla Ukrainy wylądował na Litwie\n\nReklama\n\nPomoc wojskowa, jakiej do tej pory Litwa udzielała, obejmuje m.in. naramienne wyrzutnie pocisków przeciwlotniczych bardzo krótkiego zasięgu Stinger, broń przeciwpancerną, kamizelki kuloodporne i hełmy, moździerze 120 mm, broń strzelecką, termowizory, transportery opancerzone M113, ciężarówki, SUV-y, holowane haubice M101 wraz z amunicją i bezzałogowiec klasy MALE Bayraktar TB2 wraz z amunicją, którego zakup został sfinansowany przez społeczeństwo Litwy. Łączne wsparcie wojskowe, jakiego Litwa udzieliła Ukrainie do tej pory, wynosi ponad 125 mln euro.\n\nCzytaj też Litwa przekazuje kolejne haubice na Ukrainę",
    "EuroBasket 2022: Litwa i Czarnogóra jako ostatnie ekipy awansowały do 1/8 finału": "Litwa po zwycięstwie nad Bośnią i Hercegowiną 87:70 (gr. B) oraz Czarnogóra po wygranej z Gruzją 81:73 (gr. A) jako ostatnie zapewniły sobie awans do 1/8 finału mistrzostw Europy koszykarzy. Bohaterem dnia był Śłoweniec Luka Doncic, który uzyskał 47 pkt w meczu z Francją (88:82).\n\nSłowenia zrewanżowała się tym samym wicemistrzom olimpijskim za porażkę w półfinale w Tokio (89:90). Obrońca tytułu na Eurobaskecie - Słowenia, z pierwszego miejsca w gr. B awansowała do 1/8 finału, w którym zmierzy się z czwartą drużyną gr. A, czyli Czarnogórą.\n\nZOBACZ TAKŻE: EuroBasket 2022. Polscy sędziowie odsunięci od prowadzenia meczów\n\nLuka Doncic (Dallas Mavericks) gwiazda ligi NBA, dokonał historycznej rzeczy - zdobywając 47 pkt wpisał się na drugie miejsce na liście strzelców ME, pozostawiając w pokonanym polu takich graczy jak Grek Nikos Galis czy Niemiec Dirk Nowitzki. Najskuteczniejszym koszykarzem pozostaje Belg Eddy Terrace, który w 1957 roku rzucił w meczu z Albanią 63 pkt.\n\nDoncic uzyskał 27 z pierwszych 36 pkt rzuconych przez drużynę Słowenii. Trafił 9 z 12 rzutów za dwa punkty, 6 z 11 zza linii 6,75 m oraz 11 z 12 wolnych. Miał też siedem zbiórek i pięć asyst.\n\nLitwini awansowali z czwartej pozycji w gr. B, co oznacza, że w 1/8 finału będą rywalizować z mistrzem świata Hiszpanią - liderem gr. A, który to miejsce zapewniłsobie po wygranej z środę w Tbilisi z Turcją w spotkaniu na szczycie 72:69. Gruzja to pierwszy gospodarz Eurobasketu, który nie będzie występować w play off.\n\nW czwartek odbędą się ostatnie mecze w grupach C i D. Polska, która ma bilans 3-1 w Pradze zagra z niepokonaną Serbią.\n\nMC, PAP",
    "Litwa: po trzech latach zakończył się remont kaplicy Ostrobramskiej": "Zakończył się remont kaplicy Ostrobramskiej w Wilnie, który trwał trzy lata. Została odnowiona fasada kaplicy, okna i okiennice, zmieniono system wentylacyjny, zainstalowano windę. Obraz Matki Boskiej znajduje się teraz za specjalnym szkłem. Dla zwiedzających udostępniono skarbiec. Koszt prac wyniósł około 3 mln euro.\n\n„Duży projekt, który trwał trzy lata, dobiegł końca i wykonano wiele różnych prac w służbie ludziom” – powiedział podczas prezentacji prac ksiądz prałat Kestutis Latoża, rektor kaplicy Ostrobramskiej.\n\nPodkreślił, że „kaplica Matki Bożej Miłosierdzia stała się bardziej dostępna dla pielgrzymów, wiernych, a także bardziej interesująca dla turystów”. Po remoncie po raz pierwszy otwarty został skarbiec kaplicy Ostrobramskiej. Mieści się on w niedużym pomieszczeniu tuż za obrazem Matki Bożej Miłosierdzia. W skarbcu prezentowanych jest 65 eksponatów o wyjątkowej wartości artystycznej i historycznej: relikwiarze, kielichy, monstrancje, świeczniki, antepedia. Wśród eksponatów są m.in. piuski obu papieży Jana Pawła II i Franciszka, którzy odwiedzili Litwę, a także puchary ofiarowane przez prezydentów Polski.\n\nW gablotach eksponowanych jest ponad 5 tys. wotów – tabliczek wotywnych o różnych kształtach i formach, korali, różańców, różnego rodzaju ozdób, orderów – świadków wysłuchanych modlitw i doznanych w tym miejscu łask. Najstarsze wotum, które się zachowało, pochodzi z 1802 r.\n\nOstra Brama to jedna z bram wjazdowych w fortyfikacjach miejskich wzniesiona w XVI w. Pierwotnie nosiła nazwę Bramy Krewskiej albo Miednickiej, gdyż droga prowadziła w kierunku Krewa i Miednik. Te nazwy jednak nie przetrwały. Nazwa Ostra Brama prawdopodobnie wiąże się z konstrukcją murów obronnych miasta, które dawniej zbiegały się z dwóch stron pod kątem ostrym. W XVII w. karmelici bosi, którzy tuż obok bramy wjazdowej wybudowali kościół św. Teresy, umieścili w niszy bezpośrednio nad bramą od strony miasta obraz Matki Boskiej. Dopiero później wybudowano kaplicę.\n\nAutor obrazu Matki Boskiej Ostrobramskiej, namalowanego na siedmiu deskach dębowych i nazywanego też ikoną, nie jest znany. Koronacja obrazu papieskimi koronami odbyła się 2 lipca 1927 roku na placu Katedralnym w Wilnie. Dokonał jej metropolita warszawski, ksiądz kardynał Aleksander Kakowski. Obraz otrzymał wówczas tytuł Matki Miłosierdzia.\n\nPAP",
    "Litwa: Wiec przed ambasadą Czech w Wilnie w obronie zagrożonych likwidacją polskich szkół; protestujący proszą czeską dyplomację o pomoc": "Około 500 osób – uczniowie polskich szkół na Litwie ich nauczyciele i rodzice - protestowało w czwartek w Wilnie przed ambasadą Czech, które w tym półroczu przewodniczą UE. Protestujący prosili czeskich dyplomatów o pomoc w obronie polskiego szkolnictwa na Litwie.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nProtestujący z hasłami \"Obrońmy nasze dzieci, naszą przyszłość\", \"Stop dyskryminacji mniejszości narodowych\" w językach polskim i angielskim apelowali do czeskiej dyplomacji o wstawiennictwo.",
    "Likwidacja polskich klas w szkole na Litwie. „To jest wyłącznie polityczna decyzja”": "Władze Samorządu Rejonu Trockiego na Litwie podjęły decyzję o likwidacji klas 11. i 12. w polskim Gimnazjum im. Longina Komołowskiego w Połukniu. Polscy radni zamierzają zaskarżyć tę decyzję. Skierowanie decyzji władz samorządowych do sądu zapowiada radna samorządu trockiego z ramienia Akcji Wyborczej Polaków na Litwie-Związku Chrześcijańskich Rodzin Alina Kowalewska. – To jest wyłącznie polityczna decyzja – komentuje sprawę radna.\n\nMer Samorządu Rejonu Trockiego Andrius Šatevičius na posiedzeniu rady przedstawił swoją propozycję, aby dzieci nie musiały dojeżdżać do szkoły odległej o około 20 km od Połuknia. – Chcemy, aby dzieci uczyły się na miejscu. Proponujemy zatem, że uczniowie mogą zostać zarejestrowani w Gimnazjum im. Henryka Sienkiewicza w Landwarowie, a uczyć się będą w swojej szkole w Połukniu, w swojej atmosferze i wśród swoich kolegów w klasie – powiedział dziennikarzom.\n\n\n\n\n\nPropozycja władz samorządowych oznacza, że polskie dzieci mogłyby nadal uczęszczać do Gimnazjum im. Longina Komołowskiego, ale formalnie będą uczniami innej placówki oświatowej. Mer nie wyjaśnił, jak zgodnie z prawem jego propozycja mogłaby zostać zrealizowana. Nie wyobraża sobie tego również dyrektor szkoły w Połukniu Renata Krasowska. –To bulwersujące, że kiedy wszyscy uczniowie w kraju są pewni swoich miejsc w szkołach, to nasi są traktowani jak ludzie drugiej kategorii – mówi.\n\n#wieszwiecej Polub nas\n\nRenata Krasowska w rozmowie z Polskim Radiem zapowiada, że dzieci będą mogły nadal uczęszczać do szkoły w Połukniu i dodaje, że nauczyciele zgodzili się pracować za darmo. Z decyzją samorządu nie zgadzają się również przedstawiciele rodziców i uczniów polskiego gimnazjum.\n\n– Moim zdaniem to likwidacja szkoły, chociaż mówią, że to nieprawda. Smutno jest tym bardziej, że o tę szkołę długo walczyliśmy – mówi uczennica jedenastej klasy Gabriela Zapolska.\n\n\n\n\n\nProblemem polskiej szkoły jest niewystarczająca wymagana liczba uczniów w ostatnich klasach. Ratunkiem miał był ogólny plan nauczania przyjęty ze szkołą litewską \"Medeinos\", która znajduje się w tym samym budynku. Jednak jej dyrektor w ostatniej chwili, pod koniec sierpnia skompletował ostatnie klasy i oświadczył, `że nie zgadza się na jego wprowadzenie.\n\n\n\n\n\nW zeszłym tygodniu minister spraw zagranicznych Zbigniew Rau poinformował, że na jego wniosek minister spraw zagranicznych Litwy Gabrielius Landsbergis podjął interwencję w sprawie polskiego gimnazjum w Połukniu u mera rejonu trockiego. Jak wynika z wpisu ministra na Twitterze, szef litewskiej dyplomacji zapewnił go, że sprawa zostanie rozwiązana zgodnie z dobrem polskich uczniów.\n\n\n\n\n\nTo nie pierwsze problemy polskiego gimnazjum w Połukniu\n\n\n\n\n\nWg polskiej gazety „Kuriera Wileńskiego” 3 dni przed rozpoczęciem roku szkolnego Šatevičius wysłał do rodziców uczniów pismo, że w związku z małą liczbą uczniów, sugeruje, aby ci przenieśli swoje pociechy do litewskiego gimnazjum „Medeinos”.\n\n\n\n\n\n– Mamy za mało uczniów, by sformować klasy, ale nawet w takiej sytuacji prawo przewiduje wyjście. W bardzo podobnej sytuacji znajduje się litewskie Gimnazjum „Medeinos”. Kiedy tylko zaczęłam pracę jako dyrektorka, zwróciłam się do dyrektora tej szkoły z prośbą o większą współpracę. Nasze szkoły miały już wówczas wspólny plan nauczania w najstarszych klasach i uważamy, że to właśnie jest najlepsze wyjście dla Połuknia. Nie było jednak żadnego zainteresowania moją propozycją — mówiła dyrektorka Gimnazjum „Kurierowi Wileńskiemu”.\n\n\n\n\n\n\n\n\n\nS prawa kładzie się cieniem na relacjach polsko-litewskich\n\n\n\n\n\nWskutek rosyjskiej inwazji na Ukrainę doszło do zacieśnienia stosunków pomiędzy Warszawą i Wilnem. W lipcu doszło do spotkania prezydentów Polski i Litwy na tzw. przesmyku suwalskim. Złożono wtedy deklaracje zacieśniania współpracy militarnej pomiędzy oboma państwami.\n\n\n\n\n\nCzytaj także: Wschodnia flanka NATO wzmocniona. „Bezpieczeństwo naszej części Europy staje się faktem”\n\n\n\n\n\nPrezydent Litwy Gitanas Nauseda mówił o polsko-litewskiej współpracy w ramach projektów infrastrukturalnych, które są realizowane nawet szybciej niż przewidują plany. – Jednakowo postrzegamy zagrożenie ze strony Rosji i współpracujemy na różnym poziomie i w różnych formatach, w których podejmujemy wspólne decyzje – podsumował.\n\n\n\n\n\nDecyzja trockich samorządowców może przynieść niepotrzebne napięcia w relacjach pomiędzy Polską i Litwą, szczególnie w czasie, kiedy za naszą granicą toczona jest wojna i potrzebna jest jeszcze większa zgodność zapatrywań Polski i jej strategicznie ważnego sąsiada.\n\n\n\n",
    "Litwa: Polska przekazała 1042 wyprawki dla pierwszaków polskich szkół": "Polska przekazała w tym roku 1042 wyprawki dla pierwszaków szkół polskich na Litwie. Są to wypełnione plecaki, które zakupiła Fundacja Pomoc Polakom na Wschodzie z funduszy kancelarii premiera RP. Wkrótce dotrze też jednorazowe stypendium.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Dzisiaj dostarczyliśmy ostatnie plecaki do poszczególnych szkół\" - poinformowała w poniedziałek PAP Krystyna Dzierżyńska, wiceprezes Stowarzyszenia Nauczycieli Szkół Polskich na Litwie \"Macierz Szkolna\". W plecakach znajdują się wszystkie potrzebne przybory szkolne: piórniki, farby, kredki, plastelina, patyczki do liczenia, liczydełka, zeszyty, papier kolorowy, nożyce, nawet torebka na trampki - wylicza Dzierżyńska.",
    "Litwa: W Wilnie obraduje zjazd Rady Polonii Świata, który wybierze nowe władze": "W Wilnie obraduje zjazd Rady Polonii Świata, zrzeszającej około 40 organizacji polskich i polonijnych, celem których jest reprezentowanie interesów Polaków rozsianych po świecie. W sobotę delegaci wybiorą nowe władze Rady.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nCzołowe hasło czterodniowych obrad, które rozpoczęły się w czwartek, brzmi \"Wierni tradycji - gotowi na wyzwania XXI wieku\".\n\nTeresa Berezowsky z Kanady, przewodnicząca Rady Polonii Świata wskazuje, że \"polskie tradycje i obyczaje, kultura i język to wartości, które organizacje polonijne należące do Rady starają się zachować w swoich krajach\".",
    "Ukraina: stabilizacja rynku paliw": "Analizy\n\nUkraina: stabilizacja rynku paliw\n\n21 września Rada Najwyższa przyjęła ustawę przywracającą akcyzę na paliwa w wysokości 100 euro za 1 tys. litrów benzyny i oleju napędowego oraz 52 euro za 1 tys. litrów LPG. Z podatku zwolniono zakupy na potrzeby Ministerstwa Obrony w okresie obowiązywania stanu wojennego (nie później niż do 1 lipca 2023 r.). Według rządowych szacunków akcyza podniesie dochody budżetowe o maksymalnie 3 mld hrywien miesięcznie (ok. 82 mln dolarów).\n\nPrzywrócenie podatku odbywa się na tle obserwowanej w ostatnich tygodniach stabilizacji ukraińskiego rynku paliw. Ich import zwiększył się z niespełna 60 tys. ton w marcu do 709,5 tys. ton w sierpniu (zob. wykres 1). Aż 95% benzyny i 72% oleju napędowego sprowadzanych do kraju przypada na państwa UE. Wśród nich najważniejszymi dostawcami są Polska, Bułgaria i Litwa w przypadku oleju napędowego (zob. wykres 2) oraz Litwa, Bułgaria, Grecja i Rumunia w przypadku benzyny (zob. wykres 3). Choć import wciąż nie jest tak wysoki jak przed wojną (w 2021 r. Ukraina sprowadzała miesięcznie średnio 865 tys. ton benzyny, oleju napędowego i LPG), to z powodu zmniejszenia konsumpcji spowodowanego rosyjską agresją jest to ilość wystarczająca. Według szacunków Ministerstwa Gospodarki zużycie paliw w okresie od września do grudnia br. wyniesie 500–550 tys. ton miesięcznie.\n\nKomentarz\n\nUstabilizowanie rynku paliw to duży sukces Kijowa. Przed wybuchem wojny Ukraina pokrywała samodzielnie jedynie ok. 50% zapotrzebowania na benzynę, 15% na olej napędowy i 20% na LPG. W 2021 r. aż 71% sprowadzanych paliw pochodziło z Rosji i Białorusi, jednak po rozpoczęciu rosyjskiej inwazji dostawy całkowicie wstrzymano. Na UE przypadało tylko 19% importu, z czego ponad połowę stanowiły surowce z Litwy (rafineria w Możejkach). Transportowano je tranzytem przez Białoruś, który został wstrzymany przez Mińsk kilka tygodni przed rozpoczęciem działań wojennych. Ponadto po 24 lutego zablokowano ukraińskie porty, co uniemożliwiło import paliw drogą morską, a sytuację dodatkowo pogorszyły zniszczenie jedynej działającej rafinerii w Krzemieńczuku oraz masowe ataki rakietowe na bazy paliwowe na terytorium całego kraju. Doprowadziło to do deficytu, szczególnie jeśli chodzi o zaspokajanie potrzeb odbiorców indywidualnych, a w konsekwencji – do wielogodzinnych kolejek na stacjach benzynowych i reglamentowania sprzedaży.\n\nSytuacja zaczęła się stabilizować na przełomie czerwca i lipca wskutek przekierowania wszystkich dostępnych środków transportu do obsługi importu z państw UE. Udało się to dzięki pokonaniu trudności na granicy ukraińsko-unijnej, w tym związanych z różną szerokością torów kolejowych, co znacząco utrudniało logistykę. Wprowadzono też priorytet przy przekraczaniu granicy dla pojazdów wwożących paliwa. Działania te spowodowały, że w okresie od końca czerwca do połowy września ceny – mimo inflacji przekraczającej 20% oraz deprecjacji hrywny – spadły o kilka–kilkanaście procent w zależności od rodzaju paliwa. Stopniowo redukowano przy tym wszelkie ograniczenia dotyczące ilości kupowanych paliw.\n\nZniesienie akcyzy Rada przegłosowała 15 marca, aby złagodzić podwyżki zarówno dla ludności, jak i biznesu. Inicjatywa wzbudziła kontrowersje, gdyż ceny i tak wzrosły (co wynikało z deficytu paliw, a nie ich opodatkowania), natomiast budżet utracił jedno z ważnych źródeł dochodu. Decyzja organu o utrzymaniu zerowej stawki na paliwa na potrzeby armii może budzić obawy, czy nie będzie wykorzystywana do nielegalnego obrotu nieopodatkowanym towarem. Warto zaznaczyć, że przyjęta stawka akcyzy jest stosunkowo niska na tle innych krajów. Dla porównania zgodnie z dyrektywami UE podatek ten nie może wynosić mniej niż 359 euro za 1 tys. litrów benzyny i 330 euro za 1 tys. litrów oleju napędowego. Ukraińska akcyza jest też niższa niż przed wojną (139,5 euro za 1 tys. litrów oleju napędowego i 213,5 euro za 1 tys. litrów benzyny). Jedynie stawka dla LPG pozostała bez zmian. Zgodnie z prognozami Ministerstwa Gospodarki mimo przywrócenia podatku ceny na stacjach nie powinny wzrosnąć, gdyż ropa na światowych giełdach tanieje.\n\nBiorąc pod uwagę rządowe szacunki dotyczące konsumpcji paliw, w najbliższych miesiącach można oczekiwać ograniczenia importu do ok. 600 tys. ton miesięcznie. Najprawdopodobniej będzie się ono utrzymywało do wiosny, kiedy rozpocznie się sezon prac polowych, lub do czasu osiągnięcia ewentualnego zawieszenia broni, które przyniesie ze sobą ożywienie gospodarcze i – w konsekwencji – wzrost zużycia paliw.\n\nWykres 1. Import paliw na Ukrainę od wybuchu wojny w lutym 2022 r.\n\nŹródło: Ministerstwo Gospodarki Ukrainy.\n\nWykres 2. Struktura importu na Ukrainę oleju napędowego z państw UE w lipcu 2022 r.\n\nŹródło: Eurostat.\n\nWykres 3. Struktura importu na Ukrainę benzyny z państw UE w lipcu 2022 r.\n\nŹródło: Eurostat.",
    "Białorusini nie wjadą do UE? Litwa rozważa możliwość ograniczenia wjazdu na jej terytorium obywateli sąsiedniego kraju": "Litewska minister spraw wewnętrznych Agnė Bilotaitė powiedziała, że ​​jej kraj rozważa ograniczenia w przekraczaniu granicy dla obywateli Białorusi. Powiedziała to podczas wizyty w punkcie kontrolnym Ławaryszki na granicy z Białorusią.\n\n„Ten problem jest rozważany, trwają dyskusje i najwyraźniej jakaś decyzja zostanie podjęta w tym czy innym momencie. Widzę bardzo wyraźnie, że białoruski reżim również uczestniczy w działaniach wojennych, przeprowadzając hybrydowy atak z nielegalnymi migrantami na Litwę. Myślę, że są bardzo, bardzo poważne argumenty za włączeniem Białorusi również” – cytuje wypowiedź Agnė Bilotaitė agencja BNS .\n\nDodała, że ​​taka decyzja wymaga ogólnoeuropejskiego lub regionalnego konsensusu.\n\n\n\n\n\n„To jest moje osobiste stanowisko, jest pryncypialne, ale jak rozumiecie, konieczne jest znalezienie regionalnego konsensusu, a następnie podjęcie odpowiednich działań, aby były skuteczne i wydajne” – dodała.\n\nPrzypomnijmy, że Polska, Litwa, Łotwa i Estonia ograniczyły wjazd obywateli rosyjskich przez zewnętrzną granicę Unii Europejskiej.\n\nOgraniczenie dotyczy wyjazdów w celach turystycznych, biznesowych, sportowych i kulturalnych. Według litewskiej służby granicznej od północy do 9 rano odmówiono wjazdu 11 Rosjanom.\n\n\n\n\n\nOsoby wjeżdżające ze względów humanitarnych, dysydenci, pracownicy firm transportowych, posiadacze długoterminowych wiz krajowych, zezwoleń na pobyt, członkowie rodzin obywateli UE, dyplomaci nadal będą mogli przekraczać granicę, wyjątek przewidziany jest również dla tranzytu kaliningradzkiego.\n\nba na podst.reform.by",
    "Kwarantanna w Hi-Fi. Alina Andriuti-Shemchuk i Ivan Shemchuk w studiu RDC": "Kwarantanna w Hi-Fi. Alina Andriuti-Shemchuk i Ivan Shemchuk w studiu RDC RDC 26.09.2022 11:58 W najbliższy czwartek 29 września, po godz. 18:00 w studiu emisyjnym Radia dla Ciebie odbędzie się kolejny koncert z cyklu \"Kwarantanna w Hi-Fi”. Tym razem naszymi gośćmi będą znakomici pianiści młodego pokolenia - Alina Andriuti-Shemchuk i Ivan Shemchuk.\n\nRDC\n\nIvan urodził się w Czerniowcach na Ukrainie w 1994 roku. Studiował w Czerniowieckiej Szkole Muzycznej pod kierunkiem wykł. Elwiry Ryżonok. Później kontynuował naukę we Lwowie, w specjalizowanej szkole muzycznej im. Solomii Krushelnitskiej pod kierunkiem wykł. Ludmiły Zakopiec. W 2018 roku ukończył z wyróżnieniem Akademię Muzyczną im. F. Nowowiejskiego w Bydgoszczy w klasie prof. Jarosława Drzewieckiego.\n\n\n\nW trakcie studiów Ivan otrzymał stypendium Ministra Kultury i Dziedzictwa Narodowego za osiągnięcia artystyczne (2015, 2016, 2017), stypendium Elżbiety i Krzysztofa Pendereckich (2014), stypendium Podkarpackiej Fundacji Rozwoju Kultury (2014, 2015, 2016) oraz stypendium Mera-Pnefal na opłacenie 5-letnich studiów AM w Bydgoszczy.\n\nBędąc studentem Ivan współpracował w klasie wiolonczeli prof. Andrzeja Bauera, Bartosza Koziaka, Magdaleny Bojanowicz oraz w klasie skrzypiec prof. Pawła Radzińskiego. Później przez trzy sezony (2018-2019, 2019-2020, 2020-2021) był pianystą w Rumuńskiej Operze Narodowej w Jassach.\n\n\n\nIvan doskonalił swoje umiejętności uczestnicząc w kursach mistrzowskich prowadzonych przez wybitnych pedagogów, takich jak Vera Nosina, Mikhail Voskresenski, Andrzej Jasiński, Sergey Edelmann, Boris Blokh, Igor Chetuev, Vladimir Vinnitsky, Eugen Indjic, Philippe Giusiano, Dina Joffe, Kevin Kenner, Akiko Ebi i Lidia Grychtołówna.\n\nW 2020 roku wytwórnia fonograficzna DUX wydała debiutancką płytę zatytułowaną Rachmaninoff: Piano transcriptions. Przyniosło mu to wiele entuzjastycznych recenzji: Ivan Shemchuk posiada energię, błyskotliwość i wrażliwość, ale przede wszystkim oddanie muzyce Rachmaninowa. Udało mu się uchwycić w tym nagraniu ducha oryginalnych dzieł przetworzonych przez kompozytora, w atmosferze dramatycznych wspomnień przesiąkniętych nostalgią Rachmaninowa i rozpoznawalnym stylem wielkiej rosyjskiej szkoły pianistycznej. (Catalin Sava - Dodatek do kultury).\n\n\n\nIvan jest laureatem wielu konkursów, m.in. II miejsce na Międzynarodowym Konkursie dla Młodych Muzyków im. Frederyka Chopina, Rzeszów, Polska (2010), Złoty Parnas na Forum Pianistyczne „Bieszczady bez granic”, Sanok, Polska (2014), I miejsce na Międzynarodowym Konkursie „Musica Classica” w Moskwie, Rosja (2015), Grand-Prix Turnieju Pianistów Stypendystów Zagranicznych o nagrodę im. księcia Antoniego Radziwiłła, Antonin, Polska (2017).\n\n\n\nW 2021 r. Ivan zajął II miejsce na Międzynarodowym Konkursie Muzyki Polskiej im. Stanisława Moniuszki w Rzeszowie, podczas którego otrzymał również nagrody specjalne za najlepsze wykonanie utworów Henryka Pachulskiego i Stanisława Moniuszki, oraz dodatkowe nagrody w postaci zaproszenia na koncerty w polskich Filharmoniach. Ivan cieszył się dużym uznaniem krytyków, którzy podkreślili, że zapadł w pamięć jako pianista niezwykle komunikatywny, jego interpretacje są czytelne, w dodatku pięknie operuje naturalnym rubato, a jego gra daje słuchaczowi poczucie komfortu. (Radosław Wieczorek).\n\n\n\nWystępował jako solista w Filharmonii Narodowej w Warszawie, Filharmonii im. Artura Malawskiego w Rzeszowie, Filharmonii im. Mieczysława Karłowicza w Szczecinie, Filharmonii Pomorskiej w Bydgoszczy, Filharmonii Narodowej we Lwowie, Narodowej Operze Rumuńskiej w Jassach, z takimi dyrygentami, jak Vladimir Sirenko, Yuri Bervetski, Massimiliano Caldi, Jerzy Salwarowski, Bohdan Boguszewski, Alessandro Cedrone, Ciprian Teodorascu, Kai Buman, Kristof Falise.\n\nAlina Andriuti-Shemchuk urodziła się w 1995 roku w rodzinie muzycznej w Belcach w Moldawii. Naukę gry na fortepianie rozpocząła w wieku sześciu lat w Szkole Sztuki „Octav Bancila” w Jassach, Rumunia pod kierunkiem Ionely Tudor oraz Carmen Zaharia-Danicov.\n\n\n\nPoszerza swe umiejętność biorąc udział w kursach mistrzowskich prowadzonych przez takich pedagogów, jak: Vera Nosina (Rosja), Mikhail Voskresensky (Rosja), Andrzej Jasiński (Polska), Lidia Grychtołówna (Polska), Maria Szwajger-Kulakowska (Polska), Urszula Bartkiewicz (Polska), Eugen Indjic (Francja), Elizabeth Sombart (Francja), Dina Yoffe (Israel), Vincenzo Balzani (Wlochy), Akiko Ebi (Japonia), Kevin Kenner (Stany Zjednoczone).\n\n\n\nCzęsto koncertowała w Rumunii, Mołdawii, Polsce, Danii, Włoszech, Rosji, Słowacji, Czechach i na Litwie wykonując utwory solowe, kameralne i orkiestrowe.\n\n\n\nSkończyła studia magisterskie w 2018 roku na Wydziale Instrumentalnym Akademii Muzycznej im. Feliksa Nowowiejskiego w Bydgoszczy w klasie kw. II st. Jarosława Drzewieckiego, prof. ndzw.\n\n\n\nW 2016-2018 latach pracowała jako akompaniator w klasie prof. Andrzeja Bauera oraz ad. dr Bartosza Koziaka. Obecnie pracuje jako pianista w Rumuńskiej Narodowej Operze w Jassach oraz asystentem w Uniwersytecie Sztuk George Enescu w Jassach.\n\nKonkursy:\n\n> I nagroda – Międzynarodowy konkurs “Citta di Asti”, Włochy, 2011\n\n> I nagroda – Międzynarodowy konkurs pianistyczny “Torre Ratti Musica”, Włochy, 2011\n\n> Grand Prix – Złoty Parnas – Forum pianistyczny “Bieszczady bez granic”, Polska, 2013\n\n> I nagroda – Międzynarodowy konkurs ,,Musica Classica”(Moskwa, Rosja 2013)\n\n> I nagroda – Międzynarodowy konkurs pianistyczny “Daniele Ridolfi”, (Włochy, 2014)\n\n> I nagroda – Międzynarodowy konkurs “Art Duo” – fortepianowy duet Andriuti-Shemchuk, (Kopenhaga, Dania 2014)\n\n> II nagroda – Międzynarodowy konkurs “Val Tidone” (Włochy, 2015)\n\n> Grand-Prix – Międzynarodowy konkurs ,,Music without limits” – fortepianowy duet Andriuti-Shemchuk, (Litwa, 2015 )\n\n> I nagroda – Międzynarodowy konkurs „Music Seasons in Praga” – fortepianowy duet Andriuti-Shemchuk, (Praga, Czechy, 2015)\n\n> Nagroda “Fortepian Kameralnie” dla najlepszego duetu fortepianowego Foruma (Shemchuk – Andriuti) Forum Piaistyczny \"Bieszczady bez granic\" (Sanok, Polska, 2016)\n\n>Otrzymała stypendium rektorskie Akademii muzycznej im. F. Nowowiejskiego w Bydgoszczy (2014-2015, 2015-2016, 2016-2017, 2017-2018)\n\n>Nagroda za najlepsze wykonanie koncertu fortepianowego z orkiestrą (duet fortepianowy Andriuti-Shemchuk) – Forum pianistyczny “Bieszczady bez granic” (Sanok, Polska, 2017)\n\n> II nagroda – Międzynarodowy konkurs “Muzika be sienu” (Litwa, 2017 )\n\n>Nagroda dla najlepszego akompaniatora konkursu – Międzynarodowy konkurs „Master Competition for music teachers” (Warszawa, 2018)\n\nWszystkie koncerty w ramach cyklu „Kwarantanna w Hi-Fi” transmitowane są na antenie Radia dla Ciebie, a także na naszej stronie rdc.pl i na kanale RDC w serwisie YouTube.\n\nRadia dla Ciebie możecie słuchać w Warszawie na 101 FM, w pasmach lokalnych albo online na www.rdc.pl/rdcplayer.",
    "MSZ interweniuje w sprawie polskiego gimnazjum na Litwie. \"Zgodnie z dobrem uczniów\"": "Polskie gimnazjum imienia Longina Komołowskiego w Połukniu niedaleko Wilna jest zagrożone, ponieważ władze samorządowe rejonu trockiego chcą zlikwidować tam klasy 11 i 12. Bez wystarczającej liczby uczniów placówce grozi utrata statusu prawnego i przyłączenie do innego gimnazjum.\n\n\n\nZgodnie z przygotowanym planem nauczania uczniowie Gimnazjum imienia Longina Komołowskiego w Połukniu mieli formalnie uczyć się z uczniami litewskiego Gimnazjum \"Medeinos\". Litewskie ministerstwo oświaty pozwala na sformowanie mniejszej liczby uczniów klas gimnazjalnych, dla tych szkół, które mają ogólny plan nauczania średniego.\n\nTymczasem dwa tygodnie temu okazało się, że dyrekcja litewskiego gimnazjum nie akceptuje ogólnego planu nauczania, w związku z czym władze rejonu nie zgadzają się na rejestrację uczniów w polskiej szkole. Argumentują to zbyt małą liczbą uczniów w klasie.\n\n\n\nCo dalej z polską szkołą?\n\nNajbliższe posiedzenie Rady Samorządu Rejonu Trockiego, na którym mają zapaść decyzje w kwestii przyszłości polskiej szkoły w Połukniu, ma się odbyć 6 września w Trokach.\n\n\n\nW czwartek na Litwie naukę w szkołach polskich rozpoczęło ponad 12 tysięcy uczniów. U naszych północno-wschodnich sąsiadów jest bardzo dobrze rozwinięta sieć placówek oświatowych, w których mogą kształcić się nasi młodzi rodacy.\n\nPolacy na Litwie mogą uczyć się w polskich przedszkolach, szkołach podstawowych oraz średnich. W sumie w kraju jest około 70 tego typu placówek oświatowych.\n\nOdbyłem dziś trzykrotnie rozmowę z Ministrem @GLandsbergis w sprawie polskiego Gimnazjum w Połukniu. Minister SZ Litwy podjął na mój wniosek interwencję u mera rejonu trockiego i zapewnił mnie, że sprawa zostanie rozwiązana zgodnie z dobrem polskich uczniów. — Zbigniew Rau (@RauZbigniew) September 1, 2022\n\nCzytaj także:\n\nCzytaj także: Przemysław Czarnek w \"Sygnałach dnia\"\n\nes",
    "Litwa: biskupi pracują nad normami walki z nadużyciami duchownych": "Przypomniano, że 1 września weszły w życie „Wytyczne w sprawie traktowania małoletnich i bezbronnych osób dorosłych przez duchownych, członków instytutów życia konsekrowanego lub stowarzyszeń życia apostolskiego oraz inne osoby posługujące w Kościele”. Wspomniana Rada ma monitorować, jak Wytyczne są wdrażane w diecezjach. Jednak lista członków Rady nie jest jeszcze gotowa.\n\nPodczas zebrania plenarnego biskupi mówili też o sytuacji powołaniowej oraz formacji alumnów. W całym kraju przygotowują się do kapłaństwa 31 kleryków. „Zauważono, że najwięcej nowych powołań do kapłaństwa jest w tych parafiach, gdzie są kapłani, którzy swoim życiem i modlitwą starają się szerzyć ducha Ewangelii\" - czytamy w komunikacie prasowym wydanym po obradach. Inne poruszane tematy to duszpasterstwo więzienne, z możliwością powołania koordynatora krajowego, oraz niektóre kwestie liturgiczne.\n\nPrzeczytaj: Najważniejsze pytanie Kościoła",
    "Spotkanie Pierwszych Dam Polski, Ukrainy i Litwy": "W dniach 20–22 września 2022 r. Prezydent Rzeczypospolitej Polskiej Andrzej Duda przebywa w Stanach Zjednoczonych Ameryki. Towarzysząca mu Małżonka we wtorek wzięła udział w spotkaniu Pierwszych Dam w ramach Trójkąta Lubelskiego.\n\nRozmowa Małżonek Prezydentów Polski, Ukrainy i Litwy odbyła się w Instytucie Ukraińskim w siedem miesięcy od rozpoczęcia niesprowokowanej rosyjskiej agresji na Ukrainę. Agata Kornhauser–Duda, Ołena Zełenska i Diana Nausėdienė wyraziły przekonanie, że spotkania w ramach Trójkąta Lubelskiego jako formatu współpracy regionalnej okazały się bardzo cenne w obecnych okolicznościach. Odbywają się one już na wszystkich możliwych szczeblach formalnych, począwszy od prezydentów, poprzez premierów, aż po ministrów i krajowych koordynatorów. Dlatego Pierwsze Damy postanowiły wzbogacić współpracę o własny nieformalny wkład w dziedzinie humanitarnej czy edukacyjnej.\n\nRosyjska inwazja spotęgowała oraz wykreowała nowe problemy. Do tych najważniejszych oraz najpilniejszych należą zdaniem Małżonek Prezydentów te związanie z migracją, edukacją i zdrowiem. Agata Kornhauser–Duda i Diana Nausėdienė zadeklarowały wolę dalszego wsparcia ukraińskich władz oraz obywateli.\n\nW Nowym Jorku panie rozmawiały o efektach dotychczasowej współpracy i przyszłych projektach, szczególnie w obszarach edukacji ukraińskich dzieci i młodzieży w Polsce i na Litwie, o odbudowie szkół oraz systemu szkolnictwa w Ukrainie. Poruszyły także kwestię szkoleń dla ukraińskich lekarzy i personelu medycznego prowadzonych przez polskich i litewskich specjalistów.\n\nOd początku agresji Rosji na Ukrainę w polskim systemie oświaty zarejestrowano prawie 200 tys. ukraińskich dzieci i młodzieży. Pierwsza Dama RP relacjonowała rozmowy, które podjęła podczas niedawnej wizyty we Lwowie: z nauczycielkami uczącymi języka polskiego w ukraińskich szkołach oraz polskimi pedagogami. Ołena Zełenska przyznała, że liczba uczniów w działających w Ukrainie szkołach nie zmienia się, ponieważ miejsca dzieci, które uczą się za granicą, głównie w Polsce, zajmują uczniowie, którzy uciekli z terenów objętych działaniami wojennymi. Panie rozmawiały także o problemie migracji; mówiono o przedsięwzięciach na rzecz ułatwienia Ukraińcom pobytu w naszym kraju.\n\nPolska podjęła działania legislacyjne ułatwiające obywatelom Ukrainy podejmowanie pracy w Polsce, a także szereg działań pozalegislacyjnych wspierających obywateli Ukrainy w praktycznym funkcjonowaniu na rynku pracy. Wprowadzono też m.in. przepisy ułatwiające dostęp do szkoleń, w tym programy szkoleniowe dla kadry medycznej. Zarówno w naszym kraju jak i za granicą zorganizowano opiekę nad dziećmi pozostającymi w pieczy zastępczej i osobami dorosłymi i niepełnoletnimi z niepełnosprawnościami.\n\nPierwsza Dama RP od początku wojny w Ukrainie działa na rzecz uchodźców, inicjowała i współorganizowała ewakuację najciężej chorych dzieci z ukraińskich szpitali i ośrodków opiekuńczych czy transporty żywności, sprzętu, medycznego i niezbędnych artykułów do Ukrainy. Akcja prowadzona przez Kancelarię Prezydenta RP „Pomoc Polakom na Wschodzie”, która dzięki życzliwości i zaangażowaniu wielu polskich firm, organizacji oraz instytucji państwowych została rozszerzona i obecnie trafia do wszystkich potrzebujących wsparcia mieszkańców Ukrainy będzie kontynuowana.\n\nPanie zastanawiały się nad możliwościami i kierunkami rozwoju współpracy również za pośrednictwem działających na rzecz wsparcia humanitarnego, edukacji i zdrowia organizacji non profit. Podkreślały, że wszystkie poruszane tematy muszą być rozpatrywane w perspektywie działań długofalowych.\n\nDiana Nausėdienė podjęła kwestię celowanej i specjalistycznej pomocy osobom, które w wyniku doznanych podczas wojny obrażeń borykają się z niepełnosprawnością, mówiono też o pomocy psychologicznej dla dzieci i dorosłych.\n\nNastępnie Małżonki Prezydentów wzięły udział w brunchu organizowanym przez Pierwszą Damę Ukrainy dla uczestników Szczytu Pierwszych Dam i Dżentelmenów. W lipcu w Kijowie odbył się II Szczyt Pierwszych Dam i Dżentelmenów, w którym na zaproszenie Ołeny Zełenskiej wzięła udział Agata Kornhauser–Duda. Do wydarzenia dołączył także Prezydent Andrzej Duda. Wydarzenie „Ukraina i świat: Przyszłość, którą (od)budujemy razem” zgromadziło 23 Pierwsze Damy i prawie pięćdziesiąt gwiazd, przywódców państw i szefów organizacji międzynarodowych. Jak przekazała Pierwsza Dama Ukrainy w efekcie szczytu udało się zebrać 5,9 miliona dolarów, które pozwoliły na zakup 87 karetek.\n\n28 lipca 2020 r. w Lublinie został powołany Trójkąt Lubelski – nowa platforma współpracy między Polską, Litwą i Ukrainą. Deklarację o utworzeniu takiego formatu podpisali ministrowie spraw zagranicznych Polski (Jacek Czaputowicz), Litwy (Linas Linkevičius) i Ukrainy (Dmytro Kułeba). Ma on na celu promowanie i intensyfikowanie współpracy w zakresie bezpieczeństwa, pogłębianie trójstronnych więzi wojskowych i obronnych poprzez wykorzystanie pełnego potencjału NATO i Unii Europejskiej, dalszy rozwój współpracy gospodarczej i społecznej oraz wzmacnianie Partnerstwa Wschodniego UE.\n\n_____________________________________\n\nPozostałe informacje o wizycie Prezydenta RP i Małżonki w Stanach Zjednoczonych:",
    "Otwarcie Instytutu Polskiego Dziedzictwa Narodowego na Litwie": "21 września 2022 roku Polska Fundacja Narodowa we współpracy z Prowincją św. Maksymiliana Marii Kolbego Zakonu Braci Mniejszych Konwentualnych w Polsce uroczyście otworzyła w Wilnie Instytut Polskiego Dziedzictwa Narodowego na Litwie.\n\nInstytucja zlokalizowana została w klasztorze Ojców Franciszkanów w Wilnie (ul. Pranciškonų 1, wejście od ul. Trakų), a pierwszym zadaniem nowego projektu jest dostosowanie pomieszczeń poddasza kościoła pw. Wniebowzięcia Najświętszej Maryi Panny klasztoru Braci Mniejszych Konwentualnych w Wilnie do prac Instytutu oraz stworzenie w nim biblioteki i sali konferencyjnej wraz z zapleczem.\n\nObecnie trwają już prace przy betonowaniu posadzki, a ukończony został całkowity remont dachu. Renowację wykonują litewskie firmy budowlane pod nadzorem konserwatora zabytków.\n\n\n\n\n\nPrzez lata kościół i klasztor Ojców Franciszkanów w Wilnie niszczały. Projekty realizowane przez Polską Fundację Narodową stwarzają szansę na przywrócenie ich świetności z korzyścią dla Polaków i Litwinów oraz ocalenie pamięci dla przyszłych pokoleń. To wspólne kulturowe dziedzictwo, zbliżające do siebie dwa sąsiadujące ze sobą kraje, które tworzyły Rzeczpospolitą Obojga Narodów.\n\nProjekt Instytutu Polskiego Dziedzictwa Narodowego na Litwie zakłada nie tylko prace archiwalne i dokumentacyjne, ale także cyfryzację zbiorów, organizowanie konferencji, kursów i szkoleń.\n\n\n\n\n\nNowy Instytut ma zajmować się:\n\nwyszukiwaniem w archiwach i bibliotekach państwowych wspomnień, dzienników, korespondencji etc., opracowywanie ich i wydawanie drukiem,\n\ngromadzeniem bądź kopiowaniem cyfrowych materiałów będących w posiadaniu prywatnym, spisywanie i nagrywanie wspomnień miejscowych Polaków,\n\nkopiowaniem cyfrowych ksiąg kościelnych,\n\ntematycznym gromadzeniem, opracowywaniem i publikowaniem materiałów z różnych dziedzin: szkolnictwo, nauczyciele, kapłani, życie kołchozowe, ludzie pióra, służba chłopców w wojsku sowieckim,\n\nwydawaniem wspólnych prac na wybrany temat z zaangażowaniem specjalistów spoza Instytutu (etnografia, socjologia, politologia, pamiętnikarstwo i inne),\n\norganizowaniem konferencji tematycznych z publikacją materiałów przygotowanych przez uczestników,\n\norganizowaniem kursów i szkoleń dla gromadzących różne gatunki materiałów i je opracowujących,\n\nstworzeniem biblioteki i archiwum.\n\nRES",
    "Litwa: Szef MSZ: w ciągu pół roku Rosjanie 130 tys. razy przekroczyli granicę naszego kraju": "130 tys. razy obywatele Rosji przekroczyli granicę litewską od początku wojny na Ukrainie – poinformował szef MSZ Litwy Gabrielius Landsbergis na konferencji prasowej. Zapowiedział, że w przyszłym tygodniu kraje Unii Europejskiej graniczące z Rosją rozpoczną rozmowy o stworzeniu bloku państw nieprzyjmujących rosyjskich turystów.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"W przyszłym tygodniu odbędą się pierwsze spotkania pięciu krajów (Polski, Litwy, Łotwy, Estonii i Finlandii) i mamy nadzieję, że uda się znaleźć porozumienie\" - powiedział Landsbergis w czwartek. Dodał, że zakaz wjazdu nie będzie dotyczył Rosjan posiadających wizy humanitarne oraz dyplomatów.",
    "Litwa: Przed polską ambasadą w Wilnie stanął pomnik Adama Mickiewicza": "Przed budynkiem ambasady Polski w Wilnie na skwerze Sirvydasa w piątek odsłonięto sześciometrowy pomnik Adama Mickiewicza. Jest to rekonstrukcja pomnika poety w skali 1:2, stworzona według projektu rzeźbiarza prof. Zbigniewa Pronaszki z 1922 r. Uroczystość odbyła się w ramach obchodów Roku Romantyzmu Polskiego.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\n\"Jestem wdzięczna (…)twórcom i realizatorom projektu, bo dzięki niemu upamiętniamy ważną część wspólnej historii kultur polskiej i litewskiej\" - powiedziała PAP Małgorzata Stefanowicz-Pecela, dyrektor Instytutu Polskiego w Wilnie.",
    "Łukaszenka: Polska, Litwa i Łotwa nie wyciągnęły wniosków z historii": "- Stany Zjednoczone popychają Europę w kierunku zbrojnej konfrontacji z Rosją na Ukrainie w celu osłabienia Rosji i zniszczenia Białorusi - powiedział białoruski satrapa Aleksander Łukaszenka w trakcie forum \"To jest nasza historia\".\n\nForum \"To jest nasza historia\" odbyło się 17 września. Tego dnia (zbiegającego się z rocznicą ataku ZSRR na Polskę w 1939 r.) na Białorusi ustanowiony został Dzień Jedności Narodowej.\n\nZdaniem Łukaszenki, USA popychają Europę do konfrontacji z Rosją na terytorium Ukrainy. Według Łukaszenki, celem takich zabiegów jest \"osłabienie Rosji i zniszczenie Białorusi\".\n\n- Ukraina zostanie zrównana z ziemią - stwierdził Łukaszenka.\n\n- Upadek Ukrainy już się rozpoczął. Najwyraźniej polscy, litewscy i łotewscy politycy naiwnie oczekują targowania się o swoją przyszłość w nowych realiach geopolitycznych - ocenił białoruski satrapa.\n\n- Pamiętacie czasy, kiedy wszyscy przypochlebiali się faszystowskim Niemcom i Hitlerowi? Przywództwo Polski płaszczyło się bardziej niż ktokolwiek inny. I do czego to doprowadziło? Na początku września, w ciągu zaledwie dwóch tygodni, Polska przestała istnieć. Szkoda, że ​​nasi sąsiedzi nie wyciągnęli lekcji z historii - stwierdził Łukaszenka."
}