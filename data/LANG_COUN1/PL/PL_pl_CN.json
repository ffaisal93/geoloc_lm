{
    "Po cichu, z uśmiechem i pieniędzmi. Tak Chińczycy kolonizują Europę": "Krzysztof Majdan, money.pl: Ryzykuję, że reżyserka mnie zabije, ale zapytam. Za co ci Chińczycy nas trzymają?\n\nSylwia Czubkowska, autorka \"Chińczycy trzymają nas mocno\", Spider's Web: Za mózgi. Trzymają nas za mózgi. Bo ogromna część wpływów chińskich i to, jak Chiny próbują wchodzić ze swoimi narracjami i inwestycjami, jest bardzo mocno oparte na naszym wyobrażeniu Chin. A dokładnie, jak Chiny chcą, żebyśmy sobie je wyobrażali. Bardzo ważnym elementem tego wyobrażenia jest przekonywanie, że po pierwsze, Chiny są państwem wysoko strategicznym. Że planują na sześć pokoleń do przodu, co oczywiście po części tylko jest prawdą, bo aż tak świetnie organizacja tego państwa nie jest pomyślana.\n\nDalsza część artykułu pod materiałem wideo\n\nZobacz także: Po cichu, z uśmiechem i pieniędzmi. Tak Chińczycy kolonizują Europę\n\nPo drugie, Chiny usilnie przekonują, że wszystkie ich działania oparte są tylko i wyłącznie na argumencie finansowym. Często powtarzają, że są jednym z nielicznych państw imperialnych, które nigdy nie prowadziło wojny zewnętrznej. Nie interesuje ich podbój militarny, tylko robienie biznesów na zasadzie win-win. Jak to w praktyce wychodzi, z tym jest różnie. Trzecim, ostatnim elementem jest budowanie przekonania wśród rządów, że bez nich i tak nie dadzą rady, trzeba z nimi współpracować.\n\nW tej książce pojawiają się sentencje Sun Tzu. Pamiętam trochę \"Sztuki Wojny\" jeszcze ze studiów. Wygrywa ten, kto lepiej zna przeciwnika.\n\nI siebie samego, to bardzo ważne w tej maksymie. W Europie centralnej często nie znamy samych siebie lub znamy pobieżnie. Chiny to wykorzystują. Używają sprytnej retoryki, celują we wrażliwe punkty. Nasz obszar ma poczucie skrzywdzenia Układem Jałtańskim, Chiny zostały skrzywdzone kolonializmem, wojnami opiumowymi. A skoro mamy podobne ambicje, kompleksy i potrzeby, to czemużby nie realizować tego wspólnie, a nie tylko opierać się na UE lub USA.\n\nJak te wpływy wyglądają? Podasz przykład?\n\nJest ich wiele, na różnych poziomach. Jednym z przykładów, który odczuliśmy i nas zaskoczył w Polsce, jest kwestia infrastruktury telekomunikacyjnej. Szykowaliśmy się do aukcji 5G, która była ogłoszona i odwołana jakieś 2,5 roku temu, w bardzo ekstraordynaryjnych okolicznościach, w środku nocy, podczas przegłosowywania poprawek do tarczy antykryzysowej. W trakcie przygotowań do aukcji okazało się, że większość infrastruktury w Polsce zbudowana jest na produktach jednej firmy - Huawei. Z tym właściwie mogłoby nie być problemu, dopóty, dopóki nie ma w stosunku do takich firm konkretnych zastrzeżeń. A tych jest sporo.\n\nJakich zastrzeżeń?\n\nUwiązanie się większościowo do jednego producenta zawsze jest problematyczne. A kiedy ten producent jest oskarżany o współpracę z chińskim reżimem, z chińskimi służbami, są zarzuty związane ze złamaniem embarga na Iran, za co zresztą zatrzymano córkę założyciela Huawei, to jednak budzi obawy, a jeśli nie obawy, to dużo znaków zapytania.\n\nI wciąż nie mamy aukcji 5G. Wciąż większość infrastruktury telekomunikacyjnej oparta jest na Huawei, jeśli pojawi się kiedyś ta aukcja, być może uda się nowelizacja ustawy, która miała wprowadzić furtkę do ograniczenia wpływów. Nie jest w niej napisane wprost, że chodzi o Huawei, ale jest dorozumiane, że o niej mowa. Ta sytuacja była budowana przez lata, te wpływy chińskich firm, ich przekonywania, że mają najlepszą ofertę w danej cenie, doprowadziło do uzależnienia sektora telekomunikacyjnego.\n\nTu wracamy w zasadzie do istoty książki. Rozpoznać. Bo politycy czy urzędnicy kierują się ceną, a gdy na jaw wychodzą takie rzeczy, to jest \"ojej, co myśmy zrobili\". A przecież piszesz też o głośnej sprawie z dyrektorem chińskiej firmy i jego rzekomymi kontaktami z ABW. W tle jest domniemane szpiegostwo.\n\nPrzebudzenie owszem, ale wniosków do końca nie wyciągamy. Do aresztowań doszło trzy lata temu, proces wciąż się toczy. Ja nie umiem ocenić i starałam się unikać tego w książce, czy oskarżeni faktycznie popełnili te bardzo ciężkie przestępstwa związane ze szpiegostwem. Tu ważny jest też kontekst polityczny, związany z naszym największym sojusznikiem, dla którego Chiny są największym wrogiem. Ani telekomy nie wiedzą, co zrobić z infrastrukturą, którą zbudowały, ani aukcji nie mamy, jesteśmy technologicznie do tyłu w tym rozwoju.\n\nCzy być sojusznikiem USA? Czy mieć ciastko i zjeść ciastko? Czy uwierzyć Chińczykom w ich wizję win-win. Ja też nie twierdzę, że od razu trzeba jakieś decyzje podejmować, ale prowadzić dajmy na to testy. Co nam się bardziej opłaca, gdzie zagrożenia, gdzie korzyści. Taki test przeprowadziła ostatnio Litwa, która uznała, że w kontekście bezpieczeństwa państwo oparte na współpracy z USA wygrywa. Węgry i Serbia w swoich testach uznały, że bardziej po drodze będzie im z Chinami i biorą od nich te pożyczki.\n\nPożyczki?\n\nW kontekście Chin grają bardzo ważną rolę. Nazywa się to \"dyplomacją pożyczkową\" albo wręcz \"dyplomacją chwilówkową\". Chiny bardzo chętnie udzielają pożyczek inwestycyjnych na bardzo dobrych warunkach. W przeciwieństwie do Komisji Europejskiej niespecjalnie odpytują o takie rzeczy jak praworządność czy przetargi. Celują w duże inwestycje, takie z efektem wow, często infrastrukturalne. Tylko bardzo im zależy na jednym.\n\nŻeby te inwestycje były potem budowane przez chińskie firmy. Kraj bierze pożyczkę, inwestycję realizuje chińska firma, często przywozi własnych pracowników, chińska strona wtedy na pewno wygrywa, bo pieniądze wracają do obiegu.\n\nA druga strona?\n\nZ tym już bywa różnie. Są tacy, którzy wychodzą na tym świetnie. Weźmy most łączący Dubrownik z kontynentalną Chorwacją, zbudowany przez chińską firmę. A 200 kilometrów dalej ta sama chińska firma nie poradziła sobie z budową autostrady w Czarnogórze. To jest poważna wpadka, uwiązała państwo w wielką pożyczkę rzędu 25 proc. całego zadłużenia kraju. Za 47 kilometrów autostrady, która biegnie znikąd donikąd, nie ma nawet wjazdu na ten kawałek drogi. Dlatego warto analizować, co nam się opłaca, to jest ten przywołany przez ciebie Sun Tzu, znać przeciwnika, czytać partnera.\n\nBo ty nie piszesz, że Chiny są złe. Są Chinami.\n\nSmok jest smokiem. Trzeba go rozumieć.\n\nA jak w tym kontekście wyglądają najgorętsze w Polsce chińskie marki - Aliexpress i Tik Tok? To głównie ekspansja biznesowa czy element szerszego obrazu, jaki malujesz?\n\nGłównie biznesowa ekspansja. W przypadku Alibaby, czyli właściciela Aliexpress, wchodzenie do kolejnych krajów jest strategią. To rozszerzanie swoich rynków, budowanie całych ciągów sprzedażowych na Europę. Zbudowali w Polsce magazyn, otworzyli go 11 listopada, ale nie chodziło im o Święto Niepodległości, mają własne, nie pamiętam nazwy.\n\nDzień Singla?\n\nTak, jedenasty, bo dwie jedynki. JD to kolejny chiński potentat, zbudował magazyn na granicy z Niemcami, w Słubicach, tworząc sobie bramę sprzedażową na Europę Zachodnią. Jest Shopee, firma co prawda z Singapuru, ale jej prezes, Forrest Li, jest Chińczykiem, a w Shopee udziały ma poważny gracz bigtech - Tencent, także chiński. I jeszcze Tik Tok. Dlaczego wymieniam te wszystkie firmy?\n\nOwszem, są wysoko rozwinięte technologicznie, są konkurencyjne, ale funkcjonują w państwie, które jest dyktaturą, ma na nie wpływy. A jak ten sektor za bardzo fika, to ktoś może zniknąć na pół roku w areszcie domowym, jak założyciel Alibaby Jack Ma. Musimy mieć z tyłu głowy, że w Chinach funkcjonuje kapitalizm, ale pod nadzorem komunistycznej partii.\n\nMogę przytoczyć kuluarowy cytat z delegacji w Chinach. Gdzie usłyszałem, że koreańskie firmy z mediami współpracują. Chińskie mediami zarządzają.\n\nWszystkie duże firmy technologiczne najchętniej zarządzałyby mediami i tym, co i jak się o nich publikuje. Nie po to jesteśmy mediami, by ulegać. Ja nie miałam nigdy prób zarządzania... Dobra, wiemy, jak jest, każda trochę próbuje. Ale nie mogę powiedzieć, żeby moją pracą zarządzała jakakolwiek chińska lub inna firma. Ale takie ruchy są, mają duże budżety reklamowe. I znów - jeśli dziennikarze o tym wiedzą, mają świadomość, to są w stanie do tematu podchodzić znacznie bardziej racjonalnie. Nie chodzi o to, by wszystko skreślić. To jest bardzo ciekawy rynek, o którym powinniśmy informować, interesować się, ale z konkretnym bagażem świadomości.\n\nKrzysztof Majdan, redaktor prowadzący money.pl\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Chiny: MSZ: liczymy, że nowy rząd Włoch będzie kontynuował pragmatyczną politykę wobec ChRL": "Liczymy, że nowy rząd Włoch będzie kontynuował aktywną i pragmatyczną politykę wobec Chin – oświadczył w poniedziałek rzecznik chińskiego MSZ Wang Wenbin. Wcześniej chińska dyplomacja nie wprost krytykowała wypowiedzi kandydatki na premiera Giorgii Meloni na temat Tajwanu.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW odpowiedzi na pytanie o zwycięstwo bloku centroprawicowego w niedzielnych wyborach parlamentarnych we Włoszech, Wang podkreślił, że Chiny i Włochy łączy \"wszechstronne partnerstwo strategiczne\", a \"zdrowy i stabilny rozwój dwustronnych stosunków leży w interesie obu krajów\".\n\n\"Mamy nadzieję, że nowy rząd Włoch będzie kontynuował aktywną i pragmatyczną politykę wobec Chin, podtrzymywał ducha wzajemnego szacunku, zaufania i dwustronnych korzyści, w dalszym ciągu pogłębiał dwustronną współpracę w różnych dziedzinach (…) z korzyścią dla obu narodów\" - powiedział rzecznik MSZ w Pekinie, cytowany przez chińskie media.\n\nPrzywódczyni zwycięskiej partii Bracia Włosi, Giorgia Meloni, która jest najbardziej prawdopodobną kandydatką na premiera, wyrażała przed wyborami wątpliwości co do współpracy z Chinami.\n\nMeloni zasugerowała niedawno w rozmowie z tajwańską agencją prasową CNA, że jeśli zostanie premierem, nie przedłuży obecności Włoch w lansowanej przez Chiny globalnej Inicjatywie Pasa i Szlaku (BRI), nazywanej również \"Nowym Jedwabnym Szlakiem\". Przystąpienie do niej przez Włochy nazwała \"wielkim błędem\".\n\nLiderka Braci Włochów oświadczyła również, że jeśli władzę obejmie centroprawicowy rząd, \"pewne jest, że Tajwan będzie fundamentalną kwestią dla Włoch\". Jako \"niemożliwe do zaakceptowania\" określiła groźby Chin względem Tajwanu.\n\nTłumacząc swoje stanowisko w sprawie chińskiej Inicjatywy Pasa i Szlaku, Meloni przytoczyła doniesienia o represjach działaczy demokratycznych w Hongkongu, dyskryminacji Ujgurów i innych mniejszości etnicznych w Chinach, niejednoznaczne stanowisko Pekinu w sprawie rosyjskiej inwazji na Ukrainę oraz pokazy siły skierowane przeciwko Tajwanowi - podała CNA.\n\nPo tych wypowiedziach ambasada ChRL w Rzymie, nie wymieniając Meloni z nazwiska, wyraziła niezadowolenie i sprzeciw wobec \"pewnych negatywnych komentarzy w sprawie Tajwanu\". \"Wzywamy właściwe osoby, aby zdały sobie sprawę z delikatności kwestii tajwańskiej (…) i unikały wysyłania błędnych sygnałów separatystycznym siłom +niepodległości Tajwanu+\" - napisano w oświadczeniu.\n\nKomunistyczne władze w Pekinie uznają demokratycznie rządzony Tajwan za część terytorium ChRL i dążą do przejęcia nad nim kontroli, nie wykluczając przy tym możliwości zbrojnej inwazji. W myśl polityki \"jednych Chin\" Pekin wymaga od stolic, z którymi ma formalne relacje dyplomatyczne, aby nie utrzymywały ich z Tajpej.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Chiny odkrywają nowy minerał w próbkach księżycowych – AstroNET – Polski Portal Astronomiczny": "Posted on 24 września 2022 342 odsłon\n\nBeijing Research Institute of Uranium Geology\n\nChińscy naukowcy odkryli nowy minerał księżycowy w postaci kryształu. Odnaleźli go w próbkach pobranych z Księżyca w 2020 roku, podczas misji Chang’e 5.\n\nTo odkrycie oznacza, że ​​Chiny są trzecim krajem, który odkrył nowy minerał księżycowy, po Stanach Zjednoczonych (misje załogowe Apollo) i byłym Związku Radzieckim (misje Łuna).\n\nMisja Chang’e 5 wylądowała w Oceanus Procellarum w grudniu 2020 roku i była pierwszą od lat 70. XX wieku misją, mającą przynieść próbki księżycowe na Ziemię. Zebrała ich 3,81 funta (1,73 kilograma) i dostarczyła bezpiecznie na Ziemię w celu zbadania, co doprowadziło do szeregu odkryć.\n\nChangesite–(Y), nazwany na cześć mitologicznej chińskiej bogini księżyca, Chang’e, jest minerałem fosforanowym i kryształem kolumnowym. Został znaleziony w cząsteczkach bazaltu księżycowego, które badano w laboratoriach w Chinach.\n\nOdkrycia dokonali naukowcy z Pekińskiego Instytutu Geologii Uranu, którzy odkryli pojedynczy kryształ za pomocą dyfrakcji promieniowania rentgenowskiego, podczas badania cząstek zebranych na Księżycu.\n\nOdkrycie zostało ogłoszone 9 września na konferencji prasowej do chińskich mediów państwowych Global Times.\n\nNastępna misja księżycowa Chin to Chang’e 6, której zadaniem będzie próba zebrania pierwszych próbek z drugiej strony Księżyca.\n\nKorekta – Matylda Kołomyjec\n\nŹródła:",
    "Rosja pobiła rekord dostaw węgla i gazu do Chin": "Wiadomości Rosja pobiła rekord dostaw węgla i gazu do Chin Karol Byzdra 21.09.2022 11:48 Drukuj\n\nPDF\n\n\n\n\n\nFot. Unsplash Facebook\n\nTwitter\n\nLinkedIn\n\nKopiuj link\n\nWyślij email Dostawy węgla i gazu ziemnego z Rosji do Chin w sierpniu 2022 r. ustanowiły historyczny rekord, wynika z komunikatu rosyjskiej ambasady w Chinach.\n\nReklama\n\nEksport węgla w sierpniu wyniósł ponad 8,5 miliona ton. Jak wynika z wyliczeń chińskiej służby celnej, w porównaniu z lipcem dostawy wzrosły o 15%, a w skali roku wzrost wyniósł 57%.\n\nReklama\n\nCzytaj też Rosja wstrzymuje dostawy kolejnym gazociągiem\n\nReklama\n\nWedług Generalnej Administracji Celnej (GCC), Chiny importowały w sierpniu gaz ziemny na łączną kwotę ponad 409 mln USD.\n\nGazprom konsekwentnie zwiększa dostawy gazu gazociągiem Siła Syberii. Rosyjska spółka podała, że w ciągu siedmiu miesięcy eksport paliwa na wschód wzrósł o 60 proc. Tym samym w lipcu dostawy regularnie przekraczały dzienne wolumeny kontraktowe, a rekordy eksportu był aktualizowany trzy razy dziennie.",
    "Chińskie MSZ odpowiada USA: kwestia Tajwanu jest naszą wewnętrzną sprawą": "Problem Tajwanu jest wewnętrzną sprawą Chin - oświadczyło chińskie ministerstwo spraw zagranicznych po piątkowym spotkaniu szefów dyplomacji USA i Chin - Antony'ego Blinkena i Wanga Yi - w Nowym Jorku. Dodano, że \"im bardziej energiczna będzie niepodległościowa aktywność Tajwanu, tym mniej prawdopodobne będzie pokojowe uregulowanie tej kwestii\".\n\nJak poinformowały oficjalne źródła amerykańskie, podczas 90-minutowego spotkania na marginesie sesji Zgromadzenia Ogólnego ONZ w Nowym Jorku sekretarz stanu USA Antony Blinken powiedział ministrowi spraw zagranicznych Chin Wangowi Yi, że \"utrzymanie pokoju i stabilności w Cieśninie Tajwańskiej jest absolutnie, kluczowo ważne\".\n\nAntony Blinken PAP/EPA/JUSTIN LANE\n\nChińskie MSZ opublikowało po spotkaniu oświadczenie, w którym stwierdziło, że Stany Zjednoczone wysyłają w kwestii Tajwanu \"bardzo złe, niebezpieczne sygnały\" oraz, że \"im bardziej energiczna będzie niepodległościowa aktywność Tajwanu, tym mniej prawdopodobne będzie pokojowe uregulowanie tej kwestii\".\n\n\"Problem Tajwanu jest wewnętrzną sprawą Chin i Stany Zjednoczone nie mają żadnego prawa mieszania się do tego, jakiej metody użyjemy aby ją rozwiązać\" - miał powiedzieć Wang według oświadczenia chińskiego MSZ.\n\nMinister spraw zagranicznych Chin Wang Yi PAP/EPA/JUSTIN LANE\n\nNapięcia między USA i Chinami wokół Tajwanu\n\nNapięcia między USA i Chinami wokół Tajwanu wzrosły po sierpniowej wizycie przewodniczącej amerykańskiej Izby Reprezentantów Nancy Pelosi na wyspie. Kilka dni temu prezydent Joe Biden powiedział, że USA będą bronić Tajwanu, jeżeli dojdzie do \"bezprecedensowego ataku\" ze strony Chin.\n\ntvn24.pl\n\nZdaniem komentatorów to oświadczenie Bidena można było postrzegać jako krok w kierunku odejścia od prowadzonej przez Waszyngton od wielu lat w kwestii Tajwanu polityki \"strategicznej niejednoznaczności\", która nie wyjaśniała, czy USA zareagują militarnie na chińską inwazję.\n\nChiny uważają demokratycznie rządzony Tajwan za część swojego terytorium i dążą do przejęcia nad nim kontroli, nie wykluczając możliwości użycia siły.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:pp//now\n\nŹródło: PAP",
    "Nie tylko Stany lecą na Księżyc. Kosmiczne ambicje mają też Chiny i Indie": "Za sprawą misji Artemis oczy całego świata zwrócone są na przylądek Canaveral na Florydzie, gdzie znajduje się amerykańskie Centrum Kosmiczne im. Johna Fitzgeralda Kennedy’ego. To stąd miała wznieść się rakieta SLS i statek Orion, którego bezzałogowa misja jest pierwszym etapem projektu powrotu człowieka na Księżyc. Amerykanie chcą nie tylko powtórzyć wyczyn Neila Armstronga i postawić stopę na Srebrnym Globie, ale trwale skolonizować orbitę okołoksiężycową, a w dalszej perspektywie — samego satelitę Ziemi. Co więcej, orbita ta ma umożliwić w przyszłości eksplorację głębokiego Kosmosu, a w pierwszej kolejności — misję na Marsa.\n\nDwa pierwsze podejścia do rozpoczęcia misji Artemis zakończyły się decyzją o przełożeniu startu. Amerykanie dmuchają na zimne, wiedząc, że niepowodzenie przedsięwzięcia może opóźnić cały program kosmiczny o dobrych kilka lat. Z USA współpracują państwa, które przystąpiły do Artemis Accords — porozumienia krajów demokratycznych, które chcą lecieć na Księżyc pod przewodnictwem Stanów Zjednoczonych. Podpisały je liczne państwa europejskie, w tym Polska, a także m.in. Japonia, Kanada, Korea Południowa i Zjednoczone Emiraty Arabskie. Tymczasem gwiezdne ambicje mają też inne nacje, a silnym ośrodkiem rozwoju technologii kosmicznych stała się Azja.\n\nDalsza część artykułu znajduje się poniżej materiału wideo:\n\nZaawansowanym programem eksploracji Kosmosu mogą pochwalić się Indie. Państwo ma już na koncie m.in. misję księżycową, na Marsa, a w 2024 r. planuje wysłać sondę na niegościnną planetę Wenus. Do 2030 r. kraj chce mieć własną stację kosmiczną, a już na 2023 r. przewidziany został ostatni etap misji Gaganyaan, w ramach której Indie wyślą ludzi w Kosmos. Tym samym dołączą do wąskiego i elitarnego grona państw, którym taki wyczyn się udał. To Stany Zjednoczone, ZSRR i Chiny. O ile Rosja przestała się liczyć w gwiezdnym wyścigu, o tyle Chiny wyrosły na drugą kosmiczną potęgę świata.\n\nW lipcu tego roku kierujący NASA Bill Nelson udzielił wywiadu niemieckiemu dziennikowi Bild. \"Musimy być bardzo zaniepokojeni tym, że Chiny wylądują na Księżycu i powiedzą: teraz jest nasz, a wy trzymajcie się z daleka'\" — stwierdził na łamach gazety. Szef amerykańskiej agencji kosmicznej powiedział, że chiński program kosmiczny jest programem wojskowym i że Chiny ukradły pomysły i technologie. Według Chińczyków słowa Nelsona to dalszy ciąg \"kampanii oszczerstw\" przeciwko \"normalnym i rozsądnym przedsięwzięciom Chin w przestrzeni kosmicznej\". Nie ulega jednak wątpliwości, że te w ostatnich latach nabrały tempa.\n\nNiebiański Pałac na orbicie Ziemi\n\n24 lipca Chiny wystrzeliły 23-tonowy moduł laboratorium badawczego do swojej stacji kosmicznej Tiangong, umieszczonej na orbicie Ziemi. Laboratorium Wentian ma prowadzić badania z zakresu biologii i nauk przyrodniczych. Wentian jest drugim z trzech kluczowych modułów do stacji Tiangong. Pierwszy moduł Tianhe — zawierający pomieszczenia mieszkalne dla członków załogi — został wysłany na orbitę w kwietniu 2021 r. Drugi kluczowy moduł, laboratorium naukowe Mengtian, ma zostać wystrzelony do końca 2022 r. Tiangong w przekładzie z języka chińskiego oznacza Niebiański Pałac.\n\nZobacz także: NASA powoli wyłącza sondy Voyager. Oto 18 przełomowych zdjęć z 45-letniej misji\n\n\"Chiny mają duże ambicje związane z Tiangongiem. Stacja będzie miała własne zasilanie, napęd, systemy podtrzymywania życia i pomieszczenia mieszkalne. Ma też zapewnić zasilanie w paliwo nowego chińskiego teleskopu kosmicznego o nazwie Xuntian, który w przyszłym roku przeleci w pobliżu stacji kosmicznej\" — czytamy w artykule BBC.\n\nChiny mają nadzieję, że Tiangong zastąpi Międzynarodową Stację Kosmiczną ISS, która ma zostać wycofana z użytku w 2031 r. (i w sposób kontrolowany zatopiona w Pacyfiku). Chińscy astronauci są wykluczeni z ISS. W 2011 r. Kongres USA uchwalił prawo, które zakazuje NASA dzielenia się danymi z Chinami. Z Amerykanami współpracowali natomiast Rosjanie, ale wojna w Ukrainie przekreśliła przyjazne relacje. Jednocześnie zacieśnia się sojusz rosyjsko-chiński w Kosmosie, a przedstawiciele obu nacji mają współpracować przy budowie i eksploatacji przyszłej stacji kosmicznej na orbicie Księżyca.\n\nChiny po ciemnej stronie Księżyca\n\nChiny umieściły swojego pierwszego satelitę na orbicie w 1970 r. W państwie trwała rewolucja kulturalna, która miała wpływ m.in. na to, że zainicjowany w 1968 r. program lotów załogowych ostatecznie upadł. Duży rozwój sektora kosmicznego nastąpił w latach 90. Po rozpadzie ZSRR rozkwitła współpraca między Chinami a Rosją, wielu Chińczyków jeździło na szkolenia do Moskwy, a dwóch trenowało w słynnym Gwiezdnym Miasteczku.\n\nW 1992 r. Chińska Republika Ludowa rozpoczęła realizację Programu Shenzhou, którego celem były załogowe loty kosmiczne. Po wystrzeleniu kilku próbnych rakiet, w tym ze zwierzętami na pokładzie, w 2003 r. wystartował statek Shenzhou 5, na którego pokładzie znajdował się pierwszy chiński kosmonauta, Yang Liwei.\n\nW tym samym roku Państwo Środka ogłosiło narodowy program eksploracji Księżyca — Chang’e. To w ramach tej inicjatywy w 2018 r. na Księżycu wylądował lądownik z łazikiem Yutu 2, który w styczniu 2019 r. jak pierwszy dotarł na tzw. ciemną stronę Księżyca. Niewidoczna z Ziemi część satelity stanowi wyzwanie, choćby ze względu na problemy z łącznością. By zachować kontakt z łazikiem, Chińczycy wysłali wcześniej satelitę telekomunikacyjnego, który został umieszczony za Księżycem. Chińczycy jako pierwsi pobrali też próbki skał z południowego bieguna Księżyca.\n\nOko na Ziemię\n\nW 2016 r. Chiny otworzyły swój przemysł kosmiczny dla prywatnych firm, a te inwestują w niego ponad 10 mld juanów (1,5 mld dol.) rocznie — pisze BBC, powołując się na chińskie media. Jak mówił w podcaście uniwersytetu SWPS dr Michał Moroz, ekspert technologii kosmicznych, a zarazem orientalista, firmy prywatne w Chinach są często używane do podejmowania bardziej ryzykownych działań, których państwowe przedsiębiorstwa nie chcą firmować. Chińskie startupy z branży kosmicznej są finansowane z rządowych grantów, podobnie jak ma to miejsce w USA.\n\nCo istotne, Chińczycy posiadają własne satelity nawigacyjne i obserwacyjne, pozwalające np. na monitoring pogody, ale także dostarczające analiz na potrzeby wojska czy wywiadu. Chińczycy mają też mieć niedostępną innym państwom technologię satelitarną do komunikacji kwantowej. To oznacza możliwość transmisji danych, które są nie do rozszyfrowania. Do 2030 r. Chińczycy chcą umieścić pierwszych astronautów na Księżycu i wysłać sondy po próbki z Marsa i Jowisza.\n\nWarto zauważyć, że Chiny, podobnie jak inne państwa zdolne wysłać człowieka w Kosmos, nie podpisały się pod stworzonymi przez ONZ regulacjami, definiującymi, czyj jest Księżyc i kto może wykorzystywać jego bogactwa. Zgodnie z nimi Księżyc i jego surowce to zasób całej ludzkości. Jak tłumaczył w rozmowie z Business Insider Polska dr hab. Grzegorz Brona, prezes firmy Creotech Instruments, Księżyc jest bogatym źródłem pierwiastków ziem rzadkich, a także Helu-3, który może być paliwem przyszłości. Choć w krótkiej perspektywie wojna o zasoby nam nie grozi, państwa dysponujące odpowiednio rozwiniętym sektorem kosmicznym już myślą o tym, jak je zabezpieczyć.\n\n— Jest też trzeci aspekt wypraw księżycowych, związany z wojskowością i globalnym bezpieczeństwem — mówił ekspert. — W przyszłości, oprócz konstrukcji całkowicie cywilnych, na Księżycu powstaną pewnie konstrukcje wojskowe. Kto opanuje Księżyc, będzie miał oko na całą Ziemię.\n\nAutor: Anna Anagnostopulu, Business Insider Polska",
    "Putin został sam. Sojusznicy uderzyli w Rosję w ONZ": "Chiny i Indie wzywają do zakończenia wojny w Ukrainie. Sojusznicy Rosji nie popierają agresji\n\nJak zauważa \"The Guardian\", wsparcia dla wojny wywołanej przez Rosję nie udzieliły też Indie, które w przeciwieństwie do Chin mają dobre relacje ze Stanami Zjednoczonymi, ale jednocześnie łączą je skomplikowane uzależnienia od Rosji, tradycyjnym dostawcą usług obronnych. - W związku z konfliktem w Ukrainie często jesteśmy pytani, po czyjej jesteśmy stronie. Nasza odpowiedź za każdym razem jest prosta i szczera - Indie stoją po stronie pokoju i pozostaną tam zdecydowanie - powiedział minister spraw zagranicznych Indii Subrahmanyam Jaishankar.",
    "Chiny, Rosja, Ukraina: Czego należy się spodziewać w polityce USA?": "Od początku inwazji Rosji na Ukrainę, USA zdecydowanie wspierają władze w Kijowie. Polityka USA wobec Ukrainy jest manifestacją amerykańskiej sprawczości. A jak przekonują rozmówcy EURACTIV.pl, Waszyngton upatruje w ewentualnym zwycięstwie Ukrainy szans na renesans idei silnego Zachodu.\n\nKonflikt w Ukrainie wybuchł w złym momencie dla administracji prezydenta USA Joe Bidena, zmagającej się z problemami w polityce wewnętrznej oraz skutkami wycofania się amerykańskich wojsk z Afganistanu.\n\n„Amerykańska polityka wobec Ukrainy jest próbą utrzymania formuły, która stabilizowała świat w okresie po II wojnie światowej. Jest manifestacją amerykańskiej sprawczości” podkreśla w rozmowie z EURACTIV.pl prof. Małgorzata Zachara-Szymańska z Uniwersytetu Jagiellońskiego, nawiązując do treści niedawnego wystąpienia prezydenta Joe Bidena podczas 77. sesji Zgromadzenia Ogólnego ONZ.\n\n„Styl i przebieg agresji rosyjskiej nie pozostawił Amerykanom pola wyboru – musieli działać, a skala pomocy wojskowej i politycznej mobilizacji sojuszników wskazuje, że upatrują w ewentualnym zwycięstwie Ukrainy szansę na renesans idei silnego Zachodu, który broni swoich racji i ochrania swoje pozycje”, podkreśla nasza rozmówczyni.\n\nBiden: USA będą bronić Tajwanu. Chiny reagują Prezydent USA, Joe Biden, w rozmowie z telewizją CBS powiedział, że wojska USA będą bronić Tajwanu w przypadku chińskiej inwazji.\n\nUSA po stronie silnego i demokratycznego Zachodu\n\nJoe Biden w minioną środę w trakcie wystąpienia na 77. sesji Zgromadzenia Ogólnego ONZ w Nowym Jorku dokonał przeglądu istotnych spraw, z którymi zmaga się świat Zachodni – od zapobiegania zmianom klimatu, poprzez potrzebę poskromienia niedemokratycznych tendencji i łamania praw człowieka, aż do potrzeby zbudowania nowego ładu międzynarodowego.\n\nOprócz sytuacji w Ukrainie prezydent USA poruszył kwestie relacji z Chinami. „Nie szukamy konfliktu i zimnej wojny z Chinami, i nie wymagamy aby kraje wypowiadały się po którejś ze stron. Ale nie będziemy się krępować w promocji wizji otwartego, wolnego i bezpiecznego świata”, mówił prezydent USA.\n\nBiden zaznaczył, że model rozwoju i inwestycji oferowany przez USA i G7, będący alternatywą dla chińskiej Inicjatywy Pasa i Szlaku, ma na celu „nie kreowanie zależności a samowystarczalności”.\n\n„Postawa Bidena wobec Chin jest odzwierciedleniem strategii politycznej, którą USA prowadzą od wielu lat, tzn. podtrzymywanie przywiązania do zasady jednych Chin, ze wskazaniem, że USA nie są państwem, które będzie obojętne na kroki militarne ze strony Pekinu”, podkreśla w rozmowie z EURACTIV.pl Andrzej Dąbrowski z PISM.\n\nNasz rozmówca podkreśla, że przemówienie prezydenta Bidena było skierowane w pewnym stopniu do państw, które wahają się – czy chciałyby obrać drogę, którą wskazują USA – demokratycznego wolnorynkowego podejścia do relacji międzynarodowych, czy drogę, którą oferują Chiny.\n\n“To szalenie istotne, że Biden nie mówił tylko do Kremla, Pekinu czy do swoich tradycyjnych sojuszników np. w Europie, ale również do państw, które gdzieś stoją pośrodku i chcą jak najlepiej skorzystać na relacjach z globalnymi hegemonami jak USA czy Chiny”, dodaje ekspert.\n\nPrezydent Joe Biden skrytykował postawę Chin wobec walki ze zmianami klimatycznymi i ich wycofania się ze współpracy z USA w tym zakresie. „Dyplomacja klimatyczna nie jest przysługą wyświadczaną Stanom Zjednoczonym ani innym państwom, a odejście od niej szkodzi całemu światu”, powiedział Biden.\n\nBiden rozmawiał z Zełenskim o wsparciu USA dla Ukrainy Prezydenci USA i Ukrainy omówili sytuację wojenną na Ukrainie, a także rozmawiali o amerykańskim wsparciu wojskowym dla obrony przed rosyjską inwazją.\n\nUSA w obliczu wyborów do Kongresu\n\nW listopadzie odbędą się że tzw. połówkowe (w połowie kadencji prezydenta) wybory do Senatu i Izby Reprezentantów. Mimo że sondaże wskazują na przejęcie władzy przez Partię Republikańską, nie należy się spodziewać zmiany kierunku polityki zagranicznej USA po wyborach.\n\n„Istotna zmiana w odniesieniu do kierunków polityki zagranicznej nie nastąpi. Te wytyczone są przez prezydenta. Presja polityczna, w razie istotnego wzmocnienia się Partii Republikańskiej w Kongresie może doprowadzić do zmiany w hierarchii ważności pewnych spraw, w pozyskiwaniu na nie finansowania, ale nie będzie zwrotu w fundamentalnych kwestiach”, zaznacza prof. Małgorzata Zachara-Szymanska.\n\nNie należy się także spodziewać zmiany postawy wobec Ukrainy. „USA będą kontynuowały politykę wobec Ukrainy”, mówi Andrzej Dabrowski.\n\nJak zaznacza nasz rozmówca w ich interesie leży, jak to zostało sformułowane w wypowiedzi sekretarza obrony USA Lloyda Austina, osłabienie Rosji do tego stopnia, aby nie była w stanie prowadzić destabilizujących wojen w swoim najbliższym otoczeniu.\n\n“Aby Rosja nie była zdolna militarnie i gospodarczo, żeby odwracać ewentualnie uwagę USA, które w kluczowym momencie będą musiały się skupić na sprawie Tajwanu”, dodaje nasz rozmówca.\n\nJoe Biden ogłosił podczas przemówienia kolejny już pakiet pomocowy dla Ukrainy, który obejmował będzie pomoc humanitarną i żywnościową.\n\n„Ogłaszam dziś nowy pakiet 2,9 mld dolarów pomocy humanitarnej i żywnościowej”, zapowiedział prezydent Stanów Zjednoczonych. Będzie to kolejny pakiet pomocowy, który państwa zachodnie przekazują Ukrainie.",
    "Chiny wzywają do zawieszenia broni w Ukrainie": "Stanowisko Chin przedstawił rzecznik MSZ w Pekinie Wang Wenbin.\n\nReklama\n\n\"Należy szanować suwerenność i integralność terytorialną wszystkich krajów, przestrzegać celów i zasad Karty Narodów Zjednoczonych, brać pod uwagę uzasadnione obawy dotyczące bezpieczeństwa wszystkich innych krajów. Powinny być wspierane wszelkie wysiłki, sprzyjające pokojowemu rozwiązywaniu kryzysów\" – powiedział na konferencji prasowej Wang.\n\n\"Wzywamy zainteresowane strony do wdrożenia zawieszenia broni, rozpoczęcia dialogu i konsultacji oraz do jak najszybszego znalezienia rozwiązania, które rozwieje uzasadnione obawy wszystkich stron w zakresie bezpieczeństwa\" – dodał rzecznik.\n\nReklama\n\nWang podkreślił, że Chiny są gotowe do współpracy ze społecznością międzynarodową, aby nadal \"odgrywać konstruktywną rolę w łagodzeniu sytuacji\".\n\nPekin wzywał do zawieszenia broni już w zeszłym tygodniu\n\nAFP przypomina, że podobne stanowisko chińskie MSZ wygłosiło już w zeszłym tygodniu, gdy przedstawicielka resortu Mao Ning powiedziała, iż Pekin wzywa wszystkie zainteresowane strony do ustanowienia zawieszenia broni w drodze dialogu i negocjacji. \"Mamy też nadzieję, że społeczność międzynarodowa stworzy do tego warunki i przestrzeń\" – mówiła.\n\nW środę Putin ogłosił rozpoczęcie częściowej mobilizacji, która ma objąć 300 tys. osób. Z kolei we wtorek Duma Państwowa, niższa izba parlamentu Rosji, przegłosowała zmiany w kodeksie karnym, które przewidują karę więzienia za odmowę stawienia się do poboru, a także za dezercję, odmowę wykonania rozkazów czy dobrowolne poddanie się. (PAP)",
    "Chiny: kierowcy autobusów w Pekinie mają nosić bransoletki monitorujące ich stan emocjonalny - podają lokalne media": "",
    "Chiny chciały zdominować tę technologię i stać się najpotężniejszym krajem świata. Nic z tego nie wyszło": "Układy półprzewodnikowe to maleńkie mózgi, które napędzają nasz technologiczny świat — od samochodów i telefonów komórkowych po myśliwce i zaawansowane systemy rakietowe. Są tak skomplikowane, że żaden kraj nie jest w stanie sam wyprodukować pojedynczego chipa. W minionych latach było to korzystne. Rządy rozumiały, że technologia nie jest grą o sumie zerowej — że innowacja w jednym miejscu może pchnąć do przodu cały świat. To zrozumienie zapewniało stabilność. Atak na dowolną część globalnie rozproszonego łańcucha dostaw półprzewodników mógłby zatrzymać świat w miejscu.\n\nAle to wszystko zmieniło się teraz, gdy USA i Chiny są pogrążone w technologicznej zimnej wojnie. W tej wojnie chipy są bronią.\n\nW ciągu ostatnich kilku dekad Chiny wydały dziesiątki miliardów dolarów, aby dogonić najbardziej elitarnych producentów układów scalonych. Wyścig ten nasilił się pod rządami prezydenta Xi Jinpinga. Rozwój został jednak zahamowany. Jeden z chińskich producentów chipów, Tsinghua Unigroup, zbankrutował. Ludzie, którzy kierowali przemysłem, są uwikłani w niekończące się śledztwo w sprawie korupcji. Stany Zjednoczone zamierzają zablokować Chinom dostęp do podstawowych technologii, które umożliwiają produkcję chipów.\n\n— Chiński program rozwoju układów scalonych jest bardzo zróżnicowany — powiedział nam Paul Triolo, ekspert w dziedzinie półprzewodników i starszy wiceprezes ds. polityki wobec Chin i technologii w firmie konsultingowej Albright Stonebridge Group. — Nie chodzi o pieniądze. W tej chwili Chiny mają mnóstwo pieniędzy na technologie, ale potrzebni są odpowiedni ludzie i klienci, którzy im zaufają. Tego wszystkiego nie da się kupić — dodał.\n\nPekin rozumie, że kontrolowanie produkcji zaawansowanych układów scalonych nie tylko wzbogaci gospodarkę, ale także zwiększy wpływy geopolityczne Chin. Według Xi, półprzewodniki i technologie, które umożliwiają ich produkcję, są głównym polem bitwy w globalnej rywalizacji o władzę.\n\nUSA rozumieją, że jeśli pozwolą Chinom kontrolować produkcję zaawansowanych układów scalonych, Pekin będzie miał narzędzia, których potrzebuje, by stać się największym mocarstwem świata. Leland Miller, założyciel firmy badawczej China Beige Book, powiedział, że chociaż Waszyngton w pewnym stopniu powstrzymał Pekin, nie ma gwarancji, że przewaga Ameryki zostanie utrzymana.\n\n— Nic nie jest ważniejsze od tego — powiedział.\n\nSzczyt globalizacji\n\nChipy półprzewodnikowe nie tylko zasilają dzisiejszą technologię — są maleńkimi kluczami, które odblokowują kolejne innowacje zmieniające świat, takie jak obliczenia kwantowe i sztuczna inteligencja. Obecnie chip nie może być wyprodukowany bez udziału całego świata: chemikaliów z Niemiec, maszyn z Japonii i Holandii, opakowań i testerów z Chin i Malezji. Łańcuch dostaw jest produktem globalizacji, zaufania i wolnych rynków kapitałowych.\n\nDalsza część artykułu pod video:\n\nSą jednak pewne elementy tego łańcucha, które są bardziej istotne, delikatniejsze i bardziej lukratywne. Najbardziej zaawansowane układy scalone — najmniejsze układy o największej mocy obliczeniowej — wymagają niezwykle specjalistycznej wiedzy do projektowania i produkcji. Maszyny i fabryki, które produkują te układy, są same w sobie cudami inżynierii, których opracowanie wymaga inwestycji rzędu dziesiątków mld dol.\n\nWiększość tych najnowocześniejszych chipów jest projektowana przez firmy amerykańskie i produkowana na Tajwanie i w Korei Południowej. W raporcie Boston Consulting Group z 2021 r. stwierdzono, że Tajwan produkuje 92 proc. wszystkich chipów o wielkości 10 nm lub mniejszych, a Korea Południowa pozostałe 8 proc. Taiwan Semiconductor Manufacturing Company, klejnot w koronie Tajpej, do końca roku ma produkować chipy o wielkości 3 nm, a południowokoreański Samsung i amerykański Intel idą w ślad za nimi.\n\nNajwiększa chińska firma produkująca półprzewodniki, Semiconductor Manufacturing International Corporation, twierdzi, że jest w stanie wyprodukować najmniejsze, 7 nm chipy, ale analitycy jeszcze ich nie widzieli. Samsung i TSMC miały 7 nm cztery lata temu. Eksperci powiedzieli nam, że bez zaufania i współpracy ze strony reszty świata — zwłaszcza USA i ich wschodnioazjatyckich sojuszników — dokonanie przełomu w technologii półprzewodników jest prawie niemożliwe. Chiny utknęły w tyle za krajami, które stały się ich głównymi przeciwnikami, ale stawka jest zbyt wysoka, by Pekin mógł się poddać.\n\nDlaczego Chiny potrzebują chipów\n\nChińska gospodarka jest wielka, ale nie jest bogata. PKB na głowę mieszkańca Chin w 2021 r. znajduje się tuż poniżej PKB Antigui i Barbudy oraz powyżej PKB Tajlandii. Kraj ten spędził ponad dekadę, rozwijając swoją gospodarkę za pomocą zadłużonej infrastruktury, ale ta strategia staje się coraz mniej wydajna — pozostawiając Chinom rosnącą liczbę zadłużonych firm-zombie i miast-widm. Aby uniknąć wpadnięcia w pułapkę średniego dochodu, Chiny muszą zacząć rozwijać przedsiębiorstwa o wyższej wartości. Innymi słowy, Chiny potrzebują bardziej lukratywnej gałęzi biznesu, tak jak ktoś zadłużony na karcie kredytowej potrzebuje podwyżki.\n\nNawiązując do czasów Mao Zedonga, Xi postawił przyszłość kraju na państwowych planach rozwoju przemysłowego, zwłaszcza na planie \"Made in China 2025\". Xi podkreśla, że cały kraj musi pomóc w uchwyceniu technologicznej liny ratunkowej, a kluczem do sukcesu tego planu jest znalezienie sposobu na projektowanie i produkcję chipów.\n\nXi wspiera tę filozofię pieniędzmi. Odkąd został prezydentem w 2012 r., kraj zainwestował ponad 100 mld dol. w rozwój chipów. Jednak, ku przerażeniu Pekinu, te pieniądze nie przyniosły żadnych rezultatów. Pieniądze były przekazywane markom odzieżowym lub firmom budowlanym, które z dnia na dzień stawały się producentami układów scalonych, aby zdobyć trochę gotówki. Rząd przekazał dziesiątki mld dol. Zhao Weiguo, dyrektorowi generalnemu Tsinghua Unigroup, który w chińskich mediach znany jest jako \"szaleniec od półprzewodników\". Jak można się spodziewać, Pekin podejrzewa, że Zhao roztrwonił te pieniądze jak pijany marynarz na przepustce. Plan \"Made in China 2025\" zakłada, że w ciągu trzech lat produkcja krajowa ma zaspokoić 70 proc. zapotrzebowania Chin na półprzewodniki. Jednak państwowe media sugerują, że w 2019 r. Chiny zaspokajały jedynie 30 proc. swoich potrzeb. Firma badawcza IC Insights szacuje, że w 2020 r. odsetek ten będzie jeszcze niższy i wyniesie około 16 proc.\n\n— Chiny nadrabiają zaległości w częściach łańcucha dostaw półprzewodników o niższym progu wejścia na rynek, takich jak projektowanie układów scalonych — powiedział Triolo. \"Ale jeśli chodzi o produkcję i sprzęt, to są daleko w tyle. Tego też nie da się ukraść, bo sekretna receptura wielu z tych dziedzin to wiedza ukryta. Nie da się sfałszować drogi do komercyjnie opłacalnego, zrównoważonego modelu — ocenił.\n\nChipy odgrywają również kluczową rolę w modernizacji chińskiego wojska. Nie cały chiński sprzęt wojskowy wymaga najnowocześniejszych układów scalonych (amerykański też nie), ale widać, że Pekin rozumie, że możliwość produkcji najnowocześniejszych układów scalonych będzie miała ogromne znaczenie w przyszłych konfliktach. W raporcie dla Kongresu z 2021 r. amerykańska komisja składająca się z technologów i naukowców dała amerykańskim ustawodawcom jasno do zrozumienia, że choć Chiny mogą być opóźnione w rozwoju własnych układów scalonych, to należy poważnie potraktować pekińskie parcie na półprzewodniki.\n\n\"Po raz pierwszy od II wojny światowej technologiczna przewaga Ameryki — podstawa jej potęgi gospodarczej i militarnej — jest zagrożona\" — napisano w raporcie. \"Chiny dysponują siłą, talentem i ambicją, aby prześcignąć Stany Zjednoczone jako światowego lidera w dziedzinie AI w ciągu następnej dekady, jeśli obecne trendy nie ulegną zmianie\" — czytamy.\n\nRozgniewany Wujek Sam\n\nDwa lata temu Xi stwierdził w przemówieniu, że ponieważ świat przechodzi głębokie zmiany, jakich nie widziano od stulecia, Chiny będą musiały przyspieszyć swój rozwój technologiczny, wojskowy i gospodarczy. Podtekst przemówienia był jasny: po dziesięcioleciach odkładania na później, Chiny zaczęły zdobywać równą pozycję wśród światowych supermocarstw — i nadszedł czas, aby Chiny zaznaczyły swoją obecność.\n\nDalsza część artykułu pod video:\n\nW ciągu ostatnich kilku lat Waszyngton zaczął dostrzegać agresję Xi i zaczął postrzegać rozwój technologiczny Chin nie tylko jako wyzwanie gospodarcze, ale także jako kwestię bezpieczeństwa narodowego. W czasie administracji Trumpa departamenty w całym rządzie federalnym pracowały nad tym, by uniemożliwić chińskim firmom technologicznym dostęp do tego, co jest podstawą ich działalności. Departament Handlu uniemożliwił chińskim firmom kupowanie niektórych części wyprodukowanych w USA, Departament Skarbu zablokował chińskim firmom możliwość przejmowania amerykańskich firm zajmujących się półprzewodnikami, a Departament Stanu użył presji dyplomatycznej, aby skłonić sojuszników do ograniczenia sprzedaży do Chin.\n\nNajbardziej jaskrawy przykład takiego podejścia miał miejsce w 2019 r., kiedy Stany Zjednoczone odcięły się od chińskiego giganta telekomunikacyjnego Huawei. Departament Sprawiedliwości oskarżył firmę o prowadzenie interesów z Iranem i Koreą Północną z naruszeniem międzynarodowych sankcji. W ramach kary Waszyngton odmówił Huawei korzystania z zaawansowanych komponentów układów scalonych zawierających amerykańską własność intelektualną. Teraz firma jest na kolanach. Jej prezes Ren Zhengfei zadeklarował, że firma musi uczynić przetrwanie głównym celem na najbliższe dwa lata.\n\nBonnie Glaser, dyrektor programu azjatyckiego w German Marshall Fund of the United States, powiedziała, że Stany Zjednoczone zajęły się firmą w zdecydowany sposób.\n\nAmerykańska ekskomunika na Huawei — i jej zdolność do odcięcia Chin od rynku półprzewodników — nie byłaby możliwa bez Tajwanu. Stany Zjednoczone od lat 70. nie uznają oficjalnie Tajwanu, kraju wyspiarskiego u wybrzeży Chin, który Pekin uważa za własne terytorium. Zamiast tego rząd amerykański prowadzi politykę jednych Chin, która potępia wszelkie ataki Pekinu na wyspę, ale jednocześnie uznaje ją za techniczną część Chin.\n\nTajwan zbudował swój przemysł chipowy częściowo jako mechanizm obronny. Najnowocześniejsze fabryki półprzewodników działają jak krzemowa tarcza, która powstrzymuje Chiny przed inwazją. Chiny są największym importerem chipów na świecie i cały świat ucierpiałby, gdyby skomplikowane fabryki produkujące chipy przestały działać. Jednak w ciągu następnych kilku dekad, gdy idea odzyskania Tajwanu stanie się coraz bardziej centralnym punktem chińskiej polityki, a armia kraju stanie się silniejsza, tarcza ta może zostać poddana próbie.\n\n— Chińczycy nie będą decydować o inwazji na Tajwan na podstawie zapotrzebowania na półprzewodniki — powiedziała Glaser. — Chodzi tu o suwerenność Komunistycznej Partii Chin — dodała.\n\nNie oznacza to jednak, że Pekin nie będzie się gniewał. Niedawno USA zaproponowały utworzenie konsorcjum półprzewodników o nazwie Chip 4 z Japonią, Koreą Południową i Tajwanem. Chińska telewizja państwowa nazwała to posunięcie dyskryminującym i wykluczającym. Stwierdziła, że grozi ono rozdrobnieniem światowego rynku. Konsorcjum ma swoich przeciwników także w USA. Były dyplomata Departamentu Stanu zajmujący się Azją Wschodnią wyraził sceptycyzm co do tego, czy Korea Południowa i Tajwan będą poważnie współpracować z USA w celu wyeliminowania Chin, ponieważ mogłoby to zagrozić ich chińskim klientom.\n\nStany Zjednoczone opierają się także na swoich europejskich sojusznikach. Amerykańscy urzędnicy zabronili Advanced Semiconductor Materials Lithography, holenderskiej firmie produkującej maszyny do wytrawiania ścieżek na obwodach zaawansowanych układów scalonych w procesie zwanym litografią, sprzedaży zaawansowanych maszyn chińskim producentom układów scalonych.\n\nStany Zjednoczone również wzięły przykład z polityki przemysłowej Pekinu w czerwcu, kiedy Kongres uchwalił ustawę CHIPS Act, mającą na celu przeznaczenie 250 mld dol. na ożywienie badań w dziedzinie technologii związanych z półprzewodnikami. Chociaż te pieniądze mogą pomóc USA wyprzedzić Chiny w wyścigu zbrojeń w dziedzinie chipów, Waszyngton będzie musiał polegać na wolnym rynku i współpracy międzynarodowej, aby rzeczywiście przeciwdziałać ambicjom Pekinu. Utrzymanie przewagi USA będzie szczególnie trudne, ponieważ kluczowe materiały, dostawcy i możliwości produkcyjne układów scalonych są skoncentrowane w Azji Wschodniej.\n\nMiller z China Beige Book powiedział, że nie ma gwarancji, że rzucanie pieniędzmi w firmy produkujące półprzewodniki zapewni odporność łańcucha dostaw, której potrzebujemy. Mimo to uważa, że nasza polityka dotycząca chipów jest o wiele skuteczniejsza niż 10 lat temu.\n\nWyzwaniem dla Waszyngtonu jest utrzymanie proaktywnego, a nie reaktywnego sposobu myślenia o innowacjach. Zamiast po prostu próbować przeciwdziałać każdemu ruchowi Chin, Stany Zjednoczone muszą stosować politykę — od inwestycji w produkcję po kontrolę eksportu — która sprawi, że Ameryka i jej sojusznicy pozostaną w centrum świata półprzewodników. Reagowanie na posunięcia Pekinu sprawi, że będziemy się tylko cofać, ale bycie proaktywnym sprawi, że Stany Zjednoczone będą patrzyły zawsze w przyszłość, tam, gdzie leży innowacja.\n\nZwycięzcy nie odpoczywają\n\nŚwiat wycofuje się z Chin nie tylko z powodów geopolitycznych. Strategia Pekinu \"COVID Zero\" spowodowała ogromną niepewność w gospodarce. Xi w coraz większym stopniu przejmuje kontrolę nad ekonomią i wywiera presję na zagraniczne firmy, by prowadziły interesy w sposób, w jaki mu się podoba. Firmy takie jak Honda i Apple chcą przenieść część łańcuchów dostaw z Chin do krajów takich jak Wietnam. Coraz więcej firm amerykańskich przenosi swoją produkcję z powrotem do Ameryki, na przykład Intel buduje fabryki układów scalonych w Ohio i Arizonie.\n\nNie należy jednak lekceważyć Pekinu, zwłaszcza w dziedzinie technologii. W latach 60. i 70. ubiegłego wieku, kiedy Chiny były biedne, państwowym naukowcom udało się opracować bombę wodorową i atomową oraz wystrzelić satelitę. Chińczycy podkreślają te wysiłki, znane w kraju pod nazwą \"Dwie bomby, jeden satelita\", jako wyczyn rozwojowy i dowód na to, że kraj jest w stanie wybić się ponad przeciętność. Xi stara się zaszczepić tego samego ducha w dziedzinie układów scalonych — nie ma innego wyjścia. Przegrana w wyścigu o półprzewodniki oznacza, że Chiny zawsze będą zdane na łaskę krajów mających większą władzę nad łańcuchem dostaw układów scalonych, takich jak USA czy Tajwan. A tego Xi nie będzie tolerował.\n\nLinette Lopez, starsza korespondentka Insidera",
    "Chiny poświęcają swoją gospodarkę na rzecz walki z COVID-19. Goldman Sachs reaguje": "historyk 3 dni temu zgłoś do moderacji 27 2 Odpowiedz\n\nwalka z covid? kiepski żart...średnio rozgarnięty szympans zorientuje się, że to walka z własnym narodem (świetna okazja i pretekst żeby pozbyć się niepokornych i niewygodnych, rozwiązać kwestie mniejszości narodowych itd.)...ostatnio w Chinach rozbił się autobus wiozący ludzi do punktu izolacji i kwarantanny, niby nic niezwykłego, gdyby nie to, że ten wypadek miał miejsce o drugiej w nocy....kto normalny przewozi ludzi na kwarantennę pod osłoną nocy?...no chyba wywozi się ich do obozów koncentracyjnych, wtedy lepiej żeby zbyt wielu ludzi tego nie widziało, więc robi się to nocą....",
    "Chiny: import surowców energetycznych spada, koszty drastycznie rosną": "Ropa Chiny: import surowców energetycznych spada, koszty drastycznie rosną Jakub Kajmowicz 07.09.2022 12:32 Drukuj\n\nPDF\n\n\n\n\n\nFot. www.petrochina.com.cn Facebook\n\nTwitter\n\nLinkedIn\n\nKopiuj link\n\nWyślij email Z danych chińskich służb celnych wynika, że w ciągu ośmiu miesięcy tego roku Chińczycy zmniejszyli zarówno import ropy naftowej, jak i gazu oraz węgla.\n\nReklama\n\nW okresie styczeń - sierpień Chiny sprowadziły ponad 330 mln ton ropy (-4,7% r/r) i przeznaczyły na ten cel ok. 243 miliardy dolarów (+48,7% r/r). Na poprzedni miesiąc przypadło 40,3 mln ton i 30,5 mld dol.\n\nReklama\n\nImport gazu ziemnego wyniósł 71 mln ton (-10,2% r/r), co przełożyło się na 42,4 mld dol. (+44% r/r). W sierpniu Chińczycy sprowadzili 8,84 mln t gazu o wartości 5,94 mld dol.\n\nCzytaj też Kreml potęguje energetyczną presję na Zachód i grozi odwetem\n\nPodobnie wygląda sytuacja w przypadku węgla. Import za I-VIII ukształtował się na poziomie 167,9 mln t (-14,9% r/r) i kosztował 26,33 mld dol., czyli ponad 50% więcej niż w 2021 r.\n\nReklama\n\nW całym ubiegłym roku Państwo Środka importowało 512,98 mln ton ropy, 121,3 mln ton gazu oraz 323 mln ton węgla.",
    "Chiny i Korea Płn. wznowiły transport kolejowy przez granicę": "Korea Północna i Chiny wznowiły transport kolejowy przez most na granicy po pięciomiesięcznej przerwie związanej z lockdownem covidowym – podała w poniedziałek południowokoreańska agencja prasowa Yonhap, cytując resort ds. zjednoczenia w Seulu.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW poniedziałek rano zauważono pociąg z ponad 10 wagonami kierujący się z Chin do Korei Północnej przez most na granicy pomiędzy obu krajami na rzece Jalu (Amnok) - przekazał Yonhap.\n\nŹródło tej agencji w Chinach potwierdziło, że transport kolejowy został w pełni przywrócony w związku ze stabilizacją sytuacji pandemicznej, a pociągi mają przejeżdżać przez granicę raz lub dwa razy dziennie.\n\n\"Choć Korea Północna ani Chiny nie wydały formalnego potwierdzenia, wydaje się, że przejazdy pociągów towarowych przez granicę zostały dzisiaj wznowione\" - oświadczył rzecznik południowokoreańskiego ministerstwa ds. zjednoczenia Czo Jung Hun.\n\nPrzejazdy zawieszono w kwietniu po konsultacjach obu krajów na temat ogniska zakażeń koronawirusem w przygranicznym chińskim mieście Dandong. Wkrótce później Pjongjang ogłosił wykrycie pierwszych infekcji w Korei Płn.\n\nPrzed zawieszeniem transport funkcjonował zaledwie przez cztery miesiące. Wcześniej, od początku 2020 roku, Korea Płn. utrzymywała surowe restrykcje i praktycznie zamknięte granice w obawie przed pandemią. Eksperci oceniali, że wstrzymanie handlu z Chinami dodatkowo pogłębiło zapaść gospodarczą izolowanego sankcjami kraju.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Morze Południowochińskie. Teren przyszłej wojny?": "Gdyby z Morza Południowochińskiego stworzyć grę strategiczną z podziałem stref wpływów, na mapie musiałyby się pojawić: Wietnam, Malezja, Tajwan, Filipiny, Burnei i - przede wszystkim - Chiny. Jako gracze poboczni - z własnymi interesami i tendencją do zachowania neutralności regionu - wystąpiłyby Stany Zjednoczone i Australia. Jej stawka, a więc również ryzyko, byłyby ekstremalnie wysokie. Zwłaszcza, że akcję należałoby zagęścić do około 100 wysp i raf koralowych rozsianych na obszarze 425 tys. km2, czyli malowniczego archipelagu Spratly, umiejscowionego w jednej trzeciej drogi między filipińską Palawaną, a południowym wybrzeżem Wietnamu.\n\nReklama\n\nOczywiście niczego nie musimy sobie wyobrażać, ponieważ ten spór - w sposób bardzo namacalny - mobilizuje państwa regionu od dekad. Choć Spratle wydają się leżeć \"po środku niczego\" i nigdy nie były zamieszkałe na stałe, przez ten czas zmilitaryzowano 45 wysepek oraz - tutaj mowa o Chinach - usypano kolejnych siedem. W jakim celu Pekin wydaje miliardy dolarów na powiększanie swojego terytorium? Odpowiedź wydaje się prosta - wpływy, handel i surowce.\n\nStawka większa niż ropa\n\nCofnijmy się do roku 1968, gdy Ministerstwo Geologii i Zasobów Mineralnych Chińskiej Republiki Ludowej ogłosiło, że badania przeprowadzone w regionie Wysp Spartly potwierdziły przypuszczenia o ich istotnym znaczeniu ekonomicznym. Jak szacowano, ponad 17,7 mld ton ropy i gazu ziemnego znajduje się pod okolicznymi wodami, czekając na wydobycie. To potencjał zasobów przewyższający Kuwejt. Choć amerykańskie statki pomiarowe wysłane niedługo później ostudziły entuzjazm, zasoby naturalne szacowane na 11 mld ton ropy i trudne do oszacowania ilości gazu, nadal stanowiły jedne z większych złóż na świecie. Rozległość obszaru nieznacznie ustępującego wielkością Francji oraz konieczność jego dokładnego przebadania, zaostrzyły jedynie apetyty okolicznych państw.\n\nMając świadomość stawki, w przeciągu pięciu lat Filipiny oraz Wietnam obsadziły swoimi żołnierzami oraz zamontowały instalacje wojskowe na ośmiu wyspach. Pierwsze skorzystały na tym Filipiny, które w 1976 r. w rejonie Spartly odkryły pokaźne złoża ropy, do dzisiaj stanowiące ponad 15 proc. całego zużycia paliwowego w tym kraju. Kiedy w latach 90. do gry wkroczyły amerykańskie, chińskie i wietnamskie spółki naftowe, wzajemnie depcząc sobie po piętach, sytuacja zaczęła się gmatwać, umacniając fundamenty już istniejącego, pełzającego konfliktu.\n\nZdjęcie ASIA MARITIME TRANSPARENCY INITIATIVE / Wyspa Duncana / materiały prasowe\n\nMoże Południowochińskie to nie tylko potencjał wydobywczy ropy i gazu, ale przede wszystkim jedno z największych i najbardziej zatłoczonych łowisk, które na przestrzeni niespełna 25 lat zwiększyło swój udział w globalnych połowach z 8 do 35 proc. Nie bez powodu przez region ten przechodzi też najbardziej ruchliwa trasa żeglugowa kontynentu, łącząca Singapur z Azją Wschodnią. Szacuje się, że przez Wyspy Spartly przepływa ponad 300 jednostek, połowa aktywnych supertankowców i 25 proc. światowego transportu ropy naftowej. To ponad trzy razy więcej niż przez Kanały Sueski i Panamski razem wzięte.\n\nNa Morzu Południowochińskim niejednokrotnie dochodziło tam do starć, również tych militarnych. Najkrwawsze z nich miało miejsce w roku 1988, kiedy w wyniku konfrontacji patrolu wietnamskiego z okrętami wojskowymi Chin na dno poszły dwa wietnamskie transportowce, na pokładzie których zginęło ponad 70 marynarzy. Chińczycy nie ujawnili swoich strat, ale faktem jest, że niedługo po bitwie zajęli kolejnych 6 wysp archipelagu.\n\nSztuczna wyspa zamiast lotniskowców\n\nAmbicje Chin na tym się jednak nie skończą i choć przespały one pierwszy okres militaryzacji Spartly zakończony w 2002 roku na mocy \"Deklaracji o postępowaniu na Morzu Południowochińskim\", Państwo Środka nadrabia zaległości w zastraszającym tempie, po prostu ignorując wcześniejsze umowy międzynarodowe. Można powiedzieć, że robi to na wyjątkowo chińską skalę, z niewielkich atoli, usypując wyspy tam, gdzie dostępu nie mają inne państwa regionu.\n\nZdjęcie Rafa Fiery Cross, sztucznie usypana przez Chińczyków w latach 2015-2017 / Wikimedia / materiał zewnętrzny\n\nPrędkość i skala chińskich działań na obszarze Południowej Rafy Johnsona, od przynajmniej pięciu lat budzi niepokój nie tylko ekologów, ale przede wszystkim Stanów Zjednoczonych, które w działaniach Pekinu widzą poważne naruszenie równowagi sił na Morzu Południowochińskim. Nie zważając na ostrzeżenia Waszyngtonu, Pekin ogłosił, że proces tworzenia sztucznych wysp - usypywanych przez specjalne statki (w tym liczący 126 metrów \"Tian Jing Hao\"), które wysysają piasek z dna morza i przenoszą go na rafę - powoli dobiega końca. Po tym czasie cała uwaga zostanie skupiona na działalności konstrukcyjnej i ich zagospodarowaniu. O ile sama wyspa stanowi atut geostrategiczny, o tyle \"uzbrojona\" w systemy radarowe, port, lądowiska dla helikopterów i pasy startowe - jest istotnym wkładem w potencjał militarny danego państwa. Kosztem i siłą rażenia porównywalnym z lotniskowcami wyposażonymi w napędy jądrowe.\n\nAmeryka określa swoje stanowisko związane z działalnością Pekinu na Morzu Południowochińskim jako \"trzy razy 'nie'\". Stany Zjednoczone sprzeciwiają się usypywaniu nowych wysp, stawianiu na nich jakiejkolwiek infrastruktury, a przede wszystkim instalacji wojskowych. Pomimo sprzeciwu, prace nad nowymi projektami nieustannie trwają. Zachód nie jest jednak bierny. Na przełomie sierpnia i września 2022 r. Amerykanie wraz z Kanadą i Japonią przeprowadzili serię ćwiczeń morskich pod kryptonimem Noble Raven 22, które obywały się również na wodach międzynarodowych Morza Południowochińskiego. Wzięło w nich udział sześć jednostek, w skład których wchodziły niszczyciele oraz japoński lotniskowiec pełniący również rolę śmigłowcowca - Izumo.\n\nChiny \"zastraszają państwa regionu\". Ale cofnąć się nie zamierzają\n\nWszystko wskazuje na to, że obawy Stanów Zjednoczonych odnośnie faktycznego przeznaczenia wysp nie są jedynie próbą zablokowania ekonomicznej ekspansji Pekinu w rejonie Wysp Spartly. Wykonywane regularnie zdjęcia satelitarne potwierdzają, że Chiny faktycznie rozlokowały na zagospodarowanych atolach m.in. działa artylerii samobieżnej oraz stacje radarowe.\n\nKiedy w 2015 r. okazało się, że do użytku oddano liczący 3000 metrów pas startowy na rafie Fiery Cross, leżącej 270 kilometrów od zajętej przez Chiny rafy Mischief bogatej w złoża ropy, amerykańscy analitycy wojskowi nazwali tę instalację \"strategiczną zmianą balansu sił\". Długość pasa wprost wskazuje, że z usypanej w pośpiechu wyspy mogą startować nie tylko samoloty zaopatrzeniowe, ale również myśliwce. Na samej rafie stacjonować ma natomiast nawet do 400 żołnierzy. Od tego czasu zarówno władze USA jak i Australii powtarzają, że działalność Chin stanowi \"zagrożenie dla światowego pokoju\" oraz stanowi \"zastraszanie państw regionu\", wpływające na pogwałcenie prawa do swobodnego operowania na wodach międzynarodowych.\n\nZdjęcie Rafa Cuarteron, zmilitaryzowana przez Chiny. Rok 2020 / Wikimedia\n\nChoć faktem jest, że również Wietnam, Malezja i Filipiny umacniają swoją obecność militarną na archipelagu Spartly, żadnego z tych działań nie da się porównać skalą z ekspansją Państwa Środka. Co prawda dla Chin lotnisko na rafie Fiery Cross jest istotnym wzmocnieniem sił, nie jest ono bynajmniej jedynym operującym na archipelagu.\n\nTeatr przyszłej wojny?\n\nNapiętą już i tak sytuację wzmacniają oficjalne wypowiedzi przedstawicieli Pekinu, m.in. szefa MSZ Wanga Yi, który wprost twierdzi, że roszczenia do Morza Południowochińskiego są dla Chin sprawą honoru i wywodzą się jeszcze ze starożytności. \"Tysiąc lat temu Chiny były krajem, który opierał swoją gospodarkę o morze. Oczywiście to również my, jako pierwsi, odkryliśmy Wyspy Nansha\" - powiedział Wang, używając chińskiego nazewnictwa Wysp Spartly.\n\nZdjęcie Rafa Subi - zmilitaryzowana przez Chiny. Rok 2021 / Wikimedia\n\nOficjalnie Chińczycy zaprzeczają wszelkim informacjom o rzekomym militarnym przeznaczeniu usypywanych wysp, twierdząc, że służą one jedynie celom badawczym oraz połowowym. Nie da się jednak ukryć, że już samo pojawienie się stałej prezencji Pekinu w spornym regionie, który stanowi jeden z najaktywniejszych ekonomicznie obszarów morskich na świecie, jasno wskazuje długoterminowe cele Chińskiej Republiki Ludowej. Incydentów związanych z rzekomym \"naruszeniem chińskiej przestrzeni powietrznej\" również nie da się zliczyć. Raptem w maju tego roku chińskie myśliwce przechwyciły i odeskortowały samolot zwiadowczy Australijskich Sił Powietrznych. - Będziemy kontynuować nasze misje patrolowe w regionie pomimo ostatniego wzrostu niebezpiecznych incydentów ze strony Pekinu - zapowiedział głównodowodzący australijskiego lotnictwa marszałek Robert Chipman.\n\nChiny nie zamierzają się cofać, wiedząc o jaką stawkę toczy się wyścig. Okoliczne państwa nie mają sił, aby konkurować z azjatyckim gigantem. Stany Zjednoczone, poza groźbami, nie są w stanie realnie przeszkodzić tworzeniu kolejnych pasów startowych. Dlatego, choć dzisiaj ciężar światowej geopolityki spoczywa na rosyjskiej agresji na Ukrainę, po drugiej stronie globu toczy się równie ważny, a być może za jakiś czas gorący spór o przyszłość południowej półkuli.\n\nMarcin Makowski, Interia",
    "Chiny. Były minister sprawiedliwości skazany na śmierć za łapówkarstwo": "Wykonanie egzekucji zawieszono na dwa lata, po których kara może zostać zamieniona na dożywotnie pozbawienie wolności bez możliwości zwolnienia warunkowego — pisze agencja Reutera.\n\nFu został ministrem sprawiedliwości w 2018 r. Wcześniej był wiceministrem bezpieczeństwa publicznego i prowadził wiele ważnych śledztw antykorupcyjnych, w tym dochodzenie przeciwko kierującemu wcześniej tym resortem Zhou Yongkangowi — najwyższemu jak dotąd chińskiemu urzędnikowi skazanemu za korupcję — informuje Reuters.\n\nPodczas procesu, toczącego się w położonym na północy Chin mieście Changchun, Fu przyznał się do przyjęcia łapówek o wartości ponad 117 mln juanów (ponad 80 mln zł). Skazany w zamian za otrzymane pieniądze i nieruchomości miał chronić przestępczą działalność swojego brata i innych osób.\n\nByły minister dołącza tym samym do szeregu wyższych urzędników ukaranych w ramach kampanii antykorupcyjnej prowadzonej przez przywódcę Chin Xi Jinpinga od czasu objęcia przez niego władzy w 2012 r. Według krytyków Xi pozbywa się w ten sposób przeciwników politycznych i umacnia władzę nad aparatem partyjnym.\n\nCzystki wśród urzędników nasiliły się przed zaplanowanym na październik kluczowym, odbywającym się raz na pięć lat zjazdem Komunistycznej Partii Chin (KPCh) — zauważa Reuters.\n\nFu zarzucono także, że był członkiem \"politycznego gangu\" Sun Lijuna, innego wysokiego urzędnika państwowego aparatu bezpieczeństwa oskarżanego o łapówkarstwo i nielojalność wobec Xi. KPCh określiła wpływy tego urzędnika w partii jako \"trujące\", a samego Suna jako \"nowotwór\", który powinien zostać wyeliminowany — dodaje agencja.",
    "CZUBKOWSKA: Jak Chiny kolonizują Polskę i Europę?": "„Funkcjonujemy w świecie, w którym kapitał ma narodowość i podlega ocenie etycznej, dlatego kluczowa jest świadomość. Musimy wziąć pod uwagę więcej czynników i nie możemy usprawiedliwiać się, że nie wiedzieliśmy, że firma X czy Y wykorzystuje niewolniczą pracę Ujgurów w Sinkiangu. Wojna pokazała nam, że potrafimy podejmować decyzje, które mają wpływ na nasz portfel. Czy rzeczywiście zyskujemy na tym, że za te 5,31 złotego możemy kupić sobie zaparzacz do herbaty w kształcie kupy psa?”.\n\nJakub Bodziony: W Polsce Chińczycy trzymają się mocno?\n\nSylwia Czubkowska: Próbując spojrzeć na wpływy Chin w naszym regionie, najczęściej operujemy wyimkami informacji, które porównujemy ze sobą i na tej podstawie wyciągamy wnioski. Widzimy tylko skalę mikro, która niewiele nam mówi.\n\nDlatego moja książka „Chińczycy trzymają nas mocno”, nie jest o Polsce, tylko o całej Europie Środkowej. We wstępie przywołuje Milana Kunderę, bo nie myślałam o naszym regionie jako o obszarze stricte politycznym czy geograficznym. Różnice między Estonią a Czarnogórą czy Polską a Rumunią są ogromne, jednak łączy nas wspólnota doświadczeń, historii i traum. W XX wieku charakter tego regionu, zdefiniowała konferencja w Jałcie, kształtując powojenny porządek w Europie.\n\nTa szersza perspektywa jest potrzebna, abyśmy mogli wyłapać pewne zjawiska, trendy i problemy. Dopiero później schodzimy na poziom mikro – do ludzi, konkretnych miejsc i inwestycji. Po to są zresztą reportaże, abyśmy mogli konsekwencje wielkich globalnych trendów zobaczyć w soczewce.\n\nTakim opisywanym przez ciebie przykładem jest chociażby afera związana z budową autostrady A2 w Polsce przed Euro 2012 przez chińską firmę COVEC.\n\nAleż to był skandal, prawda? Trzeba sobie uświadomić kontekst tych wydarzeń. Ledwo co weszliśmy do Unii Europejskiej, pojawiły się pierwsze duże fundusze, dzięki którym gospodarka nabierała rozpędu. Szykujemy się na polsko-ukraińskie Euro, które ma całkowicie zmienić Polskę – nowe stadiony, dworce, kolej, drogi. I jeden z największych przetargów związanych z całą imprezą, na drogę, która miała połączyć między innymi Warszawę z Łodzią i Gdańskiem, jest po prostu porzucony przez chińską firmę, która miała go wykonać. W pewnym momencie Chińczycy po prostu wyjechali. To skandal, który nawet dzisiaj wstrząsnąłby Polską.\n\nOd tej historii minęła już ponad dekada, ale wciąż odczuwamy jej konsekwencje. Polska przez lata sądziła się z chińskim wykonawcą o zwroty kosztów budowy i odszkodowanie. Za to Chińczycy wyciągnęli lekcję tego, jak robi się biznes w Europie.\n\nObecnie chińskie firmy, które zajmują się inwestycjami infrastrukturalnymi, są wśród największych graczy na świecie. Zaczęły wypierać europejskie i amerykańskie przedsiębiorstwa, dzięki temu, że nauczyły się, że w Europie, nawet środkowej, nie mogą pozwolić sobie na to co w Afryce. Polska przed Euro była piaskownicą, gdzie przetestowano różne rozwiązania.\n\nNie tylko Chiny lobbują za swoimi interesami. Wszystkie państwa wprost lub zakulisowo wspierając swoje firmy. Dość wspomnieć wiceprezydenta Stanów Zjednoczonych Mika Pence’a i jego konferencję prasową w Warszawie w 2019 roku. Zakomunikował wtedy , że USA „z głęboką wdzięcznością przyjęły odrzucenie” polskiego podatku od usług cyfrowych, który uderzyłby w amerykańskich bigtechy, o czym polski rząd dowiedział się właśnie z tej konferencji. Co wyróżnia Chiny na tym tle?\n\nChociażby to, jak wielopłaszczyznowo i w jak zaskakujący sposób działają Chińczycy. Moglibyśmy się spodziewać drastycznej dyplomacji, znanej nam z Rosji. Chiny stosują ją bardzo rzadko, chociaż coraz częściej, bo rośnie ich pozycja. Nie bez powodu mówi się jednak o dyplomacji „pand” – milutkiej i przyjaznej.\n\nWszystkie pandy na świecie są zresztą własnością rządu chińskiego i w przeszłości darowało się je krajom, z którymi Pekin chciał ocieplić relacje. Tak było chociażby przy okazji słynnej wizyty Richarda Nixona w Chinach, kiedy te zwierzęta stały się symbolem nawiązania stosunków chińsko-amerykańskich po dekadach zimnej wojny. Dzisiaj wygląda to trochę inaczej, bo pand nie można już po prostu dostać.\n\nSą one dzierżawione – to koszt około miliona dolarów rocznie za jedną pandę, a bierze się je parami.\n\nI to właśnie pokazuje sposób, w jaki działa ta dyplomacja. Niby prezent, ale nie do końca. Musisz za niego zapłacić i ponosisz odpowiedzialność, jeżeli coś się stanie. Chiny lubią w ten sposób ustawiać swoje wpływy, przekonując jednocześnie, że każdy interes to sytuacja win-win dla obu stron. To jest bardzo trudno rozgryźć, bo okazuje się, że nie znamy chińskich zasad gry.\n\nCzyli?\n\nChociażby tego, że Chiny nie mają takiego moralnego kompasu, jaki znany jest społeczeństwom zachodnim. Oszustwo nie jest godne nagany, wręcz przeciwnie uznaje się je za przejaw sprytu.\n\nPodobnie jest z zapisami umów, które na Zachodzie są traktowane jako świętość, a w Chinach raczej jako punkt wyjścia do dalszych ustaleń.\n\nTak, ale to dotyczy obcych. Swoich traktuje się inaczej.\n\nChiny często przedstawiają swoją politykę jako sytuację win-win. Załóżmy, że dany kraj stara się o inwestycję strukturalną, badawczą czy uniwersytecką. Nagle pojawia się Pekin, którego portfel jest niemalże nieograniczony, i twierdzi, że chętnie zrealizuje taki projekt, niemal po kosztach.\n\nW przypadku COVEC-u to było bardzo zaniżona stawka i dziesięć lat temu polska strona uwierzyła w te szacunki.\n\nTo problem przetargów publicznych, gdzie głównym kryterium jest najniższa cena.\n\nTo się zmieniło, właśnie między innymi po COVEC-u. Natomiast chińskie propozycje wciąż są bardzo konkurencyjne.\n\nSzczególnie w porównaniu z ofertami europejskich instytucji, których inwestycje są obwarowane wieloma wymogami. Z Chińczykami tego nie ma.\n\nTak, ale oni stawiają inne warunki. Nie bez powodu mówi się w przypadku Chin o dyplomacji chwilówkowej. W chińskich ofertach zwykle znajduje się „mały druczek”. Czasami to nie tyle zapis w umowie, co kwestia nacisku politycznego.\n\nCzasem zobowiązujemy się do wyboru chińskiego wykonawcy. Pożyczamy z chińskich banków, po to, by chińska firma mogła coś zbudować. Dodatkowo, te firmy ściągają często własnych pracowników z Chin, a ci pracują w strasznych warunkach, bo podlegają chińskiej jurysdykcji. Na koniec zostaje ogromna kwota do spłacenia.\n\nA jeśli takiej pożyczki nie uda się spłacić, bo kraj wpadnie w tarapaty, to okazuje się, że nie chodziło tak naprawdę o kredyt, ale o wejście w posiadanie danej inwestycji. Pierwszym słynnym tego typu przypadkiem był grecki port w Pireusie, z rodowodem jeszcze w czasach starożytnych.\n\nPireus trafił w chińską orbitę w 2008 roku, w najgorszym dla Grecji momencie – kiedy kraj trawił ogromny kryzys związany z zadłużeniem. Wtedy pojawił się chiński inwestor, który zaproponował zakup części udziałów w legendarnym porcie.\n\nDzisiaj większość udziałów w tym porcie należy do Chińczyków. Ogromna część transportu w ramach projektu Nowego Jedwabnego Szlaku oraz Pasa i Szlaku przechodzi właśnie przez Pireus. Węgry i Serbia budują obecnie własne połączenia z Pireusem. Oczywiście za chińskie pożyczki i za pomocą chińskich firm.\n\nPodczas rozmów z Grekami Chiny w istotny sposób odnosiły się do rzekomej wspólnoty doświadczeń, jaka łączy te dwie wielkie starożytne przecież cywilizacje.\n\nTo prawda, ale podobna narracja jest wykorzystywana w naszym regionie. Chiny po stu latach zachodnich upokorzeń, wojnach opiumowych i kolonializmie, teraz się odradzają. Podobnie jak Europa Środkowa, która odradza się po Jałcie, drugiej wojnie światowej, komunizmie czy innych doświadczeniach, które przeorały nasz region.\n\nChcemy się rozwijać, dogonić Zachód, a Chiny mówią: „my wam pomożemy”. Wiele państw naszego regionu, również te należące do Unii Europejskiej, wykorzystuje to jako argument w negocjacjach z Brukselą. Viktor Orbán twierdzi, że nie potrzebuje pieniędzy z Komisji Europejskiej, bo weźmie je z Chin albo z Rosji.\n\nPiszesz, że sposób, w jaki Chiny podchodzą do naszego regionu, ma swoje korzenie w polityce Pekinu wobec Afryki, która w ogromnym stopniu jest uzależniona gospodarczo od Chin, co jeszcze bardziej pogłębiła epidemia koronawirusa. Chińczycy, na wzór współpracy z państwami afrykańskimi, chcieli w naszym regionie stworzyć jedno forum, na którym, najlepiej raz do roku, można się spotkać i zrobić biznes. Tak powstał format 16+1, z centralną rolą Chin i resztą państw naszego regionu dookoła. Później ta formuła dodatkowo rozszerzyła się o Grecje.\n\nRzeczywiście, próbowano przenieść tutaj model współpracy chińsko-afrykańskiej, testowany również w Azji Południowo-Wschodniej czy Ameryce Południowej. Zakłada on, że mamy do czynienia z bardzo ambitnymi gospodarkami, z ogromnymi problemami, które nie zostały wysłuchane przez największe ośrodki zachodnie – Unię, Niemcy czy Stany Zjednoczone. Ten przekaz bardzo dobrze rezonował do czasu, w którym nie dowiedzieliśmy się więcej o drugim dnie chińskiej polityki.\n\nPonadto, polska demokracja, jakich by nie miała problemów, jest na znacznie wyższym poziomie niż demokracje państw afrykańskich. Ma inne zaplecze instytucjonalne i wsparcie UE.\n\nNatomiast przypadek Czech, który również opisujesz, pokazuje, że sytuacje rodem z netflixowego thrillera politycznego, są możliwe również wewnątrz UE. Mam na myśli historię Jaroslava Kubery – marszałka czeskiego senatu.\n\nTo był początek 2020 roku, przed samą pandemią i Kubera planuje podróż klasyczną, dyplomatyczną na Tajwan. Jej zapowiedź wywołała atak wściekłości w chińskiej ambasadzie w Pradze.\n\nCo ważne, wtedy istotne były chińskie wpływy w otoczeniu prezydenta Miloša Zemana, którego oficjalnym doradcą był tajemniczy Chińczyk, oraz u premiera Andrieja Babiša. Chińczycy prowadzili tam szereg inwestycji, włącznie z zakupem największego klubu piłkarskiego.\n\nSkończyła się dyplomacja pand, a Chiny pokazały oblicze smoka, czy „wilczego wojownika”, o której w „Kulturze Liberalnej” mówiła szczegółowo dr Katarzyna Sarek. Zgodnie z jej zasadami każdy Chińczyk powinien służyć interesowi państwa.\n\nZagrożono, że wszystkie czeskie inwestycje w Chinach, na czele ze Škodą, zostaną zablokowane. Co więcej, ambasada Chin wysłała do prezydenta Zemana drastyczny list, który został rzucony na biurko siedemdziesięcioletniego przewodniczącego senatu. Podczas jednej z imprez w ambasadzie Kubera został wezwany do chińskiego ambasadora i obsztorcowany. Dwa dni później nagle zmarł na atak serca.\n\nTrudno w to uwierzyć…\n\nZaraz wybuchła pandemia, więc oczywiście żadnej podróży nie było. Natomiast do Taipei poleciał kolejny przewodniczący senatu, który uznał, że nie można mówić suwerennemu, demokratycznemu państwu, gdzie wolno, a gdzie nie wolno jechać.\n\nChińczycy również się wściekli, ale ten moment był punktem zwrotnym w czeskiej polityce wobec Pekinu. Marszałek senatu był witany niemalże jako bohater, a jego działania wsparło wielu europejskich polityków.\n\nPiszesz, że nasz region do pewnego czasu był traktowany przez państwa Europy Zachodniej jako chiński koń trojański w Europie. W książce cytujesz jednego z chińskich decydentów, który stwierdził, że Chiny mają strategie wobec największych krajów UE. Niektórych kwestii nie dało się w ten sposób załatwić, dlatego powstał format 16+1 z centralną rolą Chin i resztą państw naszego regionu dookoła. Dzięki niemu głosami Węgier czy Grecji, udało się zablokować europejskie rezolucje dotyczące praw człowieka w kwestii Sinkiangu czy prodemokratycznych protestów w Hongkongu.\n\nDzisiaj, w kręgach eksperckich powszechnie mówi się o Niemcach jako chińskim koniu trojańskim. Powiązanie niemieckich polityków, ale szczególnie biznesu z Chinami jest bardzo silne i ma istotne konsekwencje.\n\nPrzykładem powinna być raczej polityka Litwy, która dokonała najbardziej radykalnego piwotu, jak to lubią mawiać geostratedzy.\n\nDlaczego?\n\nTam dokonano rachunku strategicznego. Nowy litewski rząd przeanalizował w sytuację kraju: to, co jest bezpiecznikiem jego suwerenności i gdzie są najpoważniejsze zagrożenia. Wyszło, że gwarantem bezpieczeństwa są Stany Zjednoczone, a największym zagrożeniem jest Rosja.\n\nNie brzmi zaskakująco.\n\nPrawda? Ale to analiza, która zdaje się przerastać polski rząd. Zatem nowy rząd litewski, wiedząc, na czym zależy Stanom Zjednoczonym, postawił sytuację jasno. Jesteśmy przeciwko Chinom, bo na tym zależy Stanom Zjednoczonym. Litwa zaczęła od drobnych, ale, bardzo znaczących gestów. To była analiza tego, czy na telefonach produkcji chińskiej nie wprowadzono niebezpiecznych backdoorów.\n\nTo znaczy?\n\nBackdoor to możliwość wejścia na twój telefon i kontroli jego zawartości, bez wiedzy użytkownika.\n\nW kontroli, którą wykonał litewski wywiad, sprawdzano również, czy w chińskich telefonach nie ma zaszytej możliwości cenzurowania treści. Odkryto takie cenzorskie mechanizmy w telefonach Xiaomi.\n\nI co zrobił litewski MON?\n\nWprost odradził używania telefonów Xiaomi i to nie tylko urzędnikom, ale wszystkim obywatelom.\n\nDodajmy, że Xiaomi to obecnie najpopularniejsza marka nie tylko telefonów, ale niemal wszystkich urządzeń elektronicznych, w naszym regionie.\n\nA potem zrobiono kolejne kontrole, dotyczące kolejnych przedsiębiorstw, jak na przykład kamer Dahua i HackVision, producenta skanerów lotniskowych, który swoją fabrykę i siedzibę ma w Kobiałce pod Warszawą, czy firmy Nuctech, należącej kiedyś do syna Hu Jintao, byłego przewodniczącego ChRL.\n\nTe skanery są obecnie na polskich lotniskach i na granicy polsko-ukraińskiej.\n\nA Litwa uznała, że wyrzuci ich z przetargu, który już wygrali. I tak po kolei pojawiały się kolejne odcięcia od związków z Chinami, aż doszło do najbardziej drastycznej sytuacji, znów związanej z Tajwanem. W Wilnie otwarto przedstawicielstwo Tajwanu.\n\nPaństwa mają swego rodzaju sformalizowane relacje z Tajwanem, na przykład Polska. Natomiast nie mają one rangi oficjalnych stosunków dyplomatycznych, ale funkcjonują w trybie „partyzanckim”. W stolicach wielu krajów, na przykład w Warszawie, są tak zwane Biura Przedstawicielskie Tajpej.\n\nDla Litwinów rozpętało się piekło. Do tego stopnia, że litewscy przedstawiciele dyplomatyczni po prostu uciekli z Chin, bo bali się, że stracą immunitety. Wstrzymano inwestycje chińskie w Litwie, naciskając na niemieckie biznesy, które uległy wpływom Pekinu. Stabilność kraju została zachowana tylko dzięki wsparciu z Unii Europejskiej, a także specjalnym liniom kredytowym ze Stanów Zjednoczonych i Tajwanu.\n\nRobienie biznesu z Chinami kojarzy mi się z wchodzeniem w pajęczynę. Z początku nie jest ona widoczna, aż tu nagle orientujesz się, że nie da się z niej wyjść. Zobowiązania i liczba koneksji, w które się weszło uniemożliwiają odwrót.\n\nW Serbii i na Węgrzech chińskie pieniądze są inwestowane w otoczenie polityczne, czyli de facto w budowę oligarchii. Największy przyjaciel Orbána, Mészáros, najbogatszy człowiek na Węgrzech, mówił, że „wszystko zawdzięcza Bogu, Orbánowi i szczęściu”. Teraz powinien dodać wzmiankę o Chinach.\n\nOn ma całą sieć spółek i spółeczek, finansowanych właśnie przez Chiny. Potem okazuje się, że trudno wygrzebać z kontaktów z Chińską Republiką Ludową. Bez chińskich pieniędzy nie ma, jak utrzymywać tego zaplecza, niezbędnego do pozostania przy władzy.\n\nPodobnie jest w Serbii, gdzie brat prezydenta, a wcześniej premiera Aleksandra Vučicia też jest wielkim biznesmenem, żyjącym w dużej części z chińskich, ale też i z rosyjskich inwestycji.\n\nWykorzystywanie Chin jako takiej alternatywy dla Unii Europejskiej czy Stanów Zjednoczonych zaczęło w moim odczuciu przerastać Vučicia i Orbána. W sensie budowania oligarchii są to bardzo wytrawni politycy, jednak gdyby chcieli jakoś odwrócić ten porządek, to byłoby im bardzo ciężko.\n\nGdzie w tym jest Polska i jej podejście do Chin?\n\nPolska? Polska jest szalona, chciałoby się powiedzieć. My nie mamy żadnej strategii wobec Chin. Funkcjonujemy od zrywu do zrywu. Z jednej strony, prezydent Andrzej Duda dzwoni do Xi Jinpinga po szczepionki, których w zasadzi nikt w Polsce nie chciał. Z drugiej strony, od dwóch lat nie wdrożono w życie nowelizacji ustawy o krajowym systemie cyberbezpieczeństwa, która de facto wyklucza Huaweia z budowy sieci 5G.\n\nA czy korzystanie z chińskich urządzeń jest bezpieczne dla nas jako konsumentów?\n\nW chińskim systemie autorytarnym nie ma możliwości, żeby prywatna firma, nie była powiązana z partią, czy tak naprawdę konkretnymi frakcjami wewnątrz jej. Chciałabym, żeby każdy po lekturze tej książki miał to w głowie, również podejmując decyzje konsumenckie.\n\nDobrze policzyć też to, ile chińskich sprzętów mamy już w domu: odkurzaczy, telefonów, robotów.\n\nKluczowa jest świadomość. Oczywiście może być trudniej, bo nagle musimy wziąć pod uwagę jeszcze więcej czynników, ale nie możemy mówić „że ja nie wiedziałam, że ta firma wykorzystuje niewolniczą pracę Ujgurów w Sinkiangu”.\n\nA ty masz chiński sprzęt w domu?\n\nNie. Jednak jak ktoś mnie pyta, czy kupić taki sprzęt, czy nie, to wolę nikomu nie doradzać.\n\nBo konsument z naszego regionu nie jest tak bogaty jak ten z Europy Zachodniej czy USA.\n\nA to jest tani, bardzo dobry jakościowo sprzęt.\n\nW kilku fragmentach zwracasz uwagę na problemy chińskiego wizerunku. My wciąż myślimy w kategoriach American dream czy European dream, natomiast kwestia Chinese dream brzmi dla nas obco. Jednak Chińczycy i tak zdobywają te miękkie wpływy, właśnie przez dominację technologiczną.\n\nCzyli przez to, co jest w dużej mierze niezauważalne i podprogowe.\n\nNa przykład skalę popularności chińskich sprzętów, to, że TikTok jest trzecią najpopularniejszą aplikacją na świecie, z miliardem użytkowników i najszybszym przyrostem. Jeśli chodzi o kwestię zwiększenia świadomości, to wystarczy spojrzeć na kwestię Roberta Lewandowskiego albo Igi Świątek. Lewandowski do niedawna był ambasadorem Huawei, z czego wycofał się po inwazji Rosji na Ukrainę, kiedy to okazało się, że Huawei pomaga Rosji.\n\nTo znaczy po prostu utrzymuje stabilność jej infrastruktury technologicznej w Rosji. Potem Huawei, pod wpływem krytyki, oficjalnie wycofał się z Rosji. A z tego, co wiem, to Lewandowski, a raczej jego zespół, już od dawna myślał o zakończeniu tej współpracy.\n\nTo był dobry pretekst.\n\nPierwsze odejścia dużych twarzy z Huaweia w Europie nastąpiły pod wpływem skandalu z Ujgurami. Funkcjonujemy w świecie, w którym kapitał ma jednak narodowość i stronę etyczną. Wojna pokazała nam, że potrafimy podejmować też decyzje, które mają wpływ na nasz portfel. Rosja to skrajny przykład, ale możemy zadawać sobie pytania. O to, ile ja rzeczywiście zyskuję na tym, że za 5,31 złotego mogę sobie kupić zaparzacz do herbaty w kształcie kupy psa.",
    "Chiny pracują nad rewolucją w motoryzacji. Testują lewitujące auta. Jedno rozpędziło się do 230 km/h": "Chińscy naukowcy w ubiegłym tygodniu przeprowadzili testy drogowe zmodyfikowanych elektrycznych samochodów osobowych, które wykorzystują potężne magnesy, by unosić się 35 mm nad specjalną nawierzchnią. Ograniczone w ten sposób tarcie przełożyło się na poprawę osiągów pojazdów. W tym na zużycie energii, a co za tym idzie - na zasięg.\n\nNaukowcy, co ważne, nie zbudowali samochodów od podstaw. W silne magnesy wyposażyli podwozie popularnych sedanów. Na odcinku ok. 8 km przetestowano osiem aut. Jedno z nich rozwinęło prędkość ok. 230 km/h. Podobna technologia jest już wykorzystywana przez azjatyckie koleje dużych prędkości.\n\nJak poinformował na Twitterze jeden z chińskich dziennikarzy, testy przeprowadziły rządowe władze transportowe. Technologia sprawdzana była przede wszystkim pod kątem bezpieczeństwa. A do rozwiązania jest co najmniej kilka istotnych kwestii.\n\n\"Na przykład: co się stanie, jeśli samochód podróżujący z dużą prędkością wypłynie z toru magnetycznego lub zostanie zepchnięty z kursu przez pojazd niemagnetyczny? Jest też bardzo trudna kwestia budowy ogólnokrajowej sieci autostrad elektromagnetycznych, co prawdopodobnie zajęłoby lata i ogromne inwestycje publiczne\" - zwraca uwagę CNBC.\n\nNie tylko Chińczycy chcą latać samochodami\n\nTechnologia pozwalająca \"latać\" autom, jak wspomnieliśmy, jest już wykorzystywana w transporcie. Warto jednak zaznaczyć, że bliżej lotów samochodowych są Słowacy, o czym pisaliśmy w money.pl na początku roku.\n\nSłowacy pokazali, że silnik BMW o pojemności 1,6 litra wystarczy, by auto wzbiło się w powietrze. Klein Vision AirCar, czyli latający samochód, otrzymał certyfikat słowackiego urzędu transportu - informował CNN Business Londyn.\n\nZobacz także: AirCar Flying Car Cleared for Takeoff!\n\nSłowacki pojazd może latać dzięki rozkładanym i składanym skrzydłom, które chowane są w nadwoziu. Samochód na drodze wygląda jak ekskluzywne sportowe auto. To, że może wzbić się w powietrze, zdradza jednak ogromny \"spojler\" oraz osłonięte koła.\n\nPojazd może latać na maksymalnej wysokości operacyjnej do 2500 m. W czerwcu latający samochód wykonał 35-minutowy lot testowy pomiędzy lotniskami w Nitrze i stolicy Słowacji Bratysławie. Po wylądowaniu samolot zamienił się w samochód i został odwieziony do centrum miasta.\n\nMasz newsa, zdjęcie lub filmik? Prześlij nam przez dziejesie.wp.pl\n\nsamochody chiny motoryzacja\n\nOceń jakość naszego artykułu: Twoja opinia pozwala nam tworzyć lepsze treści.",
    "#CyberMagazyn: Chińskie manewry wokół Tajwanu. Wojska Xi nad strategicznym celem": "Armia i Służby #CyberMagazyn: Chińskie manewry wokół Tajwanu. Wojska Xi nad strategicznym celem Szymon Palczewski 24.09.2022 08:28 Drukuj\n\nPDF\n\n\n\n\n\nFot. OsintTv📺 (@OsintTv)/Twitter Facebook\n\nTwitter\n\nLinkedIn\n\nKopiuj link\n\nWyślij email Strategicznym celem Chin w trakcie ewentualnej agresji na Tajwan mogą być podmorskie kable oraz stacje lądowe światłowodów, których zniszczenie sparaliżuje nie tylko wyspę, ale będzie miało poważny wpływ na inne państwa w regionie. Podczas ostatnich ćwiczeń wojska Państwa Środka manewrowały już nad podmorską infrastrukturą internetową.\n\nReklama\n\nStwierdzenie, że Tajwan to jeden z kluczowych węzłów infrastruktury internetowej w regionie, z pewnością nie jest przesadzone. Taki stan rzeczy pokazuje wielość połączeń oraz rozbudowaną infrastrukturę wychodzącą z wyspy.\n\nReklama\n\nGrafika poglądowa: światłowody wokół Tajwanu.\n\nFot. TUBS/Wikimedia Commons/CC3.0 / Furfur/Wikimedia Commons/CC4.0 / Modyfikacje: CyberDefence24.pl\n\nReklama\n\n„The Wall Street Journal” (WSJ) wskazuje na 14 podwodnych kabli, które łączą Tajwan z pozostałą częścią świata. Mowa o wiązkach światłowodów, których grubość można porównać do węża ogrodowego. Przechodzi przez nie 98 proc. międzynarodowego ruchu internetowego.\n\nJak krew dla człowieka\n\nInfrastruktura otaczająca Tajwan odgrywa kluczową rolę dla regionu Azji i Pacyfiku. Wynika to z faktu, że dzięki niej wspomniany obszar jest podłączony do internetu. Ruch w sieci albo przebiega przez wyspę lub w jej pobliżu.\n\nReklama\n\n„Wiele państw ucierpi, jeśli dojdzie do incydentu; pojawienia się problemu w tajwańskich światłowodach” – zwraca uwagę Kenny Huang, CEO Taiwan Network Information Center, w rozmowie z „WSJ”.\n\nEkspert zaznacza, że obecnie wszystko opiera się na internecie, dlatego też znaczenie łodzi podwodnych czuwających nad bezpieczeństwem podmorskiej infrastruktury jest tak samo ważne, jak krążenie krwi dla człowieka.\n\nReklama\n\nCzytaj też Linie światłowodowe – nowy środek inwigilacji\n\nReklama\n\nOtoczona wyspa\n\nReklama\n\nŚwiatłowody są kluczowe dla wyspy, zwłaszcza mając na uwadze Chiny – kraj kwestionujący jej niezależność. Lokalne władze obawiają się agresywnych działań ze strony Państwa Środka, które mogą doprowadzić do wojny. Wojny, gdzie jednym z pierwszych celów może być infrastruktura, będąca źródłem połączenia Tajwanu z internetem.\n\nW sierpniu br. Chiny przeprowadziły ćwiczenia wojskowe w sześciu strefach, otaczając tym samym wyspę niemalże ze wszystkich stron. Manewry były reakcją Pekinu na wizytę na Tajwanie Nensi Pelosi, przewodniczącej Izby Reprezentantów USA.\n\nReklama\n\nGrafika poglądowa: obszar prowadzenia ćwiczeń przez chińskie wojsko a światłowody wokół Tajwanu.\n\nFot. TUBS/Wikimedia Commons/CC3.0 / Furfur/Wikimedia Commons/CC4.0 / Modyfikacje: CyberDefence24.pl\n\nReklama\n\nĆwiczenia ogłoszono kilka minut po przybyciu na wyspę przedstawicielki Stanów Zjednoczonych. Działania chińskich wojsk miały miejsce w 6 strefach. Siły Pekinu prowadziły operacje szkoleniowe bezpośrednio nad krytyczną infrastrukturą.\n\nPekin oficjalnie nie wskazał, że podmorskie kable są strategicznym celem Państwa Środka, to jednak jego rosnąca aktywność militarna w regionie stwarza ryzyko dla tej wrażliwej infrastruktury.\n\nReklama\n\nReklama\n\nPierwszy cel\n\nReklama\n\nKenny Huang podkreśla na łamach „WSJ”, że w momencie zakłócenia komunikacji i dostępu do internetu w czasie wojny, będzie to oznaczać katastrofę dla wyspy.\n\nBiorąc pod uwagę geopolityczne uwarunkowania w regionie oraz napięcia na linii Tajwan-Chiny, istnieje ryzyko, że podmorska infrastruktura wokół wyspy może być celowo uszkodzona.\n\nReklama\n\n„Jeśli dojdzie do konfliktu między Tajwanem a Chinami, istnieje bardzo duże prawdopodobieństwo, że pierwszym celem będą stacje lądowe światłowodów” – tłumaczy ekspert.\n\nJak podaje „WSJ”, na wyspie znajdują się cztery takie stacje (na północy oraz południu). To miejsca, gdzie infrastruktura podmorska łączy się z tą, położoną na lądzie (lokalną siecią).\n\nReklama\n\nGrafika poglądowa: umiejscowienie stacji światłowodowych na Tajwanie.\n\nFot. TUBS/Wikimedia Commons/CC3.0 / Furfur/Wikimedia Commons/CC4.0 / Modyfikacje: CyberDefence24.pl\n\nReklama\n\nAtak rakietowy i cybernetyczny\n\nReklama\n\nMożna sobie wyobrazić scenariusz, gdzie chińskie siły przeprowadzają uderzenie rakietowe na stacje lądowe, a dodatkowo równocześnie prowadzone są cyberataki wymierzone w tę infrastrukturę. Wszystko po to, aby odciąć wyspę od internetu, a przy okazji poważnie ograniczyć ruch do np. Japonii czy Hawajów.\n\nPaństwo Środka posiada przecież zdolności i możliwości, aby skutecznie zrealizować tego typu działania. Chiński arsenał uzbrojenia wciąż jest rozbudowywany i rozwijany, a grupy hakerskie powiązane z rządem z powodzeniem prowadzą cyberoperacje w różnych częściach świata.\n\nReklama\n\nZbyt duże ryzyko\n\nReklama\n\nW przypadku fizycznego zniszczenia światłowodów Tajwan potrzebowałby do ich odbudowy lub naprawy wsparcia prywatnych firm oraz pobliskich państw. Jednak pojawia się pytanie, czy partnerzy zdecydowaliby się na ryzyko, wynikające z militarnej aktywności Chin w regionie?\n\nNietrudno wyobrazić sobie sytuację, gdzie dochodzi do np. zerwania światłowodu u północnych wybrzeży wyspy w ramach kanału „Trans-Pacific Express”. Mówimy o ważnym punkcie łączącym Tajwan z innymi państwami.\n\nReklama\n\nW związku z incydentem lokalne władze proszą o pomoc np. japońską firmę, aby ta udała się na miejsce i naprawiła kabel. Jednak ze względu na obecność w okolicach uszkodzonego węzła chińskich sił i związane z tym ryzyko, bardzo prawdopodobna jest odmowa.\n\n„Są małe szanse, że jakikolwiek specjalista, inżynier, konserwator, będzie chciał podjąć ryzyko i naprawiać światłowód (w takiej sytuacji – red.)” – mówi Kenny Huang na łamach „WSJ”.\n\nReklama\n\nPrzykład Ukrainy pokazuje, że pomimo ogromnego zniszczenia, regularnych ostrzałów, wszechogarniającego zagrożenia można skutecznie utrzymywać łączność i dostęp do internetu w ramach sieci krajowej.\n\nWiąże się to jednak z wielkim poświęceniem inżynierów, którzy ryzykując zdrowie i życie wytrwale pracują, aby odbudowywać infrastrukturę internetową w ukraińskich miejscowościach. Nie bez powodu określa się ich mianem „niewidzialnych bohaterów wojny”.\n\nReklama\n\nReklama\n\nTu należy wyraźnie podkreślić, że w przypadku naszego sąsiada mówimy o ukraińskich specjalistach, angażujących się w niesienie pomocy „swoim” i działających w imię własnej ojczyzny.\n\nPoza tym problemy dotyczą krajowej sieci i jej naprawy. W przypadku Tajwanu sytuacja wygląda znacznie poważniej, ponieważ chodzi o strategiczne węzły i infrastrukturę, mającą wpływ na okoliczny region.\n\nReklama\n\nNie tylko wojna\n\nReklama\n\nZagrożenia dla podmorskiej infrastruktury internetowej wokół Tajwanu nie muszą wiązać się jedynie z wojną.\n\nRyzyko wynika również z innych czynników. Wśród nich można wskazać na rybołówstwo (i inną aktywność na morzu, która w pobliżu wyspy jest wysoka) czy katastrofy naturalne (trzęsienia ziemi, tajfuny itp.).\n\nReklama\n\nPrzykładem może być 2006 rok, kiedy to w grudniu w wyniku trzęsienia ziemi doszło do przerwania kilku światłowodów. Efekt? Poważny spadek dostępu do sieci i komunikacji w Azji.\n\nPodejście Tajwanu\n\nAby w jakiś sposób zabezpieczyć swój dostęp do internetu Tajwan rozwija sieć światłowodów, budując kolejne połączenia.\n\nReklama\n\nPrzykładem może być kabel o nazwie „Apricot”, który jest finansowany przez takie koncerny jak Meta (dawniej Facebook) i Alphabet, a także telekomy z Tajwanu, Japonii i Filipin. Ma być gotowy do użytku w 2024 roku.\n\nPonadto, wyspa stawia na internet satelitarny. Mowa o Starlinkach Elona Muska, gwarantujących dostęp do internetu bez żadnych kabli ułożonych na lądzie lub morzu.\n\nReklama\n\nWarto przypomnieć, że w trakcie wizyty w siedzibie SpaceX w lipcu br. tajwański minister nauki i technologii wskazał, iż wyspa będzie kontynuować bliską współpracę z firmą.\n\nInternet został przez lokalne władze uznany za kwestię bezpieczeństwa narodowego. Rozwijanie nowoczesnych technologii, w tym np. 5G czy łączności satelitarnej, jest jednym z priorytetów rządu, na które przeznaczane są ogromne fundusze z budżetu.\n\nReklama\n\nCzytaj też Niespokojnie na Tajwanie. Cyberatak na stronę ministerstwa obrony\n\nReklama\n\nSerwis CyberDefence24.pl otrzymał tytuł #DigitalEUAmbassador (Ambasadora polityki cyfrowej UE). Jeśli są sprawy, które Was nurtują; pytania, na które nie znacie odpowiedzi; tematy, o których trzeba napisać – zapraszamy do kontaktu. Piszcie do nas na: [email protected]",
    "Po sukcesach ukraińskich wojsk, Chiny i Indie zmieniają retorykę wobec Rosji": "",
    "Chiński smok jest cierpliwy i czeka na odpowiedni moment, by „pochłonąć” Tajwan": "„Jeśli chodzi o rozwiązanie kwestii Tajwanu i zrealizowanie całkowitego zjednoczenia Chin, wybieramy strategiczny spokój i historyczną cierpliwość, a także jesteśmy pełni wiary”- powiedział 21 września Qiu Kaiming, urzędnik w chińskim departamencie ds. relacji z Tajwanem.\n\nReklama\n\nPropagandowe manipulacje\n\nReklama\n\nChiny starają się pozyskać przychylność 23 milionów mieszkańców Tajwanu. Chwalą się działaniami na rzecz przyciągnięcia nowych firm i studentów. W ubiegłym roku ułatwiono tajwańskiemu sektorowi rolnemu i leśnemu prowadzenie działalności w Chinach kontynentalnych.\n\n„Coraz więcej rodaków z Tajwanu zdaje sobie sprawę, że przyszłość Tajwanu leży w zjednoczeniu narodowym” – powiedział Qiu, który przemawiał na briefingu w Pekinie zorganizowanym przez Biuro ds. Tajwanu, podsumowującym relacje z ostatniej dekady. Dodał, że „ogromna większość mieszkańców Tajwanu sprzeciwia się niepodległości”.\n\nGłos ludu\n\nSierpniowy sondaż przeprowadzony na zlecenie rządu w Tajpej wykazał, że około dwie trzecie respondentów uznało działania Pekinu za nieprzyjazne. Jest to najwyższy wskaźnik negatywnych odpowiedzi od ponad dwóch dekad. Ponad jedna czwarta respondentów zadeklarowała ​​poparcie dla natychmiastowej niezależności. Natomiast mniej niż 10 proc. Tajwańczyków poparło zjednoczenie z Chinami kontynentalnymi.\n\nBadanie przeprowadzono tuż po wizycie Nancy Pelosi na wyspie. Pierwsza do 25 lat podróż spikera Izby Reprezentantów amerykańskiego Kongresu skłoniła chińską Armię Ludowo-Wyzwoleńczą do przeprowadzenia bezprecedensowych ćwiczeń wojskowych i wysłania rakiet balistycznych nad Tajwan.\n\nGroźne pomruki chińskiego smoka, czyli trzecia kadencja dla Xi Jinpinga\n\nPekin cały czas grozi siłowym przejęciem Tajwanu. Nakłada kary na przedsiębiorstwa i darczyńców, którzy wspierają zwolenników niepodległości. Stara się również przeciwdziałać kampanii prezydenta Tsai Ing-wena, mającej na celu większe umiędzynarodowienie wyspy.\n\nKomentarze Qiu mogą być próbą spełnienia przez Pekin oczekiwań społecznych po wizycie Pelosi. Niektóre nacjonalistyczne głosy na kontynencie wzywały rząd, aby ten uniemożliwił lądowanie samolotu z amerykańską spikerką, a nawet nawoływały do jego zestrzelenia. Deng Yuwen, były redaktor gazety Partii Komunistycznej, powiedział wówczas, że społeczne rozczarowanie mocno osłabiło autorytet prezydenta Xi Jinpinga.\n\n69-letni Xi szykuje się do sprawowania władzy przez kolejną, trzecią z rzędu kadencję. Jednym z elementów, które mogą mu w tym pomóc, będzie zapewne przedstawienie planów wobec Tajwanu na najważniejszym zjeździe rządzącej Partii Komunistycznej, który rozpocznie się 16 października. Wówczas zjednoczenie zyska rangę długoterminowego celu, poinformował Kyodo News of Japan we wtorek 20 września, powołując się na nieujawnione źródła partyjne i rządowe.",
    "MŚ siatkarek 2022: Chiny - Argentyna. Relacja i wynik na żywo": "Do walki o punkty na MŚ siatkarek 2022 przystępują drużyny z grupy D. Na pierwszy ogień kibiców czeka spotkanie Chiny - Argentyna. Kto lepiej zacznie turniej? Relacja i wynik na żywo meczu Chiny - Argentyna na Polsatsport.pl. Początek o godzinie 14:00.\n\nMistrzostwa świata odbędą się w sześciu miastach - Arnhem, Rotterdamie i Apeldoornie oraz Gdańsku, Łodzi i Gliwicach. Po dwóch fazach grupowych, rozegrana zostanie faza pucharowa - od ćwierćfinałów. Turniej zakończy się 15 października w Apeldoornie, który będzie gospodarzem finału i meczu o brązowy medal.\n\nRelacja i wynik na żywo meczu Chiny - Argentyna na Polsatsport.pl. Początek o godzinie 14:00.\n\nJŻ, Polsat Sport",
    "Poważne ostrzeżenie. Chiny się ugną?": "Blinken o Putinie: jeden człowiek wybrał tę wojnę\n\n- Nie możemy i nie pozwolimy na to, by pogwałcenie suwerenności Ukrainy uszło Putinowi na sucho - powiedział Antony Blinken podczas debaty Rady Bezpieczeństwa ONZ na temat Ukrainy. Stwierdził też, że doniesienia z Ukrainy świadczą o systematycznym popełnianiu zbrodni przez Rosjan.",
    "Chiny chcą dedolaryzacji i globalnego juana. Uda im się? Gra w \"zielone\"": "To pytanie jest zadawane coraz częściej. Czy wraz z rosnącą siłą swojej gospodarki Chiny mogą zdetronizować dolara i „narzucić” dużej część świata posiadanie juana jako waluty rezerwowej? I do zaakceptowania chińskiej waluty jako środka rozliczeniowego w transakcjach handlowych i operacjach finansowych? Co by oznaczał zmierzch dolara dla osób, które lokują w tej walucie część swoich oszczędności? I czy scenariusz dedolaryzacji jest w ogóle możliwy?\n\nGospodarka Chin to kolos, potencjał handlowy Chin jest ogromny. Wyobraźmy sobie, co by się działo, gdyby np. Chiny zażyczyły sobie, żeby świat płacił za produkowane tam towary w juanach? Precedens już był, Rosja w marcu tego roku, żeby chronić rubla, zażądała od państw europejskich rozliczeń za gaz ziemny w rublu. Udało się to tylko częściowo, gaz wciąż kupowany jest głównie za euro lub dolary, choć właściwie… powinien być kupowany tylko za dolary. To przecież dolar od dziesięcioleci jest tą „właściwą” walutą do rozliczeń na rynkach towarowych.\n\nI tu właśnie pojawia się problem, któremu chciałbym poświęcić ten tekst – problem dedolaryzacji, czyli wytracania potencjału dolara jako światowego lidera walutowego. Dolar ma wielu zwolenników, wręcz fanów, ale ma też sporo przeciwników. Wśród nich są kraje tak duże jak Chiny czy Rosja, ale i Europa, chcąca się wybić na niezależność od Wuja Sama, stara się promować swoją walutę wszędzie tam, gdzie to tylko możliwe. Umówiła się więc z Rosją lata temu na płatności za surowce również w euro.\n\nCzy dolar ugnie się pod presją i da się zdominować przez juana, rubla czy euro? Nie sądzę. A oto powody.\n\nSkąd wzięła się siła dolara?\n\nDla wielu ludzi na świecie siła dolara bierze się stąd, że jest to waluta Stanów Zjednoczonych. Po prostu. USA to kraj stabilny i bogaty. Dolar, mimo że nie jest to już ten sam dolar, co w latach 50. czy 60., jest jednak walutą wymienialną na wszystkie inne waluty, można też za niego kupić właściwie wszystkie dobra i usługi na całym świecie. Dlatego miliony ludzi w różnych krajach trzymają dolary „pod materacem”.\n\nAle w wymiarze makroekonomicznym siła dolara bierze się też stąd, że waluta amerykańska opiera się na dwóch solidnych podstawach – w dolarze były od lat 40. rozliczane globalne transakcje na rynkach towarowych i surowcowych, np. handel ropą naftową, gazem ziemnym i metalami strategicznymi, a poza tym – waluta amerykańska była ważnym składnikiem rezerw walutowych, czy szerzej – dewizowych – najważniejszych państw świata. Tutaj dolar nie miał konkurencji. Te filary są ważne i dziś, choć zaraz zobaczymy, jak nieco skruszały…\n\nRezerwy walutowe obejmują aktywa w walutach obcych, są to np. obligacje skarbowe innych państw, lokaty i gotówka, a rezerwy dewizowe to szersze pojęcie, oprócz walut zawierają też złoto.\n\nDolar wybił się na pozycję globalnego lidera wśród innych walut w momencie zakończenia II wojny światowej. Przed dolarem walutą numer jeden był funt brytyjski, pieniądz największego imperium w dziejach świata. Imperium się rozpadło, funt się zachwiał, choć wciąż pozostaje ważną i solidną walutą. I tak jak zazwyczaj – umarł król, niech żyje król – na tron wstąpił dolar, a stało się to w lipcu 1944 r. w malowniczej miejscowości Bretton Woods położonej na wschodnim wybrzeżu USA przy granicy z Kanadą.\n\nTo właśnie tam, na wielkiej konferencji kończącej wojnę, powstały pomysły na największe instytucje współczesnego świata – Bank Światowy, Międzynarodowy Fundusz Walutowy, Bank Odbudowy i Rozwoju – wszystkie one posługują się do dziś dolarem jako główną walutą. Dolar stał się jedyną walutą opartą na parytecie złota, i to do niego miały się od tego momentu odnosić wszystkie inne waluty. Ponieważ USA posiadały – i wciąż posiadają – największe rezerwy złota na świecie, więc pozycja waluty opartej na tym kruszcu nie była przez długi czas zagrożona.\n\nRozpoczął się złoty okres dla Ameryki, który znamy z wielu filmów z tego okresu. American dream, rosnąca konsumpcja, samochód dla każdego Amerykanina, obszerne domy z równo przyciętą trawą w ogródkach, lodówki, odkurzacze, telewizory w każdym domu, luksus w Europie niedostępny. Wystarczy porównać z filmami włoskimi z lat 50.\n\nAmeryka chciała jednak jeszcze więcej. Więcej zamożności i konsumpcji. Parytet złota stawał się gorsetem. Trudno było o ekspansję pieniądza. Odwrót od systemu z Bretton Woods zarządził w 1971 r. prezydent Richard Nixon, który zrezygnował z parytetu złota, chcąc mieć wolną rękę (niezależną od ilości złota w rezerwach) w zadłużaniu się, które miało pomóc w rozwoju kraju i… w umocnieniu jego własnej pozycji politycznej. W 1971 r. dług publiczny w USA wynosił ok. 450 mld dol., a obecnie jest to już ok. 30 bln dolarów, czyli więcej niż całoroczny amerykański PKB.\n\nNasza waluta, wasz problem\n\nTo z czasów prezydenta Nixona pochodzi powiedzenie ministra skarbu USA: dolar to nasza waluta, ale – wasz problem.\n\nProblemem było to, że dolar uwolniony od związku ze złotem powoli, ale systematycznie się osłabiał. A przez to – zmniejszały się dochody krajów eksportujących ropę naftową, np. Arabii Saudyjskiej w tzw. petrodolarach. Krajom arabskim to nie odpowiadało. Pierwszy szok na rynku ropy naftowej wybuchł w 1973 r. i był spowodowany deprecjacją dolara, w związku czym kraje zrzeszone w OPEC podniosły cenę baryłki o 70%. USA musiały obiecać, że zapanują nad osłabianiem swojej waluty.\n\nKolejnym czynnikiem, który zaczął być dla wielu krajów niewygodny, było specjalne prawo antykorupcyjne uchwalone w 1977 r. w USA, ale obowiązujące podmioty rozliczające się w amerykańskiej walucie. Stanom Zjednoczonym nowe prawo dawało ogromne możliwości ingerencji w funkcjonowanie firm i w relacje gospodarcze i polityczne.\n\nSankcje były nakładane na firmy, np. francuskie, chińskie, irańskie, ale także na całe kraje, np. na Iran, Wenezuelę, Afganistan. W 2012 r. banki w Iranie zostały wykluczone z systemu rozliczeń finansowych SWIFT po tym, jak kraj ten wznowił program nuklearny. W roku 2014 Stany Zjednoczone zagroziły użyciem tej broni w stosunku do banków rosyjskich po zajęciu przez Rosję Krymu. Ostatecznie odcięcie Rosji od SWIFT nastąpiło w tym roku. Tyle tylko, że i Rosja, i Chiny od wielu lat testują własne systemy rozliczeń płatności bankowych.\n\nJeszcze przed agresją Rosji na Ukrainę Amerykanie zamierzali nałożyć sankcje na Niemcy i ich partnerów biznesowych za to, że bez zgody USA realizują projekt Nord Stream 2. Rosja i niektóre kraje UE zgodziły się wtedy na rozliczanie importu rosyjskiego gazu ziemnego w euro, w celu uwolnienia się od dolara amerykańskiego.\n\nW efekcie dolar reprezentuje obecnie ponad 60% światowego handlu (85% w przypadku towarów). To mniej niż w złotym okresie petrodolara.\n\nPrzede wszystkim konkurencją dla dolara okazała się wspólna waluta europejska jako waluta dużego, stabilnego i jednolitego obszaru gospodarczego, którego siła oparta jest na wymianie handlowej ze światem. Euro weszło przebojem do rozliczeń handlowych i do rezerw walutowych banków centralnych na całym świecie jako najlepsza alternatywa dla dolara. Funt brytyjski i frank szwajcarski, a także jen japoński musiały ustąpić miejsca.\n\nEuro to waluta oparta na modelu, w którym tanio kupuje się surowce (np. z Rosji – niestety w tym miejscu model się załamał w czasie obecnej wojny), a drogo sprzedaje produkty i usługi o dużej wartości dodanej. To daje zawsze nadwyżkę handlową i przypływ kapitału do strefy euro. Drogie paliwa to dla Europy, a zwłaszcza dla głównego eksportera naszego kontynentu – Niemiec – nowa sytuacja.\n\nEuropa więcej płaci za surowce energetyczne, jej bilans handlowy się pogarsza i widzimy, jak słabnie euro, które nie ma wystarczającego wsparcia w przepływach handlowych. Na tym korzysta dolar – USA wykorzystują swoje surowce, nie są uzależnione od Rosji, mają niższe koszty wytwarzania przemysłu. Więc w tym miejscu – plus dla dolara, który w ostatnim czasie się umacnia i pełni dla inwestorów swoją tradycyjną funkcję bezpiecznej przystani, do której ucieka się zawsze wtedy, kiedy w jakimś regionie świata zaczyna się robić niespokojnie lub niestabilnie.\n\nA tu Maciek Samcik analizuje możliwości inwestycyjne w monety brytyjskie po śmierci królowej Elżbiety II. Czy brytyjski Suweren po śmierci królowej będzie hitem inwestycyjnym?\n\nO dedolaryzacji, czyli jak juan wchodzi do gry\n\nAgresja Rosji na Ukrainę dorzuciła kilka nowych elementów do układanki walutowej na świecie. Rosja stara się chronić swojego rubla, ale udaje jej się to z różnym skutkiem. Na początku wojny rubel osłabł, ale dzięki natychmiastowej silnej podwyżce stóp procentowych banku centralnego Rosji i interwencjom walutowym udało się rublowi utrzymać na powierzchni. Potem zaczął się umacniać, w związku z tym, że zahamowany został import z Zachodu do Rosji, a Rosja więcej zarabiała na eksporcie drożejących surowców. Rosja próbowała też wymóc na Europie płatności za gaz w rublach.\n\nOd wybuchu wojny Rosja próbuje przekierować swój eksport surowców do krajów jej „przyjaznych”, jak Chiny, Turcja czy Indie. Jednak Chiny postanowiły wykorzystać sytuację i płacić Rosji za paliwa w juanie. A ponieważ Pekin stał się również głównym źródłem importu dla Moskwy, która musi mieć zamienniki dla zablokowanego importu zachodnich technologii, produktów i części zamiennych, w juanie rozliczane są też zakupy rosyjskie w Chinach.\n\nTak czy siak Chiny na tej relacji wygrywają, czyli – wprowadzają swoją walutę w dużo większy niż dotychczas obszar gospodarczy. Wyłączają natomiast z rozliczeń dolara amerykańskiego. Podobny pomysł mają zresztą Indie, które – mimo wielu różnic – pozostają w sojuszu z Chinami i chcą płacić Rosji nie dolarami tylko rupiami. Jeszcze w 2013 r. 95% rosyjskiego eksportu surowców energetycznych do Chin i Indii było rozliczane w dolarze. W 2021 r. – mniej niż 10%.\n\nI o to właśnie Chinom chodzi. Chciałyby osłabić pozycję dolara i uczynić z juana walutę rozliczeniową, na początku oczywiście w bliskim regionie, ale mają nadzieję, że wraz z rozlicznymi globalnymi interesami chińskimi juan upowszechni się również na świecie. Ma szansę?\n\nCzęściowo zapewne może się to udać, bo nawet kraje jak dotąd związane z USA, jak Arabia Saudyjska, zaczynają wykorzystywać napięcia i np. Rijad już zadeklarował, że może zacząć sprzedawać ropę naftową Chinom, pobierając zapłatę w juanie. A ponieważ Arabia Saudyjska jest jednym z filarów systemu rozliczeń w dolarze, taka zmiana może okazać się dla USA problemem.\n\nZ kolei niektóre kraje eksperymentują z udziałem juana w rezerwach. Np. Izrael ogłosił, że zmniejsza o 5% udział dolara w swoich rezerwach do wartości 200 mld dol., a po raz pierwszy wprowadza juana (choć wprowadza też inne mniejsze waluty). Podobne ruchy widać po stronie Brazylii, Nigerii, Iranu.\n\nZ danych MFW nie wynika jednak, żeby częściowe odchodzenie banków centralnych od dolara oznaczało silne wzmacnianie udziału juana. Pozycja chińskiej waluty, umieszczonej na wykresie w zbiorowej grupie „inne”, w której znajduje się jeszcze np. frank szwajcarski, nie zagraża pozycji dolara:\n\nPewnym wyjątkiem w tym mechanizmie jest Rosja. Ale to wynik jej dążenia do sojuszu strategicznego z Chinami, ale też – wynik konieczności. Rosja nie ma teraz za bardzo wyboru. Zmniejsza swoje rezerwy w dolarze, powiększa udział juana, który staje się dla Rosji podstawową walutą rozliczeń handlowych.\n\nObecnie dolar w rezerwach Rosji to nieco ponad 16%, euro – 32%, złoto ok. 22%, a juan 13%. Kiedy połowa tych rezerw w wyniku sankcji nałożonych wiosną tego roku została zablokowana, Rosji pozostało w rezerwach dewizowych głównie złoto i juan. To na pewno zmniejszyło skutki sankcji.\n\nNa poniższym wykresie widać, że Rosja zgromadziła spore zasoby juana i jest obecnie głównym posiadaczem tej waluty na świecie. Ma aż jedną trzecią światowych zasobów juana poza Chinami w swoich rezerwach walutowych:\n\nJeszcze w 2014 r. dolar amerykański stanowił 66% rezerw dewizowych świata, obecnie udział ten spadł do ok. 59% na korzyść euro, juana i złota.\n\nJakie są atuty Chin, a jakie bariery w dalszej ekspansji juana?\n\nMoże za kilka-kilkanaście lat Chiny prześcigną pod względem PKB Stany Zjednoczone, staną się największym mocarstwem gospodarczym i nastąpi wtedy złoty okres dominacji juana, noszącego wdzięczną nazwę renminbi? Fakty tego na razie nie potwierdzają. Chiny zbliżyły się do USA pod względem PKB kilka lat temu, jednak obecnie znacznie się oddaliły.\n\nChiny pamiętają, że jeszcze w XVII wieku jedna trzecia światowego PKB była wypracowywana w ich kraju. Chcą do tego wrócić, i nawet jeśli nie uda im się osiągnąć tych samych proporcji między Chinami a resztą świata, to chciałyby zawalczyć o dużo więcej, niż mają obecnie, a juan ma im w tym pomóc.\n\nObecnie Chiny mają pozycję pierwszej fabryki świata, ale im to nie wystarcza. Chcą nie tylko produkować i eksportować (zresztą od wielu lat zlecają produkcję do sąsiednich, tańszych krajów, jak np. Wietnam, bo chińska siła robocza nie jest już tak tania jak dawniej), ale bogacić się, konsumować i prowadzić imperialną ekspansję gospodarczą.\n\nNa razie Państwo Środka uważane jest za kraj dosyć pokojowy dla sąsiadów, mimo utrzymywania wewnętrznego reżimu partyjno-wojskowo-policyjnego i tłumienia w zarodku wszelkich oznak niezależności, np. w Tybecie czy Hong Kongu, ale być może ma również plany ekspansji wojskowej, a raczej wojskowo-gospodarczej.\n\nGdyby udało się Chińczykom zająć Tajwan (dwa miesiące temu mieliśmy próbkę operacji tajwańskiej i prezentację chińskiej siły militarnej u wybrzeży Tajwanu, jednak do inwazji nie doszło), weszliby w posiadanie brakującego ogniwa nowoczesnej gospodarki, jaką jest np. firma TSMC, która ma 55% udziałów w światowej produkcji półprzewodników. Półprzewodniki są obecnie kluczem właściwie do wszystkiego. Od samochodów po smartfony. Chiny ich nie potrafią wytworzyć.\n\nChiny potrafiły wytworzyć za to sprzyjającą im sytuację geopolityczną, w której mogą rozgrywać swoje interesy, wykorzystując osiągnięty potencjał gospodarczy, a także słabość partnerów. Ostatnio odbyło się np. pierwsze po rozpoczęciu wojny w Ukrainie spotkanie prezydentów Rosji Władimira Putina i Chin Xi Jinpinga, które Chińczycy z pewnością wykorzystają do jeszcze większego gospodarczego uzależnienia od nich Rosji..\n\nRosja musi eksportować swoje surowce energetyczne, które Chiny łaskawie kupują, ale za juany. A po zatrzymaniu niemal całego importu z Zachodu Rosja musi zwiększyć import z Chin, więc Chiny sprzedają – również za juany.\n\nDla prezydenta Chin to była pierwsza podróż zagraniczna od wybuchu pandemii. Czas jest szczególny, ponieważ na dniach Xi ma zostać wybrany na kolejną kadencję przywódcy chińskiej partii komunistycznej, co ma ugruntować jego pozycję jako następcy Deng Xiaopinga, ojca chińskich reform gospodarczych w latach 70 i 80.\n\nPozycja Xi w Chinach nie jest podobno zagrożona, choć gospodarka kraju słabnie, a ciągłe lockdowny w najważniejszych ośrodkach chińskiej gospodarki dewastują łańcuchy dostaw i wiarygodność Chin jako partnera handlowego. W wyniku słabnięcia gospodarki juan słabnie do dolara systematycznie od kilku lat, co jeszcze kilka lat temu Chiny uznałyby za korzystne dla eksportu, ale obecnie muszą uznać za nieporadność w rozwiązywaniu własnych problemów gospodarczych.\n\nKolonizacja Rosji już wcześniej postępowała dość szybko, a teraz z pewnością przyspieszy. Narzędziem będzie m.in. juan jako – już – regionalna waluta rozliczeniowa.\n\nO ile zasadniczo cieszymy się z tego, że sankcje w jakiś sposób jednak dotknęły Rosję, o tyle w przyszłości może to być kolejna przyczyna zmniejszenia się roli dolara. Po prostu, tak jak to było widać od lat 70., wiele krajów może szukać innej drogi niż tylko przywiązanie do dolara, które z jednej strony ułatwia światowy handel i globalne rozliczenia finansowe, a z drugiej strony – uzależnia kraje i firmy od jednego kraju.\n\nTo m.in. nazywane jest przez ekonomistów fragmentacją systemu finansowego, która może zakończyć erę dominacji dolara w świecie finansowym. Wyobraźmy sobie związek państw takich jak Chiny, Indie i Rosja, posiadających w sumie 2,8 mld mieszkańców, czyli jedną trzecią mieszkańców świata…\n\nJeśli ten związek wzmocni się w czasie wojny w Ukrainie, to dla świata zachodniego, i to nie tylko dla USA, ale również dla UE, będzie to silny sygnał zmiany geopolitycznej. O pomyśle regionalnej unii walutowej wspominają też czasem politycy brazylijscy, a Brazylia obecnie 80% swoich rezerw trzyma w dolarze, podobnie Argentyna.\n\nNowy porządek świata? Początek dedolaryzacji? Niekoniecznie\n\nCzy to już więc czas na to, żeby zobaczyć upadek dolara? W stulecie upadku funta brytyjskiego? Po piętach depcze dolarowi też waluta cyfrowa banku centralnego (CBDC) testowana w Chinach i Rosji. Jej wdrożenie mogłoby na tyle ułatwić rozliczenia między stronami, że wzrosłaby ogromnie rola takiej waluty. A może nowy porządek to ekspansja juana? Ale – czy juan ma szansę wyjść poza region? Co prawda spory, ale jednak tylko jeden z regionów. Pozycję chińskiej waluty pokazuje jej udział w światowych rezerwach walutowych, a ten jest wciąż dość żałosny w porównaniu z wielkością PKB, którym Chiny tak się szczycą. Spójrzmy:\n\nChiny chcą pracować nad pozycją międzynarodową, a do tego potrzebna jest silna i stabilna waluta akceptowana wszędzie na świecie. Jednak nie wystarczy wzrost siły ekonomicznej i dynamiczny rozwój technologiczny (choć do innowacyjności w skali amerykańskiej Chinom jeszcze daleko), a nawet testowanie waluty cyfrowej banku centralnego i własny system realizacji płatności bankowych.\n\nDotąd Chiny wspierały swój eksport, koło napędowe gospodarki od kilku dziesięcioleci, słabym juanem, o co zawsze miały do nich pretensje Stany Zjednoczone. Jednak to musiałoby się zmienić.\n\nGdyby Chiny naprawdę chciały stać się następcą USA i uczynić juana następcą dolara, musiałyby dokonać zasadniczego zwrotu w polityce gospodarczej i społecznej, a tego nie są w stanie zrobić. Dlaczego? Oto kilka powodów. Chiny musiałyby:\n\nzliberalizować przepływy kapitałowe, zarówno dla firm, jak i dla własnych obywateli i zagranicznych inwestorów;\n\nstać się eksporterem aktywów netto lub krajem z deficytem handlowym (stały deficyt handlowy pozwalał USA przez dziesięciolecia napełniać kasy całego świata dolarami płaconymi za importowane towary);\n\nzapewnić stały i nieograniczony dostęp do juana dla wszystkich państw, firm i osób prywatnych na świecie;\n\nuwolnić gospodarkę od kontroli administracyjnej i partyjnej;\n\nzezwolić na prywatne wewnętrzne i zagraniczne inicjatywy biznesowe w Chinach;\n\nwprowadzić system demokratyczny do instytucji państwowych i lokalnych;\n\nzapewnić niczym nieograniczoną wolność gospodarczą i polityczną (w przypadku Chin – niewykonalne).\n\nNa razie Chiny działają półśrodkami. Np. zmniejszają udział dolara w rezerwach, narzucają juana w rozliczeniach handlowych z Rosją, zwiększają swoje rezerwy w złocie. To ostatnie robią zresztą wszystkie kraje, które mają na pieńku z dolarem – Rosja, Indie, Turcja, Kazachstan.\n\nW jakich warunkach pozycja dolara może słabnąć? Jaki jest potencjał do dedolaryzacji? Jeśli kraje na świecie będą kupować mniej obligacji skarbowych USA, waluta USA będzie słabnąć, co zwiększy presję na podwyżki stóp procentowych, a to z kolei będzie mieć konsekwencje dla konsumpcji i dla wzrostu gospodarczego.\n\nParadoksalne jest jednak to, że największy rywal USA – Chiny – są zakładnikiem dolara. Nie mogą pozwolić, żeby proces dedolaryzacji przebiegał zbyt szybko, bo po prostu zachwieje to ich finansami. Chiny są największym posiadaczem obligacji amerykańskich. Mają teraz ok. 1 bln dolarów obligacji USA i 3 bln dolarów w rezerwach. Osłabienie dolara to byłaby ogromna strata, na którą Chiny nie mogą sobie pozwolić. Chiny od 2014 r. stopniowo redukują swoje zaangażowanie w obligacje amerykańskie, ale do znaczącej redukcji jeszcze daleko.\n\nSzybkiej dedolaryzacji nie chciałyby również ze względów na swoje rezerwy największe potęgi strefy euro. Np. mocno na osłabieniu dolara mogłyby stracić Niemcy, jeden z największych posiadaczy obligacji amerykańskich na świecie. I mimo podkreślanej przez największe kraje UE, głównie Francję i Niemcy, samodzielności i rywalizacji z dolarem, do prawdziwej próby sił na razie nie doszło. Co nie znaczy, że w pogoni za kapitałem i inwestorami EBC nie będzie starał się rywalizować z amerykańskim bankiem centralnym wysokością stóp procentowych.\n\nCzy dolar będzie musiał przesunąć się w dół na podium?\n\nOsobiście nie wierze w skuteczną – czy szybką – dedolaryzację, przynajmniej nie w najbliższych dziesięcioleciach. Co miałoby zastąpić dolara? Juan? Rubel? Rupia?\n\nNa czym oparta jest siła dolara? Czy naprawdę na tym, że ktoś tak zdecydował w 1944 r. w Bretton Woods? To chyba zbyt proste. Dolar jest walutą najpotężniejszego kraju na świecie, i jeśli nawet Chiny rywalizują z USA o potencjał PKB, to czy mają szansę na rywalizację np. w zakresie innowacji technologicznych?\n\nCzy Chiny są gotowe zaoferować własnym obywatelom, firmom i inwestorom ze świata pełną wolność przepływów kapitałów? Wolne żarty… Przecież Chiny nie potrafiły nawet zapewnić podstawowej wolności słowa i mediów w Hong Kongu. Mogły mieć tam globalne centrum finansowe konkurujące z Nowym Jorkiem czy Londynem, wolały jednak użyć pałki policyjnej i wojskowej.\n\nJaka jest więc bezwzględna przewaga USA i dolara?\n\nsiła i efektywność gospodarki opartej na nieskrepowanej przedsiębiorczości i wolności prowadzenia biznesu;\n\nnajwiększy rynek kapitałowy na świecie, płynny i głęboki, całkowicie wolny dla każdego inwestora;\n\nnajwiększy dług na świecie… tak, dług amerykański to siła tego kraju, większość krajów na świecie jest jego zakładnikiem;\n\noparcie na dolarze cen surowców energetycznych i metali strategicznych, a także większości towarów (znacznie ułatwia to zawieranie transakcji i podejmowanie decyzji na różnych krańcach świata);\n\nnajwiększa armia na świecie, która broni także interesów emitenta waluty, a jest to też siła napędowa innowacyjności i nowych technologii, jak pokazuje przykład internetu i telefonów komórkowych;\n\nnajwiększa innowacyjność gospodarki;\n\nwolność gospodarcza, bezwzględne tępienie korupcji w biznesie;\n\nwolność prawna, szybkie i sprawnie podejmowane decyzje sądowe;\n\nwolność badań naukowych i największe na świecie środki przeznaczane na badania;\n\nabsolutna wolność słowa i mediów (a informacja to ważny czynnik pozwalający na podejmowanie efektywnych decyzji ekonomicznych).\n\nCzy wszystko to razem wzięte będzie kiedykolwiek możliwe do wprowadzenia i zastosowania w Chinach, Indiach, Rosji czy Brazylii?\n\nNa pewno będziemy obserwowali inicjatywy lokalne, jak ostatnio inicjatywa zbliżenia rosyjsko-chińskiego. Nawet jeśli jednak nowe inicjatywy dotyczyć będą teoretycznie miliardów ludzi na świecie, to na razie jeszcze długo ceny surowców i aktywów będziemy podawać i rozliczać w dolarach lub przeliczać na dolary.\n\nNie będzie szybkiej dedolaryzacji. Dolar też pozostanie na długo bezpieczną przystanią, jako waluta kraju stabilnego i demokratycznego. Widać to było na początku tego roku, kiedy inwestorzy z całego świata skierowali swoje kroki właśnie na rynki amerykańskie.\n\nNie mówiąc o tym, że o sile dolara decydują też zwykli ludzie. A ci – rozsiani po całym świecie anonimowi fani dolara – nawet jeśli przeczytają w gazetach w swoim kraju, że od dnia takiego a takiego to juan czy boliwar jest najważniejszy i najsilniejszy, to i tak skrzętnie pod swoje materace włożą uciułane ciężką pracą czy różnymi innymi sposobami… dolary.\n\nŹródło zdjęcia: Pixabay\n\n————-\n\nBoisz się inwestowania? Skorzystaj z bankowych promocji\n\nObawiasz się inflacji? Zastanawiasz się, co zrobić z pieniędzmi leżącymi w banku na 0,00001%? Sprawdź „Okazjomat Samcikowy” – to aktualizowane na bieżąco rankingi lokat, kont oszczędnościowych, a także zestawienie dostępnych dziś okazji bankowych (czyli 200 zł za konto, 300 zł za kartę…). I zacznij zarabiać na bankach:\n\n>>> Ranking najwyżej oprocentowanych depozytów\n\n>>> Ranking najlepszych kont oszczędnościowych. Gdzie zanieść pieniądze?\n\n>>> Przegląd aktualnych promocji w bankach. Kto zapłaci ci kilka stówek? I co trzeba zrobić w zamian?\n\n—————\n\nZapraszamy do nowego newslettera „Subiektywnie o świ(e)cie”\n\nEkipa Samcika uruchamia nowe przedsięwzięcie. newsletter „Subiektywnie o świ(e)cie” – w przyjaznej, acz skondensowanej formie, dowiesz się wszystkiego, co musisz wiedzieć, żeby Twoje pieniądze rosły zdrowo. Najważniejsze wydarzenia, zapowiedzi, historie i polecenia najciekawszych tekstów o finansach i ekonomii w światowych mediach. Do poczytania przy porannej kawie. Zapraszam w imieniu Ekipy. Formularz zapisu na newsletter znajdziesz pod tym linkiem, zaś najnowszy, poniedziałkowy newsletter – żebyś mógł ocenić czy fajny – jest pod tym linkiem.\n\nJeśli zaś masz pytania dotyczące swoich oszczędności, chciał(a)byś uzyskać poradę Maćka Samcika, to zapisz się na samcikowy newsletter weekendowy, który będziesz otrzymywał(a) w każdą niedzielę. Do subskrybentów od czasu do czasu wysyłam specjalny e-mail, w którym informuję, w jaki sposób odbiorcy newslettera będą mogli uzyskać na wyłączność moją poradę dotyczącą swojej sytuacji finansowej. Zapisz się na samcikowy newsletter weekendowy i bądźmy w kontakcie!\n\n—————\n\nZobacz najnowszy wideofelieton „Subiektywnie o finansach”!\n\nNie wiesz czy stopy procentowe jeszcze wzrosną czy spadną? Słuchasz jednego dnia Glapińskiego, a drugiego dnia Koteckiego i nie wiesz co masz o tym wszystkim myśleć? Przygotowaliśmy dla Ciebie subiektywny przewodnik po Radzie Polityki Pieniężnej. Kto tam zasiada, co ma w głowie i jakich decyzji można się po nim spodziewać? Zapraszam!\n\n————— „Subiektywnie o finansach do słuchania”, czyli autorzy czytają Wam swoje artykuły!\n\nUruchomiliśmy nowy cykl: „Subiektywnie o finansach do słuchania”. Będziemy Wam czytać wybrane teksty – do poduszki, do obiadu, albo żeby umaić podróż metrem, czy autobusem. Posłuchajcie tego subiektywnie i dajcie znać czy Wam się podoba! Tutaj Maciek Jaszczuk czyta artykuł o tym kiedy pieniądze z OFE wreszcie trafią na nasze prywatne konta emerytalne, np. IKE. A tutaj Maciek Samcik czyta artykuł o tym czy wojna w Ukrainie ostatecznie zakończy erę samochodów z silnikiem diesla w Polsce. Zapraszamy!\n\n—————\n\nPosłuchaj nowych odcinków podcastu „Finansowe sensacje tygodnia”\n\n„Czyste powietrze”, „Mój prąd”, „Mój elektryk” to tylko niektóre programy, w ramach których możemy ubiegać się o dofinansowanie inwestycji, dzięki którym w przyszłości zapłacimy niższe rachunki za prąd, gaz czy ogrzewanie. Które z tych programów są warte uwagi? Na jakie finansowe wsparcie można liczyć? Po jakim czasie inwestycja ma szanse się zwrócić i w jaki sposób w ich sfinansowaniu może pomóc bank? O meandrach zielonych inwestycji Maciek Samcik rozmawia z Gizelą Gorączyńską i Mateuszem Wojnarem, menedżerami ds. Programów Zrównoważonego Rozwoju w Banku BNP Paribas. Zapraszam do odsłuchania tutaj!\n\nIle pieniędzy można odzyskać z banku? Jak wykonać domowy audyt energetyczny? O tym w 122. odcinku podcastu „Finansowe sensacje tygodnia”. Zapraszamy do posłuchania!\n\nA 120. odcinek podcastu poświęciliśmy przedsiębiorcom. W pierwszej części Maciek Samcik próbuje wyjaśnić, dlaczego firmy dostają od PGNiG gigantyczne rachunki za gaz. To efekt pazerności gazowego monopolisty czy innych czynników? W drugiej części Maciek Bednarek rozmawia z Michałem Bogielem z firmy z branży materiałów budowlanych. Jak nadchodzący kryzys gospodarczy wygląda z perspektywy przedsiębiorcy? Czekają nas chude lata, bezrobocie, bankructwa firm? Zapraszamy do odsłuchania pod tym linkiem!",
    "Chiny ocenzurowały Minionki. Zrobiły nowe zakończenie": "Wymowa filmu do gustu nie przypadła konserwatywnym chińśkim cenzorom, którzy wymusili na filmowcach stworzenie alternatywnego zakończenia, w którym dobro w wyraźny sposób zwycięża nad złem.\n\nJak opisał \"Bloomberg\", w specjalnej wersji filmu stworzonej na potrzeby chińskiego rynku, na koniec superzłoczyńca Gru porzuca swoje przestępcze życie i wraca na prostą drogę, a jego największym osiągnięciem jest bycie ojcem dla swoich trzech córek. W oryginale dubbingowany przez Steve'a Carrela Gru odjeżdża ze wspólnikiem, który sfingował śmierć, by uniknąć aresztowania.\n\nChińczycy śmieją się z cenzury\n\nChińscy widzowie dość szybko zdali sobie sprawę, że zobaczyli co innego, niż Amerykanie i Europejczycy. Na platformie Weibo popularność zyskał tag wyśmiewający poczynania cenzorów.\n\nNiezależnie od tego, film robi furorę na tamtejszym rynku, m.in. dzięki fabule nawiązującej do chińskiej kultury. Historia koncentruje się na walce o starożytny chiński talizman, który może przywołać supermoce chińskiego zodiaku. W filmie pojawiają się też inne chińskie elementy, takie jak jadeitowe wisiorki, kungfu i taniec smoków.\n\nCzytaj także w BUSINESS INSIDER Wiadomości Chiny chcą sprawdzać każdy komentarz w mediach społecznościowych Insider\n\nJak przypomina \"Bloomberg\", cenzura w Chinach nie omija nawet klasyki. Nożyczki cenzorów nie oszczędziły nawet \"Fight Clubu\" z 1999 r. Nihilistyczne zakończenie w chińskiej wersji zastąpiła plansza z informacją, że wszyscy przestępcy zostali złapani, a władze zwyciężyły. \"To również wywołało furorę w mediach społecznościowych, zanim przywrócono oryginalny punkt kulminacyjny — w którym bezimienny narrator zabija swoje alter ego Tylera Durdena, po czym wywołuje łańcuch eksplozji niszczących wszystkie dane bankowe i kredytowe\" — opisuje \"Bloomberg\".\n\nChińskie władze wciąż naciskają na hollywoodzkich filmowców, dla których chińska widownia jest coraz ważniejszym rynkiem. \"Bloomberg\" przytacza komentarz Komunistycznej Partii Chin, która otwarcie mówi, że chce, aby amerykańscy filmowcy okazywali więcej poszanowania dla kultury. Według platformy sprzedaży biletów Maoyan Entertainment w zeszłym roku w Chinach pojawiło się tylko 28 amerykańskich filmów, co stanowiło zaledwie 12 proc. udziału w rynku. Dla porównania w 2019 r. w Chinach wyświetlono 50 amerykańskich filmów, które przyniosły około 32 proc. wpływów z kas.",
    "Chiny naciskają na Rosję. Iranki protestują i obcinają włosy": "Chiny naciskają na Rosję. Iranki protestują i obcinają włosy | Niezbędnik Zagraniczny NK 16-23.09.2022\n\nKto jest zwolniony z rosyjskiej mobilizacji? Dlaczego USS „Ronald Reagan” wpłynął na wody Korei Południowej? Dokąd poleci pierwsza saudyjska astronautka?\n\n„Ucieczka do przodu” po rosyjsku – nawet 300 tysięcy rezerwistów ma trafić w szeregi armii (a wedle niektórych spekulacji, znacznie więcej) na mocy dekretu, podpisanego w mijającym tygodniu przez prezydenta Federacji Rosyjskiej Władimira Putina. Część dokumentu pozostaje niejawna. Mobilizacja, ogłoszona wbrew wielokrotnym wcześniejszym deklaracjom, ma dotyczyć przede wszystkim specjalistów wojskowych, a zwolnieni są z niej m.in. studenci, pracownicy mediów oraz kilku kluczowych gałęzi przemysłu. Natychmiast spowodowała masowe demonstracje antywojenne (do tej pory wojna, prowadzona głównie przez formacje zawodowe, zdecydowanie mniej przeszkadzała Rosjanom), a także masowy exodus potencjalnych sołdatów za granicę. Spowodowała też, co charakterystyczne, kpiny z reżimu, coraz intensywniej pojawiające się z tzw. rusnecie. Według oficjalnego oświadczenia ministra Siergieja Szojgu, mobilizowani żołnierze przejdą kursy doszkalające, zanim trafią na front ukraiński. ...",
    "\"Naiwność dobiegła końca\". Niemcy zmieniają politykę wobec Chin": "Jak czytamy, największy chiński armator, koncern COSCO, chce objąć 35 proc. udziałów w niemieckim terminalu kontenerowym Tollerort. Jego właściciel, firma Hamburger Hafen und Logistik AG, daje zielone światło. Tollerort byłby dla Chin preferowanym miejscem przeładunku w Europie. Głosy sprzeciwu wobec transakcji docierają z niemieckiego rządu.\n\nDalsza część artykułu pod materiałem wideo\n\nZobacz także: Słowa Scholza w Pradze to zapowiedź zmiany stanowiska Niemiec? \"Przypominają statek\"\n\nNiemcy zmieniają podejście do relacji handlowych z Chinami\n\nZamieszanie wokół COSCO - jak wskazuje DW - jest jedynie elementem większego problemu dotyczącego relacji gospodarczych z Chinami. \"Szczególnie teraz, gdy po ataku Rosji na Ukrainę, zależność od rosyjskiego gazu okazała się słabym punktem Berlina, Niemcy zmagają się z relacjami z Chinami i zadają pytanie: jak postępować z autokracją, która od lat jest największym partnerem handlowym i na terenie której działa około 5 tys. niemieckich firm?\" - czytamy.\n\nMinister gospodarki i wicekanclerz Niemiec z ramienia Zielonych Robert Habeck, zapowiedział \"bardziej solidną\" politykę handlową wobec Chin. Podczas spotkania ministrów gospodarek państw G7 we wrześniu tego roku powiedział, że \"naiwność wobec Chin dobiegła końca\".\n\nWcześniej, bo w maju, minister nieoczekiwanie odmówił koncernowi Volkswagen gwarancji na inwestycje w Chinach. - To może wkrótce stać się standardową metodą postępowania. W najbliższej przyszłości, jeśli niemieckie firmy będą chciały inwestować, jeśli będą handlowały z Chinami, to prawdopodobnie będą to robić na własne ryzyko i nie będą już mogły liczyć na państwowe gwarancje i zabezpieczenia - mówi Tim Ruehlig, ekspert ds. Chin z Niemieckiej Rady Stosunków Zagranicznych, cytowany przez DW.\n\nPresja Zielonych na rząd Niemiec\n\nZieloni zwiększają presję w kwestii prowadzenia interesów z Chinami. Na początku września br. minister spraw zagranicznych Annalena Baerbock ostrzegła w przemówieniu przedstawicieli biznesu, że Niemcy nie mogą po raz drugi robić sobie nadziei, licząc na uczciwość autokratycznych reżimów. - Dla niemieckiego rządu i dla mnie ważne jest, abyśmy w strategii wobec Chin zawarli to, czego nauczyliśmy się z naszej zależności od Rosji - mówiła.\n\nJak podaje agencja Reutera, Ministerstwo Gospodarki Niemiec opracowuje plan zachęcający rodzime firmy do robienia interesów w innych krajach Azji kosztem biznesów w Chinach. Dla wielu przedstawicieli biznesu w Niemczech zmiany kursu w Ministerstwie Gospodarki idą jednak za daleko. - Rządowe wsparcie i ochrona działalności niemieckich firm w Chinach co do zasady muszą zostać utrzymane - powiedział agencji Reutera Fridolin Strack, dyrektor zarządzający Komitetu Azji i Pacyfiku Niemieckiego Biznesu. Jak pisze DW, jego zdaniem również chińskie inwestycje powinny być realizowane w Niemczech i Europie.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Chiny apelują o \"poszanowanie integralności\". Marcin Przychodniak: to nic krytycznego w stosunku do Rosji": "Chiny po raz kolejny zaapelowały do Rosji i Ukrainy o podjęcie dialogu, który doprowadziłby do rozwiązania konfliktu. To konsekwentne stanowisko rządu w Pekinie, który stara się dystansować od wojny na Ukrainie. Chińskie władze nigdy nie potępiły rosyjskich zbrodni wojennych, a od rozpoczęcia wojny pogłębiają współpracę gospodarczą z Rosją. W związku z ogłoszoną w środę przez prezydenta Władimira Putina częściową mobilizacją Chiny wezwały do zawieszenia broni w wojnie Rosji z Ukrainą, rozpoczęcia dialogu i podkreśliły konieczność poszanowania \"integralności terytorialnej wszystkich krajów\".\n\n\"To nie jest nic krytycznego w stosunku do Rosji\"\n\nNa antenie Polskiego Radia 24 do chińskiego komunikatu odniósł się Marcin Przychodniak. Jak wskazał, \"cytat dotyczący suwerenności, który odnosimy do Ukrainy, został powiedziany, jednak najprawdopodobniej nie znalazł się już w chińskim transkrypcie tej, nazwijmy to, konferencji prasowej\".\n\n- Chińczycy nie umieścili tego w oficjalnym dokumencie, więc to też pokazuje, że nie do końca należy to uznawać za coś krytycznego wobec Rosji czy daleko idącego wsparcia integralności czy suwerenności Ukrainy - ocenił.\n\nDodał, iż \"druga rzecz jest taka, że tego typu formułkę Chińczycy stosują już od dłuższego czasu i - tak jak powiedziałem - ona nie oznacza, że oni Ukrainę wspierają, a już na pewno nie oznacza, że przestają wspierać Rosję\".\n\nWięcej w nagraniu.\n\nPosłuchaj 19:59 1106.mp3 Marcin Przychodniak: tego typu formułkę Chińczycy stosują już od dłuższego czasu (Polskie Radio 24)\n\n* * *\n\nAudycja: Temat dnia / Gość PR24\n\nProwadzący: Antoni Opaliński\n\nGość: Marcin Przychodniak (PISM)\n\nData emisji: 23.09.2022\n\nGodzina emisji: 11.09\n\njb",
    "USA rozważa sankcję na Chiny by zniechęcić do ataku na Tajwan": "Geopolityka USA rozważa sankcję na Chiny by zniechęcić do ataku na Tajwan Defence24 14.09.2022 14:00 Drukuj\n\nPDF\n\n\n\n\n\nFot. Flickr.com / Fredrik Rubensson / CC 2.0 Facebook\n\nTwitter\n\nLinkedIn\n\nKopiuj link\n\nWyślij email Stany Zjednoczone rozważają wdrożenie dodatkowego pakietu sankcji przeciwko Chinom, aby powstrzymać je od inwazji na Tajwan - informuje we wtorek Reuters. Zdaniem agencji Unia Europejska znalazła się pod dyplomatyczną presją Tajpej, aby zrobiła to samo.\n\nReklama\n\nReklama\n\nPowołując się na źródła Reuters pisze, że w obu przypadkach chodzi o nałożenie sankcji, wykraczających poza środki już podjęte na Zachodzie w celu ograniczenia handlu z Chinami i chińskich inwestycji we wrażliwe technologie, takie jak chipy komputerowe i sprzęt telekomunikacyjny.\n\nWedług Reutersa źródła nie podały żadnych szczegółów na temat tego, co jest rozważane, ale opcja sankcji wobec drugiej co do wielkości gospodarki świata i jednego z największych ogniw globalnego łańcucha dostaw rodzi pytania o wykonalność tego pomysłu.\n\nReklama\n\n\"Potencjalne nałożenie sankcji na Chiny jest o wiele bardziej złożonym działaniem, niż sankcje na Rosję, biorąc pod uwagę rozległe uwikłanie USA i sojuszników w chińską gospodarkę\" – powiedział Nazak Nikakhtar, były wysoki rangą urzędnik ministerstwa handlu USA.\n\nCzytaj też Pentagon: Chiny nie zaatakują Tajwanu w ciągu dwóch lat\n\nReuters przypomina, że rozmowy w USA w sprawie sankcji na Chiny rozpoczęły się po inwazji Rosji na Ukrainę w lutym i nabrały naglącego charakteru po chińskiej reakcji na wizytę przewodniczącej Izby Reprezentantów Nancy Pelosi na Tajwanie.\n\nReklama\n\nZdaniem Reutersa rząd w Tajpei już nawiązał w tej sprawie kontakty z urzędnikami unijnymi, ale na razie poprosił jedynie, by Europa zaplanowała, jakie działania może podjąć, gdyby Chiny zaatakowały Tajwan i by ostrzegła Chiny, że poniosą konsekwencje ewentualnej napaści.",
    "Chiny: Kard. Zen stanął przed sądem": "90-letni kardynał z Hongkongu, jeden z najwyższych rangą duchownych katolickich w Azji, został zatrzymany na początku tego roku na mocy prawa bezpieczeństwa narodowego, które Pekin nałożył na Hongkong w celu stłumienia protestów. Teraz stanął przed sądem za bronienie protestujących przeciwko władzom.\n\nKatolicy w szoku\n\nAresztowanie kardynała za \"zmowę z zagranicznymi siłami\" zszokowało społeczność katolicką miasta i wywołało ponowną krytykę ocieplających się więzi Watykanu z Pekinem. Policja nie oskarżyła jeszcze Zena o przestępstwo związane z bezpieczeństwem narodowym, za które grozi kara dożywocia.\n\nKardynał oraz pięć innych oskarżonych osób, w tym aktywistka i piosenkarka Denise Ho oraz weteranka praw człowieka Margaret Ng, są ścigani za mniej poważne przestępstwo, jakim jest niewłaściwa rejestracja ich funduszu obronnego jako stowarzyszenia. Jeśli zostaną skazani, grozi im grzywna. Oskarżeni nie przyznali się do winy.\n\nWatykan milczy\n\n\n\nPapież Franciszek odmówił skomentowania oskarżeń wobec Zena, kiedy został zapytany o to na początku tego miesiąca, ale powiedział, że jest zdeterminowany, aby kontynuować dialog z Pekinem.\n\nProces ma miejsce w delikatnym momencie dla Watykanu, który pracuje nad odnowieniem swojego kontrowersyjnego porozumienia z Pekinem. Planowane jest przyjęcie go jeszcze w tym roku, a dotyczyć ma mianowania biskupów w Chinach.\n\nKard. Müller: Porzuciliśmy go\n\nUrodzony w Szanghaju Zen był krytyczny wobec tego porozumienia, nazywając umowę \"sprzedaniem\" chińskich podziemnych katolików, którzy stanęli w obliczu prześladowań za zachowanie lojalności wobec Rzymu i odmowę uznania zatwierdzonego przez partię komunistyczną Katolickiego Związku Patriotycznego.\n\nNiemiecki kardynał Gerhard Müller, jeden z najwyższych rangą duchownych katolickich krytykujących odpowiedź Watykanu na aresztowanie Zen, powiedział włoskiej gazecie \"Il Messaggero\" na początku tego miesiąca: \"Porzuciliśmy go\". Dodał też, że jest rozczarowany, że niedawny konsystorz, czyli zgromadzenie kardynałów w Rzymie, nie wypowiedział się w obronie kardynała.\n\nCzytaj też:\n\nCatholic Herald: Czy papież Franciszek spotka się z Xi Jinpingiem?Czytaj też:\n\nParlament Europejski wzywa Watykan do wsparcia kardynała Zen",
    "Coś niepokojącego dzieje się w Chinach. \"Przed nami poważny krach\"": "Na gigantyczny zakład, że nastąpi załamanie chińskiej waluty, Kevin Smith z Crescat Capital zdążył przeznaczyć od 2014 roku około 10 proc. z zarządzanych przez siebie 136 milionów dolarów. To załamanie jak na razie nie nastąpiło, ale – jak twierdzi Smith – jego wielka wypłata jest już tuż za rogiem.\n\nDlaczego tak się stanie? Chiński rynek nieruchomości, który w ostatnich latach przeżywał boom, ma coraz większe problemy. Równocześnie chiński rząd upiera się przy tzw. polityce zero COVID, raz po raz zamykając na cztery spusty wielomilionowe aglomeracje. Dodatkowo chiński bank centralny obniża stopy procentowe, co przy podwyżkach na całym świecie powoduje odpływ kapitału z Chin.\n\nJuan w trudnej sytuacji, ale to nie znaczy, że w beznadziejnej\n\nOd początku 2022 r. juan stracił już do dolara 8 proc., a zdaniem Smitha to dopiero początek. Jak stwierdza w wypowiedzi cytowanej przez agencję Bloomberga, chiński kryzys także będzie spowodowany przez pęknięcie bańki na rynku mieszkaniowym, ale jego rozmiary będą znacznie większe niż to, co obserwowaliśmy przez załamanie na rynku pożyczek hipotecznych w USA w 2008 r.\n\nDalsza część artykułu pod materiałem wideo\n\nZobacz także: Tajwan łatwo się nie podda. Wszyscy gotowi na wojnę z Chinami\n\nTakie prognozy – jak zauważa Bloomberg – nie są niczym nowym, a liczba niedźwiedzi (osób wieszczących załamanie się rynku), jeśli chodzi o Chiny, jest dosyć spora. Bazują oni przede wszystkim na teorii, że specyficzny, bo sterowany przez partię komunistyczną, chiński kapitalizm wcześniej czy później musi napotkać systemowe problemy. Olbrzymia ilość wygenerowanego złego długu, szczególnie w chińskiej budowlance, ma zmusić chiński bank centralny do \"drukowania\" sporych ilości juana, co z kolei drastycznie obniży kurs tej waluty.\n\nMimo to Smith i inne chińskie niedźwiedzie – jak podkreśla Bloomberg – dalej są w mniejszości. Jak prognozują na przykład ekonomiści z banku UBS \"scenariusz, że Chiny doświadczą kryzysu finansowego na dużą skalę, jest mało realny\".\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Kongres Komunistycznej Partii Chin odbywa się w kluczowym momencie": "Nadchodzący Kongres Partii Komunistycznej, odbywający się co pięć lat, przypada na 16 października. Dwudziesty taki kongres ma dać prezydentowi Xi bezprecedensową trzecią kadencję i stanowić dla jego partii podstawę do nakreślenia przyszłych planów politycznych. Kongres odbywa się w kluczowym momencie: zagrożone jest powolne post-covidowe ożywienie gospodarcze Chin, napięcia geopolityczne są znaczące, a USA i Europa osuwają się w kierunku recesji. Ostatni Kongres podejmował działania mające na celu zmniejszenie ryzyka dla gospodarki, spowolnienie wzrostu i przyjęcie „wspólnego dobrobytu”. Dla wielu była to gorzka pigułka do przełknięcia – obecnie liczy się, że polityka obierze pro-wzrostowy kierunek, który ustabilizuje perspektywy i wesprze inne kraje, od Europy po Japonię.\n\nPROGNOZA: Duże zmiany w polityce są mało prawdopodobne, a szerszy zarys w skali makro raczej się nie zmieni. Większość uwagi będzie zwrócona na zmianach składu siedmioosobowego stałego komitetu Biura Politycznego, z przestrzenią na nieznaczne ukierunkowanie polityki gospodarczej na wzrost. Chiny nadal mają większą kontrolę nad swoim losem niż większość krajów, a to dzięki narzuconej przez siebie strategii “zero-covid”, niskiej inflacji, dodatnim realnym stopom procentowym i elastyczności fiskalnej. Jednak Chiny stoją również przed wyjątkowymi wyzwaniami politycznymi, począwszy od przerośniętego sektora nieruchomości, poprzez duże trudności demograficzne, aż po spowolnienie globalnego popytu na towary. Chiny zapewniły w ostatnich latach jedną trzecią światowego wzrostu gospodarczego, co sprawia, że ostatnie spowolnienie do najniższego od trzech dekad poziomu, jest szokujące. Jednak tempo wzrostu PKB nadal pozostaje wielokrotnie wyższe niż w krajach rozwiniętych.\n\nRYNEK: Zorientowany na krajowe podwórko chiński rynek akcji jest drugim co do wielkości i jednym z najtańszych na świecie, przy czym wypadł on z łask. Lokalne akcje (MCHI) miały trudnych pięć lat, pozostając w tyle za innymi głównymi regionami. Przyczyną tego stanu rzeczy była m.in. słabnąca hossa na rynku technologii oraz zaostrzone regulacje sektorowe. Jednak chińskie akcje radzą sobie ostatnio lepiej, ponieważ zmniejszyła się intensywność regulacji. Zakończono również transakcję wycofania z obrotu ADR, a władze odrzuciły globalny trend i złagodziły politykę monetarną.\n\nAutor: Ben Laidler, strateg ds. rynków globalnych w eToro",
    "Chiny umieszczają na orbicie wojskowego satelitę radarowego Yaogan 33 (02)": "3 września 2022 r. z kosmodromu Jiuquan w Chinach wystartowała rakieta Długi Marsz 4C. W udanym locie umieściła na orbicie tajnego chińskiego satelitę wojskowego Yaogan 33-02.\n\n106. w 2022 roku start rakiety orbitalnej został przeprowadzony z najstarszego chińskiego kosmodromu Jiuquan, położonego w Mongolii Wewnętrznej. Rakieta wystartowała 3 września 2022 r. o 1:44 w nocy czasu polskiego.\n\nWedług oficjalnych informacji satelita Yaogan 33 (02) wysłany w tej misji to satelita obserwacyjny, który będzie służył badaniom naukowym, przeglądowi lądów, rolnictwu i zarządzaniu klęskami żywiołowymi.\n\nAnalitycy branży kosmicznej wskazują jednak, że jest to statek wyposażony w radar syntetycznej apertury SAR, którego używać będą instytucje rządowe i wojsko Chin. Pierwszy Yaogan 33 (o oznaczeniu 01) był wynoszony przez rakietę Długi Marsz 4C w 2019 roku. Start ten jednak się nie powiódł. W 2020 r. wysłano jednak jego następcę Yaogan 33 (01R), również na tej samej rakiecie.\n\nYaogan 33 (02) bazuje na satelicie Yaogan 29 wysłanym w 2015 roku. Tamten z kolei jest prawdopodobnie następcą serii Yaogan 1, 3 i 10 - wojskowych satelitów szpiegowskich SAR wysłanych w latach 2006 - 2010.\n\nRakieta Długi Marsz 4C wykorzystana w tej misji to jedna z najpopularniejszych używanych obecnie chińskich rakiet nośnych. Ma udźwig ponad 4 ton na niską orbitę okołoziemską i jest wykorzystywana do wysyłania dużych i średnich ładunków na orbitę polarną, preferowaną dla satelitów teledetekcyjnych. Był to już 7. lot tego systemu w tym roku.\n\nŹródło: Xinhua\n\nWięcej informacji:\n\nOpracowanie: Rafał Grabiański\n\n\n\nNa zdjęciu: Rakieta Długi Marsz 4C startująca z kosmodromu Jiuquan z satelitą Yaogan 33 (02). Źródło: Wang Jiangbo/Xinhua.",
    "#WykresDnia: Chiny walczą z osłabieniem juana": "Bloomberg\n\nLudowy Bank Chin ustalił kurs juana (RMB) na 6,9396 za dolara, o 647 pipsów więcej niż średnia szacunków w ankiecie Bloomberga przeprowadzonej wśród analityków i handlowców. To przekroczyło rekord 598 pipsów z zeszłej środy i było o 91 pipsów, czyli 0,13 proc słabiej niż poprzedni fix 6,9305 w piątek.. Media państwowe powiedziały w zeszłym tygodniu, że firmy nie powinny stawiać na kierunek i zakres ruchów walutowych, a juan pozostanie zasadniczo stabilny po ostatniej deprecjacji.\n\nReklama\n\nJednak oficjalne wytyczne okazały się mocniejsze niż prognozy rynkowe, twierdzą handlowcy i analitycy, kontynuując trend utrzymujący się od końca sierpnia, co uczestnicy rynku interpretują jako próbę spowolnienia spadku kursu juana.\n\n– Silne nastawienie fixingu może być również próbą zrównoważenia presji wywołanej zastrzykiem operacji otwartego rynku netto (OMO) na juana – napisali analitycy Maybanku w notatce.\n\nReklama\n\nLBCh użył w poniedziałek 12 miliardów juanów (1,71 miliarda dolarów) za pomocą krótkoterminowych narzędzi płynnościowych, aby przeciwdziałać wyższemu popytowi na gotówkę pod koniec kwartału, jednocześnie obniżając koszt kredytu w przypadku 14-dniowych transakcji repo.\n\nAnalitycy twierdzą, że wyższe zastrzyki gotówki i niższe stopy procentowe powinny naturalnie wywierać presję na walutę. Na rynku spot, juan onshore otworzył się po 6,9900 za dolara i zmieniał właściciela na 7,0080 w południe, 375 pipsów słabiej niż na zamknięciu poprzedniej późnej sesji. Około południa jego odpowiednik offshore wyceniano na 7,0128 za dolara.\n\n– W odróżnieniu od ostatnich kilku rund deprecjacji RMB, załamanie się punktów forward RMB sprawia, że dzięki dodatniemu przeniesieniu łatwo jest utrzymać krótkie pozycje w RMB – napisali analitycy OCBC Bank w notatce. – To sprawi, że antycykliczne środki Chin będą mniej skuteczne w powstrzymaniu deprecjacji RMB, tak jak robiły to wcześniej.\n\nEskalacja obrony LBCh następuje na początku tygodnia wypełnionego spotkaniami globalnych banków centralnych, podczas których oczekuje się, że Rezerwa Federalna i Bank Anglii podniosą stopy w celu zwalczania inflacji. To odsunie luźną politykę pieniężną Chin od głównych konkurentów, co podważy atrakcyjność aktywów denominowanych w juanach.\n\nW zeszłym tygodniu juan osłabił się powyżej poziomu 7, zarówno w handlu wewnętrznym, jak i zewnętrznym, kwestionując tolerancję decydentów na zmienność przed przetasowaniami partii dwa razy na dekadę w przyszłym miesiącu. Spadki juana przyspieszyły w ciągu ostatniego miesiąca, gdy dolar wzrósł, a chińska gospodarka spowolniła z powodu blokady Covid i kryzysu na rynku mieszkaniowym.\n\nNajlepszą chińską „reakcją polityczną, jaką mogą zrobić, jest spowolnienie tempa deprecjacji juana, ale nie odwrócenie go, ponieważ słabe chińskie makrofundamenty i trend dolarowy przytłaczają” – powiedział Christopher Wong, strateg walutowy w Oversea-Chinese Banking Corp w Singapurze.\n\nReklama\n\nChiny podjęły w piątek ostatnią próbę umocnienia juana. Waluta pozostanie zasadniczo stabilna, ponieważ presje, które doprowadziły do krótkoterminowej deprecjacji, zostały już wycenione, jak podała w piątek państwowa telewizja CCTV, powołując się na urzędnika zbliżonego do LBCh. „Nie będzie jednostronnego rynku dla kursu walutowego”, powiedział urzędnik dodając, że wahania dwustronne będą normalne, a bank centralny ograniczy spekulacje.\n\nW innym piątkowym raporcie chiński regulator walutowy wezwał firmy, aby nie obstawiały kierunku i zakresu jakichkolwiek ruchów walutowych. Krótkoterminowe wahania juana są trudne do przewidzenia i firmy powinny „powstrzymywać się od spekulacyjnego handlu”, powiedział Wang Chunying, zastępca administratora państwowej administracji walutowej, w rozmowie z CCTV.\n\nJuan nie jest jedyną ofiarą skokowego wzrostu kurs dolara. Spadek o 2,6 proc. chińskiej waluty w ciągu ostatniego miesiąca jest mniejszy niż spadki o ponad 4 proc. dla jena i południowokoreańskiego wona.",
    "Powiało grozą. Rosja i Chiny zawarły nowy pakt": "Wola bliższej współpracy omawiana miała być przez przywódców obu krajów w zeszłym tygodniu na szczycie Szanghajskiej Organizacji Współpracy w Samarkandzie w Uzbekistanie. Putin powiedział wtedy chińskiemu przywódcy, że Rosja \"rozumie pytania i obawy dotyczące kryzysu ukraińskiego\". Ta informacja może być interpretowana jako spadające poparcie sojuszników Rosji dla wojny Putina.",
    "Spotkanie Xi – Putin. „Chiny i Rosja chcą wnieść stabilność w chaotyczny świat”": "Chiny i Rosja chcą wnieść stabilność w chaotyczny świat – przekazał przywódca Chin Xi Jinping na spotkaniu w Samarkandzie z prezydentem Władimirem Putinem. Xi zadeklarował, że Pekin jest gotów do podjęcia roli światowego mocarstwa.\n\nW Uzbekistanie spotkali się Xi Jinpin i Władimir Putin / ALEXANDR DEMYANCHUK / SPUTNIK / KREMLIN POOL / PAP/EPA\n\nChiny są gotowe, by współpracować z Rosją i wziąć na siebie odpowiedzialność światowego mocarstwa, odegrać pierwszoplanową rolę, tak by wnieść stabilność i pozytywną energię w świat, w którym pojawia się chaos - powiedział przywódca Chin.\n\nPodczas tego pierwszego spotkania z Putinem od czasu inwazji rosyjskiej na Ukrainę, chiński przywódca podkreślił, że Pekin i Moskwa podtrzymywały kontakty w warunkach pandemii koronawirusa.\n\nWizyta Xi w Uzbekistanie następuje bezpośrednio po odwiedzeniu Kazachstanu, czyli pierwszej wizyty zagranicznej chińskiego lidera od początku pandemii Covid-19.\n\nPutin podkreślił, że Rosja docenia - jak to ujął - \"wyważone stanowisko\" Pekinu w sprawie Ukrainy.\n\nWspółpraca Rosji i Chin się zacieśnia\n\nSpotkanie Putina i Xi w Uzbekistanie odbywa się przy okazji szczytu Szanghajskiej Organizacji Współpracy (SzOW). Obaj przywódcy poprzednio spotkali się w lutym, krótko przed rosyjską inwazją na Ukrainę. Oba kraje zadeklarowały wtedy przyjaźń \"bez granic\" i bez \"zakazanych obszarów dla współpracy\".\n\nOd tamtej pory według ekspertów współpraca chińsko-rosyjska dodatkowo się zacieśniła. Komentatorzy oceniają, że Chiny nie udzieliły Rosji pomocy wojskowej, ale wspierają ją politycznie i propagandowo. Nie potępiły agresji na Ukrainę i sprzeciwiają się nakładanym na Moskwę sankcjom.\n\nSzanghajska Organizacja Współpracy to regionalny sojusz, powołany 15 czerwca 2001 roku przez Rosję, Chiny, Kazachstan, Kirgistan i Tadżykistan. Obecnie członkami SzOW są także Uzbekistan, Indie i Pakistan, a status obserwatora mają Białoruś, Iran, Mongolia i Afganistan.",
    "#CyberMagazyn: ONZ o Ujgurach: „Chiny mogły popełnić zbrodnię przeciwko ludzkości”": "Polityka i prawo #CyberMagazyn: ONZ o Ujgurach: „Chiny mogły popełnić zbrodnię przeciwko ludzkości” Nikola Bochyńska 03.09.2022 07:10 Drukuj\n\nPDF\n\n\n\n\n\nProtest w sprawie polityki Chin względem mniejszości Ujgurów; zdjęcie archiwalne\n\nFot. Kuzzat Altay/ Unsplash/ Domena publiczna Facebook\n\nTwitter\n\nLinkedIn\n\nKopiuj link\n\nWyślij email W długo oczekiwanym raporcie ONZ wprost oskarżono Chiny o „poważne naruszenia praw człowieka”. Dotyczy to prowincji Sinciang (Xinjiang) i mniejszości Ujgurów. Choć na ten temat powstało już wiele publikacji i są dowody na ich nieludzkie traktowanie, przez lata niewiele się zmieniło. Czy teraz nastąpi przełom?\n\nReklama\n\nRaport ONZ ukazał się ostatniego dnia sierpnia i dotyczy „Oceny obaw związanych z prawami człowieka w regionie Sinciang w Chinach”. To publikacja autorstwa Biura Wysokiej Komisarz Organizacji Narodów Zjednoczonych ds. Praw Człowieka (do 31 sierpnia była nią Michele Bachelet) i kolejny dowód na to, że Chiny nic nie robią sobie z jakichkolwiek zarzutów. To także potwierdzenie dotychczasowych ustaleń i śledztw dziennikarzy, aktywistów czy think tanków, które przez wiele lat raportowały z niepokojem o skali okrucieństwa Państwa Środka wobec Ujgurów.\n\nReklama\n\nTym razem Chiny miały nazwać te ustalenia „farsą”, zaaranżowaną przez państwa zachodnie, a wszelkim informacjom przedstawionym w publikacji – zaprzeczają.\n\nNie od dziś wiadomo, że ponad milion muzułmańskich Ujgurów ma przebywać – jak nazywa to chińska propaganda – w obozach „reedukacyjnych”. Wcześniejsze raporty czy międzynarodowe śledztwa dziennikarskie wykazały, że dochodzić ma tam nawet do przymusowej sterylizacji, tortur czy gwałtów.\n\nReklama\n\nRzecznik Ministerstwa Spraw Zagranicznych Wang Wenbin powiedział dziennikarzom, że „tak zwane sugestie powstały w oparciu o dezinformację, aby służyć celom politycznym”.\n\nCzytaj też Zhakowana baza policji w Sinciangu. Wyciek kolejnym dowodem na okrucieństwa wobec Ujgurów\n\nCo znalazło się w raporcie ONZ?\n\nRaport oficjalnie wskazuje m.in., że znaleziono „wiarygodne dowody tortur”, które mogą być równoznaczne ze „zbrodniami przeciwko ludzkości”. Poza oficjalną ścieżką badań, opartą o dostępną dokumentację, przeprowadzono m.in. 40 pogłębionych wywiadów z osobami, których bezpośrednio miała dotyczyć sytuacja w prowincji Sinciang: było to 23 Ujgurów, 16 Kazachów i 1 osoba pochodzenia kirgiskiego (26 z tych osób zostało zatrzymanych lub pracowało w ośrodkach w Sinciangu).\n\nReklama\n\nOceniono m.in., że „zakres arbitralnego i dyskryminującego przetrzymywania Ujgurów i innych grup mniejszości, w większości muzułmańskich… może stanowić zbrodnie międzynarodowe, w szczególności zbrodnie przeciwko ludzkości”.\n\nJak postępowano wobec Ujgurów?\n\nWskazano także, że zarzuty względem złego traktowania, tortur, przymusowego leczenia, złych warunków przetrzymywania w obozach, indywidualnych przypadków przemocy seksualnej ze względu na płeć, egzekowanie przymusowej polityki rodzinnej od 2017 roku „są wiarygodne”.\n\nReklama\n\nONZ miało także stwierdzić, że prawdziwe są zarzuty o przymusowej pracy i dyskryminacji ze względów religijnych i etnicznych.\n\nRaport przytacza też przykłady nieludzkiego traktowania: przesłuchania i system karania, skucia kajdankami podczas trwania okresu i trzymanie w odosobnieniu, ciągły głód i w efekcie znaczna utrata wagi, stała inwigilacja, trzymanie w izolatkach, przywiązywanie do krzesła, bicie i polewanie wodą, używanie oświetlenia przez całą noc, by nie dało się spać; zakaz mówienia we własnym języku i praktykowania swojej religii, konieczność uczenia się chińskich pieśni patriotrycznych, codzienne śpiewanie patriotycznych pieśni tak „głośno, że aż boli”; podawanie zastrzyków, pigułek i konieczność regularnego zażywania środków – tak, że pytani przez ONZ o ich doświadczenia czuli się senni, a także regularne pobieranie próbek krwi do badania - bez uzasadniania przyczyny.\n\nReklama\n\nNiektórzy mieli wskazywać również na różne formy przemocy seksualnej, a kobiety – głównie na gwałty, wymuszanie nagości przez strażników czy w czasie przesłuchania - zmuszanie do seksu oralnego.\n\nRozmówcy ONZ mieli cierpieć na schodzenia ze względu na trudne warunki pobytu i leczenia, jakich doświadczyli w obozach, a swój czas tam określali jako „psychiczne tortury” poprzez brak kontaktu ze światem zewnętrznym i niepewność jak długo będzie się przetrzymywanym.\n\nReklama\n\nPublikacja zawiera również apel, by Chiny natychmiast podjęły działania w celu „wyzwolenia osób pozbawionych wolności”. Jaka będzie reakcja? Możemy się tylko domyślać i zapewne wszyscy będziemy mieć rację.\n\nW prowinicji Sinciang w sumie mieszka około 12 milionów Ujgurów. Represje mogą dotykać także niemuzułmańskich przedstawicieli mniejszości.\n\nReklama\n\nReklama\n\nReakcja Chin bez zaskoczenia\n\nReklama\n\nChiny – poza wypieraniem się, że w obozach „reedukacyjnych” dochodzi do jakichkolwiek czynów, które są przykładami na nieludzkie traktowanie przebywających tam Ujgurów – stwierdzały, że to polityka „przeciwdziałania brutalnemu terroryzmowi i separatyzmowi” i że „odbywa się to zgodnie z prawem”.\n\nPrzykładowo w 2019 roku Chiny w Białej Księdze dotyczącej „walki z terroryzmem, ekstremizmem i ochrony praw człowieka w Sinciangu” zapewniały, że przestrzegają zasad działania zgodnych z prawem, ograniczają te niezgodne z prawem i powstrzymują ekstremizm”, a w pełni szanuje się „prawa obywatelskie oraz wolność wyznania”. Chiński rząd utrzymuje, że jego tak zwane centra „kształcenia zawodowego” są zamknięte od 2019 roku.\n\nReklama\n\nTo, co w zachodnim świecie nazywa się obozami dla Ujgurów, chińskie władze nazywają „centrami kształcenia i szkolenia zawodowego”, gdzie jednostki mogą być umieszczone w celu „deradykalizacji” i „reedukacji”. Oficjalnie to także „narzędzie walki z terroryzmem”. W tym tygodniu odrzucono wyniki raportu, twierdząc, że „to ingerencja w wewnętrzne sprawy kraju” i „oczernianie”.\n\nUzasadnieniem czynów (do których oficjalnie Państwo Środka się nie przyznaje) ma być walka z „bojownikami ujgurskimi, którzy prowadzą brutalną kampanię na rzecz niepodległego państwa”.\n\nReklama\n\nCo dalej?\n\nReklama\n\nWysoka komisarz ONZ ds. praw człowieka Michelle Bachelet miała stwierdzić, że „była pod ogromną presją czy publikować raport, czy nie”. Jak wskazuje BBC, niektóre organizacje praw człowieka miały czuć nacisk ze strony Pekinu, a w efekcie publikacja ONZ miała zostać opóźniona.\n\nWedług Amnesty International podejmowanie dialogu z Chinami i kilkukrotne przekładanie raportu jest „nie do usprawiedliwienia” - szczególnie, że był to ostatni dzień urzędowania (a nawet ostatnie minuty) czteroletniej kadencji Michelle Bachelet.\n\nReklama\n\nDziałacze na rzecz praw człowieka mają wzywać do powołania niezależnego, międzynarodowego organu, by zbadać postawione zarzuty i zaapelowali do światowych firm, by zerwały relacje z każdym, kto „podżega chiński rząd w postępowaniu z Ujgurami”.\n\nTwierdzenia wskazane w raporcie ONZ nie są niczym nowym: pięć lat temu Departament Stanu USA oskarżył Chiny o przetrzymywanie w obozach do 2 milionów Ujgurów i innych mniejszości etnicznych. W zeszłym roku określono to „ludobójstwem”.\n\nReklama\n\nW grudniu 2021 roku pisaliśmy o zbiorze dokumentów „The Xinjiang Papers”, które ujawniały skalę problemu traktowania Ujgurów przez chiński system. Fragmenty niepublikowanych wcześniej dokumentów, bezpośrednio łączących chińskie represje wobec ujgurskich muzułmanów i innych mniejszości w prowincji Sinciang, znajdują swoje potwierdzenie w ujawnionych przemówieniach chińskich przywódców z 2014 roku.\n\nNatomiast akta policji w Sinciangu (zwane org. The Xinjiang Police Files) zhakowane pod koniec maja br. pokazały tysiące zatrzymanych i sfotografowanych Ujgurów. Dokumenty ukazały politykę strzelania wobec nich, aby zabić ludzi, którzy próbują uciec z tamtejszych obozów (zdjęcia i dokumenty można znaleźć pod adresem: xinjiangpolicefiles.org).\n\nReklama\n\nReklama\n\nSerwis CyberDefence24.pl otrzymał tytuł #DigitalEUAmbassador (Ambasadora polityki cyfrowej UE). Jeśli są sprawy, które Was nurtują; pytania, na które nie znacie odpowiedzi; tematy, o których trzeba napisać – zapraszamy do kontaktu. Piszcie do nas na: [email protected]",
    "Czy Chiny odwracają się od Rosji?": "Nowy projekt gospodarczy pomiędzy Chinami, Kirgistanem oraz Uzbekistanem jest pośrednim ciosem w rosyjską gospodarkę\n\nWspółpraca Chin i Rosji ma długą historię. Na wielu polach państwa te mają silne więzi, jak na przykład w handlu surowcami energetycznymi czy transporcie międzynarodowym.\n\nJednocześnie jednak, Chiny od dłuższego czasu niechętnie spoglądają na rosyjską politykę zagraniczną. Moskwa nie ma zamiaru rezygnować ze swoich wpływów w Azji, co z kolei wzbudza niechęć Pekinu. Chiny nie mają już bowiem ambicji jedynie uniezależnić się od Zachodu – dążą do bycia niekwestionowaną potęgą światową.\n\nA Rosja może być na tej drodze zarówno partnerem, jak i przeszkodą.\n\nWspólny projekt Chin, Kirgistanu i Uzbekistanu dotyczy rozwoju transportu kolejowego pomiędzy trzema państwami. Tym samym, Chiny zabezpieczają również kolejną możliwość eksportu na Zachód, pomijając obłożoną sankcjami Rosję.\n\nNowa trasa będzie miała swój początek w Torugart (jedno z dwóch przejść granicznych między Chinami a Kirgistanem), aż do Dżalalabad w Kirgistanie. Tam łączyć się będzie z istniejącą już uzbecką siecią kolejową.\n\nŁączna długość trasy wyniesie 280 kilometrów. Koszt budowy szacowany jest na 4,1 miliarda dolarów amerykańskich.\n\nWarto dodać, że około 90 kilometrów trasy wymaga zbudowania tuneli przez górzysty region. Co więcej, by eksport był sprawny, Chiny będą musiały wybudować około 160-kilometrową trasę kolejową na terenie swojego kraju.\n\nChociaż koszty szacunkowe są spore, a istnieje uzasadnione ryzyko, że realnie będą jeszcze wyższe, tak przyniosą wszystkim stronom olbrzymie korzyści. Dzięki nowej trasie transport Chiny-Europa ulegnie skróceniu o około 900 kilometrów. Kirgistan i Uzbekistan zyskają z kolei nowe połączenia kolejowe, dzięki którym będą mogły czerpać zyski przez długie lata.\n\nNie wiadomo na razie, jak do inwestycji ustosunkuje się Moskwa. Jest to jednak kolejny manifest polityczny ze strony Pekinu, że Rosja nie jest ich politycznym przyjacielem, a jedynie partnerem.\n\nPytanie, na jak długo?\n\nŹródło: Oilprice",
    "Chiny. Lockdown covidowy w 21-milionowym Chengdu, stolicy Syczuanu": "Zakaz opuszczania osiedli mieszkaniowych obowiązuje od czwartku po południu czasu miejscowego i dotyczy zasadniczo wszystkich mieszkańców metropolii. Każda rodzina może wyznaczyć jedną osobę, która raz dziennie będzie mogła wyjść po najpotrzebniejsze produkty – ogłosiły władze miasta.\n\nW Chengdu wykryto w środę 157 nowych zakażeń koronawirusem. Łącznie od 25 sierpnia w mieście zdiagnozowano 780 infekcji.\n\nLockdown w Chengdu potrwa co najmniej do najbliższej niedzieli\n\nWiększość państw świata złagodziła środki przeciwdziałania pandemii po zaszczepieniu znacznego odsetka ludności, ale komunistyczne władze ChRL obstają przy strategii „zero Covid” i dążą do całkowitej eliminacji wirusa, sięgając przy tym po surowe lockdowny i masowe testy przesiewowe.\n\nCzytaj więcej Ekspert: Chinom grozi olbrzymia fala zakażeń Omikronem\n\nLockdown w Chengdu potrwa co najmniej do niedzieli, gdy ma się zakończyć pierwsza runda masowych badań wszystkich mieszkańców. Nie jest jasne, czy wówczas restrykcje zostaną zniesione.\n\n\n\n\n\nChengdu to jedno z najludniejszych miast Chin i największe, w jakim wprowadzono zakaz wychodzenia z domów, odkąd na początku czerwca po dwóch miesiącach zniesiono surowy lockdown covidowy w Szanghaju, szeroko opisywany przez światowe media.\n\nOgraniczenia covidowe zacieśniono w tym tygodniu również w Shenzhen, zagłębiu branży technologicznej na południu Chin, a także w mieście Dalian na północnym wschodzie kraju. W Shenzhen w co najmniej połowie dzielnic zamknięto instytucje rozrywkowe i wstrzymano lub ograniczono pracę restauracji.\n\nZ Kantonu Andrzej Borowiak (PAP)\n\ngn/",
    "\"Rosja działa jako wielki dystraktor\". W co grają Chiny": "Pekin udziela Moskwie wsparcia politycznego i mimo inwazji na Ukrainę deklaruje zamiar pogłębiania współpracy z Rosją. Według analityków oba kraje łączy chęć podkopania pozycji USA na świecie, a Rosja jest dla Chin użyteczna między innymi dlatego, że wspiera ich kluczowe interesy, odwraca uwagę Zachodu, jest źródłem surowców i technologii wojskowych. \"Bardziej izolowana Rosja staje się coraz bardziej zależna od Chin\" - zauważa doktor Michał Bogusz, ekspert do spraw chińskich z Ośrodka Studiów Wschodnich.\n\n- Rosja działa jako wielki dystraktor. Odciąga uwagę USA, pozwala testować rożnego rodzaju agresywne działania na arenie międzynarodowej. Robi rzeczy, których Pekin sam by się bał podjąć. Jest w tym trochę nieprzewidywalna, ale to cena za sojusz, którą Pekin godzi się jak do tej pory płacić - ocenia doktor Michał Bogusz, ekspert do spraw chińskich z Ośrodka Studiów Wschodnich.\n\nJego zdaniem Chińczycy liczą, że prędzej czy później Moskwa osiągnie swoje cele w inwazji na Ukrainę, a Europa Zachodnia nie wytrzyma kosztów sankcji i dojdzie do rozłamu pomiędzy \"starą Unią Europejską\" a \"nową\" i USA.\n\nPo co Chinom Rosja?\n\nWedług Bogusza Rosja jest dla Chin użyteczna również z trzech innych powodów. Po pierwsze, jest ważnym dostawcą surowców, zwłaszcza w wypadku wojny z USA i blokady morskiej Chińskiej Republiki Ludowej. Do pewnego stopnia jest też rynkiem zbytu dla chińskich produktów, ale nigdy nie będzie mogła zastąpić w tej roli Zachodu, który kupuje od Chin znacznie więcej.\n\n- Bardziej izolowana Rosja staje się coraz bardziej zależna od Chin, ale to nie jest proces, który dokona się szybko - zwraca uwagę analityk OSW.\n\nRosja jest też dla Chin źródłem technologii wojskowych, przede wszystkim know-how. Według Bogusza Chińczycy \"mogą się dużo nauczyć od Rosjan\", choć od dawna rozumieją, że muszą rozwijać własne systemy wojskowe. - Teraz to przyspieszy, ponieważ widzą, jaka przepaść dzieli Rosję od Zachodu - dodaje ekspert.\n\nWładimir Putin i Xi Jinping w lutym 2022 roku PAP/EPA\n\nWedług niego Rosja jest użyteczna dla Chin również dlatego, że zabezpiecza bezpośrednie zaplecze ChRL od północy i północnego zachodu oraz odgrywa rolę w systemie bezpieczeństwa w Azji Centralnej, utrzymując z dala od tego regionu innych graczy: Zachód i Turcję.\n\nZ powodu wojny na Ukrainie rola Rosji w tym aspekcie słabnie, a ChRL nie do końca ma zdolności do jej zastąpienia - ocenia Bogusz. - Stąd duży ruch w regionie i powrót starych graczy, jak Indie i Turcja, oraz pojawienie się nowych, jak Iran i Arabia Saudyjska - zauważa ekspert Ośrodka Studiów Wschodnich.\n\nCena za milczącą zgodę na wojnę\n\nChiny nie potępiły rosyjskiej agresji na Ukrainę, powielają propagandę Kremla i sprzeciwiają się nakładanym na niego sankcjom. Milcząca zgoda Pekinu na inwazję zagraża zaś jego relacjom z Europą - oceniają z kolei analitycy z amerykańskich think tanków Center for the New American Security (CNAS) i Atlantic Council, Andrea Kendall-Taylor i David Shullman.\n\nWedług nich wojna na Ukrainie - niezależnie od wyniku - spowoduje dodatkowe zacieśnienie antyzachodniego sojuszu Chin z Rosją, o ile Moskwa nie użyje broni nuklearnej ani chemicznej. W artykule opublikowanym na stronie waszyngtońskiego think tanku Center for Strategic & International Studies (CSIS) analitycy przypominają, że poprzednia agresja Rosji na Ukrainę w 2014 roku przyspieszyła proces pogłębiania partnerstwa Moskwy z Pekinem.\n\nMyśląc o następnej wojnie. Jakie wnioski Chiny wyciągną z tej? Materiał jest częścią serwisu TVN24 GO\n\nTeraz, podobnie jak w 2014 roku, to Rosji bardziej zależy na zacieśnianiu więzi, a tym razem Moskwa jest jeszcze bardziej wyalienowana od Zachodu i ma tam jeszcze mniej perspektyw gospodarczych. \"To pozycjonuje Chiny zdecydowanie w fotelu kierowcy w określaniu przyszłej trajektorii tych relacji\" - oceniają analitycy.\n\nWspólne obawy Putina i Xi\n\nWedług Kendall-Taylor i Shullmana, przywódca ChRL Xi Jinping ma również osobiste powody, by wspierać prezydenta Rosji Władimira Putina. Podobnie jak on Xi kieruje się nie tylko chęcią obrony przed zagrożeniem \"kolorowych rewolucji\", które władze Chin i Rosji postrzegają jako inspirowane przez Zachód zagrożenie dla własnych reżimów, ale również potrzebą ochrony przed skutkami niepowodzeń innych autokratów, które mogłyby wpłynąć na ich wizerunki w ich krajach.\n\nXi Jinping WU HONG/EPA/PAP\n\n\"Xi prawdopodobnie będzie się więc starał uchronić Putina, swojego najbliższego przyjaciela i partnera, przed niepowodzeniem. Niewątpliwie Xi postrzegałby perspektywę upadku reżimu Putina jako bezpośrednie zagrożenie dla swoich rządów w związku ze swoim osobistym i publicznym poparciem dla rosyjskiego przywódcy\" - ocenili badacze.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:momo//now\n\nŹródło: PAP",
    "Wielka gra Chiny - Rosja - Ukraina": "Chiny, Rosja, Kazachstan, Mongolia, Ukraina, Wojna, Strefa wpływów.\n\nParę wypowiedzi przywódców Państw Azjatyckich, które były lub są w Rosyjskiej strefie wpływów.\n\nMongolia\n\nByły prezydent Mongolii C. Elbegdordż w apelu na niezależnym rosyjskich portalu Meduza: Rosja traktuje swoje mniejszości etniczne, np. Buriatów, Tuwińczyków i Kałmuków jako „mięso armatnie”. Skrytykował wojnę, mobilizację i wezwał mniejszości do ucieczki, np. do Mongolii, oraz by ci zmobilizowani nie strzelali do Ukraińców.\n\nNiewdzięczni ci Mongołowie. To, że Mongolia jest teraz niezależnym Państwem Mongołowie zawdzięczają Rosji Sowieckiej, która zmusiła Chiny do uznania niepodległości Mongolii. Ale to dawne dzieje. Kapuściński radził białym ludziom podróżującym po Mongolii powiedzieć po Mongolsku \"Nie jestem Rosjaninem\". To wystarczyło, aby od razu gospodarz zaprosił cię do swojej jurty.\n\nPrezydent Kazachstanu Kasim-Żomart Tokajew: Nie uznamy niepodległości terytoriów quasi-państwowych takich jak Ługańska czy Doniecka Republika Ludowa (...) jeśli kierować się zasadami Karty Narodów Zjednoczonych o prawie narodów do samostanowienia, to zamiast 193 państw członkowskich ONZ na świecie pojawi się ponad 500–600 państw (...) Kazachstan nie uznaje niepodległości ani Tajwanu, ani Kosowa, ani Abchazji, ani Osetii Południowej”.– Ta zasada zostanie zastosowana do terytoriów quasi-państwowych, którymi naszym zdaniem są Ługańsk i Donieck – podkreślił Tokajew. Prezydent Kazachstanu dodał także, że jego kraj nadal będzie współpracował z Rosją, ale nie zamierza naruszać nałożonych przez społeczność światową sankcji\n\nPoniżej bez komentarza.\n\nI jeszcze wypowiedź CHIN.\n\nChiny wezwały do zawieszenia broni w wojnie Rosji z Ukrainą i rozpoczęcia dialogu między państwami. Rzecznik MSZ w Pekinie Wang Wenbin podkreślił też konieczność poszanowania „integralności terytorialnej wszystkich krajów”.\n\n\"Należy szanować suwerenność i integralność terytorialną wszystkich krajów, przestrzegać celów i zasad Karty Narodów Zjednoczonych, brać pod uwagę uzasadnione obawy dotyczące bezpieczeństwa wszystkich innych krajów. Powinny być wspierane wszelkie wysiłki, sprzyjające pokojowemu rozwiązywaniu kryzysów\" - powiedział na konferencji prasowej Wang.\n\n\n\n\"Wzywamy zainteresowane strony do wdrożenia zawieszenia broni, rozpoczęcia dialogu i konsultacji oraz do jak najszybszego znalezienia rozwiązania, które rozwieje uzasadnione obawy wszystkich stron w zakresie bezpieczeństwa\" - dodał rzecznik.\n\n\n\nWang podkreślił, że Chiny są gotowe do współpracy ze społecznością międzynarodową, aby nadal \"odgrywać konstruktywną rolę w łagodzeniu sytuacji\".\n\n\n\n\n\nPYTANIE NA INTELIGĘCJE:\n\nW CO GRAJĄ CHIŃCZYCY?",
    "Chiny kontra USA. Nowe restrykcje mogą uderzyć w amerykańskich producentów chipów": "Technologie Chiny kontra USA. Nowe restrykcje mogą uderzyć w amerykańskich producentów chipów CyberDefence24 01.09.2022 09:32 Drukuj\n\nPDF\n\n\n\n\n\nFot. www.rawpixel.com/CC0 Facebook\n\nTwitter\n\nLinkedIn\n\nKopiuj link\n\nWyślij email Państwo Środka rywalizuje ze Stanami Zjednoczonymi o rynek półprzewodników – niezbędnych do rozwoju nie tylko rynku technologii, ale i np. wojskowego czy motoryzacyjnego. Nie tak dawno prezydent USA Joe Biden podpisał rozporządzenie wykonawcze w sprawie ustawy dotyczącej inwestycji w półprzewodniki. Nowe wymagania licencyjne mogą jednak uderzyć w rodzimych producentów.\n\nReklama\n\nAkcje głównych amerykańskich producentów chipów Nvidia i AMD spadły po tym, jak pojawiły się obawy związane z restrykcjami w Stanach Zjednoczonych względem sprzedaży chipów do zastosowań wykorzystywanych w rozwoju sztucznej inteligencji w Chinach.\n\nReklama\n\nZdaniem Nvidia, „nowe wymagania licencyjne” wpłyną na eksport chipów firmy. Rząd USA ma bowiem wymagać ich po to, by mieć pewność, że chipy nie zostaną wykorzystane do celów wojskowych w Chinach czy Rosji. Jednocześnie ma to się jednak wiązać z obawami, że za sankcjami pójdą mniejsze dochody – zwraca uwagę BBC.\n\nJak informowaliśmy na łamach CyberDefence24.pl , prezydent USA Joe Biden podpisał rozporządzenie wykonawcze w sprawie ustawy dotyczącej inwestycji w półprzewodniki (Chips and Science Act). Oznacza to podjęcie szeregu działań, by Stany Zjednoczone mogły uniezależnić się od innych państw w produkcji chipów.\n\nReklama\n\nDepartament Handlu USA powiedział BBC, że „w tej chwili nie jest w stanie przedstawić konkretnych zmian w polityce”. Celem ma być jednak „bezpieczeństwo narodowe USA i interesy polityki zagranicznej”.\n\n„Obejmuje to zapobieganie nabywaniu i wykorzystywaniu przez Chiny amerykańskiej technologii w kontekście ich programu fuzji wojskowo-cywilnej w celu napędzania wysiłków modernizacyjnych wojska, w kontekście naruszeń praw człowieka i umożliwiania innych złośliwych działań” – wskazał rzecznik Departamentu Handlu, cytowany przez BBC.\n\nReklama\n\nNatomiast z oświadczenia Nvidia wynika, że nowe restrykcje mogą wpłynąć na eksport ich chipów typu A100 i H100, które związane są z uczeniem maszynowym oraz systemami, które je zawierają. Szacuje się, że około 400 mln dolarów na sprzedaży do Chin może stracić Nvidia, jeśli rząd USA nie udzieli licencji w odpowiednim czasie lub odmówi jej udzielenia.\n\nZ kolei rzecznik AMD miał stwierdzić, że uniemozliwienie wysyłki chipów typu MI250 nie powinno „istotnie odbić się na ich biznesie”.\n\nReklama\n\nCzytaj też 280 mld dolarów na półprzewodniki. Kongres USA przyjął ustawę\n\nReklama\n\nUSA chcą niezależności na rynku chipów\n\nReklama\n\nRozporządzenie wykonawcze, podpisane w ubiegłym tygodniu przez prezydenta USA dotyczy finansowania półprzewodników na podstawie ustawy o chipach i nauce z 2022 roku.\n\nDotyczy ona m.in. stworzenia dobrze płatnych miejsc pracy w produkcji w całym kraju, oraz wytwarzania krytycznych dla państwa technologii w USA. Ma to być reakcja na poważne problemy z niedoborami półprzewodników i zerwanymi łańcuchami dostaw, do czego przyczyniła się najpierw pandemia COVID-19, a następnie wojna w Ukrainie.\n\nReklama\n\nCzytaj też Chiny krytykują USA. Chodzi o chipy\n\nReklama\n\nOba koncerny – zarówno Nvidia, jak i AMD - po rosyjskiej inwazji Rosji na Ukrainę wstrzymały sprzedaż w tym państwie.\n\n/NB\n\nReklama\n\nSerwis CyberDefence24.pl otrzymał tytuł #DigitalEUAmbassador (Ambasadora polityki cyfrowej UE). Jeśli są sprawy, które Was nurtują; pytania, na które nie znacie odpowiedzi; tematy, o których trzeba napisać – zapraszamy do kontaktu. Piszcie do nas na: [email protected]",
    "Przegląd wydarzeń UE-Chiny (1-15 września)": "Autorzy: Patryk Szczotka i Łukasz Kobierski\n\nChiny wyznaczają nową przedstawiciel na nasz region\n\nChiny wyznaczyły nową specjalną przedstawiciel do współpracy z państwami Europy Środkowo-Wschodniej. 姜瑜JiangYu zastąpiła 霍玉珍Huo Yuzhen (na tym stanowisku od 2015 roku). Biegle włada językiem angielskim i ma za sobą 25-letnią karierę w Ministerstwie Spraw Zagranicznych ChRL. W latach 2006-2012 pełniła funkcję rzecznika prasowego MSZ. W latach 2015-2019 była ambasadorką w Albanii a później w Rumunii. Jiang odwiedza obecnie 6 krajów Europy Środkowo-Wschodniej (Czechy, Słowacja, Polska, Rumunia, Bułgaria i Węgry) w dniach 10-24 września w towarzystwie ekspertów CASS (The Chinese Academy of Social Sciences). Odbyła już spotkanie z przedstawicielami Czech i Słowacji.\n\nNiemcy pracują nad nową strategią w polityce handlowej z Chinami\n\nRobert Habeck niemiecki minister gospodarki powiedział agencji Reuters, że rząd pracuje nad nową polityką handlową z Chinami, aby zmniejszyć zależność od chińskich surowców, baterii i półprzewodników dodając, że Niemcy nie chcą być naiwni nigdy więcej. Ma zostać m.in. dokonana dokładna analiza chińskich inwestycji w Europie. Jego zdaniem, Europa nie powinna popierać chińskiej inicjatywy Jedwabnego Szlaku. Dodał również, że Chiny są mile widzianym partnerem handlowym, ale Niemcy nie mogą pozwolić, by protekcjonizm Pekinu zakłócił konkurencję oraz groźby za krytykę łamania praw człowieka wiązały się z utratą biznesów.\n\nByły minister obrony Estonii o stosunkach z Tajwanem\n\nByły minister obrony Estonii Kalle Laanet twierdzi, że Estonia musi przyjąć jasne stanowisko, linię polityki zagranicznej w zakresie politycznego poparcia dla Tajwanu. Jak uważa Laanet, ryzyko i ewentualne koszty takiego posunięcia są niwelowane przez relacje z głównymi sojusznikami, zwłaszcza ze Stanami Zjednoczonymi. Były minister pisze także, że “poza interesami gospodarczymi – mamy np. ogromny potencjał do współpracy w elektronice i IT – musimy dokonywać wyborów w stosunkach międzynarodowych jako kraj, a Chińska Republika Ludowa, opierając się na swojej agresywnej ideologii, dała niemal wszystkim państwom na świecie wybór między nią a Tajwanem”. Estonia jest kolejnym po Litwie krajem bałtyckim, który obiera kurs na protajwańską politykę. Rząd w Tallinie wycofał się niedawno z chińskiej inicjatywy 16+1 ogłaszając, że w swojej polityce międzynarodowej będzie kierować się zasadami takimi jak prawa człowieka, co jest dość znaczącą insynuacją w kierunku rządu w Pekinie.\n\nKomisja Europejska proponuje zakaz handlu towarami wytworzonymi przez pracę przymusową\n\nKomisja Europejska opublikowała swoją propozycję zakazu wprowadzania na rynek UE towarów wytworzonych przy użyciu pracy przymusowej. Legislacja jest postrzegana w dużej mierze jako wymierzona w Chiny, które są oskarżane o prowadzenia obozów pracy przymusowej w regionie Xinjiang, co zostało opisane w niedawno opublikowanym raporcie ONZ. Kraj jest podejrzewany o wykorzystywanie pracy przymusowej do wytwarzania wszelkiego rodzaju produktów, od tekstyliów po elektronikę. Chińskie MSZ skomentowało te doniesienia podkreślając, że “w ostatnich latach Xinjiang cieszył się trwałym rozwojem gospodarczym, harmonią i stabilnością społeczną, ciągłą poprawą warunków życia ludzi, bezprecedensowym dobrobytem kulturowym i harmonią religijną. W Chinach nie ma tak zwanej „pracy przymusowej”. Stanowczo sprzeciwiamy się wykorzystywaniu tak zwanej „pracy przymusowej” lub wszelkich kwestii związanych z Xinjiangiem do ingerowania w wewnętrzne sprawy Chin”.\n\nUnia Europejska z zadowoleniem przyjmuje raport dotyczący praw człowieka w Chinach\n\nW swoim raporcie Wysoka Komisarz ONZ ds. Praw Człowieka Michelle Bachelet stwierdziła, że siłowe przetrzymywanie przez Chiny Ujgurów i innych mniejszości etnicznych w północno-zachodnim regionie Xinjiang może być równoznaczne z „zbrodniami przeciwko ludzkości”. Służba Działań Zewnętrznych UE ogłosiła, że “z zadowoleniem przyjmuje opublikowanie przez Biuro Wysokiego Komisarza Narodów Zjednoczonych ds. Praw Człowieka sprawozdanie oceniające obawy dotyczące praw człowieka w chińskim regionie autonomicznym Sinciang-Ujgur.” Raport wzywa chiński rząd do „podjęcia szybkich kroków w celu uwolnienia wszystkich osób arbitralnie pozbawionych wolności” w Xinjiang i „pilnego wyjaśnienia miejsca pobytu osób, których rodziny szukały informacji o swoich bliskich”.\n\nSpecjalny wysłannik Chin ds. Europejskich w Hiszpanii\n\nSpecjalny Przedstawiciel Rządu Chin ds. Europejskich Wu Hongbo odbył wizytę w Hiszpanii w dniach 10-13 września 2022 r.. Podczas niej, spotkał się z przewodniczącym Komisji Spraw Zagranicznych Kongresu Deputowanych Hiszpanii Pau Mari-Klose oraz Sekretarz Stanu ds. Zagranicznych i Globalnych Angeles Moreno Bau. Ta ostatnia, podczas rozmowy zachęcała Chiny do odegrania konstruktywnej roli w kierunku zakończenia rosyjskiej agresji na Ukrainę i wyraziła obawy w sprawie łamania praw człowieka w Sinciangu. Wu Hongbo odbył również dyskusję z ekspertami think tanku Real Instituto Elcano i przedstawicielami biznesu z „Forum wiodących marek Hiszpanii”.\n\nDelegacja parlamentarzystów z Francji na Tajwanie\n\nW środę 7 września do Tajwanu przybyło pięciu francuskich parlamentarzystów. Delegacji przewodniczy senator Cyril Pellevat, wiceprzewodniczący Komisji do Spraw Europejskich francuskiej izby wyższej. Spotkali się z wiceprezydentem Lai Ching-te, przewodniczącym tajwańskiego zgromadzeniu ustawodawczego Yu Shyi-kun oraz przewodniczącą organ nadzoru i audytu rządu Chen Chu. Pellevat powiedział, że wizyta pięcioosobowej ponadpartyjnej delegacji na Tajwanie była demonstracją „życzliwości i poparcia” dla Tajwanu. To już czwarta wizyta francuskich prawodawców na Tajwanie w ciągu ostatnich 12 miesięcy.\n\nMemorandum o kooperacji pomiędzy Grecją a ChRL w dziedzinach technologii, energii i zdrowia\n\nGrecja i Chiny podpisały 6 września Memorandum o Współpracy (MoC) w dziedzinie technologii i nauki. Został on podpisany przez greckiego wiceministra rozwoju i inwestycji Christosa Dimasa i jego chińskiego odpowiednika Zhanga Guangjun. Współpraca ma skupić się na sektorach rolno-spożywczym, zmianach klimatu, zdrowiu publicznym i dziedzictwie kulturowym.\n\nKolejna litewska delegacja wizytuje Tajwan, rząd w Wilnie otwiera swe biuro handlowe w Tajpej\n\n28-osobowa grupa z Litwy składająca się z urzędników państwowych i przedstawicieli sektora technologicznego wylądowała w Tajpej. Delegacja pod przewodnictwem Wiceministra Gospodarki i Innowacji Karolisa Žemaitisa jest kolejną litewską reprezentacją odwiedzającą wyspę w tym roku. Krótko po wizycie nowe przedstawicielstwo Litwy na Tajwanie rozpoczęło oficjalnie działalność, ale jeszcze fizycznie nie otworzyło swoich drzwi z powodu opóźnień. Jak podają lokalne media, przedstawiciel Litwy na Tajwanie dopiero niedawno zakończył kwarantannę i wciąż przygotowuje nowe biuro handlowe.\n\nChińsko-irlandzkie konsultacje polityczne\n\n1 września wiceminister spraw zagranicznych Deng Li przeprowadził chińsko-irlandzkie konsultacje polityczne między dwoma ministerstwami spraw zagranicznych z zastępcą sekretarza generalnego irlandzkiego ministerstwa spraw zagranicznych Sonją Hyland. Spotkanie odbyło się w formule zdalnej. Deng Li podkreślił stanowisko Chin w sprawie raportu Biura Wysokiego Komisarza ONZ ds. Praw Człowieka dotyczącym Xinjiangu, podkreślając, że raport ten jest całkowicie nieważny, ponieważ przeinacza fakty i posiada poważne błędy. Hyland powiedziała, że strona irlandzka jest zwolennikiem polityki jednych Chin, wspiera rozwój stosunków UE-Chiny i jest gotowa wzmocnić komunikację i koordynację z Chinami w zakresie zmian klimatycznych, bezpieczeństwa żywnościowego i innych kwestii.\n\nPolska Żegluga Morska podpisuje kontrakt z chińską stocznią\n\n31 sierpnia miało miejsce podpisanie kontraktu przez Polską Żeglugę Morską na budowę czterech masowców o masie 37 tys. ton. Statki zostaną zbudowane przez stocznię Dalian Shipbuilding Industry Company (DSIC), wchodzącą w skład grupy China State Shipbuilding Corporation (CSSC). Ze względu na rygorystyczny reżim epidemiczny w Chinach umowa została podpisane zdalnie za pomocą internetowego połączenia. Jak podaje Głos Szczeciński, jednostki będą wchodzić do eksploatacji w odstępach kilkumiesięcznych w 2025 roku i zastąpią wycofywaną w tym czasie serię statków typu „Isa”, wybudowanych w latach 1999-2000. Jednostki konstrukcyjnie są przystosowane do żeglugi na Wielkich Jeziorach Amerykańskich, które są jednym ze strategicznych rynków PŻM.\n\nFoto: Ryan Rayburn/Flickr.com\n\nJEŻELI DOCENIASZ NASZĄ PRACĘ, DOŁĄCZ DO GRONA NASZYCH DARCZYŃCÓW!\n\nZ otrzymanych funduszy sfinansujemy powstanie kolejnych publikacji.\n\nMożliwość wsparcia to bezpośrednia wpłata na konto Instytutu Nowej Europy:\n\n95 2530 0008 2090 1053 7214 0001 tytułem: „darowizna na cele statutowe”.",
    "Gazprom zbuduje nowe połączenie gazowe z Chinami": "Wiadomości Gazprom zbuduje nowe połączenie gazowe z Chinami Daniel Czyżewski 31.08.2022 17:04 Drukuj\n\nPDF\n\n\n\n\n\nAleksiej Miller, Prezes Gazpromu. Fot. Gazprom.ru Facebook\n\nTwitter\n\nLinkedIn\n\nKopiuj link\n\nWyślij email Gazprom zaczął opracowywać szacunki projektowe dla dalekowschodniej trasy dostaw gazu do Chin – poinformował szef koncernu Aleksiej Miller.\n\nReklama\n\nZaznaczył, że rynek chiński jest najbardziej dynamicznym rynkiem na świecie, a w ciągu najbliższych 20 lat, według prognoz, wzrost zużycia gazu w Chinach wyniesie 40 proc. wzrostu światowej konsumpcji - podaje Kommiersant.\n\nReklama\n\n\"Dlatego podpisaliśmy kolejny kontrakt na dostawę gazu do Chin. To trasa dalekowschodnia. Już zaczynamy opracowywać kosztorysy projektowe dla tego projektu\" - powiedział Miller w transkrypcji spotkania poświęconego dniu pracowników przemysłu naftowego i gazowego.\n\nCzytaj też Gazprom ogranicza dostawy gazu do Francji\n\nWedług szefa Gazpromu wielkość dostaw gazu do Chin w 2022 roku wzrosła o 60 proc. w porównaniu z rokiem ubiegłym. Przypomniał, że podpisano kolejny kontrakt z Chinami na dostawy gazu „trasą dalekowschodnią\". Przypomniał też projekt Sojuz Wostok, głównego gazociągu przez Mongolię, który będzie kontynuacją głównego gazociągu Siła Syberii 2.\n\nReklama\n\nPierwsza umowa o warunkach dostaw rosyjskiego gazu z rosyjskiego Dalekiego Wschodu do Chin została podpisana przez Gazprom i China National Petroleum Corporation (CNPC) w 2019 roku, ich realizacja rozpoczęła się w tym samym roku. W kwietniu br. została zawarta wieloletnia umowa na dostawy rosyjskiego gazu do Chin, zgodnie z którą przepustowość na trasie „Daleki Wschód\" wzrośnie o 10 mld m3 rocznie - do 48 mld m3.\n\nRosja szuka alternatywnych kierunków eksportu jej stategicznego surowca ponieważ zmniejsza dostawy do Europy a ona sama chce odejść od niebieskiego paliwa od Gazpromu. Nie będzie to łatwe, ponieważ Rosjanie zbudowali gęstą sieć gazociągów do Europy a budowa połączeń z Azją potrwa lata.",
    "Gigantyczne długi wobec Chin. \"To celowe wpychanie w pułapkę\"": "Według różnych obliczeń łączna wartość udzielonych przez Chiny pożyczek wynosi obecnie 2-5 proc. światowego PKB. Chiny są drugim największym oficjalnym pożyczkodawcą na świecie po Banku Światowym (pierwszym bilateralnym) - wskazano w najnowszym Tygodniku Gospodarczym Polskiego Instytutu Ekonomicznego.\n\nEksperci PIE zaznaczyli, że według Banku Światowego do końca 2020 r. Chiny pożyczyły krajom o niskim i średnim dochodzie łącznie 170 mld dolarów. W grupie 50 gospodarek najbardziej uzależnionych finansowo od Chin zobowiązania wynoszą przeciętnie 15 proc. PKB i 40 proc. zadłużenia zewnętrznego.\n\nPod adresem Pekinu wysuwane są oskarżenia, że prowadzi celową politykę wpychającą państwa w pułapkę długu i wykorzystującą dług jako narzędzie do przejmowania strategicznych aktywów państwowych i wpływania na polityków - podkreślił PIE.\n\nWskazał na szacunki, według których nawet połowa pożyczek chińskich może w ogóle nie figurować w oficjalnych statystykach.\n\nPIE zauważył, że jednym z najbardziej zadłużonych wobec Chin jest kontynent afrykański. \"Według AidData, w latach 2000-2020 chińskie państwo oraz banki, takie jak China DevelopmentBank czy China Ex-Im Bank, pożyczyły państwom afrykańskim blisko 160 mld dol. i podpisały z rządami afrykańskimi 1188 umów pożyczkowych\" - wskazano. 95 proc. pożyczek chińskich ma charakter komercyjny ze średnim oprocentowaniem na poziomie 4 proc. i zwyczajowo z okresem spłaty poniżej 10 lat - doprecyzowano.\n\nChiny umorzą 23 pożyczki krajów afrykańskich\n\nZdaniem ekspertów PIE chiński dług zaczyna stanowić coraz większy problem dla pożyczkobiorców, zmuszając władze w Pekinie do jego renegocjacji i restrukturyzacji. \"Rośnie odsetek złych kredytów, a relacja chińskiego długu do PKB w niektórych krajach rodzi ryzyko niewypłacalności\" - wyjaśnili. Przykładowo, w Dżibuti, Laosie, Zambii i Kirgistanie dług chiński w stosunku do PKB wynosi ponad 20 proc.\n\n\"Tylko w 2020 r. i 2021 r. Chiny były zmuszone renegocjować pożyczki o łącznej wartości 52 mld USD. Od 2001 r. było to 118 mld USD – 16 proc. wszystkich udzielonych pożyczek\" - podał PIE. Z kolei w sierpniu br. Chiny ogłosiły, że umorzą 23 udzielonych wcześniej pożyczek dla 17 krajów afrykańskich.\n\n\"W związku z pandemią oraz pogłębiającymi się problemami gospodarczymi wielu pożyczkobiorców, Chiny w ostatnich latach wyhamowały ekspansję kredytową zarówno na kontynencie afrykańskim, jak i w innych częściach świata\" - poinformowano.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Lata dominacji Niemiec i współczesna era Chin. Oto największe potęgi eksportowe świata": "Po drugiej wojnie światowej liderem światowej wymiany handlowej były kraje anglosaskie: USA oraz Wielka Brytania. Państwa Środka nie było nawet w pierwszej dziesiątce zestawienia. Później przez długie dekady głównym konkurentem Amerykanów były Niemcy, które przez wiele lat były wręcz największym eksporterem.\n\nReklama\n\nDopiero po 2000 roku światowym hegemonem wśród eksporterów zaczęły stawać się Chiny (po dołączeniu do Światowej Organizacji Handlu). Pozycję lidera zabrały Niemcom w 2008 roku. Od tego momentu szybko zaczęły zwiększać swoją przewagę pod względem wartości eksportu.\n\nW 2021 roku miał on wartość 3,36 bln dol. Drugie na tej liście Stany Zjednoczone wyeksportowały towary o mniej więcej o połowę niższej łącznej wartości (1,75 bln dol.). Podium zamykają Niemcy (1,63 bln dol.).\n\nPomiędzy wielką trójką a resztą stawki jest mała przepaść. Kolejne w rankingu kraje miały eksport o wartości znacznie poniżej magicznej bariery 1 biliona: to Holandia (836 mld dol.), Japonia (756 mld dol.), Hongkong (670 mld dol.), Korea Płd. (644 mld dol.), Włochy (610 mld dol.), Francja (585 mld dol.) oraz Belgia (543 mld dol.).",
    "Biden: USA będą bronić Tajwanu. Chiny reagują": "Prezydent USA, Joe Biden, w rozmowie z telewizją CBS powiedział, że wojska USA będą bronić Tajwanu w przypadku chińskiej inwazji.\n\nPrezydent USA Joe Biden w niedzielnej rozmowie z CBS został zapytany czy siły USA będą bronić Tajwanu, uważanego przez Chiny za zbuntowaną prowincję i integralną część państwa.\n\nW odpowiedzi na pytanie prezydent USA odparł: „Tak, jeśli rzeczywiście dojdzie do bezprecedensowego ataku”.\n\nReuters: USA rozważają sankcje na Chiny, by uprzedzić atak na Tajwan Podjęcia kroków przeciwko Chinom Tajwan domaga się także od Europy.\n\nBiały Dom: USA nie zmieniły polityki wobec Tajwanu\n\nBiden dopytywany czy oznacza to, że – inaczej niż w Ukrainie – USA bezpośrednio zaangażują się w obronę Tajwanu, kierując do walki swoich obywateli, odparł: „Tak”.\n\nJak podkreśliły amerykańskie media, jest to pierwsze tak wyraźne oświadczenie Bidena na ten temat.\n\nStanowi odejście od prowadzonej dotąd przez Waszyngton polityki „strategicznej niejednoznaczności”. Polega ona na tym, że USA unikały jednoznacznej deklaracji na temat swojej reakcji w przypadku inwazji Chin na Tajwan.\n\nBiały Dom proszony o komentarz w tej sprawie odpowiedział, że „polityka USA wobec Tajwanu się nie zmieniła”.\n\n„Prezydent mówił to już wcześniej, w tym w Tokio, w tym roku. Mówił też jasno, że nasza polityka wobec Tajwanu się nie zmieniła. To pozostaje prawdą”, cytuje odpowiedź służby prasowej Białego Domu Reuters.\n\nW rozmowie z CBS Biden podkreślił jednocześnie, że USA nie popierają niepodległości Tajwanu i nadal stosują się do tzw. polityki „Jednych Chin”, która oznacza, że Waszyngton nie utrzymuje formalnych relacji dyplomatycznych z Tajpej. USA pozostają jednak najważniejszym sojusznikiem Tajwanu, któremu dostarczają m.in. nowoczesnego uzbrojenia.\n\nUSA i Tajwan rozpoczynają formalne negocjacje handlowe w ramach nowej inicjatywy Pierwsza runda negocjacji odbędzie się jesienią.\n\nChiny: MSZ odpowiada Bidenowi\n\nUwagi prezydenta USA spotkały się z reakcją Chin. Pekin już w sierpniu ostro zareagował na wizytę przewodniczącej Izby Reprezentantów USA Nancy Pelosi na Tajwanie.\n\nWizyta ta zachęciła Chiny do przeprowadzenia największych w historii ćwiczeń wojskowych wokół wyspy, a Chiny zaprotestowały przeciwko działaniom USA na rzecz zaawansowanej legislacji, która wzmocniłaby amerykańskie wsparcie wojskowe dla Tajwanu.\n\nW poniedziałek chiński MSZ poinformował o przekazaniu stronie USA „ostrego stanowiska” po niedzielnej rozmowie Bidena z CBS.\n\nJak informuje Reuters, Mao Ning, rzeczniczka MSZ Chin oświadczyła, że „Chiny rezerwują sobie prawo do podjęcia wszelkich niezbędnych kroków, w reakcji na działania, które dzielą chiński naród”.\n\nRzeczniczka dodała, że jej kraj zamierza robić co w jego mocy, aby doprowadzić do pokojowego zjednoczenia. „Nie będziemy tolerować żadnych działań zmierzających do secesji”, podkreśliła Mao.\n\nRzeczniczka MSZ Chin zaapelowała do USA, aby podchodziły do kwestii związanych z relacjami z Tajwanem „ostrożnie” i w wyważony sposób”, aby nie wysyłać „niewłaściwych sygnałów” siłom separatystycznym i niepodległościowym na Tajwanie.\n\nMao Ning ostrzegła USA przed poważnym zaszkodzeniem relacjom chińsko-amerykańskim i pokojowi w Cieśninie Tajwańskiej.",
    "Chiny: Fakty, Wydarzenia, Opinie (30.2022-36-239/3)": "Chiny: Fakty, Wydarzenia, Opinie to nasz nowy cykl, dzięki któremu postaramy się dostarczać Państwu więcej informacji z Chin i o Chinach. Bazujemy przede wszystkim na źródłach chińskich.\n\nOpinie, które prezentujemy w tym cyklu nie są opiniami naszymi, a takimi, które funkcjonują w chińskiej przestrzeni medialnej i informacyjnej.\n\nMamy nadzieję, że przedstawiane przez nas fakty, wydarzenia, opinie pozwolą przybliżyć Państwu obraz współczesnych Chin widzianych od środka, a nie poprzez różnej jakości pryzmaty ośrodków zewnętrznych.\n\nEkonomia (经济), Biznes (生意)\n\nOgólnochińska Federacja Przemysłu i Handlu (中华全国工商业联合会) po raz 24 opublikowała listę 500 największych prywatnych przedsiębiorstw Chin. W bieżącym roku przebadano 8602 firmy, których dochód operacyjny wynosił ponad 500 mln RMB (ok. 338,62 mln PLN).\n\nNa czele zestawienie, po raz pierwszy w jego historii znalazła się spółka jest JD.com (京东集团), gigant e-commerce i logistyki.\n\nNa drugim miejscu uplasowała się grupa Alibaba China Co., Ltd. (阿里巴巴（中国）有限公司), e-commerce, nowe technologie, fintech.\n\nPonadto w pierwszej piątce kolejne miejsca zajęły:\n\nHengLi Group Co., Ltd. (恒力集团有限公司) – materiały syntetyczne, tekstylia, Country Garden Holdings Co., Ltd. (正威国际集团有限公司) – nieruchomości oraz HuaWei Investment Holding Co., Ltd. (华为投资控股有限公司) – smartfony, nowe technologie.\n\n\n\nDochód każdej z tych spółek przekroczył 600 mld RMB (ok. 406,19 mld PLN). W bieżącym roku, by wejść do „klubu 500” trzeba było w 2021 roku wykazać się przychodami nie mniejszymi niż 26,367 mld RMB (ok. 17,852 mld PLN).\n\nŚredni dochód 88 pierwszych firm na liście dochód przekracza 100 mld RMB (ok. 67,69 mld PLN). Średni wzrost to 9,13% r/r.\n\nZ 500 przedsiębiorstw uwzględnionych na liście 301 to firmy produkcyjne. 80 wśród 500 uwzględnionych na liście na badania i rozwój (R&D) wydało ponad 3% dochodów, a 6 z nich aż ponad 10%. Liderem w tej kategorii okazał się HuaWei, który na R&D przeznaczył w 2021 roku 142,7 mld RMB (ok. 96,61 mld PLN).\n\n500 największych firm prywatnych Chin w 2021 roku zapłaciło w sumie 1,37 bln RMB (ok. 927.67 mld PLN) podatków, co stanowi 7,91% wszystkich podatków zapłaconych w Chinach w zeszłym roku. Największymi płatnikami podatków w 2021 roku byli:\n\nTencent Technology Co., Ltd. i HuaWei.\n\n\n\n500 największych prywatnych firm w Chinach zatrudniało w sumie 10,941,500 pracowników, co stanowiło 1,47% wszystkich zatrudnionych w całym Państwie Środka.\n\nNajwiększym pracodawcą w tej grupie jest JD.com, dla którego pracuje 385 400 osób.\n\n195 przedsiębiorstw z listy 500 bierze udział w realizacji projektów w ramach inicjatywy „Pasa i Drogi” (“一带一路”), a 235 z nich inwestuje zagranicą.\n\nŹródło:\n\nWładze miasta YiWu 义乌 w prowincji ZheJiang 浙江, w ramach realizacji programu „ożywienia po epidemii”, zorganizowały w sierpniu loty czarterowe i sprowadziły ponad 430 biznesmenów z Pakistanu, Indii oraz Korei Południowej do znajdującego się w tym mieście słynnego na cały świat centrum hurtowego handlu produktami małych chińskich fabryk. W centrum w YiWu zarejestrowanych jest ponad 800 tysięcy (!!!) stoisk różnych chińskich firm.\n\nWartość transakcji tam przeprowadzonych w ciągu roku przekracza poziom 100 mld USD (ok. 472,04 mld PLN).\n\nŹródło:\n\nTransport (交通运输)\n\nFirma Lloyd’s, spółka-instytucja w międzynarodowej branży żeglugowej, opublikowała najnowszą listę 100 największych portów kontenerowych świata. W bieżącym roku, jak od wielu już lat, na pierwszym miejscu znalazł się port w Szanghaju, w którym przeładowano w minionym roku 47,030 mln TEU.\n\nW pierwszej trójce uplasowały się jeszcze:\n\n(2) Singapur (37,47 mln TEU)\n\n(3) NingBo ZhouShan (31,07 mln TEU\n\nOprócz Szanghaju i NingBo w pierwszej 10-tce zestawienia znalazły się także:\n\n(4) ShenZhen (28,76 mln TEU)\n\n(5) GuangZhou (24,18 mln TEU)\n\n(6) QingDao (23,71 mln TEU)\n\n(8) TianJin (20,269 mln TEU)\n\n(9) Hong Kong 17,798 mln TEU)\n\nPierwszy w Europie port Rotterdam znalazł się na 10 miejscu światowego rankingu (15,3 mln TEU).\n\nGdańsk zajął 90 miejsce (2,092 mln TEU), tuż przed NanTongiem 南通 (2,027 mln TEU). Na liście 100 największych portów świata w tym roku znajdziemy 26 chińskich.\n\nŹródło:\n\nFinanse – Banki – Kapitał (财政 – 银行 – 资本)\n\nLudowy Bank Chin (中国人民银行) po raz drugi w tym roku zdecydował o obniżeniu poziomu depozytów walutowych, które banki muszą utrzymywać jako rezerwy. Od 15 września br. wielkość ta zostanie zredukowana z poziomu z 8% do 6%. Decyzja Ludowego Banku Chin ma zwiększyć podaż obcych walut, zachęcić do ich kupowania firmy handlowe, a co za tym idzie pobudzić import towarów.\n\nŹródło:\n\nW sierpniu rezerwy walutowe Chin skurczyły się o 49,2 mld USD (ok. 231,87 mld PLN) czyli o 1,58% w porównaniu ze stanem na koniec lipca br. Największy wpływ na tę sytuację miała ogólna sytuacja na rynkach walut zagranicznych, a szczególnie dolara. Według danych Państwowej Administracji Dewizowej (国家外汇管理局) rezerwy te na koniec sierpnia miały wartość 3,0549 bln USD (ok. 14,397 bln PLN).\n\nŹródło:\n\nSpołeczeństwo (社会)\n\nW okresie styczeń-sierpień br. mocno spadały w Chinach ceny używanych luksusowych produktów światowych marek. Jeszcze w marcu używany zegarek Rolex Green Water Ghost III wyceniano na 160 000 RMB (ok. 108 000 PLN), a z początkiem września kosztuje już 120 000 RMB (ok. 81 305 PLN). Za zegarek Patek Philippe 7118 z drugiej ręki na początku tego roku trzeba było zapłacić 1,2 mln RMB (ok. 812 965 PLN), a obecnie można go już nabyć za 500 000 RMB (ok. 338 735 PLN).\n\nUżywaną torebkę Gucci Bacchus w styczniu sprzedawano za 26 000 RMB (ok. 17 610 PLN), obecnie taką torebkę można kupić już za 8 500 RMB (ok. 5 728 PLN).\n\nCeny na rynku wtórnym towarów luksusowych spadają. Jednak rynek fabrycznie nowych towarów luksusowych trzyma się mocno i rozwija się świetnie. Z początkiem tego roku firmy takie jak Louis Vuitton, Chanel, Prada, Cartier, Jaeger-LeCoultre, etc., podniosły swoje ceny w Chinach od 5 do 20%.\n\nHermes zaproponował swoim chińskim klientom… rower w cenie 165 tys. RMB (ok. 111 tys. PLN), co wywołało gorącą dyskusję w Intrenecie.\n\nJak podaje VIP Research Institute (要客研究院) w swojej publikacji „Chiny 2020-2021 : Raport o dobrach luksusowych” (《2020-2021中国奢侈品报告》), Chiny po raz pierwszy w historii w 2021 roku stały się największym na świecie rynkiem towarów luksusowych z 30% udziałem w światowym rynku.\n\nWedług analiz instytutu w Chinach mieszka ponad 4,7 mln osób o majątku, którego wartość przekracza 10 mln RMB (ok. 6,772 mln PLN) – osobiście oceniłabym na min. 10 mln – i stanowią oni ok. 0,35% całej populacji i 80% siły nabywczej towarów luksusowych w Chinach.\n\nAle coś mi się nie zgadza w tej kalkulacji. Np. moja córka z mężem, zwykli pracownicy administracji państwowej, posiadają zwykłe mieszkanie (pow. 138 m2) warte nie mniej niż 10 mln RMB. Jeśli dodać do tego samochód Audi, udziały w spółkach giełdowych itp., to ich majątek przekroczy wyznaczoną granicę. Mam wrażenie, że w Chinach jest znacznie więcej gospodarstw domowych o majątku przekraczającym kryteria instytutu.\n\nŹródło:\n\nRolnictwo-Wieś (农业-乡村)\n\nW Chinach zebrano pierwsze plony z uprawy nowej odmiany ryżu zwanej „Ryżem gigantycznym” (“巨型稻”). Ryż ten jest w istocie gigantyczny: przeciętna roślina tej odmiany osiąga wysokość od 1,8 metra do ponad dwóch metrów (2,25 m), gdy ryż „typowy” osiąga wysokość od 80 cm do 90 cm. Ale twórcom tej odmiany nie chodziło wyłącznie o imponujący wzrost rośliny. Jest ona bardziej wydajna od zwykłych odmian. Z jednego mu (mu to tradycyjna chińska jednostka miary powierzchni stosowana do dziś – 1 mu 亩to 666,7 m2) uprawy „Ryżu gigantycznego” można uzyskać od 1000 do 1500 kg ryżu, czyli średnio o 300 kg więcej od upraw ryżu typowego pod względem wysokości.\n\nTestowe zasiewy i pierwsze zbiory „Ryżu gigantycznego” miały miejsce w okolicach miasta TianJin 天津, w prowincjach: JiangSu 江苏, ZheJiang 浙江, HuNan 湖南, GuangDong 广东 i GuangXi 广西.\n\nŹródło:\n\nW 2021 roku wyprodukowano 37,78 mln ton mleka. To oznacza wzrost o 7% w relacji r/r. W pierwszej połowie bieżącego roku odnotowano wzrost produkcji mleka o 8,4% r/r. Średnia cena litra mleka w detalu w Chinach to od 15,00 RMB (ok. 10,16 PLN) do 26,00 RMB (ok. 17,61 PLN).\n\nŹródło:\n\nPaństwowa spółka China Chengtong Holding Group Co., Ltd. (中国诚通控股集团有限公司) zawarła ze swoim rosyjskim odpowiednikiem Zabajkalska New Land Grain Co. umowę o szerokiej współpracy, która przewiduje między innymi utworzenie w mieście ManZhouLi 满洲里 graniczącym z Rosją dużego hubu przeładunkowo-transportowego wraz z zapleczem magazynowym dla zbóż. Docelowo w hubie tym powstaną silosy zbożowe o łącznej objętości pozwalającej na składowanie do 8 mln ton, a zdolność przeładunku dziennego (przyjęć) hubu ma osiągnąć poziom 80 tysięcy ton na dobę. Dotychczas rosyjskie ziarno było importowane do Chin drogą morską. Dostawy realizowane w ten sposób docierały w ciągu 3 miesięcy od wysyłki. Po uruchomieniu hubu kolejowego czas ten zostanie skrócony do 2-3 tygodni.\n\nMiasto ManZhouLi 满洲里 zamieszkałe przez 150 tys. osób leży w autonomicznym regionie Mongolii Wewnętrznej 内蒙古自治区 od zachodu graniczy z Mongolią, a do północy z Rosją.\n\nŹródło:\n\nDyplomacja (外交)\n\n33 trzecim rzecznikiem prasowym Ministerstwa Spraw Zagranicznych (外交部) licząc od 1983 roku, kiedy stworzono taka funkcję w chińskim MSZ, została Mao Ning 毛宁. Pani Mao dołączyła do zespołu trzech aktywnych rzeczników tego ministerstwa. A są nimi:\n\npan Wang WenBin 汪文斌 pani Hua ChunYing 华春莹 pan Zhao LiJian 赵立坚.\n\n\n\nPani Mao jest młodsza od swoich współpracowników. Może to świadczyć o woli „odmłodzenia” kadr działających dyplomacji. Domniema się, że pani Mao została wprowadzona do zespołu, który zazwyczaj liczy trzy osoby, ponieważ któryś ze starszych rzeczników może awansować i rozpocząć pracę w ramach zagranicznej misji dyplomatycznej. Bądź w którejś z ambasad, bądź też jako przedstawiciel ChRL w organizacji międzynarodowej.\n\nCiekawostka: W Chinach nie ma rzecznika prasowego rządu. Każda agenda rządowa posiada swój pion komunikacji, swojego rzecznika (rzeczników).\n\nŹródło:\n\nAutor: 梁安基 Andrzej Z. Liang, 上海 Shanghai, 中国 Chiny\n\ne-mail: azliang@chinamail.com\n\nRedakcja: Leszek B. Ślazyk\n\ne-mail: kontakt@chiny24.com\n\n© Chiny: Fakty, Wydarzenia, Opinie – www.chiny24.com",
    "Chińczycy chcą zdobyć Księżyc. Znaleźli nowy minerał": "Chiny mają ambitny plan współzawodnictwa w eksploracji Księżyca. Po tym, jak Amerykanie ogłosili długoletnią i złożoną misję Artemis, teraz Państwo Środka ma apetyt, by kontynuować swoje badania na Srebrnym Globie. Bloomberg donosi, że te działania to wyścig między dwoma krajami o zasoby, które znajdują się na Księżycu.\n\nDalsza część artykułu pod materiałem wideo\n\nZobacz także: Niezwykłe odkrycie na Marsie. Naukowcy o potencjalnych śladach życia na Czerwonej Planecie\n\nChińczycy mają ambitne plany\n\nChińska Narodowa Administracja Kosmiczna w ciągu 10 lat chce wysłać w przestrzeń kosmiczną trzy bezzałogowe orbitery. To skutek doniesień, jakie przekazała państwowa agencja informacyjna Xinhua. Podczas misji Chang-5 została pobrana próbka, która zawierała nowy księżycowy minerał o nazwie Changesyd-(Y).\n\nOpisano go jako bezbarwny, przezroczysty kryształ w kształcie kolumny. Przypuszcza się, że w składzie ma izotyp helu, który uznawany jest za potencjalne źródło energii.\n\nChiny konkurują z NASA\n\nOstatnie lata przyniosły Chinom sporą inwestycję na programy kosmiczne. Zwiększenie nakładów finansowych na astronautykę przyniosły realne rezultaty. To dzięki nim wyrastają na realną konkurencję dla NASA. Chińczykom udało się wysłać sondy na Księżyc, zbudować własną stację kosmiczną, a w przyszłości mają plany badania Marsa.\n\nZarówno Chiny, jak i USA ciągle szukają na Księżycu minerałów, a górnictwo kosmiczne może być w przyszłości źródłem napięć - pisze Bloomberg.\n\nMisja Artemis nie może dojść do skutku\n\nMoney.pl opisywał nową misję ksieżycową - Artemis. NASA w tegorocznym testowym locie chciała wystrzelić rakietę w przestrzeń kosmiczną, na której pokładzie miały być trzy manekiny. W związku z problemami technicznymi start misji przełożono, a jej wznowienie ma mieć miejsce wtedy, gdy fachowcy uporają się z usterką.\n\nMisja Artemis podzielona jest na kilka etapów. Docelowo na Księżycu powstać ma stacja, Artemis Base Camp, która będzie obsługiwała astronautów.\n\nPolska Agencja Kosmiczna współpracuje z misją wraz z Europejską Agencją Kosmiczną. Nasza strona wyraża nadzieję, że będzie mogła dostarczyć dla Artemis aparaturę badawczą i pomiarową, a także elementy robotyki i sterowania. W przyszłości wyraża chęć w inicjowaniu górnictwa kosmicznego.\n\nMasz newsa, zdjęcie lub filmik? Prześlij nam przez dziejesie.wp.pl\n\nBusiness astronautyka kosmos\n\nOceń jakość naszego artykułu: Twoja opinia pozwala nam tworzyć lepsze treści."
}