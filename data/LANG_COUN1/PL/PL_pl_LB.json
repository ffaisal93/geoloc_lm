{
    "Kryzys w Libanie napędza migracje. \"Wszyscy wiedzą, że mogą zginąć. Ale mówią: może gdzieś dotrę\"": "Katastrofa łodzi z migrantami z Libanu u wybrzeży Syrii, w której zginęły dziesiątki ludzi, pokazuje desperację mieszkańców kraju pogrążonego w dramatycznym kryzysie gospodarczym. - Wszyscy wiedzą, że mogą zginąć, ale mówią: może gdzieś dotrę, może jest nadzieja - mówi kuzynka jednej z ofiar. Tragedia uwydatnia skalę ubóstwa i rosnące nierówności w Libanie. Trzy lata po dramatycznej zapaści gospodarczej kraju coraz więcej ludzi zmuszonych jest do poszukiwania lepszego życia poza ojczyzną. Wielu wybiera śmiertelnie niebezpieczną drogę przez morze do Europy.\n\nW czwartek u wybrzeży Syrii doszło do katastrofy łodzi przewożącej migrantów z Libanu. Utonęły co najmniej 94 osoby - podał w sobotę Reuters za syryjską telewizją państwową. Uratowani pasażerowie powiedzieli, że łódź wypłynęła z położonego na północy Libanu miasta Miniyeh. Na pokładzie znajdowało się od 120 do 150 osób - przekazało syryjskie ministerstwo transportu. Wśród migrantów przeważały osoby narodowości libańskiej i syryjskiej, część ofiar pochodziła z rozległego obozu dla uchodźców palestyńskich w Nahr al-Bared.\n\nU wybrzeży Syrii doszło do katastrofy łodzi z migrantami z Libanu PAP/EPA/STR\n\nTo najtragiczniejsza tego typu katastrofa w historii w Libanu - zauważa Reuters. Kraj doświadcza gwałtownego wzrostu migracji napędzanego przez jeden z najgłębszych kryzysów gospodarczych na świecie. Liczba osób, które wyjechały lub próbowały opuścić Liban drogą morską, niemal podwoiła się w 2021 roku w stosunku do roku poprzedniego, a w 2022 roku wzrosła o kolejne 70 procent - poinformowała na początku września agencja ONZ ds. uchodźców (UNHCR).\n\nU wybrzeży Syrii doszło do katastrofy łodzi z migrantami z Libanu PAP/EPA/STR\n\n\"Wsiedli do tych łodzi nie po to, by zginąć, ale by zawalczyć o lepsze życie\"\n\nWśród ofiar czwartkowej katastrofy znalazł się Libańczyk imieniem Misto. Przed podjęciem decyzji o wyprawie łodzią do Europy mężczyzna popadł w długi. By wyżywić rodzinę, sprzedał swój samochód i złoto należące do jego matki. Mimo to wciąż brakowało mu pieniędzy na podstawowe produkty, takie jak ser do kanapek dla dzieci - opowiadają w rozmowie z Reutersem krewni i sąsiedzi mężczyzny.\n\nU wybrzeży Syrii doszło do katastrofy łodzi z migrantami z Libanu PAP/EPA/STR\n\n- Wszyscy wiedzą, że mogą zginąć, ale mówią: może gdzieś dotrę, może jest nadzieja - mówi 24-letnia Rawane El Maneh, kuzynka Misto. - Wsiedli do tych łodzi nie po to, by zginąć, ale by zawalczyć o lepsze życie. I je otrzymali, w innym świecie, mam nadzieję, że jest o wiele lepsze niż to tutaj - powiedziała kobieta.\n\nŁodzie wypełnione migrantami, które regularnie odbijają od wybrzeży Libanu, uwydatniają skalę ubóstwa w kraju, a w szczególności w Trypolisie. Trzy lata po dramatycznej zapaści gospodarczej coraz więcej Libańczyków zmuszonych jest uciekać z ojczyzny. Wielu wybiera śmiertelnie niebezpieczną drogę przez morze do Europy.\n\nU wybrzeży Syrii doszło do katastrofy łodzi z migrantami z Libanu PAP/EPA/STR\n\nRosnąca przepaść między ubogimi i bogaczami\n\nSobotnia katastrofa zwróciła także uwagę na ogromne nierówności, które szczególnie widać na północy kraju. W Trypolisie mieszka wielu bardzo bogatych polityków, choć większość mieszkańców ledwo wiąże koniec z końcem. Region pozostaje mocno zaniedbany i zmaga się z wysokim poziomem ubóstwa mimo imponujących majątków miejscowych polityków.\n\nW ubogiej dzielnicy Bab al-Ramel w Trypolisie odbył się pogrzeb części ofiar. Wielu ich bliskich kierowało swój gniew pod adresem miejscowych polityków, w tym premiera kraju Nadżiba Mikatiego - miliardera.\n\nTrypolis w Libanie zmaga się z rosnącą skalą biedy i nierówności Corbis News via Getty Images\n\n- Żyjemy w kraju, w którym politycy tylko gadają, wysysają pieniądze i zupełnie nie zwracają uwagi na potrzeby ludzi - skarżył się jeden z żałobników.\n\nTrypolis, drugie pod względem wielkości miasto Libanu z populacją liczącą około pół miliona mieszkańców, należało do najbiedniejszych w kraju jeszcze zanim Liban pogrążył się w kryzysie finansowym, będącym wynikiem dekad korupcji i złego zarządzania.\n\nWładze Trypolisu nie realizowały żadnych poważniejszych inwestycji rozwojowych od czasu wojny domowej w latach 1975-90 - zauważa w rozmowie z Reutersem Mohanad Hage Ali, ekspert z Carnegie Middle East Center z siedzibą w Bejrucie. - To jak w soczewce pokazuje rosnące nierówności i dysproporcje w poziomie życia w Libanie - dodał.\n\nBrak nadziei\n\nMieszkańcy Trypolisu dawno stracili wiarę w polityków i nadzieję na poprawę swojej sytuacji. Te nastroje odbiły się na frekwencji w majowych wyborach parlamentarnych. Udział wzięło w nich zaledwie trzech na dziesięciu mieszkańców - podaje Reuters.\n\nPółnoc Libanu pozostaje także jednym z najbardziej niespokojnych regionów kraju od czasu zakończenia wojny domowej. Trypolis i jego okolice stanowiły podatny grunt dla dżihadystów do rekrutacji młodych, sfrustrowanych sunnickich radykałów.\n\nOstatnio sytuacja bezpieczeństwa w mieście pogorszyła się w związku z zapaścią gospodarczą i rosnącą biedą. Minister spraw wewnętrznych Libanu Bassam Mawlawi ogłosił niedawno nowy plan, który ma na celu poskromienie gwałtownego wzrostu przemocy i przestępczości w Trypolisie.\n\nTrypolis w Libanie zmaga się z rosnącą skalą biedy i nierówności Getty Images\n\nWedług Organizacji Narodów Zjednoczonych ubóstwo to problem, który dotyczy 80 procent mieszkańców Libanu, a więc około 6,5 miliona ludzi - podaje ONZ. Rząd niewiele zrobił, aby zaradzić kryzysowi. W zeszłym tygodniu kilka innych łodzi podjęło próbę przeprawy z Libanu do Europy. 477 pasażerów z dwóch statków zostało uratowanych przez służby cypryjskie.\n\nWśród ofiar czwartkowej katastrofy była kobieta z czwórką dzieci. Rodzina pochodziła z dystryktu Akkar na północy Libanu. Ojciec rodziny był jedną z niewielu osób, które uszły z życiem - powiedział Reutersowi przedstawiciel miejscowych władz. Jak wyznał, kryzys, z którym obecnie zmaga się Liban jest gorszy niż wojna domowa.\n\n- Nie wiem, co jest nie tak z tymi politykami. Będą musieli za to odpowiedzieć - dodał.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:momo/kg\n\nŹródło: Reuters",
    "": "",
    "Liban potrzebuje nadziei": "- Wiedziałem jednak, że ostatnie słowo nie należy do zła, ale do dobra – mówi o. Antonio el Feghali, maronita z Libanu.\n\nW naszym kościele od paru lat odbywają się comiesięczne nabożeństwa o uzdrowienie przez wstawiennictwo św. Szarbela, pochodzącego z Libanu maronickiego mnicha. Przy okazji nabożeństw, które odbywają się w każdy 3. piątek miesiąca na stoliku nasza Caritas rozprowadza dewocjonalia, książki poświęcone św. Szarbelowi. Jeżeli ktoś chce coś z tego stolika zabrać, to można złożyć ofiarę, a my w całości przekazujemy je do Libanu przez pośrednictwo Maronickiej Fundacji Misyjnej – mówi o. Andrzej Migacz, proboszcz par. pw. Ducha Świętego w Nowym Sączu, kustosz sanktuarium MB Pocieszenia. Przez tę fundację parafia otrzymuje m.in. oleje św. Szarbela.\n\nKustoszem w Polsce Maronickiej Fundacji Misyjnej jest subdiakon Fabio Lutfi. - Za naszym pośrednictwem relikwie św. Szarbela otrzymały 42 parafie w Polsce. Ale oczywiście kult naszego świętego jest znacznie szerszy. Poza szerzeniem kultu św. Szarbela pomagamy Libańczykom w Libanie, jak i Libańczykom w Polsce, którzy w największej licznie są w Warszawie, Krakowie i Wrocławiu, gdzie mieści się nasza fundacja – mówi Fabio.\n\nW kościele parafii pw. Ducha Świętego 22 września gościł o. Antonio el Feghali, maronita z Libanu, który kierował akcją charytatywną Maronickiej Fundacji Misyjnej po tragicznym wybuchu w Bejrucie 2 lata temu, kiedy 2 lata temu potężny wybuch w porcie w Bejrucie spowodował, że prawie 300 tys. ludzi straciło swoje domy. Wizyta w Nowym Sączu była jedną z ostatnich w czasie dwutygodniowej misji o. Antonio w Polsce.\n\nSubdiakon Fabio był tłumaczem o. Antonio. Grzegorz Brożek /Foto Gość\n\n- Kochani, pochodzę ze smutnego, zmęczonego lata mi wojen i konfliktów kraju. Złe ideologie przez dziesiątki lat próbowały zmienić cywilizowane oblicze Libanu. Ostatnia próba, wybuch w Bejrucie sprzed dwóch lat, to była największa eksplozja nienuklearna w historii ludzkości. Ten wybuch nie tylko zabił fizycznie ludzi, ale również psychicznie i moralnie. Zabił radość i nadzieję w sercach wielu osób. Osobiście nie znalazłem żadnej pociechy i siły poza Jezusem Ukrzyżowanym – mówił o. Antonio el Feghali.\n\nMówił, że jednak wiedział, że nienawiść jest słabsza od miłości, a nadzieja silniejsza jest niż jakakolwiek rozpacz.\n\n- Daliście Państwo nadzieję wielu ludziom przez swoje datki, wspierając Maronicką Fundację Misyjną. Z głębi serca serdecznie dziękuję. Nigdy nie zapomnę momentu, kiedy mogliśmy przygotować 400 posiłków, by pomóc rodzinom poszkodowanym w wybuchu. Była wielka radość i ta miłość była zaraźliwa i rosła każdego dnia. Z serca dziękuję. Nie mogę tez zapomnieć, kiedy Duch Święty zaprowadził, mnie do zniszczonej dzielnicy, gdzie 10 osób straciło życie. Państwa datki pomogły nam odbudować dom tych ludzi, tym samym dać im nadzieję – opowiadał maronita.\n\nW tej okolicy zbudowali maronici także małą kapliczkę z wielkim krzyżem, by Chrystus był odpowiedzią. Ojcowie w Libanie robili wielką rzecz, by przywrócić ludziom nadzieję i radość. Problemy, z którymi ciągle muszą się mierzyć są ogromne. - Dlatego potrzebujemy czuć obecność naszych braci w wierze. Każdy wasz konkretny znak solidarności, przede wszystkim przez osobistą modlitwę, lub jakąkolwiek inną formę pomocy, jest w stanie ożywić dusze w Libanie – mówił o. Antonio.\n\nKonkretnym wyzwaniem, z którym przyjechał do Polski to jest pomoc rodzinom z posłaniem dzieci do szkół. - Chciałbym wrócić do kraju z darem nadziei dla tych ludzi. Niech Bóg wysłucha naszych i waszych modlitw za Liban – zakończył kazanie.\n\nKtokolwiek chciałby wesprzeć katolików w Libanie wszelkie informacje znajdzie na stronie Maronickiej Fundacji Misyjnej.",
    "Liban: Maronicki patriarcha ubolewa nad politycznym impasem": "Liban: Maronicki patriarcha ubolewa nad politycznym impasem\n\nSpotkanie kard. Bechary Boutros Raia z Prezydentem Wykonawczym PKWP, dr. Thomasem Heine-Geldernem.\n\nZdj. ACN International / Od prawej: kard. Bechara Boutros Rai i dr Thomas Heine-Geldern.\n\nMaronicki Patriarcha Antiochii kard. Bechara Boutros Rai porównał Liban do chorej osoby, która odmawia leczenia i w ten sposób jej stan się pogarsza. Jego zdaniem, jeśli kraj ma nadal pełnić swoją proroczą rolę na Bliskim Wschodzie, konieczne jest podjęcie działań.\n\n12 września, podczas spotkania z Prezydentem Wykonawczym Papieskiego Stowarzyszenia Pomoc Kościołowi w Potrzebie (ACN International) dr. Thomasem Heine-Geldernem w Dimane (Liban), letniej rezydencji patriarchy, kard. Rai powiedział, że problemy Libanu leżą w strukturze władzy politycznej. Potępił też polityczny impas, który uniemożliwia Libanowi rozwój i pokonywanie trudności. „Liban jest jak chory, który widzi, że ma gangrenę ręki i nic z tym nie robi, a potem zapada na chorobę klatki piersiowej, ramienia i odmawia leczenia. Trzeba temu zaradzić” - podkreśla kardynał Rai.\n\nZdaniem lidera największego chrześcijańskiego wyznania w Libanie, gdy politycy nie są w stanie sami rozwiązać problemów, społeczność międzynarodowa musi wkroczyć i pomóc. „Wzywamy do zorganizowania specjalnej międzynarodowej konferencji dla Libanu pod egidą ONZ. Musimy też uregulować kwestię uchodźców palestyńskich i syryjskich. Musimy też wreszcie ogłosić pozytywną neutralność Libanu” - punktował patriarcha, zaznaczając: „Bez tego nie ma rozwiązania. To są warunki, by <kraj-przesłanie>, jak nazwał go Jan Paweł II, mógł nadal dawać swoje świadectwo”.\n\nZdaniem patriarchy, Liban jest wyjątkiem na Bliskim Wschodzie: „Mamy system demokratyczny bardzo różniący się od tego, jaki istnieje w krajach sąsiednich. Jeśli spojrzysz dookoła, zobaczysz kraje, w których jest tylko jedna partia i jedna władza, która rządzi niepodzielnie. Są to kraje, które nie podpisały Karty Praw Człowieka i które żyją pod dominacją muzułmanów. W Libanie natomiast jest wiele partii, jest podział władzy. Nie ma religii państwowej, nie ma dominacji muzułmańskiej, a przywódcy tego kraju podpisali Kartę Praw Człowieka”.\n\nThomas Heine-Geldern wyjechał ze spotkania z lepszym obrazem sytuacji, która jest niepokojąca, ale nie całkowicie pozbawiona nadziei: „Liban znajduje się w bardzo złej kondycji, ale nie jest to sytuacja beznadziejna. Jest jeszcze nadzieja, że ludzie usiądą razem i porozumieją się co do dobrej osoby, która będzie rządzić krajem”.\n\nPodczas spotkania podkreślono znaczenie edukacji jako klucza do zapewnienia dalszego rozkwitu ducha tolerancji - pomimo trudności społecznych i ekonomicznych, takich jak ogromna inflacja, która dotknęła kraj w ostatnich latach. Szczególną rolę odgrywa kościelna sieć szkół, które kształcą zarówno chrześcijan, jak i muzułmanów. „Mamy jeszcze takie instytucje jak szkoły, uniwersytety i szpitale, które są narzędziem przekazywania orędzia Kościoła. W wielu krajach arabskich instytucje te zostały w dużej mierze utracone, ponieważ zostały znacjonalizowane”.\n\nWsparcie PKWP dla chrześcijańskich wspólnot w Libanie jest nadal silne i wzrosło wraz z pogłębianiem się kryzysu finansowego. Niedawno zatwierdzono nowy program finansowania 200 szkół, umożliwiając im ponowne otwarcie po wakacjach (zob.: https://pkwp.org/newsy/liban_2_28_mln_dolarow_na_program_powrot_do_szkoly).\n\n„Wsparcie dla libańskich chrześcijan ma pomóc im pozostać w kraju, bo jeśli duża liczba nadal będzie wyjeżdżać, to ci co zostaną, będą mniejszością i Liban przestanie być chrześcijańskim krajem na Bliskim Wschodzie. Pozostali Libańczycy nie zaakceptują oddania władzy chrześcijanom, jeśli będą oni mniejszością” - tłumaczy Thomas Heine-Geldern.\n\nPatriarcha Rai docenił to wsparcie, dziękując wszystkim, którzy je umożliwiają: „Korzystam z tej okazji, aby wyrazić wdzięczność organizacji Pomoc Kościołowi w Potrzebie. Proszę przekazać dobroczyńcom nasze podziękowania za ich hojność. Niech Bóg wam wynagrodzi!”.",
    "Liban z awansem na koszykarskie mistrzostwa świata, mimo przeciwności losu": "Koszykarze Libanu po raz czwarty w historii, pokonując Indie 95:63 w Bengaluru, awansowali do przyszłorocznych finałów mistrzostw świata. To niemal zbiegło się w czasie z ogłoszoną przez rząd tego kraju upadłością państwa i banku centralnego.\n\nTen sukces sportowy to rzadki moment nadziei i jedności w kraju pogrążonym w długie spory oraz kłótnie między frakcjami politycznymi z krachem gospodarczym w tle. Młodzi reprezentanci Libanu w koszykówce, określani jako \"Cedry\", na każdym kroku podkreślają, że uzyskują niewielkie poparcie rządu.\n\nZOBACZ TAKŻE: EBL: Terrance Ferguson zamknął skład GTK Gliwice\n\nKiedy potentat miliarder i desygnowany na premiera Libanu Najib Mikati pogratulowali w lipcu drużynie narodowej zwycięstwa nad Chinami (72:69), kapitan Wael Arakji odpowiedział, że zwycięstwo ma niewiele wspólnego ze wsparciem ze strony polityków.\n\n- Byliśmy naprawdę zaskoczeni, ale byliśmy z nich dumni. Miło jest widzieć ludzi ze wszystkich odłamów religijnych w kraju, umieszczających libańską flagę w swoich mediach społecznościowych – powiedział student Alaa Endeel po obejrzeniu meczu w Beirut Cafe.\n\nWygrana z Indiami nie było dziełem przypadku. Wcześniej przyszły zwycięstwa w kwalifikacjach MŚ nad Filipanami (85:81) i drugie miejsce w Pucharze Azji, za Australią (73:75), która zajmuje trzecie miejsce w światowym rankingu. Liban, który klasyfikowany jest w nim na 54. miejsce, po raz ostatni grał w koszykarskim mundialu w 2010 roku.\n\nKapitan Arakji przyznał, że oznaki radości od rodzimych kibiców bardzo ich wspierają. Dodał, że to wielki zaszczyt dla całej drużyny. \"Z Australią przegraliśmy w finale, ale widząc wsparcie i szczęście, które przywieźliśmy do Libanu, poczuliśmy się, jakbyśmy wygrali\" - podsumował.\n\n- To jest świetne dla wizerunku kraju, ponieważ jesteśmy w żałosnej sytuacji tutaj, w Libanie. To małe światełko na końcu tunelu – powiedział Reutersowi były trener reprezentacji Libanu, Joe Mouajes.\n\n- Nie mieliśmy żadnego wsparcia i ledwo mieliśmy pieniądze w kieszeni, kiedy podróżowaliśmy. Ale stworzyliśmy przykład, że możemy zebrać się razem dla jednego celu, stawiając zespół na pierwszym miejscu. Wątpię, aby politycy wyciągnęli z tego wnioski, ponieważ zawsze oni są pierwsi, a dopiero na drugim miejscu jest kraj. Nadal będziemy robić swoje – powiedział.\n\nKryzys w Libanie spowodował ubóstwo 80 procent mieszkańców, a co trzeci obywatel nie ma pracy. Bank Światowy korupcję i złe zarządzanie przez elitę rządzącą określił jako „celowe”. W zeszłym roku Bank kryzys gospodarczy w tym kraju nazwał jednym z trzech największych załamań gospodarczych na całym świecie od 1850 roku.\n\nfdz, PAP",
    "Kryzys w Libanie. Mieszkańcy napadają na banki, które zamroziły ich oszczędności. \"Nic do stracenia\"": "Agencja Reuters podaje, że kobieta mająca przedmiot przypominający broń wraz z grupą aktywistów wzięła w środę zakładników w oddziale jednego z banków w Bejrucie. Następnie uciekła z gotówką w wysokości 13 tys. dolarów. Pieniądze pochodziły z jej własnego konta.\n\nREKLAMA\n\nKobieta potwierdziła w rozmowie z lokalną stacją telewizyjną, że broń była atrapą, a pieniądze były potrzebne na leczenie siostry cierpiącej na nowotwór. Zaznaczyła, że dwa dni przed \"napadem\" próbowała uzyskać pomoc u dyrektora oddziału.\n\nWięcej treści znajdziesz na stronie głównej Gazeta.pl >>>\n\n- Nie mam już nic do stracenia, doszłam do ściany - stwierdziła. Bank obiecał pomoc, poprosił o przesłanie dokumentacji.\n\nZobacz wideo Kaźmierczak: Przedsiębiorcy mają problem ze znalezieniem ludzi do pracy i presją płacową\n\nLiban. Ograniczenia w wypłatach pieniędzy\n\nW innym mieście - Aley - do oddziału banku wszedł uzbrojony mężczyzna i także uzyskał część swoich pieniędzy, zanim oddał się w ręce służb. Do podobnego incydentu doszło również w ubiegłym miesiącu.\n\n\"W październiku 2019 r. bank centralny ograniczył możliwość wypłaty dolarów amerykańskich, które są powiązane z libańskim funtem sztywnym kursem\" - przypominał w ubiegłorocznym tekście Polski Instytut Spraw Międzynarodowych.\n\n\"Ponieważ w Libanie wiele wynagrodzeń wypłacanych było w dolarach, ich niedobór doprowadził do gwałtownego spadku wartości funta na czarnym rynku\" - wskazywano.",
    "Liban: patriarcha Raï krytykuje polityków za głęboki kryzys": "„Gdyby politycy odpowiedzialni, czy to w rządzie czy poza nim, usłyszeli Słowo Boże wzywające ich do służby ojczyźnie, upomniałyby ich sumienia za tragiczny stan, w jaki wrzucili oni libański naród” – powiedział patriarcha maronicki, kard. Bechara Raï. Inflacja w jego kraju zbliżyła się do 200%, bezrobocie przekroczyło 40%, w wielu regionach prąd jest dostarczany tylko na 2 godziny dziennie, a parlament stoi przed nowym impasem w kwestii wyboru prezydenta.\n\nTomasz Matyka SJ – Watykan\n\nW tym państwie, które znajduje się w wyjątkowo silnym kryzysie, w ostatnich dniach przeprowadzane są liczne strajki w sektorze publicznym. Trwają też konflikty między różnymi ugrupowaniami politycznymi, a równocześnie brakuje wyraźnej woli znalezienia drogi wyjścia z gospodarczej zapaści.\n\nOstatnie wybory powszechne odbyły się w maju, a obecnie nowy parlament powinien dojść do porozumienia w sprawie nominacji prezydenta do końca października, kiedy mija kadencja pełniącego dotychczas ten urząd gen. Michela Aouna. Jednakże niektóre partie z premedytacją blokują ten proces. Podobne działania w tak tragicznej sytuacji „są naprawdę zdradą Libanu, tej narodowej oazy dialogu i spotkania religii oraz cywilizacji na arabskim Wschodzie” – stwierdził kard. Raï w niedzielnym kazaniu.\n\nKraj jest w tak ciężkiej sytuacji, że 85 proc. rodzin bez wsparcia nie może godnie przeżyć nawet miesiąca. Coraz więcej ludzi decyduje się na emigrację. Zwierzchnik najliczniejszego Kościoła w Libanie zachęcił jednak, aby przy tym wszystkim nie tracić „nadziei w moc Boga dotykającą sumień, rozpalającą umysły i wzbudzającą nawrócenie w sercach”.\n\n",
    "Obserwator Finansowy: ekonomia, debata, Polska, świat": "Zachód nie powinien oceniać jakie rozwiązania sprawdziłyby się w innych częściach świata. Takie kalkulacje powinny należeć do kompetencji narodów, które ubiegają się o kredyty – mówi Sami Zoughaib, ekonomista, analityk, kierownik ds. badań w think tanku The Policy Initiativ.\n\nSami Zoughaib (fot. arch. The Policy Initiative)\n\nKarolina Wójcicka: Przez wiele lat Międzynarodowy Fundusz Walutowy próbował wdrożyć w państwach rozwijających się reformy, zgodnie z którymi porzucona miała być m.in. polityka subsydiowania produktów. Po wybuchu wojny w Ukrainie zdanie na ten temat zmieniła nawet szefowa MFW Kristalina Georgiewa. Jak odnosi się Pan do tej kwestii, biorąc pod uwagę toczące się właśnie negocjacje w sprawie przyznania kredytu libańskiemu rządowi przez MFW?\n\nSami Zoughaib: Trzeba podkreślić, że w przeciwieństwie do innych rozwijających się państw, Liban tak naprawdę polityki subsydiów nie prowadzi. Ta zwykle realizowana jest bowiem przez politykę fiskalną, co oznacza, że pieniądze z podatków są wykorzystywane do subsydiowania towarów. W Libanie mamy do czynienia ze sztucznym ustalaniem kursu walutowego. Dobra wybrane przez bank centralny sprzedawane są po prostu po korzystniejszym kursie. Tworzy to potężny chaos, dlatego wierzę, że powinniśmy odejść od subsydiów pochodzących z polityki monetarnej.\n\nDlaczego?\n\nWiele z tych dóbr jest tak tanich dlatego, że sprzedaje się je do innych państw. Subsydiowane w Libanie leki trafiają np. do Afryki albo są przemycane do Syrii. To smutne, że leki na raka są przez państwo dotowane, a Libańczycy nie mają do nich w ogóle dostępu. Beneficjentami tego systemu nie są więc mieszkańcy kraju. Ci mierzą się z dużymi niedoborami mimo dość dużej podaży produktów.\n\nGłównym problemem jest jednak fakt, że subsydia są domyślnie regresywne. Są ukierunkowane na proste towary, jak np. pszenica. Ludzie, którzy mają większe możliwości finansowe, zużywają więcej takich produktów. Zużywają też więcej gazu, kupują droższe leki. Subsydia w rzeczywistości są więc bardziej korzystne dla zamożnych konsumentów – przedstawicieli wyższej klasy średniej lub klasy wyższej – aniżeli dla mniej uprzywilejowanych osób, które naprawdę potrzebują tego rodzaju wsparcia.\n\nTa regresywność jest szczególnie istotna w obecnym kontekście międzynarodowym.\n\nWojna w Ukrainie doprowadziła do zablokowania silosów z ukraińską pszenicą i uniemożliwiła handel nią. Państwa Bliskiego Wschodu i Afryki Północnej – Liban, Egipt, Jordania, czy Sudan, są bardzo dużymi konsumentami pszenicy. Jest ona dla ich mieszkańców głównym źródłem węglowodanów. W Egipcie pszenica stanowi ok. jednej trzeciej konsumowanych kalorii. W takiej sytuacji więcej sensu mają subsydia finansowane z podatków – powszechna, ale tymczasowa dopłata do pszenicy, taka, która adresuje czasowe problemy. Szczególnie, że Bank Światowy udziela teraz kredytów, by państwa regionu mogły kupić więcej pszenicy. Liban uzyskał dostęp do 150 mln dol. To dobrze, bo w ostatnich tygodniach obserwowaliśmy jak ludzie umierali z braku chleba.\n\nCo jest największym problemem w Libanie?\n\nMamy regulacje cenowe, ale w ogóle nie regulujemy rynku. Mamy otwarte granice, które nie są strzeżone, bo z powodu kryzysu nasza armia jest bardzo słaba. Wojna w Syrii nie ułatwia sprawy. Do tego wielu importerów pszenicy to tak naprawdę zwykłe kartele. Starają się maksymalizować zyski. Próbują gromadzić zapasy, by móc sprzedawać je później po wyższych cenach. Mówią: „Dlaczego mielibyśmy to teraz sprzedawać? Możemy poczekać miesiąc na zniesienie dopłat we wrześniu i zarobić na tym miliony.” Mając tak słaby rząd, słabą strukturę zarządzania, która nie jest w stanie regulować rynków i granic, dotacje stają się naprawdę dużym problemem. Myślę, że subsydia mogą być sensowne w innych krajach, gdzie struktury rządowe są lepsze, a kryzys finansowy mniejszy. W Libanie wolałbym doświadczyć więcej mechanizmów polityki socjalnej, która naprawdę przyniosłaby korzyści potrzebującym, zamiast ciągle słyszeć: „OK, to kilka towarów, które możesz kupić po niższej cenie, ponieważ zdecydowaliśmy, że konsumujesz je w znacznie większych ilościach niż inni”.\n\nJakie mechanizmy polityki socjalnej byłyby w takim razie w obecnej sytuacji najbardziej potrzebne państwom takim jak Liban?\n\nPowinniśmy skupić się na szczególnie wrażliwych grupach. Potrzebne są dotacje na dzieci, by te mogły chodzić do szkoły. Dziś w Libanie dwoje na dziesięcioro dzieci nie uczęszcza do szkoły i pracuje. Wypełnienie tej luki jest naprawdę ważne. Kluczowe jest również, by zagwarantować im dostęp do odpowiedniej ilości pożywienia. Niezbędne są także zasiłki dla niepełnosprawnych. Jesteśmy jednym z niewielu krajów na świecie, które nie mają takiego dodatku. Nie mamy też w ogóle emerytur! Zamiast tego w Libanie działa system, który nazywa się odszkodowaniem z tytułu zakończenia służby. To okropny program, który jest o wiele bardziej kosztowny niż normalny system emerytalny.\n\nW Libanie potrzebne są dotacje na dzieci, by te mogły chodzić do szkoły. Kluczowe jest zagwarantowanie im dostępu do odpowiedniej ilości pożywienia. Niezbędne są też zasiłki dla niepełnosprawnych i normalny system emerytalny.\n\nSkąd wziąć pieniądze na sfinansowanie takich rozwiązań?\n\nWiem, że brzmi to bardzo ambitnie, zwłaszcza że jesteśmy krajem stojącym w obliczu krachu finansowego. Ale tak naprawdę według Międzynarodowej Organizacji Pracy to wszystko kosztuje od 2,2 do 2,3 mld dol. rocznie. Wie pani, ile wydaliśmy na nasze nieskuteczne dopłaty w ciągu ostatnich trzech lat? 15 mld dol. Moglibyśmy mieć za to ok. 7–8 lat takich programów. Zamiast tego mamy regresywne dotacje.\n\nCzy w takim razie zawarcie negocjowanej obecnie z MFW umowy będzie dla Libanu przełomem?\n\nNie jestem zwolennikiem MFW tylko dlatego, że jest tak, a nie inaczej ukierunkowany ideologicznie. Chodzi o to, że z praktycznego punktu widzenia nie ma dla państw takich jak Liban innej drogi wyjścia z kryzysu niż ta, którą wyznaczył MFW. Powinien być to dla nas wielki wstyd. Wszystkie problemy, z którymi się mierzymy, są bowiem w stu procentach sprawką naszego rządu. Mogliśmy z łatwością samodzielnie przeprowadzić pewne reformy kilka lub kilkanaście lat wstecz. Nie mielibyśmy teraz tak słabej pozycji w negocjacjach z MFW. Wyszlibyśmy z dużo silniejszej pozycji, ale niestety jest już na to za późno.\n\nLibańska gospodarka jest jedną z najbardziej niepewnych na świecie.\n\nA mówimy o kraju, który jako tako funkcjonuje, bo przecież nie mierzy się np. z wojną jak Syria czy inne państwa w regionie. Idąc do MFW i prosząc o pieniądze musimy więc ulegać ich propozycjom. One same w sobie nie są złe, ale jednocześnie nie są skontekstualizowane. MFW przychodzi z gotowym planem i to rząd narodowy powinien dopasować go do potrzeb swojego kraju czy regionu. Obawiam się jednak, że rządowi w Libanie nie bardzo na tym zależy. W takiej sytuacji Fundusz wykona zadanie po swojemu, a skutki często będą negatywne.\n\nMFW jest np. zwolennikiem zwalczania ubóstwa w Libanie.\n\nChce sprawdzać, kto jest biedny i jak bardzo. Ci, których MFW zidentyfikuje jako biednych, dostaną pieniądze, a reszta nic. W państwach takich jak Liban umożliwia to rozwój klientelizmu. Poza tym udowodniono już na całym świecie, że jest to jeden z najbardziej nieefektywnych mechanizmów pomocy w wychodzeniu z biedy. Rolą poszczególnych rządów powinno być jednak wytłumaczenie MFW, że to u nas nie działa i potrzebujemy bardziej ambitnych środków ochrony socjalnej. Z drugiej strony urzędnicy Funduszu mogą wtedy powiedzieć „potrzebujecie naszych pieniędzy, więc albo robicie to po naszemu, albo wcale”. Niestety, musimy się z tym pogodzić, bo jesteśmy w zbyt niepewnej sytuacji.\n\nNiektórzy eksperci przekonują, że zmuszanie państw rozwijających się do wprowadzania tego typu reform świadczy wyłącznie o braku zrozumienia dla potrzeb i sytuacji w innych częściach świata przez Zachód.\n\nZachód nie powinien oceniać jakie rozwiązania sprawdziłyby się w innych częściach świata. Takie kalkulacje powinny należeć do kompetencji narodów, które o kredyty się ubiegają. To one powinny próbować wdrażać takie reformy, które są dla nich korzystne. Niestety, reżimy rozwijających się państw są zwykle skorumpowane i niezdolne do implementacji reform, które byłyby dla nich odpowiednie. Instytucje takie jak MFW nie przyjadą z kolei do pożyczkobiorcy by powiedzieć „wy wiecie lepiej”. Nie oznacza to, że mają złe intencje. Mają po prostu swoje plany i założenia, ale nie uwzględniają regionalnego kontekstu. A to zazwyczaj prowadzi do porażki.\n\nKorespondencja z Libanu\n\nSami Zoughaib – ekonomista, analityk i kierownik ds. badań w think tanku The Policy Initiative. Jego badania koncentrują się na ekonomii politycznej Libanu, strukturach zarządzania, makroekonomii i lokalnym rozwoju gospodarczym.",
    "Do Libanu wyleci VI zmiana Polskiego Kontyngentu Wojskowego UNIFIL. Wrócą za pół roku": "Na Rynku Staromiejskim w Stargardzie pożegnano dziś żołnierzy VI zmiany Polskiego Kontyngentu Wojskowego UNIFIL. Część z nich wylatuje do Libanu już 4 września.\n\nNa płycie rynku w Stargardzie zebrali się dziś żołnierze z rodzinami, przyjaciółmi i znajomymi oraz przedstawiciele wojska, policji, straży pożarnej, władz samorządowych oraz mieszkańcy. Po złożeniu meldunku dowódcy 12 Szczecińskiej Dywizji Zmechanizowanej, podniesieniu flagi na maszt i odegraniu hymnu państwowego, odczytano rozkaz szefa sztabu generalnego Wojska Polskiego o skierowaniu polskiego kontyngentu w rejon misji. Przez ostatnie pół roku polscy, a także węgierscy żołnierze, tworzący VI zmianę PKW UNIFIL, szkolili się i przygotowywali do tego zadania.\n\n- To ostatni moment kiedy są w takim składzie – mówił dziś w Stargardzie gen. Roman Łytkowski, dowódca 12. Brygady Zmechanizowanej. – Lada chwila część z nich wyleci do Libanu, kolejni z końcem września. Będzie to cennym doświadczeniem dla naszych żołnierzy, ale przede wszystkim ta misja wzmocni bezpieczeństwo w niestabilnym rejonie Bliskiego Wschodu. Dla niektórych żołnierzy to kolejna w ich służbie misja poza granicami kraju.\n\n- Byłem w Libanie już dwa razy, w 2001 i 2005 roku – mówi – kpt. Krzysztof Szadziński z Koszalińskiego Pułku Przeciwlotniczego. - Jestem ciekaw jak ten kraj zmienił się przez te 17 lat.\n\nWśród uczestników misji w Libanie są też kobiety.\n\n- Jadę pierwszy raz – mówi st. szer. Magdalena Dec , która służy w 102 Batalionie Ochrony w Bielkowie. - Rodzina ciężko przyjęła moją decyzję, narzeczony też. Ale chcę jechać, dla mnie to nowe doświadczenie. I jestem żołnierzem, a to do czegoś zobowiązuje.\n\nImpreza na Rynku zakończyła się odśpiewaniem Pieśni Reprezentacyjnej Wojska Polskiego i defiladą pododdziałów.\n\nŻołnierze wrócą z misji za pół roku. Będzie to ostatnia misja PKW Liban.\n\n(w)",
    "Liban nie wspiera uchodźców z Syrii": "📣 Reset to strefa wolnego słowa i swobodnej myśli, medium tworzone z Wami i dla Was – obywatelek i obywateli. 💬 Programy na żywo, dyskusja na czacie, zawsze czekamy na Wasze głosy – telefon do studia +48 698 286 411 💥 Wesprzyj swoje medium! 👉 Fundacja Arbitror: 04 1870 1045 2078 1068 4966 0001 W tytule wpłaty: Darowizna na cele statutowe Reset Obywatelski 👉 Przez www: https://resetobywatelski.pl/ 👉 Zrzutka: https://zrzutka.pl/z/resetobywatelski 👉 Patronite: https://patronite.pl/resetobywatelski 👉 Dla wpłat w walutach obcych Paypal: https://www.paypal.com/donate/?hosted_button_id=9KMP8ZPSNDYL2 Dzięki Wam może się udać!",
    "Do 71 wzrosła liczba ofiar czwartkowego wypadku u wybrzeży Syrii": "Bezpieczeństwo, Granice\n\nDo 71 wzrosła liczba ofiar czwartkowego wypadku u wybrzeży Syrii\n\n| PAP\n\nDo 71 wzrosła liczba ofiar na skutek wywrócenia się u wybrzeża Syrii łodzi przewożącej migrantów z Libanu - poinformowała w piątek agencja Reutera, powołując się na libańskiego ministra transportu Alego Hamije.\n\nŁódź wywróciła się w czwartek, początkowo mówiono o 34 ofiarach.\n\nUratowani pasażerowie powiedzieli, że łódź wypłynęła z położonego na północy Libanu miasta Miniyeh i byli na niej ludzie różnych narodowości, w większości Libańczycy i Syryjczycy. Niektórzy nie mieli dokumentów.\n\nLiban doświadcza gwałtownego wzrostu migracji, napędzanego przez jeden z najgłębszych od dekad kryzysów gospodarczych na świecie. Wśród tych, którzy opuszczają kraj drogą morską, oprócz Libańczyków są osoby z Syrii i terytoriów palestyńskich.\n\nLiczba osób, które wyjechały lub próbowały opuścić Liban drogą morską, niemal podwoiła się w 2021 roku w stosunku do roku poprzedniego. W 2022 roku wzrosła o kolejne 70 proc. - poinformowała na początku września agencja ONZ ds. uchodźców (UNHCR).\n\nDo najważniejszych powodów zwiększonej emigracji należą \"niezdolność do przetrwania w Libanie z powodu pogarszającej się sytuacji gospodarczej\" oraz \"brak dostępu do podstawowych usług i ograniczone możliwości zatrudnienia\" - dodało UNHCR.\n\nsm/ akl/",
    "Kierunek Bliski Wschód. Pożegnanie żołnierzy w Stargardzie [WIDEO, ZDJĘCIA]": "",
    "Kamieniołom Libana będzie użytkiem ekologicznym. Wszyscy radni za [ZDJĘCIA]": "Radni miejscy jednogłośnie zdecydowali w środę o utworzeniu użytku ekologicznego na terenie kamieniołomu Libana w Podgórzu, w sąsiedztwie Kopca Krakusa.\n\nUżytek będzie miał prawie 15 hektarów powierzchni, co oznacza, że będzie piątym pod względem wielkości użytkiem ekologicznym w Krakowie. Jego wyjątkowość polega na tym, że przyroda sama zasiedliła to miejsce, wykorzystywane wcześniej przemysłowo. Elementem charakterystycznym, który przyciąga tam odwiedzających, są też pozostałości scenografii do filmu \"Lista Schindlera\".\n\nJak informują urzędnicy na podstawie przeprowadzonych tam badań, na terenie kamieniołomu i w jego najbliższym sąsiedztwie występuje łącznie 286 gatunków roślin naczyniowych, a także blisko 40 rzadkich i chronionych gatunków zwierząt. Dużą wartość przyrodniczą posiadają również występujące tam naturalne i antropogeniczne składniki przyrody nieożywionej: skały, formy powierzchni terenu, gleby oraz wody powierzchniowe i podziemne wraz z procesami, które je tworzą i modyfikują.\n\nMiasto zapowiada, że teren będzie objęty ochroną, ale równocześnie dostępny dla mieszkańców.\n\nJednym głosem Przeczytaj też Unikalna nowohucka parowozownia nie uzyska odpowiedniej ochrony?\n\nRadni nie mieli wątpliwości co do tego, że ustanowienie użytku ekologicznego jest potrzebne. Za zagłosowało 42 radnych, czyli wszyscy obecni na sali.\n\nRadni Łukasz Maślona i Michał Starobrat wytykali przy okazji urzędnikom, że procedura dotycząca użytku ekologicznego w kamieniołomie Libana przebiegła wyjątkowo sprawnie, podczas gdy w przypadku proponowanego przez mieszkańców i część radnych użytku na Klinach napotykała całą masę trudności. Dyrektor wydziału kształtowania środowiska Małgorzata Mrugała tłumaczyła natomiast, że w przypadku Podgórza teren przeznaczony był pod zieleń, a w przypadku osiedla Kliny chodziło o tereny, które są przeznaczone do zabudowy.\n\nRewitalizacja nie doszła do skutku\n\n– Chciałbym podziękować państwu radnym, bo to zasługa Rady Miasta Krakowa, która swego czasu zdjęcia środki z rewitalizacji tego miejsca – mówił podczas sesji radny Łukasz Maślona. To odniesienie do wcześniejszych planów, w ramach których miasto, z wykorzystaniem dużej unijnej dotacji, planowało w kamieniołomie Libana utworzenie terenu aktywnej rekreacji, ze ścieżkami, ściankami wspinaczkowymi i innymi atrakcjami.\n\nDyrektor Zarządu Zieleni Miejskiej Piotr Kempf odrzuca ten zarzut, przekonując, że użytek planowany był jeszcze wcześniej, a rewitalizacja miała dotyczyć przede wszystkim części, na której stoją dziś budynki i funkcjonuje jako zaplecze miejskich jednostek. – Środki zostały przesunięte na kładkę kolejowo-rowerową, bo było to niezwykle pilne zadanie. Budynki i tak trzeba będzie remontować – pisze dyrektor Kempf na Facebooku.",
    "Produkcje TVP nominowane do prestiżowych nagród. Powalczą na słynnych festiwalach": "",
    "Wisi nad nami \"bomba\" rzędu 98 bilionów dolarów. \"Padną na kolana\"": "W lipcu dolar był najmocniejszy wobec złotego od denominacji z lat 90. Obecnie wciąż znajduje się na wysokich poziomach. Nie tylko polska waluta ma problem z \"zielonym\". Ten problem dotyczy zarówno jena, euro, jak i np. randa z RPA. Nie mówiąc już o walutach takich krajów jak Pakistan, Czad, Etiopia, Peru, czy Zambia. Słowem, im mocniejszy dolar, tym gospodarki krajów wschodzących muszą liczyć się z większym zadłużeniem w amerykańskiej walucie oraz droższym importem surowców. Dla niektórych państw oznacza to lawinę kłopotów.\n\nPotężny dolar sieje spustoszenie na świecie. Wiele krajów jest zagrożonych\n\nDolar zyskiwał na wartości w ostatnim czasie. Złożyło się na to kilka czynników. \"Nastroje inwestycyjne pozostają pod negatywnym wpływem obaw związanych ze zdecydowanymi podwyżkami stóp procentowych przez Fed (amerykański bank centralny - przyp.red.) oraz kryzysem energetycznym w Europie. Awersja do ryzyka na świecie była dodatkowo podsycana przez kolejny lockdown w Chinach, tym razem w rejonie Chengdu. W takich warunkach zyskiwał dolar\" - piszą w piątek ekonomiści PKO BP, największego polskiego banku.\n\nRezerwa Federalna jest zdeterminowana, żeby sprowadzić inflację w USA do celu. W tym celu Fed będzie podwyższał stopy procentowe, co automatycznie umacnia amerykańską walutę. I wygląda na to, że nic nie jest w stanie zaburzyć póki co tej polityki.\n\n- W czerwcu i w lipcu rynek rozgrywał możliwą zmianę postawy ze strony bankierów centralnych w USA, ale ostatnie dane i wypowiedzi utwierdziły nas, że nic takiego nie będzie miało miejsca. Co więcej, przy najbliższym posiedzeniu jest szansa na podwyższenie prognoz dla podwyżek. Na ten rok bardzo prawdopodobne jest 4 proc., choć jeszcze niedawno mówiono o maksymalnym poziomie 3,5 proc. Co więcej, prognozy powinny pokazać, że w przyszłym roku nie ma szans na obniżki stóp ze strony Fed, choć taki scenariusz perswadował jeszcze niedawno James Bullard, jeden z najbardziej jastrzębich członków amerykańskiego banku centralnego - komentuje położenie dolara z kolei Michał Stajniak, analityk XTB.\n\nJego zdaniem dopiero pod koniec roku, kiedy okaże się, że kryzys gazowy jednak nie rzucił Europy na kolana i pomimo szantażu Putina dajemy sobie radę, dolar może nieco zejść z piedestału, a euro zacznie się umacniać.\n\nMocny dolar dobija gospodarki. Zadłużenie rośnie\n\nPowyższe argumenty, sprzyjają więc nabieraniu mocy przez dolara. Według Banku Rozrachunków Międzynarodowych kurs wymiany dolara wobec szerokiego koszyka walut, w tym zarówno gospodarek rozwiniętych, jak i wschodzących, znajduje się obecnie na jednym z najwyższych poziomów od czasu opublikowania danych w 1994 roku.\n\nCo ciekawe, porównanie z walutami z samych tylko gospodarek rozwiniętych wskazuje, że dolar jest na dobrej drodze, by stać się najmocniejszy od 1985 r. - czasu, kiedy najbogatsze kraje na globie podpisały porozumienie z hotelu Plaza, w wyniku którego dolar został osłabiony względem jena i marki niemieckiej poprzez kontrolowane wywieranie wpływu na rynki walutowe.\n\nEkonomiści tym samym ostrzegają, że umacniający się dolar może uderzyć w gospodarkę światową, zwłaszcza w kraje, które borykają się z rosnącym zadłużeniem denominowanym w amerykańskiej walucie. Według Instytutu Finansów Międzynarodowych na koniec marca tego roku zadłużenie sektora publicznego i prywatnego w krajach rozwijających się wzrosło w ciągu roku o około 10 proc. do 98,6 bilionów dolarów.\n\nZ kolei jak wynika z wyliczeń Banku Światowego, dług w krajach wschodzących i rozwijających się wyniósł w 2020 r. już 207 proc. PKB. To oznacza drastyczny wzrost, ponieważ jeszcze w 1970 r. ten dług wynosił 56 proc., a w 2010 r. 119 proc.\n\nKoronawirus tylko zaostrzył ten trend. Jak pisze japoński serwis branżowy Nikkei Asian, po tym, jak banki centralne na całym świecie złagodziły politykę pieniężną, tnąc stopy procentowe do zera, inwestorzy zaczęli szukać wyższych stóp zwrotu w krajach wschodzących. W 2020 r. już jedna czwarta długu publicznego w kluczowych krajach wschodzących była denominowana w walutach obcych. W 2009 r. było to dla porównania zaledwie 15 proc.\n\nMocny dolar = kłopoty\n\nHistorycznie silny dolar oznaczał kłopoty dla gospodarek wschodzących. Kiedy Stany Zjednoczone stanęły w obliczu gwałtownej inflacji w latach 80., ówczesny przewodniczący Fed Paul Volcker zareagował agresywnym zaostrzeniem polityki monetarnej, która spowodowała gwałtowny wzrost stóp procentowych i dolara. Wywołało to poważne wstrząsy m.in. w Ameryce Południowej.\n\nPóźniej znaczne podwyżki stóp procentowych w Stanach Zjednoczonych w połowie lat 90. za ówczesnego przewodniczącego Fed Alana Greenspana utorowały drogę do kryzysu walutowego w Meksyku. Z kolei azjatycki kryzys finansowy nastąpił m.in. po tym, jak inwestorzy zaczęli szybko sprzedawać tajlandzkiego bahta i inne waluty powiązane z dolarem, które uważali za mocno przecenione. Tajlandia znalazła się na skraju bankructwa, co spowodowało w tamtej części świata efekt domina.\n\nNiektóre kraje już zaczęły się chwiać, a nie które wprost upadły. Sri Lanka nie spłaciła zadłużenia zagranicznego na początku tego roku i doszło do poważnych zamieszek, podczas gdy Bangladesz i tonący w powodziach Pakistan szukają wsparcia w Międzynarodowym Funduszu Walutowym.\n\nAlarmująca sytuacja\n\nA sytuacja jest naprawdę alarmująca. Międzynarodowy Fundusz Walutowy (MFW) szacuje , że 30 proc. krajów rynków wschodzących i 60 proc. krajów o niskich dochodach już jest w trudnej sytuacji zadłużenia.\n\nJak czytamy na łamach \"Obserwatora Finansowego\", od początku pandemii do końca zeszłego roku restrukturyzacja długu, która objęła zobowiązania krajów najuboższych, wyniosła 13 mld dolarów. Niewiele, ale obecnie renegocjacjom w ramach grupy G-20 podlega spłata zadłużenia Czadu, Etiopii i Zambii. Znaczącym krajem, który podpisał niedawno z MFW umowę dotyczącą płatności 45 mld dolarów była Argentyna. Ale lista wrażliwych krajów, które to prawdopodobnie czeka jest o wiele dłuższa. Obejmuje ona m.in. Egipt, Tunezję, Kenię, Etiopię, Laos, Liban, Ekwador oraz Peru.\n\n\"Konferencja ONZ ds. Handlu i Rozwoju (UNCTAD) zidentyfikowała aż 69 krajów ( 25 w Afryce i Azji, 19 w Ameryce Łacińskiej i obszarze Pacyfiku), które dotknięte zostały jednocześnie wzrostem cen żywności i energii oraz ograniczeniami finansowymi. Przyznać jednak trzeba, że międzynarodowe instytucje finansowe lepiej są obecnie przygotowane do zapobiegania kryzysowi zadłużenia niż miało to miejsce w latach 80-tych ubiegłego wieku, kiedy ograniczyły się raczej do reagowania kiedy już się on pojawił\" - pisze w \"OF\" Mirosław Ciesielski, wieloletni menedżer sektora bankowego.\n\nWedług niego występują jednak nowe czynniki, które utrudniają restrukturyzację zadłużenia. \"Wierzycielem wielu państw są Chiny, które nie chcą brać udziału w renegocjacjach zadłużenia wobec państw zachodnich i ich instytucji finansowych, a rządy Zachodu zajmują podobną postawę wobec zadłużenia względem Chin. To przedłuża negocjacje i zwiększa koszty restrukturyzacji. Problemem jest też postawa prywatnych wierzycieli, których udział w finansowaniu krajów trzeciego świata rośnie od wielu lat, znacznie przekraczając zaangażowanie rządów\" - tłumaczy.\n\nNajlepiej całą sprawę przedstawia Atlantic Council, amerykańska organizacja zajmującą się ekonomicznym rozwojem społeczeństw. \"Świat nie jest gotowy na zbliżający się kryzys zadłużenia rynków wschodzących\" - podsumowują krótko eksperci Atlantic Council. Ich zdaniem kraje mogą jedno po drugim padać na kolana, kiedy nastąpi \"efekt domina\".\n\nDamian Szymański, dziennikarz, zastępca szefa redakcji money.pl\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Mayyas: Ten występ w \"Mam talent\" zmieni świat. Kim są rywale Sary James?": "Występ tanecznej grupy Mayyas w półfinale trwającej 17. edycji \"America's Got Talent\" oczarował wszystkich trenerów, widzów i internautów. Zdaniem komentujących awans ekipy rodem z Libanu do finału show jest niemal przesądzony, a tam będzie zaliczana do grona faworytów.\n\n\"Prawdziwa sztuka, zasługują na zwycięstwo\", \"Ameryko, zagłosuj mądrze, nawet trenerzy patrzyli jak zahipnotyzowani\", \"Absolutnie niesamowite, poziom synchronizacji i artystycznej kreatywności jest zdumiewający\" - komentują internauci, a to tylko wycinek spośród tysięcy wpisów.\n\nReklama\n\nTaneczny zespół miejsce w półfinale programu otrzymał dzięki Sofii Vergarze, która przyznała mu Złoty Przycisk na castingu.\n\n\"Nie chcę nic komentować, gdybym tylko mogła, to bym im dała od razu kolejny Złoty Przycisk\" - powiedziała zachwycona Sofia Vergara.\n\n\"Mam talent\": Sofia Vergara i Heidi Klum podczas półfnału z Sarą James 1 / 8 Sofia Vergara Źródło: Getty Images Autor: Kevin Winter udostępnij\n\n\"To we wszystkich aspektach dla mnie jest najlepszy moment, który widziałem w 'AGT'\" - dodał Howie Mandel.\n\nWszyscy czterej trenerzy oklaskiwali tancerzy na stojąco. Wymowne słowa padły z ust Simona Cowella.\n\n\"Każdy z nas tutaj będzie pamiętał ten moment, bo to nie tylko zmieni wasze życia. To zabrzmi bardzo dramatycznie - to jest występ, który zmieni świat. Szacunek\" - podkreślił Cowell.\n\nMayyas w finale \"Mam talent\" USA? Konkurenci Sary James\n\nGrupa Mayyas w 2019 r. wystąpiła w arabskiej odsłonie \"Mam talent\" - tancerze wygrali szóstą edycję. W tym samym roku trupa wzięła udział w programie \"Britain's Got Talent: The Championship\". Ekipa składająca się z dziewczyn jest pierwszym niemuzycznym wykonawcą ze Złotym Przyciskiem od Sofii Vergary i jednocześnie pierwszą w pełni kobiecą ekipą ze Złotym Przyciskiem w historii \"America's Got Talent\".\n\nWideo Sara James Sings \"Rocket Man\" by Elton John | STUNNING Performance | AGT 2022\n\nFinał \"Mam talent\". Kto wystąpi?\n\nOprócz 14-letniej Sary James i magika Yu Hojina z Korei Południowej w finale \"Mam talent\" zobaczymy również: saksofonistę Avery'ego Dixona, muzyka country Drake'a Miligana, trio Chapel Hart, magika Nicolasa RIBSA oraz czterech uczestników, którzy zostaną wyłonieni z kolejnych dwóch półfinałów. Wyniki przedostatniego półfinału zostaną ogłoszone w nocy z środy na czwartek polskiego czasu.",
    "Podczas gdy świat spogląda na Wiedeń, Iran podejmuje działania w Syrii i Libanie": "Jeśli byłeś skoncentrowany na Wiedniu, obserwowałeś, jak USA i Iran wędrują przez kolejne w kółko po programie nuklearnym Iranu. Ale prawdziwa akcja miała miejsce w Syrii i Libanie.\n\nMożesz być wybaczony za myślenie, że administracja Bidena zaczyna poważnie traktować obawy Izraela dotyczące nuklearnego Iranu. Według Walla Korespondent Barak Ravid, doradca ds. bezpieczeństwa narodowego Izraela, Eyal Hulata, miał trzy główne obawy, kiedy przyjechał do Waszyngtonu w zeszłym tygodniu: po pierwsze, że USA zgodzą się na żądanie Iranu, aby zamknąć dochodzenia Międzynarodowej Agencji Energii Atomowej w sprawie niezgłoszonej działalności nuklearnej Iranu. Po drugie, że Stany Zjednoczone złagodzą ograniczenia w transakcjach biznesowych z irańskimi firmami powiązanymi z Korpusem Strażników Rewolucji Islamskiej. I po trzecie, że Stany Zjednoczone zgodzą się na żądanie Iranu dotyczące 2,5-letniego okresu karencji od wszelkich odnowionych sankcji.\n\nRavid donosił: „Po podróży Hulaty izraelscy urzędnicy twierdzą, że są uspokojeni, że USA nie planują dać Iranowi dalszych znaczących ustępstw”.\n\nWięc jesteśmy dobrzy, prawda? Nie dokładnie.\n\nSponsorowane przez Iran milicje uderzyły w amerykańską pozycję w Syrii w zeszłym tygodniu i istnieją pewne dowody na to, że rakiety pochodziły z terytorium Iraku. Siły amerykańskie odpowiedziały, niszcząc trzy pojazdy i część sprzętu. Urzędnicy powiedzieli, że zamierzają „wysłać wiadomość do Teheranu”, chociaż wydaje się, że wstrzymywali się z trafieniem niektórych celów „z dużą ostrożnością, aby uniknąć ofiar”, według Politico.\n\nDlaczego Iran lub jego sługusy miałyby uderzyć w siły amerykańskie podczas trwających rozmów? Po części po to, by zwrócić uwagę, że ma sposoby na wywieranie presji na USA, ale odpowiedź może również leżeć w Iraku.\n\nIrak przeżywa kryzys wojskowo-polityczny. W wyborach w październiku 2021 r. Irakijczycy wybrali antyirańskie partie szyickie, a proirańscy szyici stracili kontrolę nad parlamentem. Ustępujący rząd iracki odmówił opuszczenia urzędu. Partie antyirańskie, w tym Moqtada al-Sadr (równie antyirański i antyamerykański), zmobilizowały swoich zwolenników poza parlamentem, domagając się objęcia urzędu przez nowy rząd. Iran mówi, że nie, ale nie był w stanie przenieść Sadra i innych.\n\nPodczas gdy Iran traktuje ataki na amerykańskie siły jako pozytywny wynik netto, amerykański odwet wewnątrz Iraku – lub odwet, który zabił siły milicji – pokazałby, że Iran działa w Iraku, co tylko jeszcze bardziej rozpaliłoby Irakijczyków.\n\nAdministracja Bidena utrzymywała swoje strajki, przynajmniej jak dotąd, w Syrii i przy minimalnych stratach wśród sił milicji.\n\nTymczasem w Libanie wysłannik USA pracuje nad dwoma powiązanymi kwestiami: jak dostarczyć gaz ziemny do Libanu i jak wytyczyć granicę morską między Libanem a Izraelem. Czemu? Humanitarna odpowiedź brzmi, że Liban jest społeczeństwem rozpadającym się – jest bankrutem, jego… ludzie są głodninie ma eksportu i nie ma energii.\n\nAle prawdziwą odpowiedzią jest to, że zbankrutowany rząd Bejrutu, kontrolowany przez Hezbollah (sam kontrolowany przez Iran), nie ma nic, czym mógłby przekupić ludzi, by pozostali pod jego kontrolą.\n\nW krótkim okresie celem amerykańskiego wysłannika ds. energii Amosa Hochsteina jest dostarczenie egipskiego gazu ziemnego do Libanu. Nie ma rurociągów, a Hezbollah odmawia izraelskiego gazu ziemnego, który mógłby płynąć drogą morską. Ale to nie powstrzyma Hochsteina: „Aby zdobyć gaz, trzeba gdzieś przejść. Egipt musi gdzieś przejść. [sending gas from Jordan by way of] Syria jest jedyną opcją”. Tak więc Egipt i Jordania – przeciwnicy Iranu – zostaną wykorzystane do pomocy Syrii, która odbierze odcięcie gazu, oraz pełnomocnicy Iranu w Libanie.\n\nPonadto, gdyby Liban mógł wydobywać gaz ze złóż gazowych na Morzu Śródziemnym – w miejscu obecnie spornym między Izraelem a Libanem – być może większy kryzys mógłby zostać złagodzony. A Hezbollah/Iran mógłby utrzymać żelazny uścisk nad ludem Libanu.\n\nTak więc Stany Zjednoczone pomagają Iranowi utrzymać kontrolę w Bejrucie, ułatwiając eksport energii.\n\nNiefortunna rzeczywistość jest taka, że ​​Izrael i USA nie są całkowicie po tej samej stronie, jeśli chodzi o Liban i Iran. Doradca ds. bezpieczeństwa narodowego Hulata miał spotkać się w zeszłym tygodniu z sekretarzem stanu USA Antony Blinkenem, ale zamiast tego spotkał się z zastępcą Wendy Sherman – silnym zwolennikiem porozumienia nuklearnego z 2015 roku i nowego porozumienia z Iranem. W oświadczeniu Departamentu Stanu wspomniano o Iranie – raz – ale kontynuowano w akapicie o Shireen Abu Akleh, palestyńskich organizacjach pozarządowych i „rozwiązaniu dwupaństwowym”.\n\nI izraelski minister obrony Benny Gantz przybył wkrótce potem tylko po to, by odkryć, że sekretarz obrony Lloyd Austin opuścił miasto, a prezydent był „na wakacjach”.\n\nTrudno o działania rządu sympatyzującego z obawami Izraela dotyczącymi nuklearnego Iranu.\n\nShoshana Bryen jest starszym dyrektorem Centrum Polityki Żydowskiej i redaktorem Kwartalnik inFOCUS.\n\nPoglądy wyrażone w tym artykule są poglądami autora."
}