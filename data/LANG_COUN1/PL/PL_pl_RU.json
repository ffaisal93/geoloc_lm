{
    "Rosjanie masowo uciekają przed mobilizacją. Ta liczba robi wrażenie": "Po ogłoszeniu w Rosji mobilizacji 21 września wyjechało z tego kraju 261 tysięcy mężczyzn – poinformował portal Nowaja Gazieta Jewropa, powołując się na źródła w prezydenckiej administracji; dane pochodzą od Federalnej Służby Bezpieczeństwa (FSB).\n\nGranica fińsko-rosyjska / RONI REKOMAA / PAP/EPA\n\nŹródło, na które powołuje się Nowaja Gazieta.Jewropa powiadomiło również, że w administracji Władimira Putina rozważany jest wariant zamknięcia granic, by uniemożliwić mężczyznom wyjazd z kraju.\n\n\n\n\"Atmosfera w administracji prezydenta jest taka, że ministerstwo obrony i inne służby mundurowe mogą przekonać Putina do zamknięcia granic, póki nie jest za późno. Jednak (...) w najbliższych dniach nie są wyznaczone żadne spotkania szefów struktur siłowych z Putinem, choć na początku września takie spotkania odbywały się kilka razy w tygodniu\" - cytuje portal anonimowego informatora.\n\n\n\nWcześniej portal Ważnyje Istorii informował, że w poniedziałek granice mają zostać zamknięte dla mężczyzn podlegających mobilizacji na wojnę z Ukrainą. Ich listy trafią do służb pogranicznych. Wśród objętych zakazem wyjazdu mają się znaleźć również mężczyźni z okupowanych terenów obwodów ługańskiego, donieckiego, chersońskiego i zaporoskiego, na wschodzie i południu Ukrainy, które wskutek przeprowadzenia pseudoreferendów aneksyjnych, Federacja Rosyjska uważać będzie za swoje terytorium.",
    "Wojna Rosji z Ukrainą. Dzień 215. Relacja na żywo": "23:26 Ukraina nie widzi potrzeby przeprowadzania kolejnej mobilizacji\n\nUkraina rozsądnie podchodzi do kwestii mobilizacji i obecnie nie zamierza powoływać na front dodatkowych osób - zadeklarował Mychajło Podolak, doradca szefa Kancelarii Prezydenta Ukrainy. W rozmowie z Tagesschau stwierdził, że „wielu ludzi nie rozumie, jaka forma wojny toczy się dzisiaj na Ukrainie”.\n\n- Nie mamy tak wielu ofiar wśród wojska, w porównaniu z Rosją, która nie dba o to, ilu jej ludzi ginie. W przeciwieństwie do Rosji walczymy bardziej kreatywnie. Rosja kieruje 90 procent swojej siły militarnej na ataki na miasta cywilne, atakuje nie tyle wojsko, co infrastrukturę cywilną, infrastrukturę krytyczną i ludność cywilną - powiedział Podolak.\n\n23:17 Rosjanie nie wystawią w tym roku kandydata do Oscara\n\nPrezydium Narodowej Akademii Sztuki i Nauki Filmowej Rosji postanowiło w tym roku nie wybierać rosyjskiego kandydata do Oscara w kategorii najlepszy pełnometrażowy film międzynarodowy.\n\n23:07 Zełenski: Rosjanie czuli, że przegrywają i po prostu starają się ten moment opóźnić\n\n- Ciągłe próby rosyjskiej ofensywy na region Doniecka z pewnością zapiszą się w historii wojen jako jeden z najbardziej cynicznych mordów własnych żołnierzy - ocenił w wieczornym przemówieniu prezydent Ukrainy Wołodymyr Zełenski. - Kiedy to widzimy, kiedy widzimy te ofensywy, ponownie jesteśmy przekonani, że rosyjska mobilizacja jest po prostu próbą zapewnienia dowódcom w terenie stałego dopływu mięsa armatniego - dodał.\n\nZdaniem Zełenskiego najeźdźcy „czuli, że przegrywają i po prostu starają się ten moment opóźnić, zapewnić choć trochę aktywności na froncie - przynajmniej mieć kogoś z bronią w ręku zamiast zmarłego”.\n\n22:52 Atak rakietowy na Krzywy Róg. Zniszczone lotnisko\n\nRosyjskie wojska zaatakowały Krzywy Róg. „Rosjanie uderzyli w lotnisko rakietą Raduga Ch-59. Infrastruktura lotniska została zniszczona” - przekazał na Telegramie Wałentyn Rezniczenko, szef dniepropietrowskiej administracji. Zaznaczył, że dalsze korzystanie z lotniska i jego wyposażenia jest niemożliwe. Dodał również, że podczas ataku nikt nie został ranny.\n\n22:30 Pomnik Puszkina w Charkowie oblany czerwoną farbą\n\nW Charkowie pomnik Aleksandra Puszkina, ustawiony na Placu Teatralnym, został oblany czerwoną farbą. Kanał Suspline na Telegramie podał, że monument nie dał się doczyścić - służby miejskie „czyściły go rano, ale pięć butelek środka myjącego to za mało, więc pracownicy komunalni wrócili około godziny 12:00”.\n\nPomnik Puszkina, wzniesiony w 1904 roku, to jeden z najstarszych zabytków Charkowa.\n\n22:02 Prezydent Zełenski nagrodził 78 wojskowych\n\nPrezydent Ukrainy Wołodymyr Zełenski uhonorował 78 ukraińskich żołnierzy odznaczeniami państwowymi. Dekret w tej sprawie został opublikowany na stronie internetowej głowy państwa.\n\n21:46 Rury Gazpromu ciekną coraz mocniej\n\nAwaria niedopuszczonego do pracy gazociągu Nord Stream 2 miała miejsce w duńskiej strefie ekonomicznej w pobliżu wyspy Bornholm, twierdzi Gazprom. Rosjanie poinformowali też, że gaz ulatnia się także z obu nitek zatrzymanego w sierpniu przez Gazprom gazociągu północnego. Nikt nie wie dlaczego.\n\nCzytaj więcej Gaz Poważna awaria Gazpromu. Gaz wycieka z Nord Stream 2 i z Nord Stream Awaria niedopuszczonego do pracy gazociągu Nord Stream 2 miała miejsce w duńskiej strefie ekonomicznej w pobliżu wyspy Bornholm, twierdzi Gazprom. Rosjanie poinformowali też, że gaz ulatnia się także z obu nitek zatrzymanego w sierpniu przez Gazprom gazociągu północnego. Nikt nie wie dlaczego.\n\n21:20 Najeźdźcy zadowoleni z frekwencji w pseudoreferendach\n\nKomisja wyborcza najeźdźców w samozwańczej Donieckiej Republice Ludowej przekazała, że frekwencja w pseudoreferendum w sprawie przyłączenia do Rosji po czterech dniach wynosi 86,89 proc. W Ługańskiej Republice Ludowej było to 83,61 proc.\n\n„Głosowanie” trwa od 23 września i ma zakończyć się we wtorek. Niektórzy komentatorzy w mediach społecznościowych zwracają uwagę, że w takim tempie na koniec tzw. referendów frekwencja wynosić będzie prawie 109 proc. w DRL i niemal 105 proc. w ŁRL.\n\n\n\nMniejsze liczby okupanci podali na najechanych terenach obwodu chersońskiego i zaporoskiego - odpowiednio 63,58 proc. i 66,43 proc.\n\n\n\n20:54 Kadyrow pokazał „zestrzelony quadrocopter” z „pozdrowieniami z Nowego Jorku”\n\nSzef Czeczenii Ramzan Kadyrow opublikował na swoim kanale Telegram filmik, na którym można zobaczyć minidrona, rzekomego zestrzelonego nad Ukrainą, z napisem „Pozdrowienia z Nowego Jorku”.\n\n„Te kadry pokazują zestrzelony przez Czeczenów quadrocopter, który został użyty do ataku na nasze pozycje. Jego ładunek został podpisany słowami: »Pozdrowienia z Nowego Jorku«. Dranie widocznie byli pewni, że wybuchnie i nie zobaczymy tego podpisu, ale popełnili duży błąd” - napisał Kadyrow, zapewniając, że „na odpowiedź nie będzie trzeba długo czekać”. Nie wskazał przy tym jakichkolwiek dowodów nawet na to, by dron należał do obrońców Ukrainy.\n\n\n\n20:32 W Rosji też będą wakacje kredytowe. Dla zmobilizowanych\n\nKomisja ds. Finansowych Dumy Państwowej zatwierdziła projekt ustawy o wakacjach kredytowych dla zmobilizowanych obywateli”. Ma trafić na posiedzenie Dumy już jutro, we wtorek 27 września. Ustawa ma zapewnić pożyczkobiorcom możliwość częściowego lub całkowitego wstrzymania płatności rat kredytów (hipotecznych i konsumpcyjnych) na okres przez nich ustalony (ale nieprzekraczający okresu ich służby wojskowej).\n\n\n\n20:14 Rosyjskie firmy proszą Kreml, by nie zabierał ich pracowników na wojnę\n\nStowarzyszenia Rosyjskich Deweloperów i Producentów Elektroniki (ARPE) wysłało do premiera Rosji list, w którym prosi o przyznanie pracownikom przemysłu zwolnienia od poboru do służby wojskowej w ramach ogłoszonej mobilizacji.\n\n19:49 Jest mapa podpaleń komend uzupełnień w Rosji\n\nW mediach społecznościowych popularnością cieszy się mapa, pokazująca miejsca, w których doszło do podpaleń siedzib wojskowych komisji rekrutacyjnych i budynków administracyjnych. Od momentu ogłoszenia mobilizacji codziennie pojawia się co najmniej kilka doniesień o takich incydentach.\n\n\n\n19:20 Pierwsze rosyjskie lotnisko zamknęło się przed poborowymi\n\nLotnisko w syberyjskim Tiumeniu jako pierwsze w Rosji wprowadziło ograniczenia dotyczące wylotów za granicę dla mężczyzn w wieku poborowym. Wcześniej Kreml zaprzeczył, że zamknie granice Rosji.\n\nCzytaj więcej Transport Pierwsze lotnisko w Rosji z zakazem wylotów dla mężczyzn w wieku poborowym Lotnisko w syberyjskim Tiumeniu jako pierwsze w Rosji wprowadziło ograniczenia dotyczące wylotów za granicę dla mężczyzn w wieku poborowym. Wcześniej Kreml zaprzeczył, że zamknie granice Rosji.\n\n18:51 Rosjanin Edward Snowden nie podlega mobilizacji\n\nPrezydent Rosji Władimir Putin podpisał w poniedziałek dekret przyznający rosyjskie obywatelstwo Edwardowi Snowdenowi. Prawnik sygnalisty, uciekającego przed wymiarem sprawiedliwości USA, szybko zapewnił, że Snowden nie podlega zarządzonej przez Putina „częściowej mobilizacji”.\n\n18:25 OBWE: Pseudoreferenda na okupowanych terytoriach Ukrainy są nielegalne\n\nOrganizacja Bezpieczeństwa i Współpracy w Europie uważa pseudoreferenda, prowadzone przez Rosję na okupowanych terytoriach Ukrainy, za nielegalne, gdyż są sprzeczne ze standardami międzynarodowymi - powiedział w Warszawie Matteo Mecacci, dyrektor Biura Instytucji Demokratycznych i Praw Człowieka OBWE (ODIHR).\n\n- ODIHR nie monitoruje tych „referendów”. Jednoznacznie stwierdzam, że decyzja o ich przeprowadzeniu jest sprzeczna z międzynarodowymi standardami i zasadami międzynarodowego prawa humanitarnego. Dlatego są nielegalne – powiedział Mecacci.\n\n17:55 Dania potwierdziła: Doszło do wycieku gazu z Nord Stream 2\n\nDuński urząd morski prowadząc dochodzenie w sprawie gwałtownego spadku ciśnienia gazu technicznego w jednej z rur Nord Stream 2 odkrył, że doszło do wycieku na Morzu Bałtyckim.\n\nCzytaj więcej Gaz Coś się dzieje z Nord Stream 2. Doszło do wycieku gazu w Danii Nocą z niedzieli na poniedziałek gwałtownie spadło ciśnienie gazu technicznego w jednej z rur nieczynnego gazociągu Nord Stream 2. Służby Niemiec, Danii, Szwecji, Finlandii i Rosji rozpoczęły dochodzenie. Dania już potwierdziła, że doszło do wycieku gazu z Nord Stream 2.\n\n17:26 Cypr i Węgry sprzeciwiły się ustaleniu maksymalnej ceny za rosyjską ropę\n\nKraje Unii Europejskiej walczą o osiągnięcie porozumienia w sprawie nałożenia limitu cenowego na rosyjską ropę. Według agencji sprawa prawdopodobnie zostanie odłożona do czasu uzgodnienia szerszego pakietu sankcji. Bloomberg twierdzi, że wśród krajów, które opowiedziały się przeciwko pułapowi cen są Cypr i Węgry, tymczasem kwestia ta wymaga jednomyślności.\n\n16:57 USA przeznaczą 457,5 mln dolarów na pomoc dla cywilnych służb i policji Ukrainy\n\nRząd Stanów Zjednoczonych zapewni Ukrainie dodatkowe 457,5 mln dolarów, w szczególności na wsparcie bezpieczeństwa cywilnego w obliczu rosyjskiej agresji - poinformował na Twitterze sekretarz stanu USA Anthony Blinken. Pieniądze mają być przeznaczone m.in. na sprzęt ochronny i medyczny, a także pojazdy opancerzone dla ukraińskiej policji i straży granicznej.\n\n16:30 Nagły spadek ciśnienia gazu w rurze Nord Stream 2. Jest śledztwo\n\nNocą z niedzieli na poniedziałek gwałtownie spadło ciśnienie gazu technicznego w jednej z rur nieczynnego gazociągu Nord Stream 2. Służby Niemiec, Danii, Szwecji, Finlandii i Rosji rozpoczęły dochodzenie.\n\nCzytaj więcej Gaz Coś się dzieje z Nord Stream 2. Doszło do wycieku gazu w Danii Nocą z niedzieli na poniedziałek gwałtownie spadło ciśnienie gazu technicznego w jednej z rur nieczynnego gazociągu Nord Stream 2. Służby Niemiec, Danii, Szwecji, Finlandii i Rosji rozpoczęły dochodzenie. Dania już potwierdziła, że doszło do wycieku gazu z Nord Stream 2.\n\n16:17 Naczelny dowódca Sił Zbrojnych Ukrainy na okładce magazynu „Time”\n\nWałerij Załużny, naczelny dowódca ukraińskich wojsk, trafi na okładkę nowego wydania magazynu „Time”. Numer z Załużnym ma ukazać się 10 października, a tekst poświęcony ukraińskiemu dowódcy nosi tytuł „Wewnątrz ukraińskiego kontrataku, który odwrócił losy wojny”.\n\n15:51 Podpalenie komendy uzupełnień w obwodzie kaliningradzkim\n\nPodejrzany o wrzucenie koktajlu Mołotowa do biura rekrutacyjnego rosyjskiej armii w Czerniachowsku został zatrzymany.\n\n\n\n15:23 Podolak: Media nie powinny pisać o „referendach” na terenach okupowanych\n\n„Media na całym świecie muszą zrozumieć: na Ukrainie nie ma »referendów«, nasze granice są legalne i takie pozostaną” - zwrócił uwagę na Twitterze Mychajło Podolak.\n\n„Na okupowanych terytoriach odbywa się rosyjski pokaz propagandowy, co Ukraina dokumentuje. Będą to dowody przy wyrokach dla kolaborantów po uwolnieniu (zajmowanych przez Rosję terytoriów - red.) z okupacji” - dodał doradca szefa Kancelarii Prezydenta Ukrainy.\n\n14:57 Ukraiński wywiad ostrzega Polskę i kraje bałtyckie\n\nKreml zamierza zwiększyć intensywność cyberataków na infrastrukturę krytyczną najbliższych sojuszników Ukrainy.\n\n14:46 Zełenski: Żadna rakieta nie przybliży Rosji do jej celów\n\n\"Charków. Sałtiwka (osiedle w Charkowie - red.). Duży, pokojowy obszar mieszkalny. Było tak, zanim przybyła Rosja. Ale żadna rakieta nie przybliży terrorystycznego państwa do jego celu. Podporządkowanie sobie Ukrainy nie nastąpi. Zamiast tego każda rakieta przybliża Rosję do większej międzynarodowej izolacji, ekonomicznej degradacji i potępienia przez historię\" - napisał na swoim kanale, w serwisie Telegram, prezydent Ukrainy Wołodymyr Zełenski, zamieszczając we wpisie zdjęcia przedstawiające skutki ostrzału Charkowa.\n\n\n\n14:30 Rosjanie ostrzelali ludzi czekających na pomoc humanitarną w wiosce w obwodzie charkowskim\n\nW wiosce Kozacza Łopań, w obwodzie charkowskim, Rosjanie ostrzelali osoby czekające na pomoc humanitarną. Dwie osoby są ranne - informuje ukraińska Gwardia Narodowa. Rosjanie ostrzelali centrum wioski, gdzie mieszkańcy czekali na pomoc humanitarną. Z wstępnych ustaleń wynika, że ostrzału dokonano z użyciem amunicji kasetowej. Wieś Kozacza Łopań została zajęta przez Rosjan 24 lutego, w dniu rozpoczęcia inwazji na Ukrainę. Ukraińska armia wyzwoliła ją 11 września.\n\n\n\n14:28 Premier Węgier zapowiada, że spyta Węgrów o sankcje wobec Rosji\n\nViktor Orban zarzucił Brukseli, że choć ta często krytykuje Węgrów za łamanie europejskich wartości, z których główną jest demokracja, to jednak sankcje nie zostały nałożone na Rosję demokratycznie, ponieważ zdecydowali o nich \"brukselscy biurokraci i europejskie elity\".\n\nCzytaj więcej Polityka Orban: Przez sankcje wobec Rosji Europejczycy biednieją. Spytamy o nie Węgrów Premier Węgier, Viktor Orban mówił w węgierskim parlamencie, że \"za drastyczny wzrost cen energii nie odpowiadają procesy gospodarcze, lecz polityczne\". - Mówiąc wprost - decyzje polityczne Brukseli - oświadczył węgierski premier.\n\n14:08 Berlin chce zabronić obywatelom UE pracy w rosyjskich firmach\n\nRząd Niemiec wyciągnął wniosek z afery Gerharda Schroedera, który przez lata był członkiem rady nadzorczej Rosnieftu i przyjacielem Putina.\n\nCzytaj więcej Biznes Berlin forsuje lex-Schröder. Koniec z wygodnymi posadami w rosyjskich firmach Berlin domaga się, by obywatele UE mieli zakaz przyjmowania dobrze płatnych stanowisk w rosyjskich przedsiębiorstwach państwowych. To nauka jaką niemiecki rząd wyciągną ze sprawy Gerharda Schrödera – pisze dziennik \"Süddeutsche Zeitung\".\n\n14:06 Orban o sankcjach wobec Rosji: Uderzyły w UE rykoszetem\n\nViktor Orban, występując na forum parlamentu stwierdził, że Węgry muszą przygotować się na przedłużającą się wojnę na Ukrainie. Skrytykował też sankcje UE wobec Rosji twierdząc, że uderzyły one w Unię Europejską rykoszetem i nie powinno nikogo zaskakiwać iż, w związku z tym, w Europie upadają rządy.\n\n\n\n13:41 Artyleria Marynarki Wojennej Ukrainy zniszczyła sześć rosyjskich bojowych wozów piechoty\n\nNa profilu Dowództwa Marynarki Wojennej Ukrainy na Facebooku czytamy, że w ciągu doby artyleria ukraińskiej marynarki wojennej zniszczyła sześć ukraińskich bojowych wozów piechoty oraz stację radarową rosyjskiej armii, a także czołg i pojazd przewożący amunicje.\n\n\n\n13:31 Kolaboracyjne władze obwodu zaporoskiego mówią o aneksji do Rosji w trybie dokonanym\n\n- W obwodzie zaporoskim (chodzi o okupowaną przez Rosję część - red.) stałe władze zostaną wyłonione w drodze wyborów, które odbędą się rok po decyzji o przyłączeniu obwodu do Rosji na podstawie wyniku trwającego referendum - poinformował stojący na czele okupacyjnych władz obwodu, Jewgienij Balicki. Balicki zapowiedział, że do czasu przeprowadzenia wyborów to on będzie kierował okupacyjnymi władzami.\n\n\n\n13:10 Zełenski wziął udział w posiedzeniu Sztabu Naczelnego Wodza\n\nNa oficjalnej stronie prezydenta Ukrainy można przeczytać, że w czasie spotkania omówiono operacyjną sytuacje na froncie. \"Podjęto decyzje odnośnie aktywnych działań sił zbrojnych, których celem jest dalsza deokupacja terytorium Ukrainy\" - czytamy w komunikacie. Analizowano również kwestie dostarczenia jednostkom wojskowym broni i amunicji.\n\n\n\n13:04 Czy grożąc atakiem nuklearnym Putin blefuje? Zełenski ostrzega\n\nRosyjskie ataki na lub w pobliżu dwóch ukraińskich elektrowni jądrowych można uznać za „współczesne użycie broni jądrowej lub szantaż nuklearny” - mówi prezydent Ukrainy.\n\n13:00 Pieskow nie wie czy jacyś pracownicy Kremla są objęci mobilizacją\n\n- Nie wiem, to jest sprawa osobista, wezwania nie przychodzą do pracy, więc nie mogę odpowiedzieć na to pytanie - tak rzecznik Kremla, Dmitrij Pieskow, odpowiedział na pytanie czy wśród objętych częściową mobilizacją w Rosji są osoby pracujące na Kremlu.\n\n\n\n12:35 Ukraiński wywiad: Kreml planuje cyberataki na infrastrukturę krytyczną Ukrainy. Atakowana będzie też Polska\n\nGłówny Dyrektoriat Wywiadu resortu obrony Ukrainy podał, że Rosjanie będą chcieli \"zwiększyć skutki uderzeń rakietowych na zakłady energetyczne na Ukrainie, przede wszystkim na wschodzie i południu\" przez przeprowadzanie cyberataków. Kreml, według wywiadu Ukrainy, ma zwiększyć też liczbę cyberataków na sojuszników Ukrainy, zwłaszcza Polskę i kraje bałtyckie.\n\n\n\n12:28 Pieskow: Nie ma decyzji ws. zamknięcia granic Rosji\n\n- Nic o tym nie wiem - tak rzecznik Kremla, Dmitrij Pieskow odpowiedział na pytanie o to czy - w związku z częściową mobilizacją - granice Rosji zostaną zamknięte. - W tym momencie decyzję w tej kwestii nie zostały podjęte - stwierdził Pieskow.\n\n\n\n12:22 3,5 tys. samochodów i 1,3 tys. ciężarówek na granicy Rosji z Gruzją w Osetii Północnej\n\nInformacje takie przekazał wicepremier Osetii Północnej, autonomicznej republiki wchodzącej w skład Federacji Rosyjskiej, Irbek Tomajew. Tomajew przyznał, że napływ samochodów na granicę Rosji z Gruzją \"w ostatnim czasie znacząco wzrósł\".\n\n\n\n12:21 Inwestorzy pozbywają się akcji rosyjskich spółek\n\nNa moskiewskiej giełdzie największe spadki od dnia inwazji Rosji na Ukrainę.\n\nCzytaj więcej Giełda Gwałtowna wyprzedaż na giełdzie w Moskwie. Inwestorzy w panice Moskiewski indeks giełdowy spadł poniżej 2000 punktów po raz pierwszy od 24 lutego. Giełda tonie na tle pseudo referendów na ukraińskich ziemiach okupowanych przez Rosję.\n\n12:08 Rosyjski senator: Zakazać wyjazdu z Rosji mężczyznom w wieku poborowym\n\nSiergiej Cekow, członek Rady Federacji (izby wyższej rosyjskiego parlamentu) oświadczył, że każdy mężczyzna, który jest w wieku poborowym, powinien zostać objęty \"zakazem wyjazdu z kraju w obecnej sytuacji\"\n\n11:56 W ciągu doby w wyniku rosyjskiego ostrzału na Ukrainie zginęło trzech cywilów, a 22 zostało rannych\n\nDane takie przekazał na swoim kanale w serwisie Telegram Kyryło Tymoszenko, zastępca szefa kancelarii prezydenta Wołodymyra Zełenskiego. Wszystkie ofiary to mieszkańcy obwodu donieckiego. W tym obwodzie rannych zostało 11 osób, a sześć kolejnych doznało obrażeń w wyniku ostrzału obwodu charkowskiego.\n\n\n\n11:34 Łukaszenko i Putin mówią w Moskwie, że Zachód musi szanować ich kraje\n\n- Bez szacunku nie będziemy z nimi (Zachodem - red.) w ogóle rozmawiać. Nikt nie będzie tolerował upokorzeń - oświadczył w Moskwie Aleksandr Łukaszenko, białoruski przywódca, który spotkał się z Władimirem Putinem.\n\nCzytaj więcej Dyplomacja Putin i Łukaszenko w Moskwie. \"Mamy to, czego potrzebuje Zachód\" Białoruś i Rosja są gotowe współpracować z Zachodem, ale pod warunkiem, że Zachód będzie okazywał im szacunek - zadeklarowali w Moskwie prezydent Rosji, Władimir Putin i białoruski przywódca, Aleksandr Łukaszenko.\n\n11:14 Rosjanie ostrzelali Toreśk, uszkodzony został budynek szpitala\n\nO skutkach rosyjskiego ostrzału informuje na swoim kanale w serwisie Telegram gubernator obwodu donieckiego, Pawło Kyryłenko. Kyryłenko poinformował, że w wyniku ostrzału Toreśka uszkodzony został budynek szpitala. Rosyjskie pociski artyleryjskie spadły też na centrum Awdijiwki.\n\n\n\n11:06 Łukaszenko spotkał się z Putinem\n\n- Białoruś i Rosja miały upaść, ale oba państwa trwają, nie ma w nich obaw - mówił białoruski przywódca, Aleksandr Łukaszenko, w czasie rozmowy w Moskwie z Władimirem Putinem. - Przewidywano, że upadniemy, załamiemy się, itd. Ale znaleźliśmy partnerów, którzy z powodzeniem z nami współpracują - dodał.\n\n\n\n10:54 \"Kucharz Putina\" dumny z tego, że Grupa Wagnera powstała dzięki jego pieniązom\n\nJewgienij Prigożyn nazywany jest \"kucharzem Putina\" ponieważ jego firma dostarcza catering Kremlowi. Firma Concord została objęta zachodnimi sankcjami ze względu na związki Prigożyna z Grupą Wagnera.\n\nCzytaj więcej Konflikty zbrojne \"Kucharz Putina\" publicznie przyznał, że stoi za rosyjskimi najemnikami Rosyjski oligarcha, Jewgienij Prigożyn, nazywany \"kucharzem Putina\" po raz pierwszy publicznie przyznał, że sfinansował powołanie Grupy Wagnera, prywatnej firmy wojskowej blisko związanej z rosyjską armią. Najemnicy z Grupy Wagnera biorą udział m.in. w wojnie na Ukrainie.\n\n10:32 Ropa i gaz tanieją, mimo wysiłków Rosji\n\nSpadek dotknął również rosyjski i zachodni rynek akcji.\n\n10:25 Prezydent Mołdawii obawia się, że Gazprom wstrzyma dostawy gazu 1 października\n\nMaia Sandu mówiła w rozmowie z dziennikarzami, że władze w Kiszyniowie \"omawiają różne scenariusze na wypadek przerwania dostaw gazu lub elektryczności\". - Nie jesteśmy pewni czy Gazprom będzie dostarczał gaz do Mołdawii po 1 pażdziernika. Od tego dnia cela dla Mołdawii, według obowiązującej umowy, powinna być znacząco niższa. Na wypadek gdyby dostawy zostały zmniejszone lub przerwane, rozważamy możliwość pozyskiwania surowców energetycznych z alternatywnych źródeł - powiedziała Sandu. Prezydent Mołdawii zapewnił, że Kiszyniów ma rezerwy gazu wystarczające na zaspokojenie popytu na rynku wewnętrznym w październiku.\n\n\n\n10:11 Premier Rosji nakazał \"zadbać o ochronę praw pracowników\" uczestniczących w wojnie\n\nMichaił Miszustin nakazał wicepremier Rosji, Tatiany Golikowej, aby kontrolowała przygotowanie dokumentów związanych z ochroną praw pracowniczych Rosjan uczestniczących w \"specjalnej operacji wojskowej\" (tak władze Rosji określają wojnę na Ukrainie - red.), którzy zostali powołani do armii w ramach częściowej mobilizacji. Premier zapewnił, że umowy o pracę powołanych do armii nie zostaną rozwiązane, ale pełnione przez nich obowiązki, wynikające z umowy o pracę, będą zawieszone.\n\n\n\n10:06 17 tys. Rosjan przekroczyło w weekend granicę z Finlandią\n\nW porównaniu do poprzedniego weekendu liczba Rosjan, którzy przekroczyli granicę z Finlandią, wzrosła o 80 proc.\n\nCzytaj więcej Konflikty zbrojne Ruch na granicy Finlandii z Rosją wzrósł o 80 proc. Niemal 17 tys. Rosjan przekroczyło granicę Rosji z Finlandią w weekend. W stosunku do poprzedniego weekendu, jeszcze przed ogłoszeniem częściowej mobilizacji przed Władimira Putina, liczba Rosjan wjeżdżających do Finlandii wzrosła o 80 proc. - informuje fińska straż graniczna.\n\n09:51 Władimir Putin spotka się w poniedziałek w Moskwie z Aleksandrem Łukaszenką\n\nO spotkaniu przywódców Rosji i Białorusi, do którego ma dojść w Moskwie, informują białoruskie media państwowe.\n\n\n\n09:43 Okupacyjne władze obwodu chersońskiego: Referendum będzie ważne, frekwencja przekroczyła 50 proc.\n\nMarina Zacharowa, kierująca komisją wyborczą w okupowanej przez Rosjan części obwodu chersońskiego poinformowała, że frekwencja w pseudoreferendum w sprawie dołączenia okupowanego terytorium do Rosji przekroczyła 50 proc., co oznacza, że wynik referendum będzie ważny. Oficjalne dane na temat frekwencji, podawane przez stronę rosyjską, są jednak powszechnie kwestionowane - mer okupowanego przez Rosjan Melitopola, Iwan Fedorow szacuje, że w tym mieście w obwodzie zaporoskim udało się zmusić do głosowania zaledwie ok. 10-20 proc. mieszkańców.\n\n\n\n09:21 Doradca Zełenskiego radzi Rosjanom jak mogą ocalić swój kraj\n\n\"Są trzy obowiązkowe kroki, jakie Rosjanie muszą zrobić, by ocalić swój kraj i jego miejsce w historii: 1. Zdać sobie sprawę z katastrofy. Przełamać lęk przed 'politbiurem Putina'. 2. Protestować masowo, totalnie odmawiać poboru. 3. (Zbudować) Inną Rosję. Bez 'Z'\" - napisał na Twitterze doradca szefa kancelarii prezydenta Ukrainy, Wołodymyra Zełenskiego, Mychajło Podolak.\n\n\n\n09:17 Marcin Przydacz o Salvinim: W ostatnich tygodniach krytykował Putina, mówił, że będzie popierał sankcje\n\n- Będziemy sprawdzać. Sam (Salvini - red.) mówi, że to wojna wywołała w nim zmianę. Zakładam, że ta zmiana jest realna - podkreślił Marcin Przydacz.\n\nCzytaj więcej Dyplomacja Wiceszef MSZ: Wojna wywołała w Salvinim zmianę. Berlusconi to kolega Tuska To czy Silvio Berlusconi, kolega z partii Donalda Tuska, jest dobrym partnerem do dyskusji o czymkolwiek, tego nie wiem - mówił w rozmowie z RMF FM wiceszef MSZ, Marcin Przydacz.\n\n08:51 W ciągu doby w obwodzie donieckim, w wyniku rosyjskiego ostrzału, zginęło trzech cywilów\n\nInformacje takie przekazał na swoim kanale w serwisie Telegram gubernator obwodu donieckiego, Pawło Kyryłenko. Z wpisu Kyryłenki wynika, że rannych, w wyniku rosyjskiego ostrzału, zostało 11 osób.\n\n\n\n08:44 W obwodzie irkuckim strzały w komendzie uzupełnień\n\nW Ust-Ilimsku, mieście w obwodzie irkuckim, młody mężczyzna otworzył ogień w komendzie uzupełnień - poinformował gubernator obwodu irkuckiego, Igor Kobziejew. Ranny został komisarz wojskowy, Aleksandr Elisiejew, który - w stanie krytycznym - trafił na oddział intensywnej terapii. Napastnik został zatrzymany.\n\n\n\n08:24 Kazachstan nie uzna wyników pseudoreferendów na okupowanych terenach Ukrainy\n\n- Kazachstan kieruje się zasadami integralności terytorialnej państw, ich suwerennej równorzędności i pokojowego współistnienia – powiedział rzecznik kazachskiego MSZ Aibek Smadijarow.\n\nPrezydent Kazachstanu Kassym-Jomart Tokajew wielokrotnie wzywał do rozwiązania konfliktu na Ukrainie zgodnie z Kartą Narodów Zjednoczonych.\n\n08:17 Ukraiński Sztab Główny: Rosja straciła ponad 57 tys. żołnierzy\n\nWśród strat wroga Sztab główny wymienia m.in. 2290 czołgów, 1369 systemów artyleryjskich i 15 jednostek nawodnych.\n\n\n\nSztab Główny Sił Zbrojnych Ukrainy\n\n07:50 Kolejne dwa masowe groby odkryte w Iziumie\n\nO znalezieniu w miasteczku kolejnych miejsc pochówku z setkami ciał poinformował w rozmowie z CBS prezydent Zełenski.\n\n\n\nW pierwszym odkrytym grobie, gdzie znaleziono ciała kobiet, mężczyzn i dzieci, często rodzin, znaleziono szczątki prawie 500 osób.\n\n\n\n07:31 Brytyjski resort obrony: Wielu zmobilizowanych od lat bez doświadczenia wojskowego\n\n\"Brak kadry szkoleniowej i pośpiech, z jakim Rosja rozpoczęła mobilizację wskazuje, że wielu powołanych trafi na front z minimalnym przygotowaniem. Prawdopodobnie będą ponosić duże straty\" - czytamy w najnowszym raporcie brytyjskiego resortu obrony na temat sytuacji na ukraińskich frontach.\n\n\n\n07:28 Ponad ćwierć miliona Rosjan uciekło po ogłoszeniu mobilizacji\n\nOd 21 września, gdy Władimir Putin ogłosił \"częściową mobilizację\", Rosję opuściło 261 tys. mężczyzn.Informację podaje \"Nowaja Gazieta. Europa\", powołując się na dane FSB.\n\n07:15 W nocy Rosjanie ostrzelali obwód dniepropietrowski\n\nZ wpisu gubernatora obwodu, Walentyna Rezniczenko, na jego kanale w serwisie Telegram wynika, że Rosjanie ostrzelali dziewięć razy cztery miejscowości. Nikopol został ostrzelany cztery razy - uszkodzonych zostało 40 domów a także podstacja elektryczna i linia wysokiego napięcia. Ok. 3 tysięcy rodzin pozbawionych jest prądu.\n\n\n\n06:59 4,5 proc. Polaków zdecydowanie popiera przyjęcie Rosjan uciekających przed wojną Putina\n\nZnaczna większość ankietowanych rodaków jest przeciwna udzieleniu im schronienia.\n\nCzytaj więcej Społeczeństwo Sondaż. Jedna czwarta Polaków stanowczo przeciwna przyjęciu uciekających Rosjan Niespełna co trzeci Polak uważa, że Rosjanie uciekający przed mobilizacją ogłoszoną przez Putina powinni znaleźć schronienie w Polsce - wynika z sondażu United Surveys dla Wirtualnej Polski.\n\n06:54 Atak rosyjskich dronów na cel wojskowy w obwodzie odeskim\n\nDowództwo Operacyjne \"Południe\" na swoim kanale w serwisie Telegram poinformowało, że Rosjanie przeprowadzili atak z użyciem dwóch dronów-kamikadze na obiekty wojskowe w obwodzie odeskim. W wyniku ataku doszło do pożaru i eksplozji amunicji.\n\n\n\n06:51 W ciągu doby ukraińska armia strąciła rosyjski samolot i śmigłowiec\n\n25 września nad Ukrainą zestrzelono rosyjski samolot szturmowy Su-25, śmigłowiec Mi-8 oraz dwa irańskie drony-kamikadze, Shahed-136.\n\n\n\n06:48 Serbia nie uzna wyników pseudoreferendów na okupowanych terytoriach Ukrainy\n\nSzef MSZ Serbii, Nikola Selaković stwierdził, że uznanie wyników takich referendów byłoby niezgodne z serbskim interesem narodowym i polityką na rzecz zachowania integralności terytorialnej i suwerenności oraz zasady nienaruszalności granic.\n\n\n\n06:46 Sztab Generalny armii Ukrainy: W Rosji mobilizacja również na okupowanych terytoriach\n\nW mieście Swatowo, w obwodzie ługańskim, wezwanie do wojska otrzymują wszyscy pełnoletni mężczyźni - wynika z informacji przekazywanych przez ukraiński Sztab Generalny.\n\n06:26 Nowe propozycje KE ws. sankcji obejmą import z Rosji wart 12 mld euro rocznie\n\nSankcjami mają zostać objęte m.in. produkty stalowe, drewno, papier i diamenty. Ten ostatni punkt nie ma może ogromnej wartości, ale jest symboliczny, bo przez długi czas opierała się temu zakazowi Belgia. To w położonej na północy tego kraju Antwerpii mieści się znaczący ośrodek obróbki i handlu diamentami. Ostatecznie Belgia zrezygnowała ze swojego weta.\n\nCzytaj więcej Konflikty zbrojne UE przygotowuje nowe sankcje przeciw Rosji. Polska proponuje ostre restrykcje W reakcji na groźby Władimira Putina w UE trwają prace nad nowymi sankcjami wobec Rosji. W ostatni weekend Komisja Europejska przeprowadziła konsultacje z państwami członkowskimi, a przyszłym tygodniu (we wtorek lub środę) przedstawi konkretny pakiet.\n\n06:24 Izrael przyjmie na leczenie 20 rannych żołnierzy Ukraińskich Sił Zbrojnych\n\nLeczenie obejmie zaopatrzenie w protezy i rehabilitację.Pierwszych dwóch poważnie rannych Ukraińców przyjedzie do Izraela w poniedziałek, do AFSMC - American Friends of Sheba Medical Center.\n\n06:17 Rosja: Poborowi towarzyszą bijatyki pijanych rezerwistów między sobą\n\nW co najmniej dwóch miejscowościach jednak pobili się oni z policjantami, próbując zabrać ich ze sobą „na wojnę”. Wiadomo już o kilkunastu próbach podpaleń siedzib wojskowych komisji poborowych, pięciu budynków administracji i jednej siedziby putinowskiej partii Jedna Rosja.\n\nCzytaj więcej Konflikty zbrojne Idą alkobataliony. Bójki poborowych między sobą i z policją znaczą szlak rezerwistów w Rosji Podpisana przez Władimira Putina 21 września ustawa o „częściowej mobilizacji” szybko zamieniła się w wyłapywanie wszystkich mężczyzn (zarówno zdolnych, jak i niezdolnych do noszenia broni) w regionach, gdzie władze spodziewały się natknąć na najmniejszy opór. Na pierwszy ogień poszedł Daleki Wschód i Syberia oraz rejony zamieszkałe przez mniejszości narodowe. W wiosce Tiumieniewo w obwodzie kemerowskim do wojska zabrano wszystkich mężczyzn, zostały tam tylko kobiety i dzieci.\n\n06:08 Moskwa prawdopodobnie ogłosi, że w referendach wzięło udział 75-90 proc. uprawnionych\n\nWiększość „głosujących” oczywiście będzie „za” - pisze dziennikarz działu zagranicznego \"Rzeczpospolitej\", Andrzej Łomanowski.\n\n05:57 Wicepremier Ukrainy: 1,5 mln naszych obywateli nie może wrócić do ojczyzny z Rosji\n\nOłha Stefaniszyna, ukraińska wicepremier ds. europejskiej i euroatlantyckiej integracji Ukrainy, na marginesie Zgromadzenia Ogólnego ONZ mówiła, że ok. 1,5 mln obywateli Ukrainy, wśród których są kobiety i dzieci, przebywa na terytorium Federacji Rosyjskiej i nie ma możliwości powrotu do domów, a ich bliscy nie mają z nimi kontaktu.\n\n\n\n05:19 USA poinformowały Rosję jak zareagują, jeśli Moskwa użyje broni atomowej\n\nTak wynika ze słów Jake'a Sullivana, doradcy ds. bezpieczeństwa narodowego prezydenta USA, Joe Bidena.\n\nCzytaj więcej Konflikty zbrojne USA ostrzegają Rosję: Skutki użycia broni atomowej będą dla was katastrofalne Jake Sullivan, doradca ds. bezpieczeństwa narodowego prezydenta USA, Joe Bidena zapowiedział, że USA zareagują na użycie broni atomowej przez Rosję przeciw Ukrainie i dodał, że takie działanie będzie się wiązać z \"katastrofalnymi konsekwencjami\" dla Moskwy.\n\n05:00 Japonia rozszerza sankcje wobec Rosji\n\nRząd Japonii zdecydował się zakazać eksportu produktów, które mogą być wykorzystane do produkcji broni chemicznej do Rosji, w ramach dodatkowych sankcji związanych z inwazją Rosji na Ukrainę. Szef gabinetu premiera Japonii, Fumio Kishidy, Hirokazu Matsuno podkreślił, że Japonia jest \"głęboko zaniepokojona\" możliwością użycia broni atomowej przez Rosję. Japonia umieściła na liście podmiotów z Rosji objętych sankcjami 21 kolejnych organizacji, w tym laboratoria badawcze - wynika z komunikatu japońskiego rządu.\n\n\n\n04:29 Dowództwo Operacyjne \"Południe\": Zniszczyliśmy pięć rosyjskich składów amunicji\n\nW ciągu doby na froncie południowym ukraińskie lotnictwo przeprowadziło dziewięć uderzeń z powietrza na wroga, a artyleria i wojska rakietowe zrealizowały 310 misji ogniowych - informuje w najnowszym raporcie Dowództwo Operacyjne \"Południe\". W ciągu doby Rosjanie stracili na froncie południowym 43 żołnierzy, trzy czołgi, samobieżną haubicę i dziewięć pojazdów opancerzonych. Ponadto ukraińska armia miała zniszczyć pięć rosyjskich składów amunicji.\n\n\n\n04:26 Liz Truss: Nie słuchajmy gróźb Putina\n\nPremier Wielkiej Brytanii, Liz Truss, w rozmowie z CNN apelowała, aby ignorować \"wymachiwanie szabelką\" przez Władimira Putina i jego \"fałszywe groźby\". - Zamiast tego należy nadal nakładać sankcje na Rosję i nadal wspierać Ukraińców - podkreśliła. Truss przekonywała, że jeśli Putinowi pozwoli się wygrać będzie to \"nie tylko straszna wiadomość dla Europy i, oczywiście, duże zagrożenie dla Ukraińców, ale także sygnał dla innych autorytarnych reżimów na świecie, że jest czymś możliwym do zaakceptowania najechanie suwerennego państwa\".\n\n\n\n04:17 Zełenski do Rosjan: Walczcie, by wasze dzieci nie były wysyłane na śmierć\n\n- Widzimy ludzi, zwłaszcza w Dagestanie, którzy zaczynają walczyć o swoje życie. Widzimy, że zaczynają rozumieć, że w grę wchodzi ich życie. Dlaczego ich mężowie, bracia, synowie mają umierać na tej wojnie? Na wojnie, której nikt nie chce. Na wojnie przeciw naszemu narodowi, naszej ziemi. Nie chcą wysyłać swoich dzieci na wojnę. Walczcie, aby wasze dzieci nie były wysyłane na śmierć - każdy, kto może być powołany w ramach tej kryminalnej mobilizacji. Ponieważ jeśli przyjdziecie odebrać życie naszym dzieciom - mówię to jako ojciec - nie pozwolimy wam ujść z życiem - mówił prezydent Ukrainy, Wołodymyr Zełenski, w swoim wieczornym wystąpieniu.\n\n",
    "Rosja: Wszedł do szkoły i zaczął strzelać. Media: Nie żyje 15 osób": "Co najmniej 15 osób, w tym 11 dzieci, zginęło w strzelaninie szkolnej w rosyjskim mieście Iżewsk - przekazała agencja Reutera powołując się na rosyjski Komitet Śledczy. Potwierdzono też doniesienia o tym, że napastnik popełnił samobójstwo.\n\nW mediach społecznościowych pojawiły się nagrania i zdjęcia, na których widać m.in. ukrywające się w pomieszczeniu dzieci oraz ewakuację po dramatycznych scenach, które rozegrały się w szkole nr 88 w rosyjskim mieście Iżewsk. Do budynku wszedł uzbrojony mężczyzna, który otworzył ogień.\n\n#Russia : As a result of a terrorist attack in Izhevsk school No. 88, 6 people died, 3 of them schoolchildren. 20 people were injured, according to the Ministry of Internal Affairs of Udmurtia. The terrorist committed suicide. Some media write that there are already 10 dead. pic.twitter.com/JTQhU8QOH6 — spy (@temafey) September 26, 2022\n\nInformacje, które pojawiają się w mediach nie precyzują obecnie liczby ofiar czy rannych. \"Niezidentyfikowany napastnik wszedł do szkoły i zabił strażnika. Ofiary i ranni są również wśród dzieci - pisał rosyjski portal kommersant.ru.\n\n❗#Rosja: w Iżewsku (Udmurcja) mężczyzna otworzył ogień w szkole: co najmniej 10 dzieci zostało rannych, troje zginęło - podaje niezależny kanał na Telegramie Baza pic.twitter.com/iAG91c4f2R — Biełsat (@Bielsat_pl) September 26, 2022\n\nA shooting was reported in school No. 88 in #Izhevsk, #Russia. According to preliminary information, a security guard died and three children were injured. pic.twitter.com/LSXueGhxGg — NEXTA (@nexta_tv) September 26, 2022\n\nNapastnik popełnił samobójstwo\n\nAgencja Reutera, powołując się na rosyjski Komitet Śledczy przekazała, że w strzelaninie zginęło co najmniej 15 osób, a 24 zostały ranne.\n\nZOBACZ: RPA. Śmiertelny atak rekina. Ofiarą 39-letnia kobieta\n\nNa miejsce zdarzenia przybył gubernator Udmurcji Aleksandr Breczałow, który podał w nagraniu wideo na Telegramie, że sprawca zbrodni popełnił później samobójstwo. Doniesienia te potwierdził oddział rosyjskiego ministerstwa spraw wewnętrznych w Udmurcji.\n\nW komunikacie MSW poinformowano o odnalezieniu ciała mężczyzny. Zabójcą okazał się były absolwent szkoły, 34-letni Artiom Kazancew. Jak powiadomił dziennik \"Kommiersant\", zabójca leczył się psychiatrycznie.\n\nReuters przekazał z kolei, że rosyjski Komitet Śledczy bada ewentualne powiązania sprawcy z organizacjami neofaszystowskimi. Podjęto również czynności polegające m.in. na przeszukaniu mieszkania Kazancewa i sprawdzeniu jego najbliższego otoczenia.\n\nWIDEO: Szczecin. Cysterna wywróciła się na S3. Droga zablokowana w kierunku Kołbaskowa Twoja przeglądarka nie wspiera odtwarzacza wideo...\n\nmst/zdr/Polsatnews.pl",
    "[Rozmowa z Jurijem Felsztinskim, rosyjskim historykiem] - Rosja się rozpadnie": "Obserwując stan rosyjskiej armii podczas wojny na Ukrainę, można dojść do przekonania, że współczesna Rosja jest państwem bardziej zdegenerowanym niż Związek Sowiecki. Zgadza się pan z tym stwierdzeniem? Jurij Felsztinski:\n\nProblemem Rosji jest myślenie imperialne oraz kontrolowanie państwa i społeczeństwa przez tajne służby. Władimir Putin wielokrotnie ubolewał, że Związek Sowiecki rozpadł się w 1991 r. A ja uważam, że problemem jest to, że proces upadku nie zakończył się wtedy definitywnie.\n\nMyślenie imperialne przestanie być problemem Rosji, jeżeli wojna na Ukrainie zakończy się dla niej klęską?\n\nPorażki wojenne zawsze wywoływały w Rosji potężne zmiany. Po wojnie krymskiej zniesiono pańszczyznę, po wojnie japońskiej parlament stał się częścią systemu władzy, a po I wojnie światowej rozpadło się carskie imperium. Natomiast wojna w Afganistanie była jedną z przyczyn upadku Sowietów.",
    "Rosja szykuje masowe cyberataki. Na celowniku też Polska": "Według Ukraińskiego wywiadu Rosja planuje przeprowadzić masowe cyberataki na obiekty infrastruktury krytycznej na Ukrainie, w szczególności energetykę, a także zwiększyć liczbę ataków DDoS na instytucje w Polsce i krajach bałtyckich - informuje Ukrainska Prawda.\n\nPortal powołuje się na wypowiedź służb prasowych Głównego Zarządu Wywiadu Ministerstwa Obrony Ukrainy.\n\n„Przede wszystkim atak (cyberatak – przyp. red.) będzie wymierzony w przedsiębiorstwa przemysłu energetycznego. Pozwoli to wrogowi spróbować zwiększyć efekt uderzeń rakietowych w obiekty energetyczne, przede wszystkim na wschodzie i południowe regiony Ukrainy” - podano.\n\nWywiad podkreśla, że w ten sposób Rosjanie będą próbowali spowolnić kontrofensywę ukraińskich obrońców. W szczególności podczas prowadzenia operacji wykorzystane zostaną doświadczenia cyberataków na systemy energetyczne Ukrainy w 2015 i 2016 roku.\n\nRosja planuje także zwiększyć intensywność ataków DDoS na infrastrukturę krytyczną najbliższych sojuszników Ukrainy, przede wszystkim Polski i państw bałtyckich.\n\nKamila Wronowska",
    "Rosja: Edward Snowden otrzymał obywatelstwo rosyjskie; nie będzie zmobilizowany na wojnę": "Edward Snowden, były współpracownik amerykańskiej Agencji Bezpieczeństwa Wewnętrznego (NSA) otrzymał obywatelstwo Rosji; jego rosyjski adwokat Anatolij Kuczerena zapewnił, że Snowdena nie obejmie trwająca w Rosji mobilizacja na wojnę z Ukrainą.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nNazwisko Snowdena znalazło się w dekrecie prezydenckim podpisanym przez Władimira Putina i opublikowanym w poniedziałek. Obywatelstwo otrzymało też ponad 70 innych cudzoziemców.\n\nKuczerena powiedział mediom rosyjskim, że ponieważ Snowden nie służył w siłach zbrojnych Rosji, to nie może być wezwany do armii w ramach obecnej mobilizacji. \"Edward nie służył w armii rosyjskiej, nie ma praktyki i doświadczenia służby wojskowej i nie podlega wezwaniu do armii\" - ocenił adwokat.\n\nWśród trwającej w Rosji mobilizacji omawiana jest kwestia służby w armii imigrantów, którzy uzyskali obywatelstwo Rosji. W ostatnich dniach szef Rady ds. Praw Człowieka, ciała konsultacyjnego przy prezydencie Rosji Walerij Fadiejew proponował, by dla naturalizowanych Rosjan wiek umożliwiający wezwanie do wojska podnieść z obecnych 27 lat do 45-50 lat.\n\nRosyjskie portale rządowe wyjaśniały ponadto w ostatnich dniach, że posiadanie innego, prócz rosyjskiego, obywatelstwa nie jest przeszkodą dla mobilizacji. Rosjanie mający też paszporty innych państw traktowani są w tym wypadku jako obywatele Rosji.\n\nSnowden, który wyjechał do Rosji w roku 2013, ma dziś 39 lat. O zamiarze uzyskania rosyjskiego obywatelstwa poinformował w 2020 roku. Zapowiadał, że on i jego żona, Lindsay oczekują wkrótce dziecka, które ze względu na kraj urodzenia będzie mieć obywatelstwo Rosji, więc chcieliby uniknąć w przyszłości ryzyka rozdzielenia z synem. Snowden mówił wówczas, że oboje z żoną będą starać się o podwójne obywatelstwo: amerykańskie i rosyjskie.\n\nW 2013 roku Snowden, zatrudniony w firmie konsultingowej współpracującej z NSA, ujawnił informacje o prowadzonej przez NSA masowej inwigilacji, obejmującej m.in. rozmowy telefoniczne kilkudziesięciu światowych przywódców. Oskarżony w USA o szpiegostwo, uzyskał azyl polityczny i zezwolenie na pobyt w Rosji. W ojczyźnie grozi mu 30 lat więzienia.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Wojna w Ukrainie. \"Katastrofalne konsekwencje\". Biały Dom ostrzega Rosję [RELACJA NA ŻYWO]": "Ukraińska prokuratura poinformowała w poniedziałek, że ustaliła tożsamość rosyjskiego żołnierza, który brał udział w zabójstwie obywatela Ukrainy w miejscowości Zdwyżiwka pod Buczą w obwodzie kijowskim. Ów wojskowy został wzięty do niewoli w obwodzie chersońskim.\n\n\n\n\n\nWedług ustaleń śledztwa Rosjanin wraz z grupą innych wojskowych w marcu br. ostrzelał cywilny samochód osobowy koło Zdwyżiwki w rejonie (powiecie) buczańskim. Samochodem jechał jeden z okolicznych mieszkańców, który zginął na miejscu. Rosjanie usiłowali ukryć to zabójstwo i zakopali ciało w lesie. Służby ukraińskie zidentyfikowały miejsce pochówku i przekazały ciało specjalistom sądowym, którzy zajmą się identyfikacją zabitego. Trwa ustalanie tożsamości pozostałych sprawców - podała prokuratura.\n\n\n\n\n\nSłużba Bezpieczeństwa Ukrainy podała, że wojskowy, który - zdaniem służb - brał udział w tym zabójstwie, jest żołnierzem kontraktowym 331. pułku 98. dywizji powietrznodesantowej sił zbrojnych Rosji. W 2019 roku brał udział w interwencji rosyjskiej w Syrii. Został wzięty do niewoli w sierpniu br. w obwodzie chersońskim na południu Ukrainy.",
    "Rosja: Strzelił do szefa komisji poborowej. Jest nagranie": "Wszelkie materiały (w szczególności depesze agencyjne, zdjęcia, grafiki, filmy) zamieszczone w niniejszym Portalu chronione są przepisami ustawy z dnia 4 lutego 1994 r. o prawie autorskim i prawach pokrewnych oraz ustawy z dnia 27 lipca 2001 r. o ochronie baz danych. Materiały te mogą być wykorzystywane wyłącznie na postawie stosownych umów licencyjnych. Jakiekolwiek ich wykorzystywanie przez użytkowników Portalu, poza przewidzianymi przez przepisy prawa wyjątkami, w szczególności dozwolonym użytkiem osobistym, bez ważnej umowy licencyjnej jest zabronione.",
    "Rosja: dymisja jednego z wiceministrów obrony. Był odpowiedzialny za logistykę": "Siły zbrojne Rosja: dymisja jednego z wiceministrów obrony. Był odpowiedzialny za logistykę Kacper Bakuła 26.09.2022 08:39 Drukuj\n\nPDF\n\n\n\n\n\nFot. Ministerstwo Obrony Federacji Rosyjskiej Facebook\n\nTwitter\n\nLinkedIn\n\nKopiuj link\n\nWyślij email Wiceminister obrony Federacji Rosyjskiej gen. armii Dmitrij Bułgakow odpowiedzialny za logistykę w armii został zdymisjonowany. Jego miejsce zajął \"rzeźnik Mariupola\", generał Michaił Mizincew odpowiedzialny za brutalne oblężenie ukraińskiego Mariupola. Być może kierownictwo państwowo-resortowe podczas trwającej mobilizacji liczy na poprawę logistyki, która od samego początku konfliktu z Ukrainą nie była mocną stroną Rosji.\n\nReklama\n\nReklama\n\nStanowisko zastępcy rosyjskiego ministra obrony utracił generał armii Dmitrij Bułgakow. Rządowa agencja TASS poinformowała, że jego miejsce zajął generał pułkownik Michaił Mizincew. Bułgakow ma z kolei \"zostać przeniesiony na inne stanowisko\". Pomimo dość lakonicznych komunikatów w tej sprawie należy mieć na uwadze, że odsunięcie generała od stanowiska mogło się wiązać ze słabościami rosyjskiej logistyki na wielu etapach trwającej od miesięcy wojny rosyjsko-ukraińskiej. Teraz, w obliczu częściowej mobilizacji, najwidoczniej władze u doszły do wniosku, że konieczne są zmiany personalne, by choć w minimalnym stopniu usprawnić moskiewskie działania na terytorium Ukrainy. Nie można również wykluczyć faktu, że obecny minister obrony gen. armii Siergiej Szojgu chcąc znaleźć przysłowiowego kozła ofiarnego (a zarazem chronić swoje stanowisko) zdecydował się na dymisję Bułgakowa, co może być odebrane jako próba przypisania mu winy za fatalny stan wyposażenia SZ FR.\n\nWarto odnotować, że jednym z ostatnich wydarzeń z udziałem byłego wiceministra było odsłonięcie w Iwanogrodzie (ob. leningradzki) pomnika w postaci odrestaurowanego czołgu T-34. Była to reakcja na usunięcie przez estońskie władze w miejscowości Narwa w myśl dekomunizacji i derusyfikacji podobnego pomnika T-34. Estońska premier Kaia Kallas na początku sierpnia informowała, że z miejsc użyteczności publicznej będą usuwane sowieckie monumenty, które świadczyły o wieloletniej okupacji Estonii przez Armię Radziecką.\n\nReklama\n\nGen. armii Dmitrij Bułgakow urodził się w 1954 roku. Jest absolwentem cywilnych i wojskowych radzieckich uczelni, kształcil się na kierunku logistyka. W Siłach Zbrojnych ZSRR i FR Bułgakow zajmował się zabezpieczeniem i racjonowaniem żywności przeznaczonej na użytek rosyjskich żołnierzy, najpierw pułkowym, a później brygadowym, aż po stopień dywizyjny i okręgowy (w istniejącym wówczas Zabajkalskim Okręgu Wojskowym, a później Moskiewskim Okręgu Wojskowym). Na szczeblu centralnym od 1997 r. piastował stanowisko szefa sztabu logistyki SZ FR (resortem kierował marszałek Igor Siergiejew), a szefem logistyki armii rosyjskiej został w 2008 roku (za Anatolija Sierdiukowa) Ostatni awans miał miejsce w 2010 roku, kiedy to ówczesny prezydent FR Dmitrij Miedwiediew mianował go wiceministrem obrony ds. zabezpieczenia materiałowo-technicznego SZ FR.\n\nCzytaj też Szojgu pośrednio przyznaje się do problemów rosyjskiej armii\n\nGen. płk Michaił Mizincew do niedawna był szefem Narodowego Centrum Zarządzania Obroną Rosji. Mizincew znany jest przede wszystkim z negatywnej strony, gdyżł przez media został okrzyknięty \"rzeźnikiem Mariupola\". Był odpowiedzialny za przeprowadzenie oblężenia miasta, zdobytego w maju przez Rosjan. Ponadto oficjalnie informował o wysyłaniu ukraińskich cywilów w głąb państwa rosyjskiego.",
    "ISW: Mobilizacja w Rosji nie wpłynie na przebieg wojny w Ukrainie": "Zarządzona przez prezydenta Rosji Władimira Putina mobilizacja nie wpłynie na przebieg wojny w Ukrainie w tym roku i nie podniesie drastycznie zdolności Rosji do podtrzymania inwazji w przyszłym roku – ocenia amerykański Instytut Studiów nad Wojną (ISW).\n\nZdjęcie ilustracyjne / STRINGER / PAP/EPA\n\nW specjalnej edycji raportu, poświęconej mobilizacji w Rosji, think tank wyraża pogląd, że Putin raczej nie przezwycięży fundamentalnych problemów strukturalnych, związanych z generacją siły wojskowej. Zarządzona 21 września \"częściowa mobilizacja\" stworzy dodatkowe wojsko, ale w sposób nieefektywny i obciążona będzie wysokimi kosztami społecznymi i politycznymi.\n\n\n\n\"Rosja zmobilizuje na ten konflikt rezerwistów. Ten proces będzie brzydki, jakość rezerwistów niska, a ich motywacja do walki jeszcze gorsza. Ale systemy istnieją w wystarczającym stopniu, by pozwolić komisarzom wojskowym i innym rosyjskim urzędnikom na znalezienie ludzi i wysłanie ich do jednostek szkoleniowych, a potem na wojnę\" - ocenia ISW.\n\n\n\nZdaniem ekspertów niska jakość jednostek utworzonych dotychczas z poboru \"ochotniczego\" oraz \"batalionów ochotniczych\" pozwala ocenić, jakiego wzrostu siły bojowej Rosja może się spodziewać po mobilizacji przymusowej. \"Mobilizacja nie wpłynie na przebieg konfliktu w 2022 roku i może nie mieć zbyt dramatycznego wpływu na zdolność Rosji do potrzymania wysiłku na obecnym poziomie w 2023 roku\" - napisano w raporcie.\n\n\n\n\"Problemy podkopujące wysiłek Putina na rzecz mobilizacji społeczeństwa do walki są wreszcie tak głębokie i fundamentalne, że nie może on ich naprawić w najbliższych miesiącach, a być może przez lata. Putin prawdopodobnie mierzy się z twardymi ograniczeniami zdolności Rosji do prowadzenia wojny na dużą skalę\" - ocenia ISW.\n\nRosja odeszła od modelu armii opartej na poborowych\n\nAnalitycy zwracają uwagę, że rosyjskie siły zbrojne nie tworzyły warunków do skutecznej mobilizacji na dużą skalę co najmniej od 2008 roku i nie budowały siły rezerwowej potrzebnej do nagłego poboru i osiągnięcia natychmiastowego skutku na polu bitwy. \"Nie ma szybkich rozwiązań tych problemów\" - podkreślono.\n\n\n\nW ostatnich dekadach Rosja odchodziła od modelu opartego na poborowych i przeszła do modelu mieszanego, uwzględniającego żołnierzy z poboru i żołnierzy kontraktowych. Towarzyszyło temu skrócenie w latach 2007-2008 okresu obowiązkowej służby zasadniczej z dwóch lat do roku, co oznacza, że obecni rezerwiści poniżej 30. roku życia mają za sobą znacznie krótsze przeszkolenie.\n\n\n\nW ciągu ostatniego roku Putin podjął już tymczasem co najmniej cztery próby mobilizacji, które wyczerpały pulę dostępnych, zdolnych i gotowych do walki rezerwistów. Najnowsza \"częściowa mobilizacja\" będzie więc dotyczyła Rosjan, którzy nie chcieli walczyć i nie zaciągnęli się do wojska na ochotnika, ani nie zostali do tego jeszcze zmuszeni.\n\n\n\nProtesty i opór wobec mobilizacji są natomiast odzwierciedleniem niepowodzeń Putina w przygotowaniu rosyjskiego społeczeństwa na dużą wojnę. Urzędnicy i propagandyści Kremla do samego końca przed inwazją wyśmiewali możliwość ataku, a nawet część rosyjskich żołnierzy wydawała się zaskoczona, gdy wysłano ich do walki, ponieważ sądzili, że biorą udział w ćwiczeniach. Władze wciąż określały wojnę mianem \"specjalnej operacji wojskowej\".\n\n\n\n\"Informacyjne porażki Putina w tej kwestii są szczególnie ważne, ponieważ nie ma ukraińskich ani natowskich żołnierzy na rosyjskiej ziemi ani żadnego zagrożenia dla centrum Rosji. To nie jest rok 1812, 1914 ani 1941. Czynniki, które napędzały powszechną mobilizację w poprzednich wojnach Rosji są po prostu nieobecne w tej agresywnej wojnie z wyboru, jakkolwiek Putin przedstawia to społeczeństwu\" - podkreśla ISW.",
    "USA podtrzymują, że Rosja chce broni z Korei Północnej": "Siły zbrojne USA podtrzymują, że Rosja chce broni z Korei Północnej PM Piotr Miedziński 26.09.2022 09:07 Drukuj\n\nPDF\n\n\n\n\n\nFot. Uri Tours, flickr, CC BY-SA 2.0 Facebook\n\nTwitter\n\nLinkedIn\n\nKopiuj link\n\nWyślij email Departament Obrony USA podtrzymuje swoje informacje wywiadowcze, że Rosja zwróciła się do Korei Północnej w sprawie zakupu broni. Pjongjang zaprzecza, że sprzedał broń do Rosji – informuje KBS World.\n\nReklama\n\nReklama\n\nNa briefingu prasowym sekretarz prasowy Pentagonu gen. bryg. Pat Ryder, był pytany czy resort ma jakiekolwiek przesłanki, że doszło do zakupu broni przez Rosję z Korei Północnej, odpowiedział „ Waszyngton podtrzymuje informacje, które przekazał wcześniej i nie ma żadnych dodatkowych aktualizacji\". Ale rzecznik Rady Bezpieczeństwa Narodowego John Kirby na początku września, kiedy pojawiły się informacje później wyjaśniał, wcześniejsze oświadczenie generała Rydera , mówiąc, że zakupy nie zostały jeszcze zakończone i nie ma dowodów sugerujących, że broń zostanie użyta w wojnie na Ukrainie.\n\nMimo informacji Pentagonu, Korea Północna twierdzi, że nigdy nie sprzedawała broni Rosji i nie ma takich planów. Podobnie Moskwa zaprzeczyła wówczas tym doniesieniom mówiąc, że jakakolwiek sprzedaż broni między tymi dwoma krajami stanowiłby naruszenie sankcji ONZ.\n\nReklama\n\nRosyjska państwowa agencja informacyjna TASS informowała, że stosunki między Moskwą a Pjongjangiem „wchodzą w złoty wiek\". Powołując się na tegoroczne oświadczenie północnokoreańskiego Ministerstwa Spraw Zagranicznych, stwierdzono, że oba narody osiągnęły „nowe strategiczne znaczenie\" i że Korea Północna „stale solidaryzuje się z działaniami rosyjskich przywódców, mającymi na celu wyeliminowanie zagrożeń politycznych i wojskowych\". W lipcu prezydent Rosji Władimir Putin w liście do swojego odpowiednika Kim Jong-una obiecał rozszerzyć ich wszechstronne i konstruktywne stosunki dwustronne. Korea Północna powiedziała wówczas, że również będzie pogłębiać swoją \"przyjaźń\" z Moskwą. Pojawiają się nawet informacje, że Rosja ma dostarczać Korei Północnej pszenicę i energię w zamian za wsparcie dyplomatyczne w ONZ.\n\nW lipcu Korea Północna znalazła się wśród garstki krajów, w tym Syrii, które oficjalnie uznały zbuntowane republiki za suwerenne państwa . W tym czasie państwowe media Korei Północnej informowały, że jej minister spraw zagranicznych wysłał listy do dwóch „republik\", w których wyraził „wolę rozwijania stosunków międzypaństwowych z tymi krajami w idei niepodległości, pokoju i przyjaźni\". Ambasada Rosji w Korei Północnej z zadowoleniem przyjęła ten ruch i wsparcie Pjongjangu dla tego, co Moskwa nazywa „specjalną operacją wojskową\" na Ukrainie.\n\nReklama\n\nAmbasador Korei Północnej w Moskwie spotkał się niedawno z wysłannikami dwóch wspieranych przez Rosję separatystycznych terytoriów w regionie Donbasu na Ukrainie i wyraził optymizm co do współpracy w \"dziedzinie migracji siły roboczej\" – pisało AP. Pomysł ten jest otwarcie popierany przez wysokich rangą rosyjskich urzędników i dyplomatów, którzy przewidują napływ taniej siły roboczej, która mogłaby zostać rzucona w \"najbardziej uciążliwe warunki\", jak to określił ambasador Rosji w Korei Północnej w ostatnim wywiadzie. Rosyjski wicepremier Marat Khusnullin powiedział, że północnokoreańskie firmy budowlane już zaoferowały pomoc w odbudowie obszarów w Donbasie ogarniętych wojną, a północnokoreańscy pracownicy byliby mile widziani, gdyby przyjechali. Stwierdził, że jest mało prawdopodobne, by e pracownicy budowlani pracowali w czasie walk, jednak gdy te i w tym rejonie ustaną, ich przybycie jest jak najbardziej prawdopodobne, a wtedy obydwa kraje będą mogły skorzystać na obudowie tamtych terytoriów.\n\n6 września generał Ryder powiedział, że USA mają informacje wywiadowcze wskazujące na to, że Rosja jest w trakcie potencjalnego zakupu milionów rakiet i pocisków artyleryjskich od Korei Północnej aby uzupełnić zapasy w związku z rosyjską inwazją na Ukrainie. Ministerstwo obrony Rosji miało zwróciło się do Pjongjangu, przekazując informacje, że rosyjskie wojsko cierpi z powodu poważnych braków w zaopatrzeniu na Ukrainie, częściowo z powodu kontroli eksportu i sankcji. Urzędnicy amerykańskiego wywiadu uważają, że Rosjanie mogą w przyszłości próbować nabyć dodatkowy północnokoreański sprzęt wojskowy. Amunicja, którą Korea Północna podobno zamierza sprzedać Moskwie, to prawdopodobnie kopie broni z czasów sowieckich, które mogą pasować do rosyjskich wyrzutni. Wciąż jednak pojawiają się pytania o jakość dostaw i o to, na ile faktycznie mogłyby one pomóc rosyjskim wojskowym.\n\nReklama\n\nCzytaj też Korea Północna szykuje test pocisku balistycznego odpalanego z okrętu podwodnego\n\nReklama\n\nKorea Północna może być kluczowa dla Rosji. Według niezależnego rosyjskiego portalu Insider Rosja pod koniec tego roku zostanie prawie bez amunicji, artylerii i opancerzonych pojazdów bojowych. Według szacunku serwisu Rosja w ciągu sześciu miesięcy wykorzystała ponad 7 mln pocisków z własnych magazynów, nie wliczając do tego amunicji zdobytej w czasie walk. Dziennie siły rosyjskie mają zużywać około 60 tys. sztuk amunicji, czyli tyle ile w czasie najcięższych walk w 1942 roku, dokonując nawet 800 ataków ogniowych. Według szacunków ukraińskiego wywiadu zasoby rakietowe Rosji skurczyły się do 45 proc. w porównaniu z liczbą pocisków, jakie posiadała przed inwazją na Ukrainę. Rosja przede wszystkich ma problem z rakietami Iskander i Kalibr. W związku z tym, że Rosja nie posiada ich wiele, wojsko wykorzystuje Ch-22 i , ale ich zapasy też maleją. Z tego też powodu wojska rosyjskie coraz częściej atakują naziemne cele na Ukrainie przy użyciu systemów przeciwlotniczych S-300.",
    "Ukraiński resort obrony na nagraniu: wygląda na to, że \"zdemobilizujemy\" tych Rosjan przed czasem": "Ministerstwo Obrony Ukrainy opublikowało w mediach społecznościowych nagranie, które nawiązuje do ogłoszonej częściowej mobilizacji w Rosji. Pokazano w nim między innymi rosyjską policję, która bije i zatrzymuje mężczyzn protestujących przeciwko decyzji Władimira Putina w sprawie poboru. \"Wiemy też, że niedługo ci 'żołnierze' będą na froncie, a przy takiej miłości do alkoholu będzie im łatwiej umrzeć na naszej ziemi\" - napisał ukraiński resort obrony.\n\nW środę prezydent Rosji Władimir Putin ogłosił częściową mobilizację, która ma objąć oficjalnie 300 tysięcy osób. Niezależne media donoszą, że dekret zawiera niejawny punkt, w którym mowa jest o tym, że zaciąg ma objąć milion osób. Rosyjskie władze od czwartku prowadzą mobilizację na masową skalę.\n\nWedług doniesień medialnych przejścia graniczne (lądowe, kolejowe i lotnicze) szturmowane są przez osoby chcące uniknąć wcielenia do wojska. Rzecznik prasowy Kremla Dmitrij Pieskow zaprzecza tym doniesieniom.\n\nRuch na granicy Finlandii z Rosją Reuters\n\n\"Wygląda na to, że 'zdemobilizujemy' tych Rosjan przed czasem\"\n\nMinisterstwo Obrony Ukrainy opublikowało w niedzielę na Twitterze nagranie, które nawiązuje do ogłoszonej mobilizacji w Rosji. Pokazano w nim fragmenty filmów z mediów społecznościowych, na których między innymi rosyjska policja bije i zatrzymuje mężczyzn protestujących przeciwko wezwaniu do wojska.\n\nJak wynika z nagrania ukraińskiego resortu, zatrzymani mogą zostać zmobilizowani. Inne ujęcia pokazują mężczyzn, którzy mają pić alkohol, oraz leżących pod ścianą, jak można się domyślać, śpiących. Na wideo pojawiają się także inni mężczyźni, których zachowanie sugeruje, że mogą znajdować się pod wpływem alkoholu. Niektórzy są w mundurach wojskowych.\n\n\"Wygląda na to, że 'zdemobilizujemy' tych Rosjan przed czasem\" - napisano pod koniec nagrania, a wcześniej przypomniano, że rosyjskie wojsko - jak szacuje strona ukraińska - straciło do tej pory ponad 56 tysięcy żołnierzy.\n\nWideo zawiera również ujęcia pokazujące porzucony przez Rosjan, przechwycony przez siły ukraińskie sprzęt wojskowy - zarówno ciężki, jak czołgi i pojazdy opancerzone, jak i osobisty, jak na przykład broń.\n\n\"Rozumiemy, że nie wszystkie rosyjskie wojska są takie i w Rosji są jeszcze resztki zawodowej armii, która nie została jeszcze zniszczona przez ukraińskie wojsko\" - napisało Ministerstwo Obrony Ukrainy. \"Wiemy też, że niedługo ci 'żołnierze' będą na froncie, a przy takiej miłości do alkoholu będzie im łatwiej umrzeć na naszej ziemi\" - dodało.\n\nAmerykański think tank: problemy i błędy podczas mobilizacji\n\nNiezależnie od prawdziwej liczby powołanych, procesowi mobilizacji towarzyszy chaos - zauważają analitycy. Jak ocenił amerykański Instytut Badań nad Wojną, w Rosji obserwowane są problemy i błędy podczas prowadzenia poboru do armii. Niejednolite warunki mobilizacji w regionach mogą zaostrzać napięcia społeczne - zwrócił uwagę ISW.\n\nThink tank podał na przykład, że mobilizacją są obejmowani mężczyźni niespełniający przedstawionych przez Kreml kryteriów. W szczególności chodzi o zapowiedź ministra obrony Siergieja Szojgu, że mobilizacja w pierwszej kolejności będzie dotyczyć osób z doświadczeniem w działaniach wojennych. Pojawiają się doniesienia o tym, że wezwania otrzymują starsi mężczyźni, studenci, pracownicy przemysłu zbrojeniowego, cywile bez doświadczenia bojowego, pracownicy linii lotniczych i lotnisk oraz osoby z chorobami przewlekłymi.\n\nProtesty w Rosji Obywatele protestują przeciw częściowej mobilizacji. Zatrzymania w Moskwie | PAP/EPA/MAXIM SHIPENKOV Zatrzymania w Moskwie | PAP/EPA/ANATOLY MALTSEV Zatrzymania w Moskwie | PAP/EPA/ANATOLY MALTSEV Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP Protesty w Moskwie | MAXIM SHIPENKOV/EPA/PAP\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:kz//now\n\nŹródło: tvn24.pl, Reuters, PAP",
    "Chaos mobilizacji w Rosji. 214. dzień wojny": "Analizy\n\nChaos mobilizacji w Rosji. 214. dzień wojny\n\nOgłoszona 21 września mobilizacja w Rosji jest realizowana pośpiesznie, a komisje wojskowe nie stosują się do jej założeń w zakresie poboru rezerwistów wyłącznie konkretnych specjalności. O kłopotach organizacyjnych świadczy list przewodniczącego rosyjskiej Rady Praw Człowieka Walerija Fadiejewa do ministra obrony Siergieja Szojgu z 24 września z prośbą o pilne rozwiązanie problemów związanych z mobilizacją. Napisano w nim, że pierwsze dni częściowej mobilizacji pokazały, że komisariaty wojskowe nie mają planu poboru, dysponują starymi, niezweryfikowanymi bazami danych i nie zwalniają od powołania osób, które zgodnie z przepisami powinny dostać odroczenie. Kłopoty z mobilizacją potwierdziło również kilku gubernatorów, zaś na Krymie wykorzystano ją jako środek represji wobec Tatarów Krymskich, powołując 1,5 tys. mężczyzn.\n\nZastępca szefa Głównego Zarządu Operacyjnego Sztabu Generalnego Sił Zbrojnych Ukrainy Ołeksij Hromow poinformował, że według wstępnych szacunków rosyjski pobór odbędzie się co najmniej w dwóch etapach. W pierwszym, przypuszczalnie w ciągu półtora miesiąca, nieprzyjaciel planuje ukompletować do pełnych stanów jednostki wojskowe biorące udział w operacjach bojowych. Nie jest wykluczone, że część zmobilizowanych zostanie wykorzystana do uzupełnienia służby granicznej Federalnej Służby Bezpieczeństwa.\n\nGłówną areną walk pozostaje Donbas. Siły rosyjskie zbliżyły się do Bachmutu od północnego wschodu, są jednak odpierane na jego obrzeżach. Niepowodzeniem zakończyły się także kolejne próby natarcia na to miasto od wschodu i na pozycje ukraińskie na południe od niego. Wciąż mają trwać walki o miejscowości na północny wschód od Bachmutu, na południe i południowy wschód od Siewierska oraz na północ od Gorłówki. Po kilkudniowej przerwie siły rosyjskie wznowiły natarcie w zachodniej części obwodu donieckiego. Z kolei obrońcy odparli kolejne ataki na północ i zachód od Doniecka i ponawiają ataki w rejonie Łymanu. Odbili także miejscowość Jaćkiwka przy granicy z obwodem charkowskim, a według części źródeł mieli także okrążyć dwa bataliony przeciwnika w miejscowości Drobyszewe. Niepowodzeniem zakończyło się rosyjskie natarcie na wschodnich obrzeżach Kupiańska.\n\nRosyjskie artyleria i lotnictwo kontynuują ostrzał i bombardowania pozycji i zaplecza wojsk ukraińskich wzdłuż linii styczności (celem zmasowanego ostrzału była Awdijiwka) oraz w przygranicznych rejonach obwodów czernihowskiego i sumskiego. Atakowane są Charków i odzyskane na początku września obszary obwodu charkowskiego, rejony nikopolski i synelnykowski obwodu dniepropetrowskiego, Mikołajów i Oczaków oraz Zaporoże (przez kolejne doby miasto było jednym z głównych celów ataków rakietowych) wraz z miejscowościami położonymi na południowy wschód od niego. Zakupioną w Iranie amunicją krążącą Rosjanie atakowali cele w Odessie i jej okolicach. Głównym celem artylerii i lotnictwa obrońców pozostają rosyjskie pozycje i zaplecze w obwodzie chersońskim (m.in. most Kachowski i przeprawy w rejonie Nowej Kachowki). Ukraińscy dywersanci przeprowadzili ataki w okolicach Mariupola, Berdiańska i Melitopola.\n\nNa okupowanych terytoriach trwają „referenda aneksyjne”. Ich zakończenie planowane jest na 27 września, lecz już dwa dni wcześniej organizatorzy poinformowali o przekroczeniu 50-procentowej frekwencji, co oznacza, że referenda uznano za „ważne”. Sam proces zbierania głosów przypomina operację specjalną: na okupowanych terytoriach obwodów chersońskiego i zaporoskiego po miejscowościach krążyły ochraniane przez żołnierzy mobilne urny. Rosjanie nie są w stanie zagwarantować bezpieczeństwa referendum – w Melitopolu, Chersoniu i Berdiańsku miały miejsce akty dywersji (eksplozje ładunków wybuchowych w pobliżu siedzib władz kolaboranckich), a trwające ukraińskie ostrzały rakietowe i artyleryjskie dezorganizowały pracę części punktów wyborczych. Oddawanie głosów jest często wymuszane pod groźbą utraty pracy czy świadczeń socjalnych, odnotowywano również przypadki oddawania przez jedną osobę wielu głosów w imieniu członków rodziny.\n\nKijów poczynił kroki prawne mające wykazać, że organizacja tzw. referendów jest nielegalna. 23 września Prokuratura Generalna wszczęła postępowania karne w sprawie przeprowadzenia referendów w obwodach donieckim, ługańskim, zaporoskim i chersońskim. Na etapie postępowania przygotowawczego gromadzona jest dokumentacja, a weryfikacji podlega udział w nielegalnej działalności ponad 4 tys. osób zaangażowanych w organizację głosowania. Tego samego dnia prezydent Wołodymyr Zełenski wezwał mieszkańców okupowanych terytoriów do przekazywania ukraińskim służbom specjalnym wszelkich danych o organizatorach pseudoreferendów, a także o postępach rosyjskiej mobilizacji.\n\nSiły Operacji Specjalnych i Państwowa Straż Graniczna Ukrainy ostrzegają, że rośnie prawdopodobieństwo użycia przez Rosjan grup dywersyjnych działających z terytorium Białorusi. Ujawniono, że 20 września do Mińska przybyło 130 uzbrojonych najemników z „prywatnej” firmy wojskowej „Liga”. Mieli oni zostać wyposażeni w 300 ukraińskich mundurów wojskowych i rozmieszczeni w obiekcie należącym do powiązanej z białoruskim blokiem siłowym firmy ochroniarskiej GardService. Kijów nie wyklucza, że grupy dywersyjne, uzupełnione przez „ochotników” z Białorusi, mogą być użyte na terytorium obwodów wołyńskiego, rówieńskiego, żytomierskiego i kijowskiego.\n\nNiemcy przekazały Ukrainie ostatnie sześć z obiecanych 30 samobieżnych dział przeciwlotniczych „Gepard” wraz z 6 tys. sztuk amunicji do nich, co stanowi niespełna jedną jednostkę ognia dla każdego z dział (zapas amunicji do zamontowanych w „Gepardach” armat 35 mm wynosi 640 sztuk, co pozwala na nieco ponad minutę ciągłego ognia).\n\nKomentarz",
    "Rosja. Torturowali brytyjskiego żołnierza muzyką ABBY. \"Piekło na ziemi\"": "Brytyjski żołnierz walczący na wojnie po stronie Ukrainy, po uwolnieniu z niewoli opowiedział o torturach, których doświadczył ze strony sił wspierających Rosję. Mężczyzna był maltertowany fizycznie i psychicznie. Jedna z tortur polegała na ciągłym słuchaniu jednej piosenki szwedzkiego zespołu ABBA.\n\n48-letni Shaun Pinner walczył na wojnie po stronie Ukrainy. W kwietniu, podczas oblężenia Mariupola (obwód doniecki), mężczyzna został schwytany przez prorosyjskich separatystów i trafił do niewoli.\n\nZOBACZ: Mobilizacja w Rosji. Strzały w komisji poborowej w mieście Ust-Ilimsk\n\nW czerwcu Pinner wraz z innym Brytyjczykiem walczącym po stronie Ukrainy został skazany na karę śmierci.\n\nPo sześciu miesiącach mężczyzna został jednak uwolniony. Stało się tak dzięki mediacji saudyjskiego księcia koronnego Muhammada ibn Salmana.\n\nPo powrocie do domu 48-latek opowiedział mediom jak traktowali go oprawcy. Mężczyzna przekazał, że był wielokrotnie torturowany fizycznie i psychicznie oraz jadł jedynie czerstwy chleb i pił brudna wodę.\n\n\"Robili to tylko dla zabawy\"\n\n- Ostatnie sześć miesięcy to najgorsze dni w moim życiu. Myślałem, że umrę. To było piekło na ziemi - wyznał brytyjskim mediom 48-latek.\n\nMężczyzna opisywał, że był dźgany nożem oraz rażony prądem. - To był ogromny szok. Za każdym razem robili to przez 40 sekund. Wyglądało na to, że robili to tylko dla zabawy - powiedział Brytyjczyk.\n\nZOBACZ: Rosjanie szykują pokazowy proces. Pokazali cele jeńców z pułku Azow\n\nPo tym, gdy mężczyzna został skazany na śmierć, był poddawany pozorowanym egzekucjom. - Wszedł facet i przyłożył mi pistolet do tyłu głowy, odbezpieczył go i powiedział: \"Teraz umrzesz\". Myślałem, że to dla mnie koniec. Potem zaczął się śmiać, powiedział, że żartuje i uderzył mnie pistoletem - opisywał.\n\nW niewoli 48-latek był również zmuszany do ciągłego słuchania zapętlonej piosenki \"Mamma Mia\" zespołu ABBA, co miało mu uniemożliwić zasypianie.\n\n- Nigdy więcej nie chcę słuchać tej piosenki. Już wcześniej nie lubiłem ABBY, więc to naprawdę była tortura - powiedział. Jak dodał, gdy został przeniesiony w inne miejsce oprawcy zmienili repertuar i \"katowali go\" piosenką \"Believe\" w wykonaniu amerykańskiej piosenkarki Cher.\n\nWIDEO: \"Skoro o śmieciach mowa, to wrócimy też do słów Władimira Putina\" Twoja przeglądarka nie wspiera odtwarzacza wideo...\n\ndk/bas/polsatnews.pl",
    "Rosjanie protestują przeciwko częściowej mobilizacji. Złapali się za ręce, wykonali tradycyjny taniec i piosenkę": "Świstak Tymko III, który tradycyjnie w lutym przewiduje termin nadejścia wiosny, ma się dobrze i przetrwał rosyjską okupację - poinformował w poniedziałek portal Meduza. Wieś Nesteriwka na wschodzie Ukrainy, w której mieszka gryzoń, była przez pół roku okupowana przez wojska rosyjskie.\n\nTymko III wraz z ok. 30 innymi świstakami mieszka w stacji biologicznej charkowskiego Uniwersytetu im. Karazina. Położona ok. 75 km na południowy wschód od Charkowa Nesteriwka została zajęta przez Rosjan w pierwszych dniach inwazji pod koniec lutego i wyzwolona przez Siły Zbrojne Ukrainy podczas wrześniowej kontrofensywy.\n\nPrzez cały ten czas zwierzętami zajmowało się dwoje opiekunów: Wołodymyr i Hałyna, którzy zostali ze zwierzętami - powiedział portalowi dyrektor stacji Wołodymyr Hrubnyk. To dzięki ich pracy wszystkie zwierzęta przetrwały, są zdrowe i mają się dobrze - podkreślił.\n\nTeraz świstaki przygotowują się do zimowego odpoczynku, mam nadzieję, że w lutym Tymko III znów przepowie koniec zimy, jak przed wojną - przekazał Hrubnyk.\n\n***\n\nTymko III jest tradycyjnie budzony w pierwszych dniach lutego. Jeśli nie zobaczy swojego cienia, oznacza to szybkie nadejście wiosny, a jeśli go zobaczy - kolejne sześć tygodni zimy.\n\n\n\nDzień Świstaka stacja Uniwersytetu im. Karazina urządza od 2004 roku wzorem rytuału z amerykańskiego stanu Pensylwania, gdzie nadejście wiosny przepowiada najsłynniejszy świstak świata Phil.",
    "215. dzień wojny. Czy Rosja zrzuci bombę na Kijów? Odwet byłby potężny": "Na frontach zmiany są minimalne. Rosja straciła zdolności ofensywne, a Ukraińcy atakują ostrożnie, żeby nie ponosić nadmiernych strat. Nadal rozmiękczają też przeciwnika precyzyjnymi uderzeniami. Czy Rosja w tej sytuacji może użyć broni jądrowej? Gdzie i jakiej?\n\nOstrożna ukraińska ofensywa toczy się na wschód od rzeki Oskił. Jest prowadzona stosunkowo niewielkimi siłami, dlatego wojska posuwają się powoli i nie wdają w żadne krwawe szturmy. Wykorzystują słabość rosyjskiej obrony, w którą się powolutku wgryzają. Niewielkie zmiany widać na północ od Łymanu, gdzie Ukraińcy uchwycili wieś Maliiwka.",
    "KE krytykuje Serbię za plan konsultacji z Rosją": "W obecnych okolicznościach relacje z Rosją nie mogą być prowadzone tak, jakby nic się nie działo - zadeklarował w poniedziałek na konferencji prasowej w Brukseli rzecznik Komisji Europejskiej ds. zagranicznych Peter Stano, odnosząc się do zawartego przez Serbię planu konsultacji z MSZ Rosji na lata 2023-2024.\n\n„Mamy do czynienia z zaangażowaniem Rosji w bezprawną i nieusprawiedliwioną agresję przeciwko suwerennemu państwu - Ukrainie. Rosja codziennie łamie Kartę Narodów Zjednoczonych, prawo międzynarodowe; jej siły zbrojne popełniają zbrodnie wojenne na narodzie ukraińskim. W dodatku, kilka dni temu Rosja ogłosiła wejście na ścieżkę dalszej eskalacji i konfrontacji poprzez tzw. częściową mobilizację i nielegalne referenda dotyczące aneksji części terytoriów Ukrainy” - przypomniał Stano.\n\n„Jeśli w tych okolicznościach widzimy, że serbskie MSZ zgadza się na regularne konsultacje z ministerstwem spraw zagranicznych kraju, który popełnia te wszystkie czyny, to jest to bardzo czytelny znak, że chce wzmocnić więzy z Rosją. Wzbudza to bardzo poważne wątpliwości. Unia Europejska zakomunikowała swoim partnerom, zwłaszcza tym którzy są w procesie akcesyjnym, czyli też Serbii, która jest państwem kandydującym do UE, że relacje z Rosją w obecnych okolicznościach nie mogą być prowadzone na takiej zasadzie, jakby nic się nie stało. (…) Traktujemy to bardzo poważnie” - zadeklarował przedstawiciel KE.\n\n„Mogę tylko przypomnieć, że Serbia podjęła samodzielną decyzję, że przystąpienie do UE jest jej strategicznym priorytetem. (…) Ta decyzja zakłada dostosowanie się do polityki europejskiej, w tym zagranicznej” - dodał.\n\nW piątek szef MSZ Serbii Nikola Selaković podpisał wraz ze swym rosyjskim odpowiednikiem Siergiejem Ławrowem plan konsultacji pomiędzy ministerstwami spraw zagranicznych na lata 2023-2024. Serbski minister bronił w niedzielę tego porozumienia, argumentując, że ma ono charakter „techniczny” i nie dotyczy kwestii bezpieczeństwa. Selaković przekonywał, że tego rodzaju umowy Belgrad podpisywał z Moskwą od 1996 roku.\n\nCzytaj też: Rosjanie masowo uciekają przed mobilizacją\n\nPAP/kp",
    "Rosja może ogłosić aneksję okupowanych terenów Ukrainy już 30 września": "​Rosja może ogłosić aneksję okupowanych terenów Ukrainy 30 września, trzy dni po zakończeniu trwających tam pseudoreferendach - wynika z informacji podawanych przez państwową agencję TASS. Na ten dzień zapowiadane jest także wystąpienie Władimira Putina w Zgromadzeniu Federalnym.\n\nPunkt głosowania w rosyjskim Nowoczerkasku / STRINGER / PAP/EPA\n\nOd 23 do 27 września w tzw. Donieckiej Republiki Ludowej i Ługańskiej Republiki Ludowej oraz na okupowanych terenach obwodów chersońskiego, zaporoskiego i donieckiego w Ukrainie prowadzone są pseudoreferenda w sprawie przyłączenia regionów do Rosji. Nad całym procesem czuwa rosyjska armia. W niektórych miejscach, np. w obwodzie zaporoskim, po mieszkaniach chodzą specjalne brygady złożone z członków komisji wyborczych oraz uzbrojonych w karabiny policjantów. To w ich towarzystwie mieszkańcy mają decydować, czy chcą, by ich region został przyłączony do Rosji.\n\nPlebiscyt jest także prowadzony w Rosji, gdzie rzekomo głosują uchodźcy z okupowanych terenów.\n\nMoskwa nie stara się za bardzo, by te \"plebiscyty\" wyglądały na wiarygodne, choć są nadzorowane przez zaprzyjaźnionych \"obserwatorów międzynarodowych\". Wyniki nie są oczywiście znane, bo głosowanie wciąż trwa, ale rosyjskie media ogłosiły, że projekty ustaw o dołączeniu okupowanych terenów do Federacji Rosyjskiej będą mogły trafić do Dumy Państwowej już 28 września, dzień po zakończeniu pseudoreferendów. Parlament ma nad nimi głosować 29 września.\n\nJak podaje agencja TASS, powołując się na źródło w Dumie Państwowej, 30 września może zostać przeprowadzona \"procedura przyłączenia DRL, ŁRL oraz obwodów chersońskiego i zaporoskiego do Rosji\".\n\nTego też dnia prezydent Władimir Putin ma przemawiać w Zgromadzeniu Federalnym. Według kanału Wiorstka, wystąpienie ma być podobne do tego z 2014 roku, gdy Rosja anektowała Krym. Wtedy Putin twierdził m.in., że półwysep jest \"rosyjski, ukraiński i tatarski\", a nie \"banderowski\" i zapewniał o tym, że Ukraina jest \"bratnim narodem\" oraz skrytykował dążenia Kijowa do wejścia do NATO.\n\nPonieważ Ukraina ogłosiła, że aneksja niczego nie zmieni w działaniach wojennych, to \"pokojowe\" przemówienie Putina będzie prawdopodobnie wykorzystywane w propagandzie, w której Kijów będzie obwiniany o bycie \"agresorem\". Według Wiorstki, na Kremlu dyskutuje się nad możliwością wprowadzenia stanu wojennego po przyłączeniu okupowanych terytoriów. Źródła mówią, że takie rozwiązane jest \"niepożądane, ale możliwe\".\n\nDodatkowo niewykluczone, że władze wprowadzą zakaz wyjazdu z Rosji dla rezerwistów. Wszystko dlatego, że Moskwa oceniła skalę ucieczek mężczyzn z kraju jako \"alarmującą\".",
    "Rosja. Sprzeciwiał się mobilizacji, rzucając koktajle Mołotowa. Został zatrzymany [WIDEO]": "21 września Władimir Putin ogłosił częściową mobilizację. Mimo zapewnień rosyjskiego rządu, że mobilizacja wojskowa jest częściowa i obejmie 300 tysięcy rezerwistów, dekret prezydencki nie wprowadza ograniczeń w akcji werbunkowej.\n\nREKLAMA\n\nZobacz wideo Na czym ma polegać mobilizacja do działania w PiS? Pytamy posła Andzela\n\nRosja. 35-latek podpalił urząd rekrutacyjny - rzucał koktajlami Mołotowa\n\nPrzeciwko poborowi do wojska protestują Rosjanie w kilkudziesięciu miastach. W nocy z niedzieli na poniedziałek 35-letni Rosjanin zademonstrował swój sprzeciw wobec mobilizacji rzucając koktajlami Mołotowa w urząd rekrutacyjny znajdujący się w Uriupinsku, położonym we wschodnio-południowej Rosji. Jak informuje rosyjski kanał Baza, podpalacz został aresztowany na miejscu zdarzenia.\n\n\"Według wstępnych danych około godziny 4 nad ranem nieznana osoba podjechała samochodem pod wejście wojskowego komisariatu Uriupinsk (obwód wołgogradzki), po czym wysiadła i zaczęła rzucać koktajlami Mołotowa w budynek\" - czytamy na Telegramie Baza.\n\nRosja. 25-latek zastrzelił dowódcę. \"Więzienie jest lepsze niż śmierć\"\n\nPrzeczytaj więcej informacji z kraju i ze świata na stronie głównej Gazeta.pl\n\nW chwili zdarzenia funkcjonariusze patrolowali teren wojskowego biura i dostrzegli młodego mężczyznę, którego szybko zatrzymali. Koktajle Mołotowa miał rzucać 35-letni Michaił Filatow. Mężczyzna przekazał, że chciał w ten sposób zamanifestować swój sprzeciw wobec częściowej mobilizacji. Pożar urzędu został szybko ugaszony.\n\nMobilizacja w Rosji. ISW: Rezerwy mogą nie zostać utworzone\n\nStrzelanina w urzędzie mobilizacyjnym na Syberii - \"więzienie jest lepsze niż śmierć w Ukrainie\"\n\nBiałoruski niezależny kanał Nexta poinformował w poniedziałek, że w jednym z urzędów mobilizacyjnych na Syberii powołany do służby otworzył ogień z broni palnej i ranił wojskowego urzędnika. Były wiceminister, a obecnie urzędnik MSW Ukrainy Anton Heraszczenko przekazał, że postrzelony przez 25-latka Aleksander Jelisejew zmarł. Do strzelaniny doszło w Ust-Ilimsku, na północy od Irkucka. \"Dowódca Aleksandr Jelisejew został czterokrotnie postrzelony. Zabójcą jest Ruslan Zinin, urodzony w 1997 roku, 'częściowo zmobilizowany'. Uznał, że więzienie jest lepsze niż śmierć w Ukrainie\" - napisał ba Twitterze Anton Heraszczenko.",
    "Gurulow znów straszy atakiem jądrowym. Podał ewentualny cel": "Gurulow grozi natomiast Polsce i wojskom NATO, które tu stacjonują. \"Widać, że są skłonni przemieszczać wojska NATO w Polsce do granicy z Ukrainą. To tam, jeśli się pojawią, będzie idealny cel dla taktycznej broni jądrowej, aby nikt inny nigdy tego nie spróbował\" – napisał na Telegramie Gurulow.",
    "Rosjanie już wiedzą, kto strzelał w szkole w Iżewsku. „Miał schizofrenię”": "W poniedziałek rano w szkole nr 88 w stolicy Udmurcji, Iżewsku, doszło do strzelaniny. Najnowsze doniesienia mówią o 15 ofiarach, z czego 11 to dzieci. Kolejne 24 osoby, w tym 22 dzieci, zostały ranne. W Udmurcji ogłoszono żałobę.\n\nReklama\n\nU napastnika ze szkoły w Iżewsku zdiagnozowano schizofrenię, a mężczyzna był pod opieką psychiatryczną - powiedział w poniedziałek po południu rosyjski minister edukacji Siergiej Krawcow.\n\nCzytaj więcej Przestępczość Piętnaście ofiar strzelaniny w szkole w Iżewsku. Nie żyje dziewięcioro dzieci W mieście Iżewsk, stolicy Udmurcji, autonomicznej republiki leżącej w europejskiej części Federacji Rosyjskiej, doszło do strzelaniny w szkole. Sprawca popełnił samobójstwo. Lokalny kanał 112 na Telegramie podaje, że zginęło 15 osób, w tym 9 dzieci.\n\n- Stwierdzono, że był już w rejestrze psychiatrycznym, cierpiał na schizofrenię. Udało mu się zabić ochroniarza i wejść do szkoły – powiedział Krawcow, cytowany przez agencję RIA Nowosci.\n\n\n\nNapastnik, który popełnił samobójstwo, to mężczyzna urodziny w 1988 roku. W przeszłości uczęszczał do szkoły nr 88 w Iżewsku.\n\n",
    "Rosjanie wystrzelili rakiety z wielu wyrzutni w pobliżu Charkowa [RELACJA NA ŻYWO]": "22:33 Świstak Tymko III, który tradycyjnie w lutym przewiduje termin nadejścia wiosny, ma się dobrze i przetrwał rosyjską okupację - poinformował w poniedziałek portal Meduza. Wieś Nesteriwka na wschodzie Ukrainy, w której mieszka gryzoń, była przez pół roku okupowana przez wojska rosyjskie.\n\n21:56 Kwestie dotyczące sytuacji na Ukrainie w kontekście bezpieczeństwa oraz pomocy humanitarnej były jednymi z głównych tematów rozmów prowadzonych przez ministra spraw zagranicznych Zbigniewa Raua w Waszyngtonie - przekazało w poniedziałek MSZ.\n\n21:48 Przedstawiciel ukraińskiego wywiadu wojskowego (HUR) Andrij Jusow powiedział w poniedziałek, że na uruchomioną przez jego kraj infolinię z poradami, jak się poddać i trafić do niewoli ukraińskiej, dzwoni wielu Rosjan, nawet jeszcze niezmobilizowanych na wojnę.\n\n21:05 Ukraińska prokuratura poinformowała w poniedziałek, że ustaliła tożsamość wojskowego Rosji, który brał udział w zabójstwie obywatela Ukrainy w miejscowości Zdwyżiwka pod Buczą w obwodzie kijowskim; wojskowy ten został wzięty do niewoli w obwodzie chersońskim.\n\n20:21 Nikt nie przyszedł na antyukraiński protest w Sanoku.\n\n20:06 Brytyjskie ministerstwo spraw zagranicznych objęło w poniedziałek sankcjami 92 osoby i instytucje wspierające wojnę na Ukrainie oraz zaangażowane w przeprowadzenie fikcyjnych referendów w czterech regionach Ukrainy w sprawie przyłączenia ich do Rosji.\n\n19:40 Kongresmeni prowadzący negocjacje budżetowe uzgodnili wstępny kształt nowego pakietu wydatków na pomoc dla Ukrainy w wysokości ok. 12 mld dolarów - podała w poniedziałek agencja Reutera. Biały Dom wnioskował pierwotnie o 11,7 mld oraz dodatkowe 2 mld na pomoc w obszarze bezpieczeństwa energetycznego.\n\n19:05 Holandia zwiększy pomoc wojskową dla Ukrainy - zapowiedział w poniedziałek holenderski premier Mark Rutte.\n\n18:43 Telewizja CBS wydała w poniedziałek sprostowanie do niedzielnego wywiadu z ukraińskim prezydentem Wołodymyrem Zełenskim, dementując informacje o tym, że Ukraina otrzymała systemy obrony powietrznej NASAMS z USA. Powodem błędu miało być złe tłumaczenie.\n\n17:37 Jeśli wojska rosyjskie nie wycofają się z terenu zaporoskiej elektrowni jądrowej, to Rosja powinna zostać zawieszona w prawach członka Międzynarodowej Agencji Energii Atomowej, a następnie wyrzucona z tej organizacji - mówi PAP minister klimatu i środowiska Anna Moskwa.\n\n17:35 Rosyjska agresja na Ukrainę uderzyła w światową gospodarkę – piszą autorzy opublikowanego w poniedziałek raportu Organizacji Współpracy Gospodarczej i Rozwoju (OECD) „Paying the Price of War”.\n\n17:04 Doradca ds. bezpieczeństwa narodowego USA Jake Sullivan i szef amerykańskiej dyplomacji Antony Blinken ostrzegli Rosję, że użycie broni jądrowej będzie oznaczało dla niej katastrofalne konsekwencje. Takie ostrzeżenia mieli wystosować wobec Moskwy także przedstawiciele innych państw NATO.\n\n16:23 Siedem osób, w tym 15-letnia dziewczynka, zginęło w poniedziałek w rosyjskim ostrzale rakietowym w mieście Perwomajski w obwodzie charkowskim Ukrainy - poinformowały służby ratownicze. W wyniku ostrzału zniszczone zostały całkowicie dwa domy mieszkalne.\n\nOstrzał nastąpił wczesnym popołudniem. Pociski spadły na obiekty infrastruktury cywilnej. Doszło do uszkodzenia ważnych obiektów infrastruktury - podała agencja Interfax-Ukraina. Trwa gaszenie pożaru i akcja ratunkowa.\n\n16:08 Co najmniej 15 osób, w tym 11 dzieci, zginęło, a 24 osoby zostały ranne w wyniku poniedziałkowej strzelaniny w szkole w Iżewsku, stolicy republiki Udmurcja w europejskiej części Rosji; sprawca był w momencie ataku ubrany w koszulkę ze swastyką - powiadomiła agencja Reutera za rosyjskim Komitetem Śledczym.\n\n15:50 Władze lotniska w Tiumeniu na Syberii Zachodniej potwierdziły, że otrzymały z komend wojskowych listy osób podlegających mobilizacji na wojnę i osoby te nie będą mogły odlecieć z Tiumenia za granicę - podał w poniedziałek regionalny portal informacyjny 72.ru.\n\n15:33 Irańskie drony bojowe Shahed-131, wykorzystywane przez Rosję w wojnie z Ukrainą, zawierają procesory wyprodukowane przez amerykańską firmę Texas Instruments - poinformowała w poniedziałek gazeta internetowa Ukrainska Prawda za Centrum Komunikacji Strategicznej Sił Zbrojnych Ukrainy.\n\n15:18 Sekretarz Stanu USA Antony Blinken poinformował w poniedziałek o przeznaczeniu 457,5 mln dolarów na pomoc dla cywilnych służb i policji Ukrainy. Część pieniędzy zostanie przeznaczona na śledztwa w sprawie rosyjskich zbrodni wojennych.\n\n15:02 Porzucona rosyjska amunicja.\n\n15:00 Obywatele Federacji Rosyjskiej, mobilizacja zamieni się dla was w \"pogrzeb\" - ostrzegają ukraińscy spadochroniarze. - Lepiej się poddać, to uratuje ci życie - napisał Sztab Generalny Ukrainy na Twitterze.\n\n14:49 Zachodnie sankcje nałożone na Rosję w związku z atakiem na Ukrainę zmieniły lokalny konflikt zbrojny w globalny konflikt gospodarczy - powiedział w poniedziałek w parlamencie premier Viktor Orban.\n\nW globalnej wojnie gospodarczej każdy kraj posiada swoje własne interesy; dla Węgier najważniejsze są ochrona bezpieczeństwa, gospodarki i suwerenności – dodał Orban, twierdząc, że Zachód stoi po stronie wojny, a Węgry – po stronie pokoju. Premier powiedział też, że wojna na Ukrainie będzie się przedłużać, jako że Kijów jest wspierany przez UE i USA bronią i pieniędzmi, a Rosja posiada niewyczerpane rezerwy. Wezwał jednocześnie do natychmiastowego zawieszenia broni i rozpoczęcia rozmów pokojowych.\n\n14:43 W okupowanym Melitopolu w obwodzie zaporoskim na południu Ukrainy powołane przez Rosjan komisje wyborcze znów obchodzą mieszkania i domy, by zmusić mieszkańców do udziału w pseudoreferendum - poinformował lojalny wobec władz ukraińskich mer miasta Iwan Fedorow.\n\n\"Na terytoriach okupowanych trwa pokaz cyrkowy pt. 'referendum'. Frekwencja 'wyborców' jest katastrofalna, więc członkowie okupacyjnych komisji wyborczych w Melitopolu zaczęli kolejny obchód mieszkań i domów\" - oświadczył Fedorow w poniedziałek. Jak napisał mer w serwisie Telegram, \"trzymając pod lufami automatów i groźbami\" Rosjanie usiłują wytworzyć \"coś na kształt frekwencji na pseudoreferendum\". Ocenił, że mieszkańców, którzy otworzyli drzwi członkom komisji jest niewielu. Ci, którzy otworzyli drzwi są zmuszani do głosowania za nieobecnych członków rodzin, sąsiadów i nawet osoby, które ewakuowały się z miasta.\n\n14:23 Rosyjscy okupanci przeprowadzili atak rakietowy na Pierwomajski w obwodzie charkowskim, uszkodzona została infrastruktura cywilna, zginęła nieletnia dziewczynka.\n\n14:04 Nielegalne referendum, organizowane przez rosyjskich okupantów na zajętych obszarach na południu i wschodzie Ukrainy, to przedsięwzięcie tak absurdalne, że można w nim wziąć udział nawet bez dokumentów tożsamości - powiadomił rządowy ukraiński portal Centrum Narodowego Sprzeciwu.\n\n14:02 Na dworcu autobusowym w Riazaniu mężczyzna oblał się łatwopalnym płynem i podpalił w proteście przeciwko powołaniu do wojska - poinformował portal Nowaja Gazieta.Jewropa. Mężczyzna przed samopodpaleniem krzyczał, że nie chce na front.\n\nDo mężczyzny wezwano pogotowie ratunkowe, według wstępnych ocen lekarzy poparzeniu uległo 90 proc. jego ciała. Gdy lekarze zabierali poparzonego mężczyznę do ambulansu, ten nadal krzyczał, że nie chce na front – informuje portal.\n\nNagranie z tego incydentu opublikował także portal Nexta.\n\n13:11 O kolejnym podpaleniu wojskowej komendy uzupełnień, tym razem w Uriupińsku w obwodzie wołgogradzkim - poinformowała telewizja Nastojaszczeje Wriemia. Wcześniej informowano o podpaleniu lub próbach podpalenia komend w innych miejscowościach w różnych regionach Rosji.\n\nPodpalenia są wyrazem protestu przeciwko mobilizacji, jednak dochodziło do nich także wcześniej – po rozpoczęciu rosyjskiej inwazji na Ukrainę.\n\nWedług danych portalu Mediazona od początku rosyjskiej inwazji na Ukrainę podpalono 54 komendy uzupełnień. 17 takich przypadków miało miejsce w ciągu ostatnich pięciu dni.\n\n12:48 Prezydent Mołdawii Maia Sandu ogłosiła podczas poniedziałkowej konferencji w Kiszyniowie, że władze kraju zamierzają pozbawiać obywatelstwa mołdawskiego osoby, które będą walczyć po stronie rosyjskiego agresora na Ukrainie. Taka kara dotyczyłaby osób posiadających podwójne obywatelstwo, mołdawskie i rosyjskie.\n\n11:26 Zwolnieni dowódcy z „Azovstalu” poddawani są badaniom lekarskim w Turcji.\n\n10:37 W pobliżu wyzwolonego przez ukraińskie wojska miasta Izium w obwodzie charkowskim, na północnym wschodzie kraju, odnaleziono dwa kolejne masowe groby z setkami zabitych mieszkańców - poinformował prezydent Ukrainy Wołodymyr Zełenski w wywiadzie dla amerykańskiej telewizji CBS.\n\n\"(Pod Iziumem) odkryto (wcześniej) skupisko grobów, gdzie znajdowało się około pół tysiąca ciał. Dzisiaj otrzymałem więcej informacji, dziennikarze są już w drodze. Znaleziono kolejne dwa masowe miejsca pochówku z setkami zabitych\" - oznajmił Zełenski. Jak podkreślił ukraiński przywódca, rosyjscy najeźdźcy \"nie mają honoru i nie dotrzymują danego słowa\". \"Oni nie zabijają wojskowych, lecz gwałcą, torturują i mordują cywilów. (...) Mówimy o małym mieście Izium. Wyobrażacie sobie? Dwa kolejne masowe groby w małej miejscowości. To się dzieje (naprawdę)\" - powiedział prezydent. Liczące przed rosyjską inwazją około 45 tys. mieszkańców ważne strategicznie miasto Izium zostało zdobyte przez siły agresora na początku kwietnia, po trwających blisko miesiąc walkach. Wojska najeźdźcy wycofały się z Iziumu 10 września w wyniku ukraińskiej kontrofensywy.\n\n10:36 Kolejna rosyjska katownia na odkupionych terenach pod Charkowem. \"Tak wygląda rosyjskie krzesło elektryczne. Tyle że to nie jest instrument sprawiedliwości dla przestępców, ale narzędzie dla rosyjskich katów i sadystów, którzy torturowali Ukraińców\" - napisało Ministerstwo obrony Ukrainy.\n\n10:09 Po ogłoszeniu w Rosji mobilizacji 21 września wyjechało z tego kraju 261 tysięcy mężczyzn – poinformował portal Nowaja Gazieta.Jewropa, powołując się na źródła w prezydenckiej administracji; dane pochodzą od Federalnej Służby Bezpieczeństwa (FSB).\n\n„Atmosfera w administracji prezydenta jest taka, że ministerstwo obrony i inne służby mundurowe mogą przekonać Putina do zamknięcia granic, póki nie jest za późno. Jednak (…) w najbliższych dniach nie są wyznaczone żadne spotkania szefów struktur siłowych z Putinem, choć na początku września takie spotkania odbywały się kilka razy w tygodniu” – cytuje portal anonimowego informatora.\n\n10:05 Większość powołanych do wojska w ramach rosyjskiej częściowej mobilizacji nie przejdzie odpowiedniego przeszkolenia przed wysłaniem na front, w efekcie czego ich oddziały będą notować wysoki odsetek strat - przekazało w poniedziałek brytyjskie ministerstwo obrony.\n\n09:02 Po ogłoszeniu mobilizacji w Rosji rośnie liczba podpaleń wojskowych komend uzupełnień i budynków administracji państwowej – poinformowało Radio Swoboda.\n\n08:59 \"Izrael przyjmie na leczenie 20 ciężko rannych ukraińskich żołnierzy; pomoc medyczna obejmie operacje protetyczne i rehabilitację poszkodowanych\" - poinformował na Twitterze ambasador Izraela na Ukrainie Michael Brodsky. Dwaj pierwsi wojskowi są już hospitalizowani w klinice pod Tel Awiwem.\n\n08:46 Minionej doby w wyniku działań rosyjskich wojsk w obwodzie donieckim na wschodzie Ukrainy zginęło kolejnych troje cywilów, a 11 osób zostało rannych – podała agencja Ukrinform, cytując szefa władz obwodowych Pawła Kyryłenkę.\n\n08:09 Władze Rosji zabroniły wyjazdu i wjazdu do graniczącego z Ukrainą obwodu rostowskiego; osobom z tego obwodu, przebywającym poza miejscem zamieszkania, nakazano powrót w ciągu trzech dni – informuje w poniedziałek Sztab Generalny Sił Zbrojnych Ukrainy.\n\n08:03 Zaostrzone ograniczenia dla Rosjan od poniedziałku obowiązują również na lotniczych i morskich przejściach granicznych. Rosjanie podróżujący w celach turystycznych, biznesowych, kulturalnych i sportowych nie przybędą do Polski z żadnego kraju spoza Strefy Schengen.\n\n08:02 Zarządzona przez prezydenta Rosji Władimira Putina mobilizacja nie wpłynie na przebieg wojny na Ukrainie w tym roku i nie podniesie drastycznie zdolności Rosji do podtrzymania inwazji w przyszłym roku – ocenia amerykański Instytut Studiów nad Wojną (ISW).\n\n07:47 \"Zamiast wyciągnąć wnioski i powrócić do rozmów pokojowych, poszanowania traktatów, których sama jest stroną, Rosja pogrąża się w tym zbrodniczym szaleństwie\" – powiedział Bartosz Cichocki, ambasador RP na Ukrainie, odnosząc się do ogłoszonej w Rosji mobilizacji.\n\n\"Widzę, (...) że nie ma tam masowego entuzjazmu do ginięcia za niezrozumiałe ambicje jednego człowieka. Myślę, że trochę więcej czasu potrzebujemy, żeby ocenić skalę strachu przed bezsensowną śmiercią, bo nie oceniałbym tych wystąpień jako prodemokratycznych czy prozachodnich. Po prostu młodzi Rosjanie boją się ginąć na obcej ziemi. Ale może faktycznie jest to zaczątek większego procesu? Wydaje mi się, że za wcześnie jest wyciągać z tego daleko idące wnioski\" - stwierdził Cichocki.\n\n07:02 Nocne ataki Rosjan na obiekty wojskowe w Odessie. Agencja powołała się na wypowiedź rzecznika odeskiej administracji obwodowej Serhija Bratczuka, zamieszczoną w Telegramie. „Odessa została zaatakowana wrogimi dronami – kamikadze. Dobrze zadziałały nasze siły obrony przeciwlotniczej – zestrzelono je” – powiedział Bratczuk w poniedziałkowym porannym wystąpieniu.\n\nNie ma doniesień o ofiarach. Dwa drony uderzyły w obiekty wojskowej infrastruktury, wywołując ogromny pożar i konieczność ewakuacji ludności.\n\n06:51 Federacja Rosyjska wystrzeliła rakiety w rejonie Zaporoża. Są niszczenia - podała w poniedziałek Ukraińska Prawda.\n\n05:42 Kanada zwiększa możliwości przeładunkowe swojej bazy transportowej w Szkocji, by szybciej dostarczać broń i inne dostawy bezpośrednio do Ukrainy oraz do innych krajów Europy Wschodniej – poinformowała minister obrony Anita Ananad.\n\n22:30 Nie poddawajcie się zbrodniczej mobilizacji, uciekajcie albo oddajcie się do ukraińskiej niewoli. Im więcej obywateli Rosji spróbuje ochronić przynajmniej swoje życie, tym szybciej skończy się ta zbrodnicza wojna Rosji - zaapelował w niedzielę wieczorem w mediach społecznościowych prezydent Ukrainy Wołodymyr Zełenski.\n\n22:03 \"Do udziału w pseudoreferendum w sprawie aneksji Rosjanie zmusili tylko 20 proc. mieszkańców okupowanego Melitopola, miasta w obwodzie zaporoskim na południu Ukrainy\" - powiedział lojalny wobec władz ukraińskich mer Iwan Fedorow.\n\n20:53 W okupowanym mieście Szczastia i w Siewierodoniecku w obwodzie ługańskim, gdzie Rosjanie prowadzą pseudoreferendum w sprawie aneksji, podpalono lokale wyborcze - poinformował w niedzielę Serhij Hajdaj, szef administracji obwodowej lojalnej wobec Kijowa.\n\n(PAP)",
    "Serbia i Kazachstan jednym głosem. Nie zgadzają się z Rosją": "Pseudoreferenda w okupowanych częściach Ukrainy. Nie uzna ich nawet Serbia i Kazachstan\n\nSelaković i rosyjski minister spraw zagranicznych Siergiej Ławrow spotkali się przy okazji trwającego w zeszłym tygodniu Zgromadzenia Ogólnego ONZ w Nowym Jorku. Dyplomaci podpisali plan konsultacji dla swoich krajów na najbliższe dwa lata. To pierwsze porozumienie między sojusznikami od lutego tego roku, od napaści Rosji na Ukrainę. Przez unijnych obserwatorów przyjęte ono zostało jako \"poważny cios dla procesu akcesyjnego\" Serbii, starającej się o przyjęcie do europejskiej wspólnoty.",
    "Mobilizacja w Rosji. Ekspert: \"To klęska. Z niewolnika nie będzie żołnierza\"": "- Mobilizacja na tym etapie - już teraz, w momencie jej ogłoszenia, wobec reakcji społeczeństwa - jest klęską samą w sobie. \"Z niewolnika nie ma pracownika\" - a tym bardziej nie będzie żołnierza. Innymi słowy: przeciętny Rosjanin nie wierzy mimo wszystko w przekaz propagandowy, a co najmniej nie ma ochoty ryzykować dla niego życia, nie identyfikuje się z obecną władzą i jej celami. A to już jest bardzo poważne zagrożenie dla długotrwałej stabilności, choć nie takie jak w innych krajach - bo woli buntu i zmiany oddolnej w Rosji nigdy nie było i nie ma jej dzisiaj – ocenia ekspert.",
    "Anna Moskwa: jeśli Rosja nie wycofa się z Zaporoża, powinna być zawieszona lub wyrzucona z MAEA": "Jeśli wojska rosyjskie nie wycofają się z terenu zaporoskiej elektrowni jądrowej, to Rosja powinna zostać zawieszona w prawach członka Międzynarodowej Agencji Energii Atomowej, a następnie wyrzucona z tej organizacji - mówi PAP minister klimatu i środowiska Anna Moskwa.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW poniedziałek szefowa resortu klimatu i środowiska uczestniczyła w odbywającej się w Wiedniu 66. konferencji generalnej Międzynarodowej Agencji Energii Atomowej (MAEA). Tematem konferencji było bezpieczeństwo nuklearne, rozwój energetyki jądrowej oraz kwestie zagrożeń dla bezpieczeństwa jądrowego wywołanych przez agresję Rosji na Ukrainę.\n\nJak relacjonowała minister, podczas swojego wystąpienia zaapelowała do władz MAEA oraz państw członkowskich o podjęcie pilnych kroków względem Rosji, której wojska stacjonują na terenie Zaporoskiej Elektrowni Atomowej.\n\n\"Misja MAEA do Zaporoża, a w szczególności raport po tej wizycie jasno pokazują, że są dowody, iż na miejscu przebywają zarówno wojska rosyjskie, jak i pracownicy Rosatomu, a pracownicy ukraińskiego operatora są tam sterroryzowani, co wyklucza normalne funkcjonowanie elektrowni. Jako Polska zaapelowaliśmy o to, by Międzynarodowa Agencja Energii Atomowej wymusiła na Rosji natychmiastowe wycofanie się z Zaporoża\" - powiedziała Anna Moskwa.\n\nZaporoska Elektrownia Atomowa w Enerhodarze na południu Ukrainy to największa siłownia jądrowa w Europie. Po rozpoczętej 24 lutego inwazji Rosji na Ukrainę obiekt został zajęty przez agresora na początku marca. W sierpniu wojska rosyjskie kilkukrotnie ostrzelały siłownię, stwarzając ryzyko uwolnienia substancji promieniotwórczych. Rosja każdorazowo oskarżała o te incydenty Kijów.\n\nMinister dodała, że jeśli Rosja nie wycofa się z zaporoskiej elektrowni, to w pierwszym kroku powinna zostać zawieszona w prawach członka Agencji. \"Jeśli po zawieszeniu Rosja nadal okupowałaby elektrownię, to powinna zostać wyrzucona z MAEA. O podjęcie takich kroków zaapelowałam podczas swojego wystąpienia\" - wskazała.\n\nSzefowa MKiŚ przekazała, że polską propozycję poparły m.in. Ukraina oraz Kanada. \"Czujemy szczególnie mocno wsparcie Kanady, która była wraz z nami inicjatorem wysłania misji MAEA do Zaporoża. Podczas rozmów kuluarowych inne państwa deklarowały poparcie dla Polskiej inicjatywy ws. zawieszenia Rosji w prawach członka Agencji\" - dodała.\n\nW połowie września Rada Gubernatorów Międzynarodowej Agencji Energii Atomowej przyjęła polsko-kanadyjską rezolucję wzywającą rosyjskie wojska do opuszczenia Zaporoskiej Elektrowni Jądrowej.\n\nNa ten temat Anna Moskwa rozmawiała w Wiedniu także z amerykańską sekretarz energii Jennifer Granholm. \"Stany Zjednoczone zgadzają się z nami, że powinien zostać rozpisany jasny proces z konkretnymi sankcjami dla Rosji jeśli nie wycofa się z Zaporoża\" - relacjonowała.\n\nMinister dodała, że spotkanie Granholm było również okazją do rozmowy na temat amerykańskiej oferty budowy reaktorów jądrowych w Polsce. \"Rozmawiałyśmy również o ofercie amerykańskiej ws. współpracy w energetyce jądrowej. Po naszej stronie ciągle trwa analiza ofert amerykańskiej, koreańskiej oraz francuskiej\" - poinformowała.\n\nDopytywana, czy jeszcze w październiku rząd dokona wyboru technologii oraz partnera w budowie bloków jądrowych w Polsce, Moskwa przypomniała, że zgodnie z polsko-amerykańską umową strona polska ma 30 dni na ewentualną akceptację umowy z USA. \"Robimy wszystko, aby tego terminu dotrzymać, ale rząd podejmie decyzję wtedy, kiedy będziemy na to gotowi\" - powiedziała.\n\nAmerykańska oferta ma dotyczyć budowy reaktorów Westinghouse typu AP1000. Cztery takie bloki pracują w Chinach, dwa mają ruszyć w najbliższych miesiącach w USA. Chiny planują budowę kolejnych czterech takich bloków. W październiku 2021 r. wstępną, niewiążącą ofertę budowy 4-6 reaktorów EPR złożył francuski EDF, a w kwietniu 2022 r. ofertę techniczną i finansową na sześć reaktorów APR1400 złożył koreański KHNP.\n\nZgodnie z Programem Polskiej Energetyki Jądrowej Polska planuje budować nowoczesne, ale sprawdzone i duże reaktory typu PWR. W Polityce Energetycznej Polski do 2040 r. zakłada się, że w 2033 r. uruchomiony zostanie pierwszy blok polskiej elektrowni jądrowej o mocy ok. 1-1,6 GW. Kolejne bloki będą wdrażane co 2-3 lata, a cały program jądrowy zakłada budowę sześciu bloków o mocy do 9 GW. Polski rząd oczekuje, że partner w programie jądrowym obejmie także 49 proc. udziałów w specjalnej spółce, dostarczy odpowiedniego finansowania i będzie uczestniczył nie tylko w budowie, ale i eksploatacji elektrowni jądrowych.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.\n\nZobacz nasze najnowsze 1x1 z Jerzym Polaczkiem z PiS. Czy województwo straci wpływ na ważny port lotniczy?\n\nBiura do wynajęcia. Zobacz oferty na PropertyStock.pl",
    "Wojna w Ukrainie. Dr Wojciech Szewko: Rosja dysponuje dużymi zasobami taktycznej broni nuklearnej": "- Sama perspektywa użycia broni nuklearnej ma potężny aspekt psychologiczny. Wszyscy spodziewają się, że Putin zaszantażuje rządy państw europejskich, żeby spowodować rozłam albo zmianę stanowiska ws. Ukrainy - mówił w Polsat News dr Wojciech Szewko, analityk ds. międzynarodowych Collegium Civitas. Ekspert wyjaśnił różnicę między strategiczną a taktyczną bronią nuklearną.\n\n- Wojna jest w tej chwili na najbardziej niebezpiecznym etapie, ponieważ perspektywa użycia przez Rosję wszystkich rodzajów broni którymi dysponują, w obronie tych terytoriów, które będą próbowali anektować, jest bardzo wysokie. Warto słuchać szczególnie Amerykanów, otóż oni wielokrotnie ostrzegali (...) rosyjskie kierownictwo przed katastrofalnymi skutkami dla Rosji, jeżeli użyje tejże broni nuklearnej - mówił analityk.\n\nZdaniem Szewki \"im gorzej będzie szło Rosji na polu bitwy konwencjonalnej, tym będzie bardziej skłonna do sięgania po taktyczną broń nuklearną\". Dodał, że amerykański wywiad nie dostrzega \"ruchu wokół składów z taktyczną bronią nuklearną\".\n\nZOBACZ: Ukraina. Kolejne dwa masowe groby w Iziumie. Wołodymyr Zełenski: Pochówki z setkami ciał\n\n- Taktyczna broń nuklearna to taka, która ma być używana na polu bitwy, w przeciwieństwie do strategicznej, która służy głównie do odstraszania, ewentualnie, w przypadku wojny nuklearnej do zaatakowania bezpośrednio terytorium przeciwnika, niszczenia innym składów broni nuklearnej, miast. Ta broń strategiczna to jest broń apokalipsy. Po niej dojdzie do nuklearnej zagłady Ziemi, natomiast taktyczna, to są pociski, bomby, rakiety o niewielkiej sile - tłumaczył.\n\nWIDEO: Dr Szewko o możliwym użyciu taktycznej broni nuklearnej przez Rosję\n\nTwoja przeglądarka nie wspiera odtwarzacza wideo...\n\nDr Szewko o broni nuklearnej. \"Potężny aspekt psychologiczny\"\n\nEkspert podkreślił, że Rosja dysponuje dużymi zasobami takiej broni, która w większości pochodzi jeszcze z czasów Związku Radzieckiego, więc \"nie wiadomo na ile jest skuteczna\". - Sama perspektywa jej użycia ma potężny aspekt psychologiczny. Wszyscy spodziewają się, że Putin zaszantażuje rządy państw europejskich, żeby spowodować rozłam albo zmianę stanowiska ws. Ukrainy, żeby tą pomoc wstrzymać, tak aby Kijów się poddał - mówił dr Szewko.\n\nZOBACZ: Gen. Jarosław Kraszewski: Kreml mobilizacją strzelił sobie w potylicę\n\n- Jednym z istotnych czynników posiadania broni jądrowej jest próba zastraszenia przeciwnika, że użyjemy tej broni, która jest bronią masowej zagłady. Przez całą zimną wojnę państwa budowały swoje arsenały, aż doszło do tzw. poziomu gwarantowanego wzajemnego zniszczenia. Państwa budowały tą broń dalej właśnie po to, aby druga strona nie odważyła się na użycie tej broni jako pierwsza - podkreślił.\n\nDr Szewko tłumaczył, że jeśli Rosja użyje taktycznej broni nuklearnej, to nie wiadomo jaka będzie odpowiedź Stanów Zjednoczonych, choć \"prawie na pewno nie będzie to odpowiedź nuklearna\", ponieważ \"nikt nie będzie ryzykował wybuchu III wojny światowej, wojny nuklearnej\".\n\nWIDEO: \"Państwo w Państwie\". Domy mogą runąć w przepaść. Pozwolenie na budowę wydano, wszyscy umywają ręce Twoja przeglądarka nie wspiera odtwarzacza wideo...\n\ndsk/zdr/Polsat News",
    "Minister kultury i polityki informacyjnej dla PAP: Rosja niszczy zabytki, wywozi obrazy, widzimy barbarzyństwo": "Minister kultury i polityki informacyjnej Ukrainy Ołeksandr Tkaczenko w rozmowie z PAP mówi o rosyjskim barbarzyństwie na okupowanych terenach, niszczeniu dóbr kultury i mordowaniu artystów i dziennikarzy. Dziękuje też Polsce za wsparcie, a specjalne podziękowania kieruje do wicepremiera RP, profesora Piotra Glińskiego.\n\nPAP: Czy władze Ukrainy wiedzą, co dzieje się z dobrami kultury na terytoriach okupowanych dziś przez Rosję?\n\nMinister kultury i polityki informacyjnej Ukrainy Ołeksandr Tkaczenko: Jest to przykra i bardzo tragiczna historia. Ponad 500 zabytków kultury zostało uszkodzonych bądź w pełni zrujnowanych. Biorąc pod uwagę informacje od naszych obwodowych administracji państwowych takich obiektów może być jeszcze więcej, nawet blisko 900. Ucierpiały one w różnym stopniu. Niektóre są w pełni zrujnowane, jak na przykład teatr w Mariupolu, niektóre są uszkodzone częściowo, dlatego skupiamy się nad tym, co można uratować. Żeby, na przykład, można było odbudować zniszczony dach biblioteki, zapewnić jej ogrzewanie, kupując agregaty prądotwórcze.\n\nNa okupowanych terytoriach widzimy barbarzyństwo. Nie posiadamy wiarygodnych danych na temat działań Rosjan wobec eksponatów, których nie zdążyliśmy wywieźć w bezpieczne miejsca, dlatego że w pierwszych dniach wojny zrozumienie, gdzie są bezpieczne miejsca, było dość trudne.\n\nJednak odnośnie pewnych miejsc, jak choćby muzeum Archypa Kuindżi w Mariupolu, posiadamy udokumentowane dowody, że Rosjanie pakowali obrazy i wywozili je w stronę Rosji. Oczywiście w takich przypadkach będą pozwy sądowe i żądania zwrotu bądź odszkodowań ze strony Rosji.\n\nTutaj ważne jest rozumienie, że powinniśmy mieć fizyczne, dokumentalne potwierdzenia. Ze względu na sytuację w tej chwili ich nie mamy. Ukraina wyzwoliła obecnie część obwodu charkowskiego. Udaję się tam niebawem, by na miejscu ocenić, z jakimi stratami mamy do czynienia.\n\nPAP: Wojna to nie tylko zniszczone obiekty kultury i dzieła sztuki, ale i ludzie, zabici artyści i dziennikarze. Ilu twórców zginęło w wyniku rosyjskiej inwazji na Ukrainę?\n\nO.T.: Mówimy o dziesiątkach ludzi. To nie tylko artyści i dziennikarze, którzy zginęli na froncie, ale i zostali zabici w wyniku ataków rakietowych na Kijów i inne miasta. To wielu przedstawicieli kultury i sztuki, którzy poszli walczyć, by bronić swojej ojczyzny.\n\nNiedawno prezydent Wołodymyr Zełenski wręczał nagrody ukraińskim dziennikarzom. Co najmniej dwóch z nich zostało rannych podczas wykonywania swoich obowiązków. Prezydent powiedział podczas uroczystości, że dziennikarze również są obrońcami swojego kraju.\n\nPAP: Podczas swojej wizyty w Polsce, pod koniec sierpnia, podnosił pan kwestie polskiego wsparcia dla ukraińskich mediów, ochrony dziedzictwa narodowego i wspólnych projektach kulturalnych.\n\nO.T.: Przygotowujemy się obecnie do zaplanowanego w listopadzie spotkania ministrów kultury Unii Europejskiej i chcielibyśmy zaproponować naszym kolegom z Polski, Litwy, Czech i Słowacji agendę, złożoną z trzech kierunków, na których się dziś koncentrujemy.\n\nJest to wspieranie i ochrona obiektów ukraińskiego dziedzictwa narodowego, które zostały uszkodzone bądź zniszczone przez Rosjan, jest to wspieranie ukraińskich artystów, gdyż pieniędzy w budżecie z oczywistych przyczyn nie mamy. A oni potrzebują tego wsparcia, szczególnie niezależni artyści.\n\nBo o ile instytucje państwowe czy komunalne mają jeszcze jakieś finansowanie, to artyści niezależni potrzebują natychmiastowego wsparcia. Nasi artyści cały czas aktywnie występują w Europie i omawialiśmy z ministrem Glińskim kwestie współpracy i wspólnych przedsięwzięć. Jednym z przykładów takiej współpracy jest Ukrainian Freedom Orchestra, wspólna z Polakami i Metropolitan Opera, więc na przykładzie takich wspaniałych projektów można byłoby promować ukraińską kulturę dalej.\n\nTrzeci kierunek to wspieranie ukraińskich mediów, bo rynek reklamowy bardzo się skurczył, od 70 procent w mediach online do 90 procent w offline. Potrzebujemy więc możliwości wspierania nie tyle ukraińskich dziennikarzy, którzy pracują za granicą, jak tych pracujących w Ukrainie. Dlatego że oni w pierwszej kolejności relacjonują wydarzenia wojenne i wszystko, co dzieje się w Ukrainie i wokół Ukrainy.\n\nPAP: To będą stypendia, czy jakaś inna forma pomocy?\n\nO.T.: Oszaсowaliśmy nasze potrzeby i jest to ogółem około 250 mln euro, z których wydatki konieczne to 120 mln. W pierwszej kolejności są one związane z przygotowaniem obiektów kultury do zimy. Są to całkiem proste, praktyczne sprawy, takie jak prace konserwacyjne i zabezpieczające, tam, gdzie nie ma dachów, okien oraz zakup agregatów prądotwórczych. Potrzebujemy mieć możliwość utrzymywania naszych muzeów i kolekcji.\n\nDruga część to środki na wznowienie prac Ukraińskiej Fundacji Kultury, Ukraińskiego Instytutu Książki oraz pomoc dla dziennikarzy.\n\nPAP: Jak ocenia pan współpracę z Polską w sferze kultury?\n\nO.T.: Chciałbym tu oddzielnie podziękować premierowi Glińskiemu, gdyż mamy ze strony polskich kolegów wsparcie nie tylko w dziele pomocy dla kultury ukraińskiej kultury, ale i wsparcie w pracach nad polityką sankcji wobec rosyjskiej kultury. Należy zrobić tak, by podczas wojny to, co Rosjanie także uważają za operację specjalną, czyli eksport rosyjskiej kultury, zostało zatrzymane. I my i Polacy doskonale wiemy, że rosyjska kultura jest częścią machiny wojennej Rosji i dlatego wstrzymanie współpracy z Rosjanami na wszystkich szczeblach, jest niezwykle ważne.\n\nPAP: Pańska sierpniowa wizyta w Polsce była częścią większej podróży, podczas której odwiedził pan Francję i Niemcy. O ile wyrażał pan zadowolenie ze współpracy z Francją to mówił pan także o rozczarowaniu po wizycie w Niemczech.\n\nO.T.: Tak, bo czy można uważać za pomoc dla ukraińskich mediów pomoc udzielaną przez Niemcy rosyjskim mediom opozycyjnym? Jest pewna suma, wydzielona dla Ukraińców, którzy znajdują się w Niemczech i większa suma na pomoc dla rosyjskich mediów opozycyjnych. Powiedziałem otwarcie swojej niemieckiej odpowiedniczce, że nie można uważać tego za pomoc dla dziennikarzy ukraińskich. Tym bardziej, że możliwości, jakie mają Niemcy, są o wiele większe od możliwości innych państw UE. Bez wątpienia jesteśmy wdzięczni Niemcom za pomoc dla naszych przedstawicieli sfery kultury, którzy mają możliwość występowania w Niemczech czy kontynuacji nauki, ale o wiele głębszym problemem jest wsparcie tych twórców, którzy pozostają w Ukrainie.\n\nPAP: Jak będzie wyglądała ukraińska kultura po wojnie?\n\nO.T.: Sądzę, że w ukraińskiej kulturze nastąpi odrodzenie, ale nie w granicach Ukrainy, lecz na zewnątrz. Przykłady dotychczasowej współpracy z wiodącymi instytucjami wolnego świata dają ukraińskiej kulturze możliwość uniesienia się na zupełnie inny poziom.\n\nIstnieje zainteresowanie ukraińską kulturą oraz inne możliwości, które pozwalają na głośne mówienie o ukraińskim dziedzictwie, historii naszego kraju. Chcemy pokazywać, w czym jestem bogaci, a z tego, jak przyjmuje się naszych twórców na świecie widać, że mamy co zaprezentować. Integracja ze światową kulturą jest jednym z następstw wojny, ale jest to i ogromna szansa dla ukraińskiej kultury.\n\nPAP: Dziękuję za rozmowę.\n\nRozmawiał w Kijowie Jarosław Junko (PAP)\n\nkgr/",
    "Pełczyńska-Nałęcz: Rosja się stacza, zarówno technologicznie, jak i ekonomicznie": "\"Reżim na pewno eroduje. Rosja się stacza, zarówno technologicznie, jak i ekonomicznie, ale się nie załamuje. Sankcje nie doprowadziły do załamania rosyjskiej gospodarki. Co więcej, wywołały ogromny wstrząs ekonomiczny w Unii Europejskiej. To na pewno początek końca, ale ciężko jednoznacznie stwierdzić, kiedy ten koniec nastąpi\" - mówiła w Popołudniowej rozmowie w RMF FM Katarzyna Pełczyńska-Nałęcz, była ambasador RP w Moskwie i dyrektor Instytutu Strategie 2050.\n\nPełczyńska-Nałęcz: Rosja się stacza, zarówno technologicznie, jak i ekonomicznie Michał Dukaczewski / RMF FM\n\nSzef rosyjskiego MON-u Siergiej Szojgu poinformował, że w ramach częściowej mobilizacji na front w Ukrainie trafi 300 tysięcy osób. Gość Marka Tejchmana zapewnił, że \"nie ma mowy o częściowej mobilizacji\".\n\nAudio Odtwarzacz wideo wymaga uruchomienia obsługi JavaScript w przeglądarce. Pełczyńska-Nałęcz: Rosja się stacza, zarówno technologicznie, jak i ekonomicznie\n\nRosjanie chcą zmobilizować dużo osób. Problem nie jest jednak w ilości, tylko w zdolności do wytrenowania tych ludzi i wysłania ich na front w jakimkolwiek innym formacie, niż mięso armatnie. Dane podawane przez Siergieja Szojgu to kompletnie PR-owska operacja. Nie ma częściowej mobilizacji. Jest mobilizacja - podkreśliła Pełczyńska-Nałęcz.\n\nByła ambasador RP w Moskwie powiedziała, że Rosjanie cały czas chcą podporządkować sobie całą Ukrainę.\n\nWychodzą z takiego założenia, że Ukraina będzie albo niczyja i w ogóle nieistniejąca, albo nasza. Dziś zmagają się jednak z czymś innym - serią porażek. Władimir Putin musi pokazać swoim obywatelom i najbliższemu otoczeniu, że jest w stanie przejąć inicjatywę i pójść do przodu - mówiła dyrektor Instytutu Strategie 2050.\n\n\"Nie możemy wykluczać użycia przez Rosję broni nuklearnej\"\n\nRosyjscy politycy regularnie grożą użyciem broni nuklearnej. Pełczyńska-Nałęcz podkreśla, że to forma ciągłego szantażu.\n\nNie możemy wykluczać użycia przez Rosję broni nuklearnej, ale prawdopodobieństwo wydaje się bardzo małe. Gdyby to się miało zdarzyć, to najprawdopodobniej na Ukrainie. Rosjanie użyliby nie strategicznej, a taktycznej bomby nuklearnej, o bardzo małym zasięgu. Byłoby to przesłanie do Stanów Zjednoczonych - mówiła.\n\nRosja mówi: jeśli będziecie pomagać Ukrainie to przekroczymy tę czerwoną linię i wszyscy zginiecie. Za tym szantażem kryje się nadzieja, że Europa i Stany Zjednoczone się przestraszą, przestaną pomagać i wtedy Rosjanie wezmą Ukrainę pod kontrolę - mówiła dyrektor Instytutu Strategie 2050.\n\nRosja przegra, kiedy reżim upadnie\n\nPełczyńska-Nałęcz na pytanie, czy Rosja może przegrać tę wojnę, odpowiedziała, że będzie to miało miejsce wtedy, kiedy upadnie władza Władimira Putina.\n\nWyobrażam sobie sytuację, w której Ukraińcy odnoszą dalsze sukcesy na froncie. Efekt mobilizacji, o ile w ogóle, pojawi się dopiero na wiosnę. Rosjanie stracili bardzo dużą część profesjonalnej siły wojskowej. Jest problem, kto ma szkolić rezerwistów. Ukraińcy mają czas do wiosny i wydaje mi się, że pójdą do przodu. Prawdziwa porażka Rosji będzie możliwa wtedy, kiedy reżim imploduje, przestanie funkcjonować. Wtedy będzie koniec wojny. Inny koniec trudno sobie wyobrazić - dodała.\n\nReżim na pewno eroduje. Rosja się stacza, zarówno technologicznie, jak i ekonomicznie, ale się nie załamuje. Sankcje nie doprowadziły do załamania rosyjskiej gospodarki. Co więcej, wywołały ogromny wstrząs ekonomiczny w Unii Europejskiej. To na pewno początek końca, ale ciężko jednoznacznie stwierdzić, kiedy ten koniec nastąpi - podsumowała Pełczyńska-Nałęcz.\n\nW Rosji rośnie opresja\n\nGość Marka Tejchmana podkreślił, że Rosja staje się krajem coraz bardziej opresyjnym.\n\nReżim może stłamsić społeczeństwo. Widać to po Białorusinach, którzy chcieli pozbyć się tyrana. Rosja staje się krajem coraz bardziej opresyjnym. Przed mobilizacją zmieniono Kodeks karny. Bardzo wysokie kary przewidziane są dla dezerterów, tych, którzy dobrowolnie oddadzą się do niewoli lub będą unikali poborów. Putin wie, że większość ludzi jest przeciwko mobilizacji i dlatego w Rosji rośnie opresja - zauważyła była ambasador RP w Moskwie.\n\nPełczyńska-Nałęcz: Ta wojna wkroczyła już do rosyjskich domów\n\nRosja to jest taki militarny paratotalitaryzm. Bo jednak to nie jest tak, że to państwo już jest w każdym ździebełku życia ludzkiego. Do momentu mobilizacji działania władz były właściwie takie odsuwające większość społeczeństwa od polityki. Propaganda mówiła: my tu sobie toczymy jakąś \"specjalną operację\", a wy żyjecie jakby nigdy nic. W momencie ogłoszenia mobilizacji to się zmieniło. Ta wojna wkroczyła do domów. Dziś ludzie dostają wezwania - mężowie, ojcowie, synowie już dziś trafiają we wszystkich regionach Federacji Rosyjskiej do poboru - mówiła w internetowej części Popołudniowej rozmowy w RMF FM Katarzyna Pełczyńska-Nałęcz, była ambasador RP w Moskwie i dyrektor Instytutu Strategie 2050.\n\nByła ambasador Polski w Moskwie przytaczała ostatnie badania rosyjskiej opinii publicznej. 48 proc. powiedziało, że jest przeciwko mobilizacji. Wiadomo, te badania są obarczone błędem. 22 proc. było za. Wiemy, że bardzo dużo Rosjan, głównie mężczyzn, wyjeżdża. Są niesamowite korki właściwie wszędzie - i na granicy Buriacji, i Mongolii. Czyli we wszystkich możliwych kierunkach. Przez Osetię do Gruzji, wszystkie bilety samolotowe zostały wykupione - mówiła Pełczyńska-Nałęcz.\n\nWidać, że jest naprawdę całkiem sporo Rosjan, którzy absolutnie nie chcą iść do armii. Ale to jest liczny naród, tak więc ciągle zostanie wystarczająco wielu, których będzie można do tego poboru wziąć. Oczywiście zdecydowana większość nie chce mobilizacji i nie chce iść na wojnę. Rosjanie na kanapie, przed telewizorem byli gotowi walczyć, ale na froncie w zdecydowanej większości nie chcą - dodała.\n\nAle nie chcą też walczyć o wolność? Walka o wolność w Rosji jest dziś obarczona ogromnym ryzykiem. To oznacza, że właściwie wychodzi się na protesty i można dostać wieloletni wyrok więzienia. Taki wyrok można dostać w ogóle za jakiś wpis na Facebooku sprzed kilku lat. W związku z tym, to jest przeogromne ryzyko. I też trzeba przyznać, że Rosjanie nie mają tradycji takiego oddolnego zrzeszania się i działania przeciwko władzy. Panuje raczej takie przekonanie, że władza jest wszechogarniająca, ma wpływ totalny i ta marna jednostka wobec władzy nie znaczy nic - tłumaczyła dyrektor Instytutu Strategie 2050.\n\nTrwa wojna ekonomiczna\n\nPełczyńska była też pytana o to, czy Rosja ma szansę coś ugrać stosując gazowy szantaż w Europie.\n\nWojna ekonomiczna, bo to nie jest tylko wojna energetyczna, trwa. Rosja walczy tym, co ma, czyli przede wszystkim gazem, bo uzależnienie od gazu jest najgorsze ze względu na to, że nie jest tak łatwo przestawić te wszystkie rury na inne kierunki. A dochód budżetu rosyjskiego jest przede wszystkim z ropy - mówiła ekspertka.\n\nW związku z tym Komisja Europejska, Europa jako całość próbuje uderzyć przede wszystkim ropą. Wiemy, że do końca tego roku ma się skończyć import ropy z Rosji. A Rosja uderza gazem, czyli zakręca kurki. I próbuje spowodować rzeczywiście podziały w Unii Europejskiej. I te podziały w UE są. To są podziały zarówno pomiędzy krajami, jak i wewnątrz krajów. Trzeba przyznać, że to rosyjskie uderzenie jest mocne. Ono kosztuje nas dziś bardzo dużo. Ja mam takie przekonanie, że niezależnie od tego jak Putin gra, to jest on jednak mistrzem jednoczenia Europy. Podziały są i za każdym razem jak Europa zaczyna się rozszczelniać, to Putin robi coś takiego, że znowu wszyscy są razem - dodała.",
    "Rosja to mocarstwo? Raczej spróchniały kolos z zacofaną gospodarką. Dwie lekcje z dekolonizacji": "W wyobraźni kremlowskich elit Rosja wciąż może odgrywać rolę Związku Radzieckiego. Niektórzy zachodni komentatorzy nabierają się na tę fantazję. W rzeczywistości kraj nie ma do tego potencjału, a samo naśladowanie ZSRR jest fatalnym pomysłem — pisze ekonomista dr Tomasz Makarewicz\n\nW połowie 2021 roku Stany Zjednoczone wycofały swój sprzeciw wobec budowy gazociągu Nord Stream 2. Waszyngton przedstawił tę decyzję jako gest dobrej woli wobec Europy i w szczególności Niemiec, po turbulentnej czterolatce Trumpa. Między wierszami można było też wyczytać, że Amerykanie nie są zainteresowani boleśniejszymi sankcjami wobec Rosji, bo nie uznają jej za groźbę dla Europy czy poważnego konkurenta. Administracja Bidena, podobnie jak wcześniej administracje Trumpa i Obamy, wolała skupić się na polityce przekierowania uwagi USA na Pacyfik i Azję południowo-wschodnią oraz na rozgrywce z prawdziwym przeciwnikiem, czyli Chinami. Komentatorzy w Europie przecierali oczy ze zdumienia – przecież Rosja jest supermocarstwem i drugą potęgą wojskową świata, spadkobiercą ZSRR, jak można ją tak lekceważyć?\n\nTen sam ton zdominował dyskusję o rosyjskiej agresji na Ukrainę. Jeszcze do niedawna powszechne były opinie, że Ukraina zwyczajnie nie ma szans, że rosyjskie wojska zatrzymają się w najlepszym wypadku na Dnieprze oraz że NATO-wskie dostawy broni w Ukraińcach wzbudzają tylko fałszywą nadzieję. Koniec końców, rosyjski kolos ma nieprzebrane zasoby ludzkie, potężną armię i nowoczesny, technologicznie zaawansowany przemysł zbrojeniowy. Ukraina (i być może cała wschodnia Europa) powinna pogodzić się z faktem, że przynależy do strefy wpływów Rosji.\n\nTa narracja zaowocowała egzotycznym sojuszem Henry’ego Kissingera (który wzywał do uznania granicy z 2014 roku ), Noama Chomsky’ego, Johna Mearsheimera, Tulsi Gabbard (byłej Demokratycznej kandydatki na prezydenta, a obecnie gwiazdy konserwatywnej stacji Fox News), redakcji lewicowego magazynu Jacobin, przedstawicieli niemieckiego wojska i świata kultury, węgierskiego rządu oraz naszego rodzimego Łukasza Warzechy. Wiele z tych postaci powielało też kremlowską narrację, jakoby ekspansja NATO w naszym regionie niepotrzebnie prowokowała Rosję.\n\nTymczasem wojna okazała się kompromitacją rosyjskiej machiny wojennej. Symbole pierwszego półrocza inwazji to nieudane rajdy spadochroniarzy WDW na Hostomel i Odessę, zakopany w błocie pancerny konwój pod Kijowem, czołgi wystrzeliwujące wieże w stratosferę, i żółwie tempo artyleryjskiego walca w Donbasie. We wrześniu Ukraińcy udowodnili pod Charkowem, że potrafią atakować równie skutecznie, jak się bronić, i to przy wciąż niewystarczającej pomocy od Zachodu.\n\nPutin miał gładko zająć Ukrainę w kilka dni, tymczasem musi ogłaszać pierwszą od Drugiej Wojny Światowej mobilizację i upokorzony patrzeć, jak Chiny kradną mu strefę wpływu w Azji centralnej.\n\nJak to się stało? Dlaczego komentatorzy tak przecenili Rosję? Dlaczego zamiast godnego następcy, mamy zaledwie cień ZSRR? W tym tekście chciałbym wskazać na dwa strukturalne, gospodarcze powody słabości Rosji: Rosja nie ma potencjału na odgrywanie ZSRR, oraz samo odgrywanie ZSRR jest złym pomysłem.\n\nLekcja pierwsza: podbite ludy się liczą\n\nW rosyjskiej narracji o „rosyjskim świecie” widać wyraźną pogardę dla Ukraińców i ogólnie mieszkańców byłego imperium radzieckiego. Kreml nie jest tutaj zresztą wyjątkiem, wszystkie imperia lubiły podkreślać rzekomą wyższość panującej grupy etnicznej i umniejszać wkład podbitych ludów, od rzymskiej niechęci wobec „barbarzyńców” (z których rekrutowali się najznamienitsi cesarze rzymscy), po brytyjski mit „brzemienia białego człowieka”.\n\nWielu komentatorów daje się złapać na takie utożsamienie imperium radzieckiego z Rosją. Sprzyja temu fakt, że w języku potocznym przyjęło się mówić o Sowietach i Rosjanach zamiennie, a w dodatku wielu zachodnich publicystów zapomina, że imperium radzieckie to także kraje Paktu Warszawskiego.\n\nW momencie upadku Muru Berlińskiego Związek Radziecki miał około 287 milionów mieszkańców, ale tylko połowa z nich (147 milionów) zamieszkiwała RFSRR. Do tego należy doliczyć satelity we wschodniej Europie o łącznej populacji około 112 milionów ludzi.\n\nCałe imperium liczyło więc mniej więcej 400 milionów mieszkańców, wobec 144 w Rosji w 2020 roku. Innymi słowy, dzisiejsza Rosja ma ledwo 36 proc. (jedną trzecią) zasobów ludzkich, jakimi dysponował ZSRR tuż przed upadkiem komunizmu.\n\nCo gorsza, zdecydowana większość reszty stoi teraz po stronie Ukrainy. W zasadzie już sama ta statystyka jest wystarczającym argumentem do obalenia tezy, że Rosja może być silna jak ZSRR, ale pójdźmy nieco dalej.\n\nW imperialnej pogardzie do podbitych ludów kryje się przekonanie, że liczy się tylko metropolia, a reszta jest wręcz ciężarem, który wymaga kosztownej misji „cywilizacyjnej”. W wypadku imperium radzieckiego taka narracja jest zwyczajnie bzdurą.\n\nW 1945 Stalinowi udało się zagarnąć tereny, których poziom rozwoju gospodarczego znacznie przewyższał rosyjski. Wschodnie Niemcy, Czechosłowacja, Polska, Węgry, to kraje o solidnej bazie przemysłowej, która miała krytyczny wkład w budowę radzieckiej potęgi wojskowej.\n\nNa przykład w latach 80. zakłady BUMAR produkowały rocznie około 160 czołgów T-72, czyli tyle, ile… Rosja rocznie w ostatniej dekadzie! (Gwoli sprawiedliwości, Rosjanie produkują obecnie nowsze wersje tego czołgu). Polska zbrojeniówka zaopatrywała wojska Układu Warszawskiego w ciągniki, radiostacje, transportery opancerzone, śmigłowce, karabiny – i tę listę można by ciągnąć dla Polski i innych radzieckich satelitów. Wspomniane kraje przeprowadziły też w ostatnim ćwierćwieczu udane reformy polityczne i gospodarcze, potrafiły sprawnie wykorzystać integrację europejską i zapewniają swoim obywatelom wyższy standard życia niż Rosja.\n\nWartość radzieckich satelitów można też przybliżyć prostą miarą kapitału ludzkiego. Tzw. Lista Szanghajska to popularny ranking światowych uniwersytetów. Daleko jej do doskonałości, ale dość nieźle oddaje, gdzie z grubsza lokuje się dany kraj. Rosja ma obecnie 10 uniwersytetów na tej liście i tylko jeden (Moskiewski Uniwersytet Państwowy) w pierwszej dwusetce. Polska, pomimo trzech dekad fatalnego zarządzania szkolnictwem wyższym, może poszczycić się 11 wpisami na liście, chociaż dwa najwyższe (UW i UJ) lokują się dopiero w piątej setce. Czechy mają 8 uniwersytetów, Węgry 4, a wschodnie Niemcy otwierają stawkę Dreznem i Lipskiem (oba w trzeciej setce). Potwierdza to moje osobiste doświadczenie – na międzynarodowych konferencjach naukowych Rosjanie stanowią wyraźną mniejszość w grupie wschodnioeuropejskich akademików. Mówimy więc o olbrzymim kapitale ludzkim, który Rosja straciła wraz z upadkiem ZSRR.\n\nTen sam schemat powtarza się w łonie samego ZSRR. Kremlowska propaganda może pisać o Ukraińcach jako niewykształconych wieśniakach, ale ukraiński przemysł miał kluczowe znaczenie dla radzieckiej potęgi gospodarczej i wojskowej. Chciałbym przedstawić Czytelnikom dwa typowe przykłady.\n\nKiedy Ukrainie udało się zatopić krążownik Moskwa, mogliście spotkać się z twierdzeniem, że Rosja nie ma jak wyprodukować kolejnego. To nie jest hiperbola. Rosja oczywiście nie zgubiła planów tego okrętu, problemem jest brak odpowiedniej infrastruktury. Moskwa (oryginalnie Sława) była jednym z trzech krążowników klasy Projekt 1164 Atlant, a wszystkie trzy zbudowano w stoczni w Mikołajowie. Czytelnicy mogą kojarzyć to miasto z doniesień frontowych – po nieudanym marszu na Odessę, Mikołajów stał się twierdzą Ukraińców naprzeciw Chersonia. Problem w tym, że w Rosji nie ma obecnie stoczni, która byłaby w stanie udźwignąć podobny projekt.\n\nCo ciekawe, w Mikołajowie Sowieci zbudowali też jedyny rosyjski lotniskowiec (Admirał Kuzniecow). Ten okręt znajduje się w tak żałosnym stanie technicznym, że ma problemy z rozwinięciem prędkości niezbędnej dla bezpiecznego startu samolotów (przypominam, że to lotniskowiec), których Rosji zresztą brakuje. Nie jest jasne, czy ten okręt uda się kiedykolwiek wyremontować.\n\nPrzejdźmy do drugiego przykładu. Obecne fale sankcji przypomniały nam, że rosyjski przemysł zbrojeniowy nie jest samowystarczalny i potrzebuje zagranicznych komponentów i maszyn, na przykład optyki i mikroprocesorów. Dlatego mam dla Czytelników następującą zagadkę: z puli sankcji nałożonych na Rosję po inwazji na Krym i Donbas w 2014 roku, sankcje którego państwa najboleśniej uderzyły rosyjską zbrojeniówkę? Dokładnie oczywiście nie wiemy, ale istnieją silne przesłanki, aby sądzić, że… ukraińskie. Według raportu Europejskiej Rady Spraw Zagranicznych z końca 2017 roku, Rosja miała na przykład problemy ze znalezieniem zamiennika dla ukraińskich silników odrzutowych i siłowni okrętowych. Chciałbym podkreślić – nie mówimy tu o stali czy prostych śrubkach, ale o wyrafinowanych technologicznie zespołach.\n\nTe przykłady są znakami wyraźnego trendu. SIPRI (Sztokholmski Międzynarodowy Instytut Badań Pokojowych) co roku publikuje wskaźniki TIV (trend indicator values), które są popularną miarą realnej wartości eksportu broni między krajami. Na wykresie poniżej możemy zobaczyć ten wskaźnik dla USA i ZSRR/Rosji na przestrzeni ostatnich czterech dekad:\n\nJak widzimy, wartość eksportu radzieckiej broni spadała przez całą ostatnią dekadę jego istnienia i załamała się po 1990 roku. Rosyjska zbrojeniówka nigdy nie odbudowała swojej zagranicznej pozycji z czasów ZSRR, ale notowała systematyczny wzrost aż do inwazji na Krym, po której sankcje cofnęły ją do poziomu z 2000 roku. Obraz rzeczy jest jeszcze bardziej żałosny, jeśli spojrzeć na dwa ostatnie lata:\n\nRosja straciła miano drugiego co do wielkości eksportera uzbrojenia na rzecz Francji, a w dodatku wartość jej eksportu jest mniejsza niż sumarycznie eksport trzech kolejnych największych producentów w Europe (Włochy, Niemcy i Hiszpania). Czytelnicy dobrze rozumieją: nawet bez udziału USA, rosyjski sektor zbrojeniowy eksportuje ledwo połowę tego, co gnuśna ponoć Unia Europejska.\n\nPowyższe rozważania pokazują, że różnica w populacji między byłym imperium radzieckim a obecną Rosją jest też niezłą miarą różnicy ich potencjałów gospodarczych i przemysłowych.\n\nRosja zwyczajnie nie ma siły gospodarczej, aby być nowym ZSRR w sytuacji konfrontacji z byłymi satelitami. Bez podbitych ludów, bez ich wysiłku i zasobów, z imperium zostaje tylko fasada.\n\nProwadzi to nas do kolejnego pytania: czy próba odrestaurowania ZSRR ma w ogóle sens?\n\nLekcja druga: imperium radzieckie było dysfunkcyjne\n\nW dyskusji o ZSRR nie wolno zapomnieć o jednym istotnym fakcie. Związek Radziecki upadł sam z siebie, pod ciężarem niewydolnego politycznie i gospodarczo systemu władzy. Ekonomiści są w miarę zgodni co do objawów tej niewydolności.\n\nTempo industrializacji państw Układu Warszawskiego jest niewątpliwie imponujące (chociaż okupione tragiczną daniną krwi, szczególnie w Związku Radzieckim), ale radziecki system gospodarczy bardzo szybko wyczerpał swój potencjał. Przez całą Zimną Wojnę państwa komunistyczne miały problemy z rozwojem przemysłu lekkiego, w dodatku szybko zaczęły przegrywać z Zachodem w wyścigu technologicznym. Gwoździem do trumny radzieckiego imperium była rewolucja informatyczna, do której ZSRR nie potrafił się zaadoptować. Jako ciekawostkę można przypomnieć, że już pod sam koniec PRL-u przyszły prezydent Kwaśniewski marzył o polskim Apple. Nie udało się — ani w Polsce, ani w Rosji.\n\nW międzyczasie kremlowskie elity postawiły na inny model gospodarczy: ZSRR stał się jednym z najważniejszych producentów zasobów energetycznych. Dla Moskwy gaz miał być głównym źródłem zachodnich dewiz, ale też i narzędziem geopolitycznego szantażu. W tym sensie Rosja Putina jest istotnie kontynuatorem ZSRR.\n\nProblem w tym, że ten model nie ma przyszłości. O pułapkach klątwy surowcowej i tzw. chorobie holenderskiej pisałem wcześniej w OKO.press:\n\nW skrócie: jeżeli gaz i ropa stają się głównym źródłem dochodów dla gospodarki, rząd i biznesowe elity tracą bodźce do inwestycji w inne gałęzie przemysłu, a z drugiej strony silna waluta powoli dusi te gałęzie. W efekcie dostajemy państwo, które staje się technologicznie zależne od nabywców swojego gazu. Na domiar złego, Putin kontynuuje inną radziecką tradycję, zgodnie z którą korupcja jest nie tylko produktem ubocznym, ale wręcz rdzeniem modelu zarządzania gospodarką.\n\nEfekty widzimy na polu bitwy, z symboliczną rolą czołgów. Rosja teoretycznie pracuje nad nowoczesnymi systemami bojowymi, na przykład czołgi T-14 Armata na papierze wyglądają na równorzędne, albo i lepsze od zachodnich. Armaty pierwszy raz zaprezentowano publicznie w 2015 roku, a w Moskwie mówiło się o zakupach idących w setki. Siedem lat później, Rosjanie posiadają kilka prototypowych maszyn i nie są w stanie wdrożyć masowej produkcji z uwagi na zachodnie sankcje i brak odpowiednich komponentów. W Ukrainie zobaczyliśmy za to chmary T-72 – pierwsze egzemplarze wyprodukowano w 1969 roku (Putin kończył akurat wtedy liceum), a nowe wersje tego czołgu do dzisiaj pozostają głównym produktem rosyjskiej zbrojeniówki. Tymczasem głębsza modernizacja armii okazała się taką samą ułudą, jak modernizacja gospodarki (tu polecam raport SIPRI o stanie rosyjskiej armii jeszcze z 2020 roku).\n\nPutin przepala resztki zasobów\n\nPodsumowując, Rosja Putina próbuje wdrożyć w życie nieco tylko zmodernizowany model gospodarczy, który skazał ZSRR na stagnację technologiczną i ostatecznie upadek. Na domiar złego, Rosja nie posiada potencjału przemysłowego i ludzkiego imperium radzieckiego.\n\nRosja nie jest wielkim, niepokonanym imperium, ale państwem z gospodarką wielkości Brazylii i dwiema trzecimi jej populacji. Jedyny atut Rosji to zasoby broni i przestarzała zbrojeniówka, odziedziczone po ZSRR. Putin na naszych oczach przepala się przez te zasoby w rekordowym tempie, niczym nieudolny panicz przez srebra rodowe przy stoliku karcianym.\n\nPo przeciwnej stronie, państwa NATO mają wielokrotnie większy potencjał gospodarczy i wojskowy, dlatego zachodnia pomoc nie przedłuża agonii Ukrainy, ale daje jej realną szansę na zwycięstwo i przyśpiesza dekolonizację Rosji.",
    "Rosjanie: Greenpeace to zagraniczni agenci. Wpłynął oficjalny wniosek": "Do rosyjskich Ministerstwa Sprawiedliwości i Prokuratury Generalnej wpłynął wniosek o uznanie Greenpeace'u za zagranicznego agenta, a jego autorem jest deputowany Dumy Państwowej Aleksander Jakubowski. Powodem do złożenia tegoż wniosku była krytyka Finów za zakup gazu skroplonego od Rosjan autorstwa oddziału Greenpeace Nordic - pisze RIA Novosti.\n\nGreenpeace odżegnuje się od współpracy z jakąkolwiek partią czy ruchem politycznym i podkreśla, że zajmuje się wyłącznie działalnością ekologiczną. Rosyjska agencja informacyjna jednak jest zdania, że organizacja wykonuje polecenia płynące z Waszyngtonu, gdyż akcje ekologów - zdaniem Rosjan - zawsze skierowane są przeciwko geopolitycznym przeciwnikom Stanów Zjednoczonych.\n\nGreenpeace w Rosji\n\nRIA Novosti wymienia również różne akcje Greenpeace'u na terenie Rosji, które - w ocenie dziennikarza agencji - udowadniają zarzut stawiany organizacji o bycie zagraniczną agenturą. Pierwszym jest żądanie ekologów do zaniechania programu instalacji nowoczesnych spalarni śmieci.\n\nDalsza część artykułu pod materiałem wideo\n\nZobacz także: Szantaż to za mało. Rosja sięgnie teraz po broń \"większego kalibru\". \"Jest zdesperowana\"\n\nProgram ten został specjalnie zaprojektowany, aby ograniczyć geometryczny wzrost składowisk odpadów komunalnych, zamieniając odpady w energię, która może być wykorzystana do ogrzewania domów i dostarczania energii elektrycznej. [...] Znamienne jest to, że ekolodzy w ogóle nie przejmowali się tym, że rośnie liczba zakładów W2E (waste to energy, pol. energia z odpadów) w krajach europejskich, ale gdy tylko postanowiono przenieść dobrą inicjatywę na grunt rosyjski, natychmiast zmienili zdanie - czytamy.\n\nW kwietniu natomiast przedstawiciele Greenpeace domagali się zakazu importu węgla z Rosji do Unii Europejskiej. Agencja podkreśla, że nie chodziło o węgiel z całego świata, a wyłącznie z Rosji.\n\nInnym zarzutem wobec Greenpeace'u jest fakt, że organizacja ta zażądała zamknięcia zakładu Rosatomu w rejonie Czelabińsk, w którym produkuje się izotopy i wysyła do zakładów jądrowych w Rosji i za granicą. Ekolodzy alarmowali, że doszło tam do wycieku izotopów rutenu-106.\n\nKim jest \"zagraniczny agent\"?\n\nW money.pl informowaliśmy już, że określenie \"agent zagraniczny\" przypomina zniesławianie krytyków w Związku Radzieckim jako \"wrogów ludu\" i jest powszechnie stosowane wobec polityków opozycyjnych, a także dziennikarzy i działaczy praw człowieka krytycznych wobec reżimu Władimira Putina. Władze na Kremlu zarzucają im, że ich działalność jest finansowana z zagranicy. Za \"zagranicznego agenta\" jest uznany m.in. Garri Kasparow.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Rosja wstrzymuje dostawy kolejnym gazociągiem": "Wiadomości Rosja wstrzymuje dostawy kolejnym gazociągiem Karol Byzdra 20.09.2022 12:20 Drukuj\n\nPDF\n\n\n\n\n\nFot.: Kremlin.ru Facebook\n\nTwitter\n\nLinkedIn\n\nKopiuj link\n\nWyślij email Gazprom w swoim komunikacie podał, że przesył gazu gazociągiem Siła Syberii zostanie wstrzymany. Powodem mają być zapowiadane wcześniej prace remontowe.\n\nReklama\n\nJak podaje spółka na swoim kanale na Telegramie, gazociąg ma zostać zamknięty między 22 a 29 września, w celu przyprowadzenia planowanych prac konserwacyjnych. Zgodnie z umową z CNPC, największym chińskim przedsiębiorstwem zajmującym się handlem i wydobyciem ropy oraz gazu, prace tego typu przeprowadzane są dwa razy do roku.\n\nReklama\n\nCzytaj też Gazprom zbuduje nowe połączenie gazowe z Chinami\n\nReklama\n\nSiła Syberii to największy system przesyłu gazu z Rosji w kierunku wschodnim, który dostarcza paliwo jest do odbiorców na Dalekim Wschodzie i w Chinach. Zdolność eksportowa gazociągu wynosi 38 mld m3 gazu rocznie.\n\nWcześniej Gazprom informował, że eksport gazu do Chin za pośrednictwem Siły Syberii wzrósł o 60,9% w ciągu siedmiu miesięcy. Tym samym w lipcu dostawy regularnie przekraczały dzienne wolumeny kontraktowe, a historyczny rekord eksportu był aktualizowany trzy razy dziennie.",
    "Były szef bułgarskiego wywiadu: Pentagon może uderzyć prewencyjnie, jeśli Rosja przemieści siły nuklearne": "- Mobilizacja w Rosji ma na celu kilka rzeczy. Ma uzupełnić przerzedzone działaniami militarnymi szeregi. Ale jednocześnie to sposób na pozbycie się niewygodnych ludzi, tych, o których wiadomo, że nie lubią reżimu. Jeśli zwykły Rosjanin do tej pory nie zastanawiał się zbytnio nad tym, co dzieje się za granicą Rosji, to teraz uświadomi to sobie brutalnie - powiedział generał Giaurow bułgarskiemu portalowi offnews.bg.",
    "Rosja chce zakłócić otwarcie Baltic Pipe? Daniel Czyżewski o awarii Nord Stream 2": "W gazociągu Nord Stream 2 doszło do gwałtownego spadku ciśnienia. Zmniejszyło się ono z 105 do 7 barów. Na razie jeszcze nie jest znana przyczyna awarii. Duński Urząd Morski poinformował o wycieku gazu w okolicy wyspy Bornholm, która znajduje się w pobliżu uszkodzonej magistrali.\n\n- Tak naprawdę nie wiemy zbyt wiele. Dzisiaj po południu do mediów dotarła informacja o tym, że ciśnienie w pewnym punkcie bardzo gwałtownie spadło. Od razu można było podejrzewać, że chodzi o pewną przerwę w tym gazociągu. Bo gaz po prostu zaczął uciekać. Stąd gwałtowna zmiana ciśnienia. Można podejrzewać, że doszło właśnie do wycieku gazu - podkreślił Daniel Czyżewski.\n\n- Przypomnijmy, że Nord Stream 2, mimo że - przynajmniej w tym momencie - jest politycznym i ekonomicznym trupem, to jest nagazowany. Znajduje się w nim 300 mln m sześć. gazu. To mniej więcej tyle, ile ten gazociąg jest w stanie przetransportować w dwa dni z Rosji do Niemiec. Jest on w stanie gotowości do ewentualnego uruchomienia - dodał ekspert.\n\n\"Rosjanie są w stanie zrobić sobie krzywdę\"\n\nPodkreślił również, iż \"Duńczycy zalecili, żeby omijać okolice wyspy Bornholm, żeby statki tamtędy nie przepływały\". - Poza tymi informacjami właściwie niewiele przedostało się do mediów - powiedział.\n\n- Do tego wycieku doszło całkiem niedaleko miejsca, w którym Nord Stream 2 przecina się z Baltic Pipe. Geograficznie jest to na pewno blisko. Trudno ocenić, czy awaria ma związek z jutrzejszym uroczystym otwarciem Baltic Pipe. Wiemy natomiast, że Rosjanie są w stanie nawet zrobić sobie krzywdę, żeby zaszkodzić Europie czy też Polsce. Przypomnę, że w związku ze zmniejszeniem przepływu gazu do Europy część rosyjskiego gazu musiała być po prostu przepalana. Rosjanie marnowali swój własny gaz tylko po to, żeby nie trafił on do Europy. Myślę, że nawet byliby w stanie dokonać jakiejś usterki Nord Streamu, żeby zakłócić otwarcie czy przynajmniej wzbudzić zaniepokojenie w Polsce tuż przed uroczystością otwarcia Baltic Pipe - zaznaczył gość PR24.\n\n- Oczywiście gaz wydostający się do morza jest zagrożeniem dla ekosystemu, zagrożeniem dla ryb. Wiele zależy od tego, jak duży jest to wyciek. A tego jeszcze nie wiemy - podkreślił Daniel Czyżewski.\n\nCzytaj także:\n\nWięcej w nagraniu.\n\nPosłuchaj 08:36 PR24 2022_09_26-20-50-36.mp3 Daniel Czyżewski o awarii Nord Stream 2 (Temat dnia)\n\n***\n\nTytuł audycji: \"Temat dnia\"\n\nProwadzący: Antoni Opaliński\n\nGość: Daniel Czyżewski (Energetyka24.pl)\n\nData emisji: 26.09.2022\n\nGodzina emisji: 20.50\n\nbartos",
    "Polityczny upadek Rosji [OPINIA]": "Geopolityka Polityczny upadek Rosji [OPINIA] PM Piotr Miedziński 21.09.2022 14:37 Drukuj\n\nPDF\n\n\n\n\n\nFot. Пресс-служба Президента Российской Федерации/Wikimedia Commons/CC 4.0 Facebook\n\nTwitter\n\nLinkedIn\n\nKopiuj link\n\nWyślij email Pół roku wojny na Ukrainie pokazuje, że Rosja z kraju z ambicjami mocarstwowymi, a także uważającego się za mocarstwo, które chciało mieć decydujący głos w świecie, nagle stała się graczem zmarginalizowanym. Co więcej, zmuszonym prosić o pomoc inne państwa autokratyczne, tym samym mit drugiej armii na świecie upadł bezpowrotnie. Rosja straciła to, co przez lata chciała osiągnąć, a teraz idzie wręcz w stronę państwa zależnego od innych.\n\nReklama\n\nReklama\n\n„Operacja specjalna\", jak oficjalnie nazywa Rosja wojnę na Ukrainie, okazała się zgubną decyzją dla Putina. Coś, co miało być szybką akcją, która miała przywrócić wielkość Rosji, podporządkować Ukrainę zamieniło się w porażkę. Działania Putina doprowadziły do tego, że świat zachodni się zjednoczył. Zaś przywódca na Kremlu został sam ze swoimi zausznikami, wierząc, że uda się jeszcze wygrać batalię na Ukrainie. Pytaniem otwartym pozostaje, czy Zachód pozwoli jemu wyjść z twarzą z obecnej sytuacji, czy Putin sam odejdzie. A może przywódca Rosji posunie się do ostateczności, w postaci użycia broni atomowej?\n\nTe pytania nie tracą na aktualności, zadaje sobie je wielu ekspertów. Patrząc na przestrzeń informacyjną można odnieść wrażenie, że Rosja obecnie jest „memem\", z której śmieją się internauci. Śmiało można uznać, że wojnę informacyjną Rosja w tym przypadku przegrywa. Z państwa, którego się bano i podziwiano jego siłę militarną, teraz trzęsie się w posadach. Ukraina bardzo dobrze wykorzystuje wszelkie trendy i porażki czy to na froncie, czy w polityce.\n\nReklama\n\nW ostatnich miesiącach widzimy, jak Rosja próbuje tworzyć koalicję państw autokratycznych, które mógłby wspólnie przetrwać zachodnie sankcję oraz pomóc Rosji w uzupełnieniu zapasów broni czy też amunicji. Jest to jednak słabość Rosji, ponieważ musi się zwracać do państw zmarginalizowanych, których jedynym straszakiem jest cyberterroryzm, próby jądrowe, ale są to państwa ze słabymi gospodarkami. Silna Rosja, która miała być mocarstwem z drugą armią świata, jest zmuszona prosić o pomoc, państwa same będące w kryzysie i tak samo zmarginalizowane. Nikt inny Putinowi nie zostaje. Należy jednak zaznaczyć, że mimo wszystko nie należy bagatelizować Rosji, bowiem przy wszystkich porażkach i ukazanych słabościach, pozostaje silnym graczem z dużą armią, dysponującą rezerwami itd. Nie da się jednak ukryć, że wojna znaczaco wpłynęła na Moskwę.\n\nSłabość Rosji możemy zauważyć na wielu poziomach, zaczynając od sił zbrojnych Federacji Rosyjskiej, które cierpią na coraz bardziej oczywiste braki kadrowe, przez co mit drugiej armii świata upada. Rosja jest zmuszona wykorzystywać więźniów, odziały czeczeńskie czy marynarzy tak by uzupełnić straty poniesione na froncie wśród piechoty, jednostek zmechanizowanych czy powietrznodesantowych. Prezydent Putin poniósł wręcz osobistą klęskę w ciągu ostatnich kilku tygodni, tracąc około 8 000 km kwadratowych wcześniej okupowanego terytorium Ukrainy.\n\nReklama\n\nOstatnie kontruderzenie sił ukraińskich doprowadziło do tego, że Rosja porzuciła również olbrzymią masę sprzętu wojskowego. Jak podał w niedziele ukraiński wywiad, siły rosyjskie porzuciły ponad 200 jednostek sprzętu wojskowego, w tym m.in. czołgi, wozy piechoty, działa samobieżne i samochody. Wojskowi mówią, że najwięcej sprzętu zostawiono w okolicy Bałakliji, na terenie bazy serwisowej uciekając z obwodu charkowskiego. Klęski militarne i polityczne sprawiają, że Putin musi się mierzyć z masą problemów, ponieważ cele strategiczne, które sobie założył nie zostały zrealizowane. Cel w postaci podporządkowania i podbicia Ukrainy upada. Rosja straciła Ukrainę bezpowrotnie, tworząc jednocześnie państwo nieprzyjazne i to na lata.\n\nRosyjska częściowa mobilizacja na którą zdecydował się Putin grożąc jednocześnie użyciem broni jądrowej w przypadku „ataku na integralność terytorialną Rosji\", pokazuje że prezydent Rosji decyduje się na ostateczność mając nadzieje, że jego naród przyjmie argument o „obronie\" nowych ziem w postaci samozwańczych tzw. republik ludowych, jak to miało miejsce w czasie II wojnie światowej przy „wojnie ojczyźnianej\". Putin liczy, że naród się zmobilizuje i będzie walczył uruchomiając oddolny patriotyzm. Problem jednak polega na tym, jak będzie wyglądała ta mobilizacja? Czy ludzie, którzy zostaną zmobilizowani, będą chętni walczyć?\n\nReklama\n\nOd początku lata pojawiają się informację o podpaleniach wojskowych komend uzupełnień i jednostek wojskowych, atakowane są również budynki Federalnej Służby Bezpieczeństwa (FSB) oraz Gwardii Narodowej (Rosgwardii). Jak informowały media działania te był zmotywowane tym by okazać przeciw wobec poboru do wojska i wysyłania młodych Rosjan na wojnę z Ukrainą. Pytaniem otwartym zostaje także jak młodzi zareagują na taką mobilizację, młodzi mają sceptyczny charakter do prowadzenia wojny przez Rosję. Jak informował niezależny portal Meduza w lipcu bieżącego roku, powołując się na sondaż przeprowadzony przez Ogólnorosyjskie Centrum Badania Opinii Publicznej (WCIOM) najwięcej zwolenników zakończenia wojny jest wśród respondentów w wieku 18-24 lata i ich udział wynosi 56 procent, za kontynuacją jest 19 procent. Poparcie dla wojny rosło wraz z wiekiem. Wśród Rosjan powyżej 60 lat za kontynuacją wojny na Ukrainie opowiadało się 72 procent.\n\nNależy podkreślić, że młodzi Rosjanie są mniej podatni na rosyjską propagandę państwową niż starsze pokolenia, można przypuszczać, że nie są skłonni zginąć na wojnie, której nie rozumieją. Jednocześnie zdają sobie sprawę, że wrogość z krajami Zachodu pozbawia ich przyszłości i nie będą mogli wyjeżdżać za granicę. Jeśli mobilizacja doprowadzi do większych strat na froncie i niezadowolenia rodzin osób zmobilizowanych to można przypuszczać, że mimo dużego obecnie poparcia dla Putina będzie ono spadać. Ludzie nie będą umierać za puste cele, zwłaszcza że mimo optymistycznych jeszcze prognoz gospodarczych, to załamanie gospodarki może nastąpić pod koniec tego roku lub w pierwszej połowie przyszłego roku.\n\nReklama\n\nA jeśli dodamy do tego, prognozę że Zachód się zmobilizuje i zacznie jeszcze więcej broni wysyłać oraz nakładać sankcję jeszcze bardziej dotkliwe, wyniku tego na co zdecydował się Putin ogłaszając częściową mobilizację, a sytuacja na froncie nie zacznie się poprawiać, to politycznie Putin może tracił, ponieważ nie spełnił mimo wysiłków zakładanych celów. Na pewno zwiększy się straszenie użyciem broni jądrowej, która jest ostatecznością na którą może zdecydować się Putin, ponieważ nic nie ma obecnie do stracenia. Jak przypomina w swoim tekście dr Jacek Raubo pt: \"Broń masowego rażenia „biednych\", czyli o rosyjskiej karcie atomowej\", Kreml odziedziczył po ZSRS tysiące głowic.\n\nWedług szacunków Federation of American Scientists Rosja ma posiadać ok. 5 977 ładunkach. W gotowości jest oczywiście około jednej czwartej do jednej trzeciej z nich, co i tak stanowi bardzo duży potencjał. Rosja w ostateczności może się zdecydować na atak na ukraińską elektrownie atomową, co byłoby też działaniem psychologicznym, wywołującym panikę na Zachodzie, ale też mogącym zaszkodzić samje Rosji. Jednak wydaje się, że Putin obecnie jest gotowy na wszystko by osiągnąć swoje cele, ponieważ jest zdesperowany. Wojna, którą wywołał, nie idzie po jego myśli. Zdaje sobie sprawę, że średnio- i długo- terminowo straci, także jeśli chodzi o pozycję międzynarodową. Nie mówiąc o kolejnych zbrodniach wojennych na cywilach na ukraińskiej ludności pod Charkowem i Izjum, kwalifikujących się do osądzenia przez międzynarodowy trybunał karny. To też pokazuje, że poza strachem, wojną i zbrodniami, Rosja nie jest w stanie nic zaoferować światu.\n\nReklama\n\nCzytaj też Ukraińskie zdobycze sprzętowe z kontruderzenia [KOMENTARZ]\n\nReklama\n\nKolejną klęską Putina jest zjednoczenie Zachodu i powiększenie NATO o nowych członków w postaci Finlandii i Szwecji, a także wzmocnienie wschodniej flanki NATO. USA wyniku rosyjskiej agresji przemieściły do Europy m.in.:\n\nbrygadę pancerną (do Niemiec, z wykorzystaniem zestawu Army Prepositioned Stock, brygada jest elementem uruchomionych pierwszy raz w historii Sił Odpowiedzi NATO i podlega ich dowództwu, jednostki są okresowo rotowane;\n\nbrygadę powietrznodesantową do Polski (do rejonu Rzeszowa), elementy kierowania i dowodzenia - jednostki są okresowo rotowane\n\nelementy wsparcia bojowego w tym batalion/dywizjon artylerii rakietowej HIMARS;\n\nsamoloty myśliwskie IV i V generacji (m.in. F-35, zastąpione niedawno przez F-22);\n\nsamoloty tankowania powietrznego i walki radioelektronicznej (EA-18 Growler);\n\ndodatkowe okręty z systemem Aegis, z baz stacjonujących na stałe na kontynencie amerykańskim.\n\nSam szczyt NATO w Madrycie doprowadził do tego, że przyjęto nową koncepcję strategiczną, w której zdefiniowano, że Rosja jest bezpośrednim zagrożeniem i nie należy wykluczać ataku na jedno z państw Sojuszu. Na szczycie zostały też podjęte decyzje w sprawie utworzenia całkowicie nowego modelu sił NATO. Łącznie pod dowództwo NATO ma trafić 300 tys., i będą to jednostki poszczególnych państw członkowskich, uwzględnione w planach obronnych dla krajów członkowskich i odpowiadające za obronę konkretnych obszarów terytorium NATO.\n\nReklama\n\nDodatkowo zdecydowano o zwiększonej wysuniętej obecności w krajach członkowskich. Grupy bojowe w krajach bałtyckich, zostaną wzmocnione do poziomu brygad. Putin wywołaniem wojny tak naprawdę nie tylko zbliżył NATO do swoich granicy, ale sprawił, że sojusz dawno nie był tak zjednoczony i zaczął poważnie zastanawiać się nad swoim bezpieczeństwem. Wiele państwa nie tylko z NATO zaczęło zwiększać wydatki na zbrojenia w tym między innymi USA, Czechy, Kanada, Australia, Japonia, Republika Korei, a Josep Borrell, szef dyplomacji Unii Europejskiej, wezwał cały blok do wzmocnienia sił zbrojnych.\n\nDlatego też Putin musi szukać sojuszników by przetrwać. Rosja jest zmuszona szukać sojuszników w Iranie, Korei Północnej, a także w Chinach. Zbliżenie irańsko-rosyjskie widać od spotkania Putina, Erdogana (prezydent Turcji) i właśnie irańskiego przywódcy Ali Chameneinego w lipcu. W czasie spotkania zapowiedziano, że Gazprom zainwestuje 40 mld dolarów w irański przemysł naftowy. Ponadto strony uzgodniły, że rozliczenia będą między nimi dokonywane w lokalnych walutach, z ominięciem dolara. W następnych tygodniach zalążki tego sojuszu stały się bardziej widoczne. 9 sierpnia Rosja wystrzeliła z kosmodromu Bajkonur w Kazachstanie satelitę produkowanego przez Iran (satelitę Chajjam). Satelita ten, teoretycznie przeznaczony do użytku cywilnego, ma prawdopodobnie przeznaczenie wojskowe.\n\nReklama\n\nDodatkowo Iran sprzedał Rosji swoje drony kamikadze Shahed-136, które miały już odnieść pewne powodzenie w walce z siłami ukraińskimi. W minionym tygodniu Rosjanie przy ich pomocy atakowali ukraińskie pozycje na froncie w obwodzie charkowskim. Na początku września minister Siergiej Ławrow powiedział, że Rosja i Iran koncentrują się na tworzeniu mechanizmów, które pozwolą im rozwijać współpracę niezależnie od \"dyktatu Zachodu\". Ławrow dodał, że Moskwa i Teheran pracują nad „umową międzypaństwową\", która będzie miała strategiczne znaczenie, i ma określić podstawowe wytyczne dla dalszego budowania całego szeregu więzi rosyjsko-irańskich w nadchodzących dziesięcioleciach.\n\nPomimo sankcji obroty handlowe między obydwoma krajami wzrosły w pierwszej połowie tego roku o ponad 40% i przekroczyły 2,7 miliarda dolarów. W czasie szczytu Szanghajskiej Organizacji Współpracy (Shanghai Cooperation Organisation - SCO) prezydent Ebrahim Raisi zapewnił Putina, że Teheran nigdy nie uzna sankcji wobec Rosji i wzmocni i rozwinie swoje stosunki handlowe i gospodarcze z Moskwą. Ze swojej strony Putin zapowiedział na spotkaniu, że rosyjska delegacja 80 dużych firm ma odwiedzić w przyszłym tygodniu Teheran po tym, jak Iran podpisał dokumenty dotyczące pełnego członkostwa w SCO.\n\nReklama\n\nReklama\n\nZauważyć też można, że strategiczne partnerstwo Rosji i Chin, które zawiązało się w lutym zaczyna nabierać kształtów nie tylko w kwestii wojskowej, ale też energetycznej i finansowej. Oficjalnie Chiny nie mogą wesprzeć Rosji w wojnie na Ukrainie w obawie przed sankcjami, jednakże na początki sierpnia pisaliśmy na Defence24, że zaobserwowano transport chińskich ciężarówek wojskowych do Rosji. Oba państwa już wcześniej podpisały serię umów gazowych, które będą realizowane w ich własnych walutach, co ma pozwolić na uniknięcie sankcji. Jednak jak zauważa część komentatorów, sojusz obydwu państw ma charakter wyłącznie strategiczny. Obydwa państwa łączy obecnie niechęć do USA, Chiny zdają się wykorzystywać Rosję, by kupować od niej surowce i technologię wojskowe, a także odciągać uwagę USA od Chin.\n\nRosja związku z wojną na Ukrainie słabnie także politycznie i gospodarczo, przez co Chiny mogą zająć jej miejsce w Azji. Zbliżenie tak naprawdę Rosji i Chin jest słabością samego Putina, który liczy, że Pekin w jakiś sposób jemu pomoże. Putin liczy, że uda się jemu stworzyć osi chińsko-rosyjską w rzeczywistości to Pekin zyskuje. Słaba i izolowana Rosja jest dla Chiny korzystna, ponieważ staje się od niej zależna. Według dr Michała Bogusza z OSW, Rosja jest dla Chin użyteczna z trzech powodów. Po pierwsze jest ważnym dostawcą surowców, zwłaszcza w wypadku wojny z USA i blokady morskiej Chin. Do pewnego stopnia jest też rynkiem zbytu dla chińskich produktów, ale nigdy nie będzie mogła zastąpić w tej roli Zachodu, który kupuje od Chin znacznie więcej. Rosja zapewnia także Chinom dostęp do technologii wojskowych, co prawda gorszej jakości niż zachodnie technologie wojskowe.\n\nReklama\n\nRosja jest użyteczna dla Chin również dlatego, że zabezpiecza bezpośrednie zaplecze Chińskiej Republiki Ludowej (ChRL) od północy i północnego zachodu oraz odgrywa rolę w systemie bezpieczeństwa w Azji Centralnej, utrzymując z dala od tego regionu innych graczy jak Zachód i Turcję jak zwraca uwagę dr Bogusz. W artykule opublikowanym na stronie waszyngtońskiego think tanku Center for Strategic & International Studies (CSIS) analitycy przypominają, że poprzednia agresja Rosji na Ukrainę w 2014 roku przyspieszyła proces pogłębiania partnerstwa Moskwy z Pekinem.\n\nTeraz, podobnie jak w 2014 roku, to Rosji bardziej zależy na zacieśnianiu więzi, a tym razem Moskwa jest jeszcze bardziej wyalienowana od Zachodu i ma tam jeszcze mniej perspektyw gospodarczych. Podczas gdy Europa odcina się od rosyjskiej energii i surowców energetycznych, Kreml został zmuszony do przekierowania eksportu do Azji, w szczególności do Chin. W ciągu ostatnich siedmiu miesięcy, eksport z Rosji do Chin wzrósł o 48,8 proc. do 61,45 mld dolarów. Natomiast, w tym samym okresie, import z Chin do Rosji wzrósł o 5,2 proc. do 36,3 mld dolarów.\n\nReklama\n\nMożemy zauważyć pewne zbliżenie Rosji i Korei Północnej. W zeszłym miesiącu Putin w liście do Kim Dzong Una - jak pisze Josh Rogin w swoim komentarzu pt: „Putin is trying to build a new axis of autocrats\" na łamach Washington Post – miał się zobowiązywać do „rozszerzenia wszechstronnych i konstruktywnych stosunków dwustronnych\". Pojawiają się informacje, że Rosja ma dostarczać Korei Północnej pszenicę i energię w zamian za wsparcie dyplomatyczne w ONZ. Pjongjang uznał też okupowane przez Rosję terytoria na wschodzie Ukrainy za niepodległe państwa.\n\nKorea Północna może być kluczowa dla Rosji. Według niezależnego rosyjskiego portalu Insider, Rosja pod koniec tego roku zostanie prawie bez amunicji, artylerii i opancerzonych pojazdów bojowych. Według szacunku serwisu Rosja w ciągu sześciu miesięcy wykorzystała ponad 7 mln pocisków z własnych magazynów, nie wlicza się do tego amunicji zdobytej w czasie walk. Dziennie siły rosyjskie mają zużywać około 60 tys. sztuk amunicji. Według szacunków ukraińskiego wywiadu zasoby rakietowe Rosji skurczyły się do 45 proc. w porównaniu z liczbą pocisków, jakie posiadała przed inwazją na Ukrainę. Rosja przede wszystkich ma problem z rakietami kierowanymi Iskander i Kalibr.\n\nReklama\n\nCzytaj też Czy północnokoreański korpus ekspedycyjny dołączy do rosyjskiej agresji?\n\nReklama\n\nJakakolwiek sprzedaż amunicji przez Pjongjang stanowiłaby naruszenie sankcji ONZ zabraniających importu lub eksportu broni. Niemniej jednak, Korea Północna prawdopodobnie z radością powitałaby możliwość sprzedaży broni Rosji po latach międzynarodowych sankcji, a pandemia odbiła się na jej gospodarce. Korea Północna mogłaby wysłać artylerię do Rosji swoją transgraniczną koleją, a inne kraje niewiele mogłyby zrobić, aby ją powstrzymać. Moskwa, która ma prawo weta w Radzie Bezpieczeństwa ONZ, może zablokować ewentualne reperkusje wynikające z naruszenia sankcji. Pjongjang prawdopodobnie dostałby żywność, paliwa lub gotówkę w zamian za broń.\n\nRosja w grudniu 2017 roku poparła sankcje Rady Bezpieczeństwa ONZ, nałożone na Koreę Północną za testowanie międzykontynentalnej rakiety balistycznej, wymagające od państw członkowskich wydalenia wszystkich północnokoreańskich pracowników ze swoich terytoriów w ciągu 24 miesięcy. Wspołpraca z państwem, który narusza prawa na pewno Rosji zaszkodzi jeszcze bardziej, włączając ją do wąskiej grupy państw właśnie z reżimem w Pjongjangu na czele (mowa też chociażby o Erytrei, co pokazuje najlepiej z jakimi podmiotami mamy do czynienia).\n\nReklama\n\nPróby zakupowe Rosji w innych państwach pokazują, także problemy przemysłu zbrojeniowego, który nie jest w stanie uzupełnić strat na Ukrainie. Rosja jest zmuszona wprowadzać do użycia broń pamietającą czasy Związku Radzieckiego, czy w inny sposób technologicznie przestarzałą. Przypomnijmy, że Rosja mimo sankcji jest po USA nadal państwem eksportującym najwięcej uzbrojenia na świecie. Według szwedzkiego instytutu SIPRI w latach 2017–2021 Rosja odpowiadała za 19 proc. wartości eksportu broni na świecie. Rosja eksportuje swoje uzbrojenie do 45 państw. Głównym kierunkiem sprzedażowym jest Azja. Wśród największych odbiorców rosyjskiego przemysłu są między innymi Indie, Chiny, Egipt i Algieria. Obecna desperacja w poszukiwaniu uzbrojenia czy amunicji wskazuje również, że możliwości logistyczne agresora są coraz słabsze.\n\nCzytaj też Po klęsce rosyjska zbrojeniówka na rozdrożu [OPINIA]\n\nKilka dni temu pojawiły się informacje, że ambasador Korei Północnej w Moskwie spotkał się niedawno z wysłannikami dwóch wspieranych przez Rosję separatystycznych terytoriów w regionie Donbasu na Ukrainie i wyraził optymizm co do współpracy w \"dziedzinie migracji siły roboczej\" – napisała AP. Pomysł ten jest otwarcie popierany przez wysokich rangą rosyjskich urzędników i dyplomatów, którzy przewidują napływ taniej i pracowitej siły roboczej, która mogłaby być rzucona w \"najbardziej uciążliwe warunki\", jak to określił ambasador Rosji w Korei Północnej w ostatnim wywiadzie. Rosyjski wicepremier Marat Khusnullin powiedział, że północnokoreańskie firmy budowlane już zaoferowały pomoc w odbudowie obszarów w Donbasie ogarniętych wojną, a północnokoreańscy pracownicy byliby mile widziani, gdyby przyjechali.\n\nReklama\n\nIndie, które też są kluczowe dla Rosji balansują, korzystając na tym, że Rosja jest pogrążona w wojnie i jest zmuszona zgadzać się na warunki sprzedaży surowców na korzystnych dla kupujących warunkach, bo zamknęła rynki na zachodzie. Władze Indii nie potępiły Rosji za jej agresję na Ukrainę. Rosja dla Indii obecnie jest atrakcyjna, ponieważ - jak informowała Agencja Reutera - Indie od czasu rosyjskiej inwazji na Ukrainie zwiększyły zakupy rosyjskiego węgla. Agencja podaje również, że Indie wyraźnie zwiększyły zakupy rosyjskiej ropy naftowej.\n\nPrzed wojną na Ukrainie rosyjski import do Indii stanowił zaledwie 0,2% całego importu ropy. Jak podaje Reuters w porównaniu do okresu z 2021 r., z czerwca zakupy wzrosły ponad 31-krotnie do 2,22 mld dolarów. Dodatkowo Indie podczas głosowania nad rezolucją potępiającą agresję Rosji (25 lutego), a także nad podobną rezolucją w Zgromadzeniu Ogólnym ONZ (2 marca) wstrzymały się od głosu. Mimo tego jak piszę analityk „Indie będą coraz bardziej zbliżały się do Zachodu, z którym mają więcej wspólnych interesów niż z Rosją\", dlatego też Rosja w szerszej perspektywie nie ma co liczyć na wsparcie ze strony Indii. Indie będą na tyle na ile mogły będą wykorzystać słabość Rosji do osiągnięcia swoich celów.\n\nReklama\n\nPatrząc z oddali, możemy tak naprawdę dojść do wniosku, że mocarstwo jakim uważała się Rosja jest teraz zależne od kilku graczy, którzy też sami potrzebują pomocy, a słabość Rosji jest dla nich korzystna. Rosja staje się krajem odizolowanym, z mniejszą i technologicznie zacofaną gospodarką, ale na tyle dużą by nie być uznaną za nieistotną. Dlatego więc Rosja jest w dość nietypowej sytuacji, jest skazana na państwa mniejsze, równie słabsze, ale będące na lepszej pozycji od Rosji, która prowadzi wojnę. Jedynym elementem łączącym te państwa jest brak sympatii do Zachodu. Rosja nie może też dłużej udawać, że jej działania nie mają wpływu na jej najbliższych sojuszników, którzy tylko czekają aż Rosja będzie coraz bardziej słaba.\n\nW dłuższej perspektywie największym wygranym w tej „koalicji\" będą Chiny. Jak zauważa Aleksander Gabujew, ekspert z Carnegie Endowment for International Peace w Moskwie Pekin stanie się największym zewnętrznym partnerem Rosji, głównym nabywcą jej eksportu, ogromnym źródłem importu i kluczowym partnerem dyplomatycznym. Uzależnienie Moskwy od Pekinu zapewni Chinom olbrzymią przewagę, przez co Chiny będą zdolne do wymuszenia na władzach rosyjskich wielu ustępstw. Na przykład, w negocjacjach nad nowym rurociągiem, który połączy Chiny ze złożami gazu we wschodniej Syberii, Pekin będzie mógł wymusić formułę cenową korzystną dla chińskich klientów.\n\nReklama\n\nPutin jest skazany na bycie „młodszym partnerem\", który dzięki pożyczkom z Chin będzie mógł się utrzymać przy władzy. Pekin jednak będzie traktował Rosję instrumentalnie, słaba Rosja będzie dla Chiny korzystna. Pozostali gracze jak Iran czy Korea Północna będą czerpać korzyść ze sprzedaży broni czy surowców, a także technologii, które dla tych państw będą kluczowe.\n\nSłabość Rosji widać też dyplomatycznie i geopolitycznie. Przywódcy z którymi spotyka się Putin, teraz każą sobie czekać prezydentowi Rosji, ponieważ wiedzą, że są Putinowi potrzebni. Serię takich spóźnień rozpoczął prezydent Turcji, a potem w jego ślady poszli przywódcy Kirgistanu, Indii oraz Azerbejdżanu. Kiedyś każdy przywódca chciał spotkać się z prezydentem Rosji, ponieważ po USA Rosja była największym i kluczowym graczem na świecie. Teraz Rosja, choć nadal pozostaje niebezpieczna, stanowi swego rodzaju karykaturę dyplomatycznej potęgi. Dodajmy do tego fakt, że podczas szczytu Szanghajskiej Organizacji Współpracy w Uzbekistanie prezydent Rosji Władimir Putin, po rozmowach z premierem Indii Norendrą Modim i przywódcą Chin Xi Jinpingiem, był nakłaniany przez przywódców by Rosja zakończyła konflikt na Ukrainie.\n\nReklama\n\nGeopolitycznie Rosja musiała w dużym stopniu wycofać się Azji Centralnej tym samym doprowadzając do ponownych starć granicznych między Kirgistanem a Tadżykistanem. Wycofanie przez Rosję prawie 1000 żołnierzy z Armenii w celu wsparcia słabnącej inwazji na Ukrainę było sygnałem dla krajów Południowego Kaukazu, że wpływy Kremla w regionie coraz bardziej słabną. Azerbejdżan, który prowadzi wielowektorową politykę zagraniczną i nie przyłączył się do inicjatyw prowadzonych przez Rosję, wykorzystał słabnące wpływy Moskwy do rozpoczęcia operacji wojskowej przeciwko Armenii.\n\nJak zauważa Taras Kuzio w tekście pt: „Putin's Russian Empire is collapsing like its Soviet predecessor\" Mołdawia również uważnie obserwuje wydarzenia na Ukrainie. Rosyjskie wojska stacjonują w regionie Naddniestrza w Mołdawii od początku lat 90. XX w. Sukcesy militarne Ukrainy wywołują obecnie dyskusję na temat tego, czy nadszedł czas, aby zakwestionować dalszą obecność placówki rosyjskiej armii w tym regionie.\n\nReklama\n\nReklama\n\nRozluźnienie więzi między Rosją a Kazachstanem też jest zauważalna. Kazachstan swój wzrok kieruje w stronę Chiny. Jak napisał dr Witold Repetowicz w swoim tekście pt: „Chiński parasol nad Kazachstanem, Rosja traci wpływy\" „Tokajew zaczął coraz bardziej podkreślać swoją niezależność, nie ukrywając jednocześnie swojego krytycznego stosunku do działań Rosji na Ukrainie, a także podkreślając, że Kazachstan uznaje Donbas i Krym za część Ukrainy. W odpowiedzi w rosyjskich mediach pojawiły się pogróżki pod adresem Kazachstanu, które jednak na Tokajewie nie zrobiły najmniejszego wrażenia\".\n\nKazachstan mimo wszystko w Zgromadzeniu Ogólnym ONZ nie głosował za potępieniem rosyjskiej inwazji, a także opowiedział się przeciw wykluczeniu Rosji z Rady Praw Człowieka. Można to jednak uznać za sprawdzanie Rosji na ile można sobie pozwolić, ponieważ Rosja coraz bardziej jest słabsza. I w razie czego, nie będzie zdolna do jakikolwiek interwencji militarnej gdyby Kazachstan chciał podążyć drogą ku Chinom. Witold Repetowicz zwraca przy tym uwagę, że „Chiny również są zniecierpliwione i rozczarowane nieudacznictwem Rosji na Ukrainie\", bo Rosja zapewniała, że wszystko przebiegnie zgodnie z planem bez żadnych reperkusji politycznych czy sankcyjnych. Dlatego też, Rosja traci na wojnie na Ukrainie nie tylko w postaci sprzętu, czy żołnierzy. Gospodarczo traci rynki zbytu na Zachodzie w postaci sprzedaży swoich surowców. Traci także politycznie. Można to porównać do ostatnich lat istnienia ZSRR. Możemy obecnie być świadkami jak państwa sojusznicze Rosji coraz bardziej będą dążyć do niezależności i budowania relacji z Zachodem, a bardziej prawdopodobne z Chinami, ponieważ nie będą się bały wyjść z więzów czy relacji ze słabą Rosją.\n\nReklama",
    "\"Ratowanie naszego życia jest niezbędne\". Rosjanie uciekają przed częściową mobilizacją": "Dziennikarze agencji Reutera zauważyli w piątek wzmożony ruch do Finlandii, na granicy z Rosją. Od czasu zarządzenia przez Władimira Putina częściowej mobilizacji liczba przekraczających ją Rosjan stale rośnie.\n\nWładimir Putin w środę ogłosił w Rosji częściową mobilizację. Ma objąć rezerwistów, czyli osoby, które już odbyły służbę wojskową, ale przed wysłaniem na front mają przejść dodatkowe szkolenie. Minister obrony Rosji Siergiej Szojgu poinformował, że mobilizacja obejmie 300 tysięcy osób.\n\nWedług fińskiej straży granicznej liczba Rosjan, którzy przedostali się do kraju w czwartek była ponad dwukrotnie większa niż liczba przybyłych tydzień wcześniej. Maks - 21-letni rosyjski student, który odmówił podania swojego nazwiska - powiedział, że jedzie do Finlandii, aby następnie polecieć samolotem do Niemiec, do krewnych.\n\n\"Nie popieramy tego, co się teraz dzieje. Nie chcemy być tego częścią\"\n\n- Technicznie jestem studentem, więc nie powinienem się bać, że zostanę zmobilizowany do armii, ale widzieliśmy, że rzeczy zmieniają się bardzo szybko, więc zakładam, że jest takie ryzyko - powiedział po przekroczeniu granicy pod miejscowością Vaalimaa. - Tylko się zabezpieczam - dodał Maks.\n\nRosjanie uciekają z kraju przed ogłoszoną przez Putina częściową mobilizacją Reuters\n\n29-letni Sława i 35-letni Jewgienij również wyjechali z powodu obaw, że w pewnym momencie mogą zostać powołani do wojska. Poinformowali, że zdecydowali się opuścić kraj, gdy Putin ogłosił częściową mobilizację. Zostawili swojego psa u przyjaciół i wyjechali.\n\n- Na obecnym etapie nie jesteśmy poszukiwani, ale nie wiemy, co wydarzy się jutro - powiedział Slava. - Nie popieramy tego, co się teraz dzieje. Nie chcemy być tego częścią - dodał.\n\nSlava przyznał, że decyzja o wyjeździe \"była trudna\". - Mamy plany, mamy kariery. Najlepszym scenariuszem jest powrót. Z drugiej strony ratowanie naszego życia jest niezbędne - dodał.\n\nWzmożony ruch na przejściach granicznych\n\nFińskie lądowe przejścia graniczne pozostają jednymi z nielicznych punktów, z których można dostać się z Rosji do Europy. Część krajów w odpowiedzi na rosyjską inwazję na Ukrainę zamknęło swoje fizyczne granice przez ruchem z Rosji, jak i przestrzeń powietrzną przed rosyjskimi samolotami.\n\nPod Vaalimaa, najbardziej ruchliwym przejściem granicznym, samochody ustawione były w 400-metrowej kolejce. - W porównaniu z piątkiem zeszłego tygodnia, mamy większy ruch - powiedział agencji Reutera zastępca szefa przejścia granicznego Elias Laine. - Spodziewamy się, że ruch pozostanie duży w weekend - dodał.\n\nKolejki były \"dłuższe niż zwykle\" - jak odnotował Reuters - również na drugim co do wielkości przejściu granicznym w miejscowości Nuijamaa.\n\nFinlandia za wstrzymaniem podróży Rosjan do Europy\n\nFinlandia rozważa wprowadzenie zakazu wjazdu do większości Rosjan. Premier Sanna Marin powiedziała w czwartek, że rząd ocenia zagrożenia stwarzane przez osoby podróżujące przez Finlandię i rozważa sposoby na znaczne ograniczenie tranzytu z Rosji.\n\nWedług straży granicznej w czwartek z Rosji wjechało około 7 tysięcy osób, z czego około 6 tysięcy to Rosjanie – to oznacza wzrost o 107 proc. w porównaniu z tym samym dniem tydzień wcześniej. Trzy osoby ubiegały się w czwartek o azyl.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:asty//now\n\nŹródło: Reuters",
    "Rosja wykorzystuje irańskie drony z amerykańskimi komponentami": "Według dokumentu opublikowanego przez Centrum jednostka kontroli lotu bezzałogowca zawierała pięć płytek drukowanych, na których znajdowały się procesory pochodzące z USA. Podzespoły zidentyfikowane w Shahed-131 są swobodnie dostępne na rynku - oznajmiono w komunikacie ukraińskiej armii.\n\nReklama\n\nShahed-131 i Shahed-136 to irańskie bojowe drony-kamikadze o zasięgu 2,5 tys. kilometrów, wykorzystywane przez rosyjskie wojska na Ukrainie. 26 sierpnia agencja AP powiadomiła, że Teheran przekazał Moskwie \"setki bezzałogowców\", decydując się na ten ruch mimo ostrzeżeń ze strony Waszyngtonu.\n\n25 września pojawiły się doniesienia o ataku irańskich dronów na cele w Odessie nad Morzem Czarnym. W minionych dniach informowano o zestrzeleniu kilku tego rodzaju maszyn przez ukraińskie wojska.\n\nszm/ tebe/",
    "Rosja: zmobilizowani mężczyźni są wysyłani na front bez badań lekarskich": "– Mężczyźni zmobilizowani w Rosji na wojnę z Ukrainą są często wysyłani na front bez badań medycznych. W wielu przypadkach komisja lekarska ma jedynie pozorny charakter, a cała procedura ogranicza się do zbadania ciśnienia krwi – powiadomił w poniedziałek na Telegramie niezależny rosyjski kanał Możem Objasnit’.\n\n– Mój krewny został dzisiaj zabrany z Sachalinu. Dopiero pół roku temu ukończył zasadniczą służbę wojskową, ma 22 lata. Komisja lekarska polegała w jego przypadku tylko na zmierzeniu ciśnienia – relacjonowała w rozmowie z serwisem mieszkanka wyspy na rosyjskim Dalekim Wschodzie.\n\nZOBACZ: Chodzi o zniszczenie państwowości ukraińskiej. Dr Anna Bażenowa o rosyjskiej mobilizacji i pseudoreferendach\n\nJak powiadomiła w niedzielę niezależna rosyjska Nowaja Gazieta. Jewropa, w obwodzie swierdłowskim na Uralu na wojnę z Ukrainą zmobilizowano 59-letniego chirurga, który nie widzi na jedno oko, a ponadto cierpi na problemy ze słuchem i raka skóry. Mężczyzna ma dowodzić plutonem.\n\nCZYTAJ: Rosjanie przed mobilizacją uciekają do Mongolii\n\nZgodnie z przepisami dotyczącymi mobilizacji osoby uznane za niezdolne do służby wojskowej w związku ze stanem zdrowia nie mogą być powoływane do armii. Jak donoszą opozycyjne media, komisje wojskowe często jednak ignorują ten fakt.\n\n21 września prezydent Rosji Władimir Putin ogłosił częściową mobilizację na wojnę z Ukrainą oraz zagroził „użyciem wszelkich środków”, by bronić Rosji przed rzekomym zagrożeniem z Zachodu. Według oficjalnych przekazów Kremla pod broń ma zostać powołanych około 300 tys. rezerwistów, lecz w ocenie niezależnego portalu Meduza mobilizacja może objąć nawet 1,2 mln mężczyzn, głównie spoza dużych miast.\n\nProtesty przeciw mobilizacji\n\nOd ubiegłego tygodnia w Rosji trwają protesty przeciwko decyzji głowy państwa. Odnotowywane są też ataki na wojskowe komendy uzupełnień. Do najbardziej gwałtownych wystąpień doszło w ciągu ostatniej doby w Dagestanie na rosyjskim Północnym Kaukazie, gdzie manifestanci starli się z policją.\n\nPOSŁUCHAJ: 25.09.2022 Studio wschodnie – m.in. o częściowej mobilizacji w Rosji\n\nNiezależna organizacja OWD-Info oceniła w niedzielę, że rosyjscy funkcjonariusze zatrzymali już w całym kraju ponad 2 tys. uczestników protestów przeciwko wojnie i mobilizacji.\n\nCZYTAJ: Ukraińskie władze: Rosja chce zniszczyć Tatarów krymskich poprzez mobilizację na wojnę\n\n– Dekret Putina nie wpłynie na przebieg konfliktu na Ukrainie w tym roku i nie zwiększy znacząco zdolności Rosji do podtrzymania inwazji w roku następnym. Wartość bojowa rezerwistów jest i pozostanie niska, a ich motywacja do walki jeszcze gorsza – ocenił w najnowszym raporcie amerykański think tank Instytut Studiów nad Wojną.\n\nRL / PAP / opr. ToMa\n\nNa zdj. aresztowanie uczestnika protestu przeciw mobilizacji w Moskwie, fot. PAP/EPA/MAXIM SHIPENKOV",
    "Gorąco w Rosji. Coraz więcej protestów przeciwko Putinowi. Podsumowanie dnia": "Pojawiły się także doniesienia o podpaleniu samochodu komendanta wojskowego w znajdującym się w Mordowii mieście Ruzajewka\n\nW Dagestanie protestują głównie kobiety, broniące swoich synów, ojców i mężów. Manifestacje są blokowane przez policję, dochodzi do dantejskich scen\n\nWojska rosyjskie zaatakowały dronami Odessę. Wskutek uderzenia w skład amunicji powstał ogromny pożar, ewakuowano ludność cywilną\n\nInformacje na temat obrony Ukrainy możesz śledzić całą dobę w naszej RELACJI NA ŻYWO\n\nWięcej ważnych informacji znajdziesz na stronie głównej Onetu\n\nreklama\n\nAtak na Odessę\n\nWojska rosyjskie zaatakowały dronami Odessę. Wskutek uderzenia w skład amunicji powstał ogromny pożar, ewakuowano ludność cywilną; brak doniesień o ofiarach — poinformowała agencja Interfax —Ukraina.\n\nAgencja powołała się na wypowiedź rzecznika odeskiej administracji obwodowej Serhija Bratczuka, zamieszczoną w Telegramie. \"Odessa została zaatakowana wrogimi dronami – kamikadze. Dobrze zadziałały nasze siły obrony przeciwlotniczej – zestrzelono je\" – powiedział Bratczuk.\n\nPożary komend wojskowych w Rosji\n\nPo ogłoszeniu mobilizacji w Rosji rośnie liczba podpaleń wojskowych komend uzupełnień i budynków administracji państwowej – poinformowało Radio Swoboda.\n\nW obwodzie leningradzkim nieznani sprawcy podpalili (w jednym przypadku używając kanistra z benzyną, w drugim — koktajli Mołotowa) budynek w Kirowsku oraz budynek administracji Siaskielewo, w którym całkowicie spłonęło pomieszczenie wydziału opieki społecznej.\n\nPrzypadki podpaleń i prób zanotowano w Republice Mordowii położonej na południe od Moskwy w europejskiej części Rosji, a także w sąsiadującym z Polską obwodzie kaliningradzkim oraz w obwodzie nowogrodzkim, położonym na południe od Petersburga.\n\nPojawiły się także doniesienia o podpaleniu samochodu komendanta wojskowego w znajdującym się w Mordowii mieście Ruzajewka.\n\nBunt w Dagestanie\n\nNa rosyjskim Kaukazie Północnym trwają masowe protesty przeciwko mobilizacji Dagestańczyków do wojska i ich wyjazdowi do Ukrainy. Protestują głównie kobiety, broniące swoich synów, ojców i mężów. Manifestacje są blokowane przez policję, dochodzi do dantejskich scen.\n\nUrzędnicy musieli stanąć twarzą w twarz z kobietami, broniącymi przed mobilizacją swoich synów, mężów, ojców. Wzburzone Dagestanki pytały, gdzie są synowie urzędników, urzędnicy z kolei odpowiadają, że oni wykonują przepisy prawa Federacji Rosyjskiej o mobilizacji.\n\nPolicja reagowała brutalnie; kobiety były przez policjantów bite, popychane i wyzywane niecenzuralnymi słowami. Pojawiają się informacje, że zatrzymani protestujący mieli być przewożeni na lokalne komisariaty, gdzie byli bici i porażani prądem.\n\nreklama\n\nRestrykcje w obwodzie rostowskim\n\nWładze Rosji zabroniły wyjazdu i wjazdu do graniczącego z Ukrainą obwodu rostowskiego; osobom z tego obwodu, przebywającym poza miejscem zamieszkania, nakazano powrót w ciągu trzech dni – poinformował Sztab Generalny Sił Zbrojnych Ukrainy.\n\nSztab podał również, że wezwani do rosyjskiego wojska, przybywający do punktów mobilizacyjnych w obwodzie biełgorodzkim, również graniczącym z Ukrainą, otrzymują spis rzeczy, które muszą kupić na własny koszt, ze szczególnym uwzględnieniem ciepłej odzieży.\n\nreklama reklama\n\nreklama reklama",
    "Rosja właściwie podtrzymała produkcję ropy. Niewielki spadek w porównaniu z początkiem roku": "Wiadomości Rosja właściwie podtrzymała produkcję ropy. Niewielki spadek w porównaniu z początkiem roku Daniel Czyżewski 31.08.2022 10:54 Drukuj\n\nPDF\n\n\n\n\n\nKreml\n\nFot. Fot. Pexels Facebook\n\nTwitter\n\nLinkedIn\n\nKopiuj link\n\nWyślij email Po sześciu miesiącach wojny Rosji z Ukrainą, wydobycie ropy w tym kraju nadal przekracza oczekiwania, choć eksperci ostrzegają, że Moskwa będzie miała coraz większe trudności z utrzymaniem produkcji, gdy zachodnie sankcje zaczną być odczuwalne.\n\nReklama\n\nWedług najnowszego raportu Międzynarodowej Agencji Energii (IEA), eksport rosyjskiej ropy spadł w lipcu o 115 kb/d do 7,4 mb/d z około 8 mb/d na początku roku. Spadek ten nie zbliża się do przewidywanego przez niektórych ekspertów spadku o 2-3 mln b/d. Przepływ ropy i produktów naftowych do USA, Wielkiej Brytanii, UE, Japonii i Korei spadł o prawie 2,2 mb/d od wybuchu wojny, z czego dwie trzecie zostało przekierowane na inne rynki. Przychody z eksportu spadły z 21 mld w czerwcu do 19 mld w lipcu, zarówno z powodu zmniejszonych ilości, jak i niższych cen ropy.\n\nReklama\n\nReklama\n\nEksport do Indii był w stanie zrekompensować dużą część zmniejszonych przepływów do krajów zachodnich. Pojawiły się nowe doniesienia, że w drugim kwartale Indie zmniejszyły import ropy ze Stanów Zjednoczonych o milion ton, jednocześnie gwałtownie zwiększając import przecenionej ropy rosyjskiej.\n\nIndyjski miks energetyczny wygląda teraz zupełnie inaczej niż rok temu. W ubiegłym roku udział rosyjskiej ropy w indyjskim koszyku surowcowym wynosił zaledwie 2,2%, podczas gdy amerykańska stanowiła 9,2%; obecnie Rosja odpowiada za prawie 12,9% indyjskiego importu ropy, podczas gdy udział amerykańskiej spadł do zaledwie 5,4%.\n\nReklama\n\nIndie nigdy nie były wielkim nabywcą rosyjskiej ropy, mimo że muszą importować 80% swojego zapotrzebowania. W typowym roku Indie importują zaledwie 2-5% swojej ropy z Rosji, czyli mniej więcej tyle, ile kupowały Stany Zjednoczone przed ogłoszeniem zakazu importu rosyjskich surowców energetycznych. W rzeczywistości Indie zaimportowały tylko 12 milionów baryłek rosyjskiej ropy w 2021 roku, a większość pochodziła z Iraku, Arabii Saudyjskiej, Zjednoczonych Emiratów Arabskich i Nigerii.\n\nMAE twierdzi jednak, że Rosji będzie coraz trudniej utrzymać ten poziom produkcji.\n\nReklama\n\n\"Przy braku zachodnich firm, przy braku dostawców technologii, przy braku firm usługowych, Rosji będzie znacznie trudniej utrzymać produkcję\" - powiedział Reutersowi szef MAE Fatih Birol.",
    "Wojna Rosji z Ukrainą. Były prezydent Rosji grozi uderzeniem na cele w USA i Europie": "Miedwiediew odniósł się do słów byłego dowódcy sił USA w Europie, gen. Bena Hodgesa. Gen. Hodges stwierdził, że jeśli Rosja użyje taktycznej broni atomowej na Ukrainie, USA nie muszą odpowiedzieć na to bronią atomową, ale mogą np. \"zniszczyć Flotę Czarnomorską lub ukraińskie bazy na Krymie\".\n\nReklama\n\nKrym to terytorium, które Rosja uważa - od 2014 roku - za część Federacji Rosyjskiej. Aneksji Krymu nie uznaje jednak społeczność międzynarodowa, która uznaje anektowany w wyniku pseudoreferendum z 2014 roku Krym za część terytorium Ukrainy pod tymczasową okupacją Rosji.\n\nCzytaj więcej Konflikty zbrojne Rosjanie informują o zestrzeleniu ukraińskich dronów nad Krymem Bezzałogowe statki powietrzne Sił Zbrojnych Ukrainy zostały zestrzelone w czwartek w trzech miejscach na Krymie - poinformował stojący na czele okupacyjnych władz Krymu, Siergiej Aksjonow.\n\nMiedwiediew na swoim kanale w serwisie Telegram napisał, że w wyniku decyzji Władimira Putina z 21 września 2022 r. (tego dnia Putin ogłosił w Rosji częściową mobilizację) \"dojdzie do referendów w wyniku których republiki z Donbasu (tzw. Doniecka i Ługańska Republiki Ludowe - red.) i inne tereny zostaną przyjęte do Rosji\".\n\n\n\nReklama\n\n\"Ochrona terytoriów, które dołączą, będzie znacząco wzmocniona dzięki Siłom Zbrojnym Rosji\" - dodał Miedwiediew.\n\nZachodnie establishment i wszyscy obywatele państw NATO muszą zrozumieć, że Rosja wybrała własną drogę Dmitrij Miedwiediew, były prezydent Rosji\n\n\"Rosja ogłosiła, że nie tylko jej możliwości mobilizacyjne, ale też rosyjskie systemy uzbrojenia, w tym strategiczna broń atomowa i nowoczesne bronie, mogą być użyte do takiej ochrony\" - podkreślił.\n\n\n\n\"W związku z tym, różni emerytowani idioci z generalskimi pagonami nie muszą straszyć nas mówieniem o uderzeniu NATO na Krym. Hipersoniczne (pociski) są gwarancją, że będziemy w stanie dosięgnąć znacznie szybciej celów w Europie i USA\" - podsumował.\n\n\n\nMiedwiediew stwierdził też, że \"zachodnie establishment i wszyscy obywatele państw NATO muszą zrozumieć, że Rosja wybrała własną drogę\". \"Nie ma drogi odwrotu\" - dodał.\n\n",
    "Rosja: FSB oświadczyła, że zatrzymała konsula Japonii we Władywostoku": "Rosyjska Federalna Służba Bezpieczeństwa (FSB) oświadczyła w poniedziałek, że zatrzymała konsula Japonii we Władywostoku i uznała go za osobę niepożądaną w Rosji. FSB utrzymuje, że dyplomata zbierał tajne informacje.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nFSB oznajmiła, że konsul pozyskiwał tajne informacje dotyczące wpływu sankcji zachodnich na sytuację gospodarczą w rosyjskim regionie Dalekiego Wschodu. Agencja AFP podała, że zatrzymanym jest konsul Motoki Tatsunori.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "USA: jeżeli Rosja uczyni kroki w kierunku aneksji terytorium Ukrainy, nałożymy nowe sankcje": "\"Wiemy, że te referenda będą manipulowane\" - podkreśliła Jean-Pierre.\n\nWładze okupacyjne w zajętych częściowo przez rosyjskie wojska czterech obwodach na wschodzie i południu Ukrainy prowadzą od piątku pseudoreferenda w sprawie przyłączenia tych terenów do Rosji. Te działania - określone przez prezydenta Ukrainy Wołodymyra Zełenskiego jako \"farsa\" - mają potrwać do wtorku.\n\nUSA nie mają powodu, by zmieniać stopień gotowości swoich sił nuklearnych - przekazała także rzeczniczka Białego Domu. Odniosła się w ten sposób do słów prezydenta Władimira Putina, który ostrzegł, że Rosja użyje \"wszystkich niezbędnych środków\" w wypadku zagrożenia państwa.\n\n\"Oczywiście traktujemy te groźby bardzo poważnie, ale obecnie nie widzimy żadnych powodów, by modyfikować nasze własne stanowisko dotyczące broni nuklearnej\" - zaznaczyła Jean-Pierre. (PAP)\n\ngn/",
    "Berlin wymyślił nowe sankcje. Zakaz pracy dla rosyjskich koncernów": "Jak czytamy w \"Sueddeutsche Zeitung\", Berlin ma pomysł na nowe sankcje. Chciałby zakazać obywatelom UE pracy w rosyjskich koncernach państwowych. Zakaz miałby być elementem kolejnego pakietu sankcji. Niewykluczone, że tego, który aktualnie dyskutują ministrowie. W czwartek zapadła decyzja o konieczności wprowadzenia ósmego pakietu sankcji na Rosję, wymierzonego w gospodarkę Kremla. Jego detale mają zostać uzgodnione w połowie października.\n\nDalsza część artykułu pod materiałem wideo\n\nZobacz także: Ruszyły pseudoreferenda we wschodniej Ukrainie. \"To parodia\"\n\nNowe sankcje? Albo z nami, albo z Rosjanami\n\nJak uzasadniała niemiecka \"SZ\", oferowanie takich stanowisk jest znanym i powszechnie stosowanym elementem wywierania wpływu przez Putina na gospodarkę Europy. Naturalnie najbardziej jaskrawym przykładem jest tu były niemiecki kanclerz Gerhard Schroeder, o którym pisaliśmy w money.pl. Wprowadzenie takich sankcji byłoby prawdopodobnie podstawą do objęcia danej osoby sankcjami personalnymi.\n\nGerhard Schroeder rządził Niemcami w latach 1998-2005, po oddaniu urzędu sprawnie wszedł na styk polityki i biznesu, obejmując stanowisko w radzie nadzorczej Nord Stream 1. Schroeder był zagorzałym lobbystą tej inwestycji.\n\nWielki przyjaciel Putina\n\nI nawet gdy Putin pokazał światu prawdziwą twarz, Schroeder wciąż próbował ją pudrować i wzywał do kontynuowania prac przy Nord Stream 2 z użyciem bliźniaczej retoryki, jaką Rosja próbuje szantażować Europę. Straszył ich wysokimi cenami i łatwą drogą do uspokojenia sytuacji - czyli dogadania się z Rosją bez względu na jej barbarzyńską inwazję na suwerenne państwo.\n\nJak pisaliśmy w money.pl, Rosjanie nagrodzili tę wieloletnią lojalność niemieckiego polityka. Zajmował stanowisko w radzie nadzorczej Rosnieftu, z którego nie chciał odejść po wybuchu wojny. Wolał dźwigać niechęć całego zachodniego świata niż porzucić tę posadę. Zrezygnował z niej dopiero w maju, niemal 3 miesiące po inwazji Rosji na Ukrainę.\n\nJeszcze w maju, jak pisaliśmy w money.pl, zaoferowano mu stanowisko w radzie nadzorczej Gazpromu. Pod naciskiem opinii publicznej nie zdecydował się go przyjąć, ale niedługo później przyłapano go w Moskwie. Jak tłumaczył, był na urlopie, choć jego żona zdradziła niemieckim dziennikarzom, że pojechał tam rozmawiać o polityce energetycznej.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Szef gangu zabity w Ukrainie. Rosjanie wcielili go do armii, obiecując ułaskawienie": "W walkach o Donbas zginął 55-letni Igor Kusk, przywódca organizacji przestępczej z rosyjskiego Tatarstanu - w weekend poinformowały rosyjskie media. Mężczyzna odsiadywał 23-letni wyrok m.in. za morderstwa, został jednak wysłany na front przez powiązaną z Kremlem Grupę Wagnera. W połowie września ujawniono nagranie, na którym szef tej Grupy osobiście werbował skazańców w zamian za obietnicę ułaskawienia.\n\nWedług rosyjskich mediów Igor Kusk stał na czele zorganizowanej grupy przestępczej z Tatarstanu. W 2015 roku został uznany za winnego wielu przestępstw, w tym morderstw, i skazany na 23 lata pozbawienia wolności. Wyrok odsiadywał w kolonii karnej o zaostrzonym rygorze. Jak przekazała rosyjskiej \"Business Gazieta\" jego żona Irina, po wybuchu wojny w Ukrainie Kusk napisał list do czeczeńskiego przywódcy Ramzana Kadyrowa, w którym zwrócił się do niego z prośbą o pozwolenie na dołączenie do armii.\n\nProśba została zaakceptowana, a po Kuska zgłosiła się przedstawicielka Grupy Wagnera, powiązanej z Kremlem prywatnej firmy zajmującej się werbowaniem najemników. Na front szef gangu miał zostać wysłany 25 lipca.\n\n6 września Igor Kusk zginął w walkach w donbaskim regionie Bachmutu. Przyczyną śmierci przestępcy była rana głowy odniesiona od uderzenia odłamkiem, prawdopodobnie pochodzącym z miny przeciwpiechotnej.\n\nWalczył w Afganistanie\n\nIrina Kusk podkreśliła, że jej mąż miał 55 lat i \"nie był w idealnym stanie zdrowia, ale niczego się nie bał\". Wojna w Ukrainie nie była pierwszą, w której uczestniczył. W latach 80. XX wieku późniejszy szef tatarstańskiego gangu służył w wojnie w Afganistanie.\n\nPogrzeb Igora Kuska został zorganizowany w jego rodzinnej wsi oddalonej od Moskwy o ok. 800 kilometrów. Został pochowany obok innych zabitych podczas wojny w Ukrainie. Na pogrzebie pojawili się mężczyźni w wojskowych mundurach, w powietrze wystrzelona została tradycyjna na pogrzebach wojskowych salwa.\n\nPrzestępcy na wojnę\n\nNa początku lipca rosyjskie media informowały, że Grupa Wagnera prowadzi rekrutację skazanych w koloniach karnych w Petersburgu. Jak ustalili wówczas dziennikarze, w nocy z 6 na 7 lipca około 40 więźniów z Jabłoniewki zostało przerzuconych do obwodu rostowskiego, a stamtąd - na terytorium Ukrainy.\n\nW połowie września współpracownicy lidera rosyjskiej opozycji Aleksieja Nawalnego udostępnili nagranie, na którym widać, jak mężczyzna przypominający Jewgienija Prigożyna, szefa Grupy Wagnera, werbuje skazanych na wojnę. W zamian za półroczną służbę obiecywał im zwolnienie z więzienia, zaznaczając, że jeśli ktoś zrezygnuje z walki, zostanie uznany za dezertera i rozstrzelany.\n\nAutor:kgo//mm\n\nŹródło: \"Business Gazieta\", Lenta, South China Morning Post, tvn24.pl",
    "Strzały podczas protestu w \"najbardziej problematycznym\" regionie Rosji": "\"Dagestan szybko staje się najbardziej 'kłopotliwym' regionem Rosji. Dziś rano mieszkańcy zebrali się, aby zaprotestować przeciwko mobilizacji na autostradzie Chasawjurt-Makhachkala w pobliżu wsi Endiriej\" - powiadomił białoruski dziennikarz Tadeusz Giczan.\n\nJak dodał, w pobliżu wsi słychać było strzały oddawane z karabinu maszynowego. Według rosyjskich mediów, strzały oddawane są w powietrze. W protestach uczestniczą także kobiety. Na miejscu miało być około 100 osób. \"Ludzie wyszli na ulice w obronie swoich mężów, braci, synów\" - informują media.\n\nReklama\n\nW sieci pojawiło się nagranie, na którym widać protestujące kobiety, okazujące niezadowolenie w związku z mobilizacją.\n\nWedług lokalnych portali, obecna na miejscu policja próbuje rozproszyć przeciwników mobilizacji. W sprawie protestów próbowano uzyskać informacje od Ministerstwa Spraw Wewnętrznych Rosji - komentarz nie został udzielony.\n\nDagestan jest autonomiczną republiką, wchodzącą w skład Federacji Rosyjskiej. Graniczy z Azerbejdżanem, Czeczenią i Gruzją. Od wschodu ma dostęp do Morza Kaspijskiego. Zdecydowana większość mieszkańców to wyznawcy islamu.\n\nMobilizacja w Rosji. Doniesienia o zamknięciu granic\n\nW środę Władimir Putin ogłosił mobilizację na wojnę w Ukrainie. Decyzja Putina wywołała masowe protesty, chaos w Ministerstwie Obrony, a także wyjazdy Rosjan z kraju.\n\n\n\nWedług niezależnego portalu Meduza, Rosja ma zamiar wprowadzić zakaz wyjazdu z kraju dla mężczyzn, którzy podlegają służbie wojskowej. Najprawdopodobniej zakaz ma wejść w życie w środę 28 września, po planowanym przez Kreml zakończeniu pseudoreferendów na okupowanych terytoriach Ukrainy.\n\nAresztowania protestujących w Dagestanie\n\nW godzinach popołudniowych białoruski portal Nexta opublikował na Twitterze nagrania, na których widać aresztowania protestujących przeciwko mobilizacji w mieście Machaczkała.\n\nNiektóre z interwencji policji były brutalne - funkcjonariusze uderzali protestujących, wśród których były także kobiety. W mieście słychać było także kolejne strzały.",
    "Płk Piotr Lewandowski: Realna mobilizacja przekracza możliwości Rosji. Zamiast niej będą łapanki rekrutów": "Rosyjskie plany mobilizacyjne są oparte na konkretnych oficerach, z których spora część od miesięcy gnije gdzieś w lasach pod Iziumem albo na polach Donbasu. Procesu mobilizacji nie da się przeprowadzić pół roku po rozpoczęciu wojny i zaangażowaniu w niej niemal wszystkich nadających się do walki wojsk\n\nPłk Piotr Lewandowski, specjalista ds. wyszkolenia wojskowego i ekspert w zakresie wojny w Ukrainie tłumaczy w rozmowie z OKO.press, na czym w rzeczywistości będzie polegać „częściowa mobilizacja” ogłoszona w Rosji w środę 21 września 2022 roku przez Władimira Putina. Zdaniem Lewandowskiego nie można mówić o jakiejkolwiek realnej mobilizacji – rosyjska armia jest bowiem zbyt trwale zaangażowana w wojnę w Ukrainie, by móc przeprowadzić pełny proces mobilizacyjny.\n\n„Rosjanie straszliwie się wkopali – oczywiście mówię to z satysfakcją – bo dawno już wysłali na front te wszystkie elementy armii, które systemowo muszą być zaangażowane w mobilizację. W tej sytuacji cały ten rozbudowany system mobilizacyjny nagle okazuje się pełen dziur. Dla przykładu – powiedzmy, że sztabowcy mają w kwicie, że w ramach mobilizacji formują właśnie brygadę piechoty zmechanizowanej. A dowódcą tej brygady ma być – tak jest w tym kwicie – konkretny oficer z 1 Armii Pancernej Gwardii. Tyle tylko, że ten oficer gnije w tej chwili gdzieś pod Iziumem” – mówi Lewandowski.\n\nRosjanie nie rozwiną więc nowych jednostek – zamiast tego będą powoływać do armii poborowych i po bardzo pobieżnym przeszkoleniu wysyłać ich prosto na front w roli uzupełnień dla wykrwawiających się oddziałów – tłumaczy. Wojskowy ocenia też, że w wyniku ofensywy rozpoczętej jeszcze w sierpniu Ukraina zdołała już uzyskać przewagę strategiczną – polegającą na całkowitym przejęciu inicjatywy w wojnie, co zmusza Rosjan do defensywy i pozwala im jedynie reagować na nowe ruchy ukraińskiej armii.\n\nNiedziela Cię zaskoczy\n\n„NIEDZIELA CIĘ ZASKOCZY” to cykl OKO.press na najspokojniejszy dzień tygodnia. Chcemy zaoferować naszym Czytelniczkom i Czytelnikom „pożywienie dla myśli” – analizy, wywiady, reportaże i multimedia, które pokazują znane tematy z innej strony, wytrącają nasze myślenie z utartych ścieżek, zaskakują właśnie.\n\nWitold Głowacki, OKO.press: Panie pułkowniku, co to w ogóle jest „częściowa mobilizacja”, jaką ogłosił w Rosji Władimir Putin? I Ile czasu rosyjskiej armii zajmie, zanim odczuje ona jakiekolwiek jej pierwsze efekty?\n\nPłk Piotr Lewandowski*: Nazwanie tej mobilizacji „częściową” wynika moim zdaniem z tego, że rosyjski aparat mobilizacyjny jest obecnie straszliwie upośledzony. Taka narracja o mobilizacji częściowej pozwala rosyjskim władzom to przykryć. Ogłoszenie powszechnej mobilizacji oznaczałoby, że Rosja musiałaby wcielić w szeregi armii po jakieś 300 tysięcy ludzi w trzech kolejnych turach, czyli zwiększyć stan osobowy swych sił zbrojnych o około milion żołnierzy. Leży to całkowicie poza obecnymi realnymi możliwościami tego kraju. Nazwanie mobilizacji „częściową” pozwala więc niejako ominąć ten problem. Zarazem zaś Kreml cały czas będzie mógł mówić: „Moglibyśmy zrobić więcej, ale nie chcemy”. Tymczasem bardzo dobry obraz tego, jak wyglądają mobilizacyjne realia w Rosji daje przykład ostatniego poboru do służby zasadniczej w rosyjskiej armii. Stawiennictwo było fatalne.\n\nByły okręgi, w których na 3 tys. poborowych stawiało się do służby 100 albo 200 – co dla armii częściowo opartej na poborze oznacza zupełnie katastrofalny wynik.\n\nPrzy tym zaś liczba młodych ludzi, którzy wyjechali z Rosji w ciągu ostatnich miesięcy była dwukrotnie wyższa niż rok wcześniej – i ma to moim zdaniem bezpośredni związek z wojną.\n\nOd środy bije rekordy w wyszukiwarce Google fraza wyszukiwania w języku rosyjskim „Jak wyjechać z Rosji?”.\n\nZnamienne jest też to, że dosłownie w przeddzień mobilizacji znacząco podniesiono przewidziane w kodeksie karnym kary za niestawiennictwo do służby wojskowej czy za jej odmowę. To był ruch, który już dawał niemal pewność, że mobilizacja za moment nastąpi.\n\nW tej nowelizacji pojawiły się nawet pojęcia „mobilizacja” i „stan wojenny” – co też dość jasno sugerowało intencje jej przeprowadzenia.\n\nAparat mobilizacyjny w rosyjskiej armii pozostaje bardzo rozbudowany. Administracyjnie to jest potężny system – który pamiętam jeszcze z lat 90. Bo aparat mobilizacyjny w naszym Wojsku Polskim stanowił w latach 90. tak naprawdę kopię rosyjskiego – był tworzony dla armii Układu Warszawskiego, które musiały być ze sobą kompatybilne. Skąd więc w tym modelu się brały nowoformowane w ramach mobilizacji jednostki? Otóż ściągano żołnierzy zawodowych z jednostek już istniejących. Tak zwaną obsadę szkieletową. Tworzyli oni szkielet jednostki nowoformowanej. A do jego wypełnienia – oraz na ich miejsce do jednostek już istniejących – kierowano świeżo powołanych rezerwistów.\n\nA tym razem to niemożliwe.\n\nWłaśnie! Te jednostki, które miały wydzielać – to się fachowo nazywa zalążki – dla jednostek nowoformowanych, walczą już na Ukrainie. Co teraz zrobią Rosjanie? Czy wydzielą te zalążki z jednostek już walczących – które i tak mają olbrzymie braki kadrowe – i na ich miejsce wyślą rezerwistów w trakcie, kiedy jednostka walczy na pierwszej linii frontu? Ciekawe pytanie, prawda? Rosjanie nigdy nie mieli założenia, że zaczną mobilizację w warunkach, w których pełnoskalowa wojna trwa już od pół roku. Zawsze miała się odbywać, zanim się zacznie wojna lub na samym jej progu – co zresztą jest podstawowym założeniem każdej mobilizacji, nie tylko rosyjskiej. Tymczasem wojna trwa już od ponad pół roku.\n\nI nie jest to żadna ograniczona interwencja gdzieś na krańcu świata, tylko pełnoskalowy konflikt, który zaangażował kwiat rosyjskiej armii.\n\nW ten właśnie sposób Rosjanie straszliwie się wkopali – oczywiście mówię to z satysfakcją – bo dawno już wysłali na front te wszystkie elementy armii, które systemowo muszą być zaangażowane w mobilizację. W tej sytuacji cały ten rozbudowany system mobilizacyjny nagle okazuje się pełen dziur. Dla przykładu – powiedzmy, że sztabowcy mają w kwicie, że w ramach mobilizacji formują właśnie brygadę piechoty zmechanizowanej. A dowódcą tej brygady ma być – tak jest w tym kwicie – konkretny oficer z 1 Armii Pancernej Gwardii. Tyle tylko, że ten oficer gnije w tej chwili gdzieś pod Iziumem.\n\nRazem zresztą ze sporą częścią całej 1 Armii Pancernej Gwardii.\n\nAle mało tego – ten oficer miał ze sobą zabrać jeszcze czterech oficerów sztabu. A część zastępców dowódców kompanii z 1 Armii Pancernej Gwardii miała zostać dowódcami kompanii w nowoformowanej brygadzie. Z kolei niemal doszczętnie już rozbita w wojnie w Ukrainie 1 Armia Pancerna Gwardii miała na ich miejsce dostać konkretnych oficerów rezerwy – to wszystko jest wyszczególnione w planach mobilizacyjnych, które właśnie wyciągają z sejfów rosyjscy wojskowi. I co teraz? Zapewne trzeba będzie zastąpić szczegółowe plany mobilizacyjne jakąś ogólnokrajową łapanką.\n\nCzyli Rosjanie zamiast nowych brygad i dywizji będą tworzyli kolejne “bataliony ochotnicze”, tylko już wcale nie ochotnicze, lecz z poboru – formowane w trybie ad hoc i pobieżnie szkolone i dowodzone przez ludzi bez właściwych kompetencji?\n\nDodajmy do tego coś jeszcze – taka nowa jednostka, nawet sformowana prawidłowo z zalążków mobilizacyjnych, wymaga minimum miesiąca intensywnego szkolenia.\n\nPrzy czym ten miesiąc to takie naprawdę absolutne minimum, prawda?\n\nTo jest takie minimum minimum – możliwe jedynie w warunkach, w których cała kadra by się stawiła pierwszego dnia i bez żadnych szkoleniowych zaległości, a rezerwiści przedtem regularnie ćwiczyli. To się nazywa fachowo szkoleniem po mobilizacyjnym rozwinięciu – u Rosjan zaś 30 dni to absolutne minimum na taki proces. Nadmieniam od razu, że w NATO to nie mniej niż trzy miesiące – znów przy założeniu, że nie jest to formowanie jednostki od zera, tylko ściśle w oparciu o zalążki mobilizacyjne czy struktury skadrowane.\n\nUkraina prowadząc własną mobilizację też trzymała się raczej tych NATO-wskich standardów. Została uruchomiona pierwszego dnia wojny – a dopiero od lipca obserwujemy pojawianie się na polu walki pierwszych w pełni sformowanych ukraińskich brygad rezerwowych.\n\nSam wielokrotnie powtarzałem, że nowe jednostki wymagają w tym najlepszym wypadku – czyli jeżeli są tworzone na bazie doświadczonych weteranów – trzech miesięcy szkolenia. Jeżeli zaś są formowane od zera, to absolutne minimum na osiągnięcie przez nie gotowości bojowej, to pół roku. Tak to właśnie wygląda. I dlatego też efekty ukraińskiej mobilizacji zaczynamy widzieć na froncie dopiero od sierpnia i września.\n\nNależał pan do tego dość wąskiego grona ekspertów, którzy trafnie oceniali, jaki czas jest potrzebny Ukrainie na sformowanie brygad w ramach Korpusu Rezerwy.\n\nJa po prostu całe życie szkoliłem ludzi. To jest moją życiową pasją, którą zresztą dalej, już na wojskowej emeryturze, realizuję. I kiedy patrzę na sytuację, w której obecnie znalazła się rosyjska armia, która rozpoczyna mobilizację w momencie, gdy już od pół roku trwa regularna armia, to sądzę, że Rosjan będzie stać głównie na jedno. Będą tworzyć jakieś pseudoszkolne jednostki, w których zmobilizowanych rezerwistów będą „szkolić” jacyś powyciągani z kątów sztabowcy. A następnie stamtąd tych pobieżnie przeszkolonych rezerwistów będą wysyłać prosto na front – jako uzupełnienia nadal walczących i coraz bardziej poharatanych jednostek w linii.\n\nKiedy pierwsze takie uzupełnienia mogą zacząć trafiać na front?\n\nNie wcześniej niż po miesiącu. Początkowo z pewnością nie będzie ich wiele. Jakąś większą skalę może to osiągnąć mniej więcej po trzech miesiącach.\n\nMobilizacja w Rosji jest skutkiem ukraińskich operacji kontrofensywnych. A jak pan ocenia ich skutki z wojskowego punktu widzenia?\n\nMamy do czynienia z dwiema operacjami kontrofensywnymi, które są elementem tej samej ukraińskiej ofensywy, trwającej już od sierpnia. Zaczęła się od upośledzania rosyjskiej logistyki HIMARS-ami – najpierw na zapleczu frontu, później coraz bardziej w głąb obwodów chersońskiego i zaporoskiego. Następnie lotnictwo atakowało HARMS-ami rosyjskie systemy rozpoznania powietrznego. Doszły do tego jeszcze działania nieregularne na Zaporożu i ataki rakietowe lub za pomocą dronów aż na Krymie. Dopiero na końcu ruszyło pierwsze uderzenie – w obwodzie chersońskim i tydzień później drugie – w obwodzie charkowskim. Wszystko to razem, to jednak elementy tej samej ofensywy, której było celem uzyskanie przewagi strategicznej.\n\nCzy Ukraina ją uzyskała?\n\nMożna już powiedzieć, że tak. W poprzednim etapie wojny, nazywanym „bitwą o Donbas” to jednak Rosja dyktowała warunki – wybierając kierunki uderzenia. Mniej ważne było to, czy Rosjanie posuną się o jeszcze trzy czy cztery wsie do przodu, niż to, że to oni decydują o ciężarze działań na froncie. Oczywiście – to był bardzo trudny i kosztowny czas dla Ukrainy, utrata Siewierodoniecka na przykład była realnie bolesnym doświadczeniem. Ale jednak nie to było najgorsze.\n\nTo był też czas, w którym Ukraińcy byli zmuszeni do wykonywania naprawdę desperackich kroków – w tym do rzucania na najcięższe odcinki frontu jednostek obrony terytorialnej, które nie były do tego przygotowane choćby ze względu na sam profil szkolenia, nie mówiąc już o wyposażeniu.\n\nTak, ale to też jedynie skutek tej głównej rosyjskiej przewagi w tamtym etapie wojny. Polegała ona na tym, że to Rosjanie decydowali o kierunku uderzenia – co mimo ogólnego niedostatku zaangażowanych w tę wojnę jednostek pozwalało im na tym jednym kierunku koncentrować ponadprzeciętne siły i osiągać najpierw miejscową przewagę, a następnie kolejne postępy. Ostatecznie okazało się, że nie byli w stanie tego w pełni wykorzystać, choć mówiąc szczerze, mieli do tego pewne okazje. Ale jednak to oni mieli na tamtym etapie przez cały czas inicjatywę na poziomie strategicznym. Ukraina musiała grać kartami, które dostawała od Rosjan.\n\nA teraz?\n\nOfensywa ukraińska spowodowała, że to Rosjanie grają kartami, które dają im Ukraińcy, czyli to Rosjanie muszą angażować poważne siły, by budować kolejne linie obrony na przykład na kierunku charkowskim.\n\nI za chwilę to Ukraińcy zdecydują, gdzie ewentualnie nastąpi kolejne uderzenie.\n\nPrzy czym nadal to Ukraińcy dysponują wciąż w tej wojnie przewagą liczebną.\n\nTak, przewagę liczebną z pewnością mają. Natomiast to jest ciekawe, bo mimo wszystko biorąc pod uwagę obecną liczbę żołnierzy ukraińskich, czyli na pewno ponad pół miliona, pojawiają się się pewne pytania. Sami Ukraińcy mówią o 700 tysiącach, ale to może być jednak takie troszeczkę papierowe – bo aż tak tej przewagi liczebnej nie było mimo wszystko dotąd widać. Gdybyśmy bowiem przyjęli za pewnik te 700 tysięcy, to by oznaczało, że Ukraińcy w rezerwie na różnym etapie formowania musieli by w tej chwili mieć co najmniej 20 brygad. Tak bardzo, bardzo dużo – trochę za dużo.\n\nMyślę więc, że spora część rezerw ukraińskich istnieje obecnie ciągle głównie w planach, ewentualnie w postaci takich szkieletowych sztabów dopiero przygotowywanych dopiero do rozwinięcia. I że Ukraińcy de facto dopiero zaczynają te brygady tworzyć. Moim zdaniem to jest tak pół na pół. Mamy obecnie około 10 brygad na różnych bardziej zaawansowanych etapach formowania, po części pewnie już prawie gotowych do walki. I rzeczywiście jeszcze kolejnych 10 – ale dopiero na takim luźnym, wstępnym etapie formowania czy wręcz samego przygotowywania do formowania. Natomiast bardzo znamienne jest to, że Ukraina mimo wszystko wciąż niemal nie wprowadza rezerw na pierwszą linię frontu. Jest dla mnie jasne, że ukraiński sztab chce mieć te rezerwy bardzo dobrze wyszkolone. I bardzo dobrze uzbrojone. Bo po lekcji płynącej z tego, co się działo w rejonie Siewierodoniecka i Łysyczańska, gdzie do walki szli naprawdę słabo wyszkoleni żołnierze, a Ukraińcy ponieśli bardzo ciężkie straty, w tej chwili bardzo ostrożnie te rezerwy wprowadzają do walki. Dlatego też jestem przekonany, że te rezerwy ciągle gdzieś tam jeszcze są. Oczywiście po części one ciągle blokują kierunek białoruski. I nie tylko. Naddniestrze też w tym wszystkim trzeba brać pod uwagę – w roli pionka, ale jednak mogącego odegrać jakąś rolę w tej wojnie.\n\nPogranicze w obwodach czernihowskim i sumskim ciągle znajduje się pod sporadycznym rosyjskim ostrzałem. Wiadomo, że nie ma tam obecnie żadnego wielkiego rosyjskiego zgrupowania, ale nadal jest to bardzo długi odcinek granicy, którego też trzeba pilnować.\n\nA Ukraińcy na pewno mają w pamięci 2014 rok i Iłowajsk, kiedy wyprowadzili dość śmiałe kontruderzenie i szli wzdłuż granicy z Rosją. I w efekcie właściwie nic nie mogli zrobić. Siły rosyjskie się skoncentrowały za granicą, w zasadzie nietykalne – ostatecznie cała ofensywa została zmiażdżona przez Rosjan, kiedy ich batalionowe grupy taktyczne przekroczyły granicę i odcięły Ukraińców. Obecnie nie ma mowy o takich siłach rosyjskich, ale im dalej ofensywa z kierunku charkowskiego będzie szła na wschód, tym dłuższa będzie północna granica z Rosją, prawda? Sądzę więc, że jakaś część rezerw jest przez cały czas intencjonalnie trzymana przez ukraiński sztab w odwodzie na wypadek nieprzewidywalnych z dzisiejszego punktu widzenia zmian w sytuacji strategicznej.\n\nUkraińcy bardzo fajnie planują – z naprawdę dużym wyprzedzeniem. Mają plany i na jutro, i na za tydzień, i na całkiem daleką, czy wręcz odległą przyszłość.\n\nPanie pułkowniku, czy pan by się odnalazł w ukraińskiej armii? Jako oficer – oczywiście za zgodą przełożonych, albo nawet kto wie, może na ich rozkaz?\n\nMyślę, że tak. W pewnym momencie swojego rozwoju zawodowego dokonałem pewnego rodzaju mentalnej zmiany. Od tego czasu starałem się zawsze dowodzić swoimi ludźmi z taką myślą, że dowódcę żołnierz ma po to, żeby mu było lepiej. I wydaje mi się, że oficerowie ukraińscy dowodzą kierując się taką właśnie wizją. Nie chodzi oczywiście o to, by szeregowy klepał po plecach pułkownika – nie na tym to polega, ale szeregowy musi czuć, że on jest dla tego pułkownika tak samo ważny jak, przykładowo, kapitan czy major. I że różnią się tylko rolą, jaką odgrywają w strukturach. Ukraińcy mają dokładnie taki styl – tam każdy żołnierz czuje się ważny. Dokładnie odwrotnie niż u Rosjan – bo tam na każdym kroku podkreśla się, że szeregowy jest nikim.\n\nPrzypomina się tu niedawne zdjęcie – będące częścią oficjalnej ukraińskiej komunikacji dotyczącej wojny – z wizyty prezydenta Ukrainy w wyzwolonym Iziumie. Jest wyostrzone nie na Zełenskim i nie na dowodzącym całą operacją generale Syrskim, którzy są w centrum obrazu, ale na twarzach otaczających ich żołnierzy. To nieźle oddaje to, o czym pan przed momentem mówił.\n\nSkoro pojawiło się nazwisko generała Syrskiego, to koniecznie omówmy jeszcze kwestię ukraińskiego dowództwa. Warto zauważyć, że Ukraińcy dysponują obecnie dwoma świetnie wyszkolonymi sztabami, z których jeden prowadzi uderzenie na kierunku chersońskim, a drugi na kierunku charkowskim. I jest jeszcze trzeci sztab, który koordynuje prace tych obu sztabów i całej armii. Na początku wojny Ukraińcy mieli dość wyraźny problem z tymi sztabami pośrednimi. Teraz jednak widać, że mają już co najmniej dwa sztaby świetnie przygotowane do prowadzenia takich dużych operacji – czyli szczebel od dywizji w górę. Wcześniej armia ukraińska nie miała tego pośredniego szczebla, czyli szczebla dywizji – i bardzo wyraźnie im tego brakowało. To było widać. Ale w tej chwili te sztaby się pojawiły i znakomicie działają. To jest właśnie wynik tych kilku miesięcy treningów sztabowych i gier wojennych wspomaganych komputerowo, które armia ukraińska prowadziła z NATO, a tak naprawdę zapewne głównie z Amerykanami.\n\nCzy sądzi pan, że ta NATO-wska pomoc doradczo-szkoleniowa mogła tu odegrać decydującą rolę? Pytam, bo chwilę po rozpoczęciu operacji w obwodzie chersońskim, a nieco później po rozpoczęciu operacji w obwodzie charkowskim, można było w amerykańskich mediach natychmiast przeczytać materiały oparte na przeciekach z Pentagonu świadczące o tym, że to wszystko tak naprawdę zaplanowali amerykańscy sztabowcy. Tak mogło być?\n\nNie, nie, nie. Zdecydowanie nie tak to wyglądało, bo jednak przede wszystkim charakteryzuje armię ukraińską ogromna samodzielność – także w myśleniu o samym prowadzeniu wojny.\n\nSądzę, że Amerykanie dali im po prostu wszystkie niezbędne narzędzia i część materiałów. Mówiąc obrazowo po to, żeby oni z tego skręcili i zbili operację.\n\nDostali więc potrzebne młotki i gwoździe – wszystko też zapewne było jakoś konsultowane na kolejnych etapach planowania. Ale myślę, że ostatecznie jest to dzieło dowództwa ukraińskiego – nie sądzę, żeby oni sobie pozwolili na tyle wejść we własne buty, żeby wykonywać cudzy plan. Amerykanie natomiast na pewno mają znaczny udział w tej wojnie – między innymi dlatego, że to oni decydują, jakie środki Ukraina otrzyma. A tym samym – po części – jak ich użyje. W tym wypadku jednak proces planowania był z pewnością dziełem Ukraińców.\n\nCzy Ukraińcy muszą teraz walczyć z czasem? Z jednej strony mamy postępy operacji w obwodach chersońskim i charkowskim. Z drugiej jednak rusza rosyjska mobilizacja, która za trzy miesiące, jak pan mówił, może dać Rosjanom znaczne liczby nowych rekrutów. Czy to znaczy, że właśnie rysuje się swego rodzaju wymuszone historyczne okno na kolejne działania kontrofensywne?\n\nWątpię w efektywność rosyjskiej mobilizacji. Oprócz tego, o czym już mówiłem, zwróciłbym uwagę na to, że kolejne szczeble aparatu mobilizacyjnego będą rozliczane za wyniki frekwencyjne. To spowoduje to, że będą się liczyć liczby powołanych rezerwistów, a nie ich specjalności wojskowe. Kiedy będzie trzeba przygotować na szybko uzupełnienia dla brygady zmechanizowanej, nikt nie będzie patrzył, że żołnierz A to był kiedyś mechanik, a żołnierz B to był kiedyś kucharz. Po prostu będą tworzyć z nich oddziały. Ich wartość bojowa będzie znikoma – no ale jednak te bagnety będą się pojawiać. Tylko czy to wystarczy\n\nKolejną kwestią jest przecież samo podstawowe wyposażenie żołnierzy. I tu pojawia się istotne pytanie – skoro rozkradano elementy cięższego sprzętu, który znajdował się w rosyjskich rezerwach, to na ile taka polityka rabunkowa dotyczyła też magazynów mundurów i wyposażenia indywidualnego? „Ochotnicy” z republik separatystycznych naprawdę dostali od Rosjan „mieszki” z lat 40. ubiegłego wieku. Czyli nawet nie plecaki, tylko takie worki z szelkami na plecy prosto z II wojny światowej. To znaczy, że Rosjanie ciągle to mają w magazynach. Czy właśnie taki sprzęt dostaną zmobilizowani żołnierze, z czymś takim pojadą walczyć?\n\nW rosyjskiej telewizji pokazano parę dni temu długi reportaż o tym, jak wspaniałym karabinem piechoty jest Mosin. I jak dobrze sprawdza się w Ukrainie jego snajperska wersja. Zaznaczmy na użytek czytelników, że chodzi o karabin skonstruowany przed I wojną światową. Pokazywano jakąś jego zmodernizowaną wersję ze specyficzną kolbą a’la karabin snajperski SWD.\n\nMosin z dorobioną nowoczesną kolbą nadal pozostaje Mosinem sprzed stulecia. To trochę tak, jakby u nas się nagle pojawiła narracja, jakim to świetnym samochodem był FSO polonez, bo przecież całkiem sprawnie jeździł. Tyle tylko, że obecnie nie jest to pod żadnym względem świetny samochód – pomimo, że jeździ, prawda? No i tu będzie podobnie. Żołnierz może z tego Mosina strzelać – no ale dalej będzie miał odpowiednik poloneza czy raczej – patrząc na epokę – syrenki w świecie karabinów.\n\nI pomijam tu już nawet fakt, że akurat w tej chwili Ukraińcy bardzo intensywnie szkolą swoich strzelców wyborowych – olbrzymi nacisk na to kładą, naprawdę olbrzymi – i wyposażają ich w najlepszą dostępną na rynku broń. Z nimi będzie się właśnie mierzył rosyjski „snajper” wyposażony w broń spod Stalingradu. Ale to nie koniec. Mimo wszystko przemysł rosyjski przestawił się jednak na produkcję wojskową. I może być tak, że zaczną jednak napływać większe ilości nowocześniejszych mundurów i wyposażenia osobistego. Powiedzmy, kamizelki. Tylko że już widzieliśmy, jaką jakość mają współcześnie produkowane przez Rosjan kamizelki. Okazuje się, że umieszczane w nich płyty balistyczne Ukraińcy są w stanie przestrzeliwać ustawione po dwie pojedynczym strzałem z karabinka AK. Jest więc bardzo możliwe, że rosyjskie firmy będą nadal rozliczane z samej ilości wyprodukowanych kamizelek – a nie z tego, co w nich tak naprawdę jest.\n\nAle i to nie koniec. Spójrzmy na przykład na kwestię pogody. To też dość kluczowa sprawa. Pod tym względem Rosjanie również fatalnie się spóźnili z ogłaszaniem mobilizacji. Za moment zacznie się etap jesiennych opadów…\n\nJuż parę dni temu padało przez trzy doby – niejeden okop zamienił się w zalane błotem bajoro.\n\nRosjanie po raz kolejny najwyraźniej ignorują tak podstawowe kwestie jak teren i pogoda, które są kluczowe – z tym, że krótkoterminowo to może być dla nich nawet plus – bo to mimo wszystko oni będą się w tej chwili bronić – czemu zła pogoda i trudne warunki sprzyjają jednak bardziej niż działaniom ofensywnym. Armia ukraińska ma więc najlepsze okno czasowe na kontynuowanie kontrofensywy albo w najbliższych tygodniach – dopóki na dobre nie zapanuje jesień, albo dopiero w styczniu i lutym, gdy zaczną się mrozy. Zarówno bowiem dla armii ukraińskiej, jak i rosyjskiej pora zimowa nie stanowi większego problemu – obie armie są zdolne do prowadzenia działań w takich warunkach i regularnie je ćwiczą.\n\nJakie działania mogą podjąć Ukraińcy w tym najbliższym czasie?\n\nZ pewnością będą kontynuować operację w obwodzie chersońskim. Sądzę jednak, że nie przyniesie ona łatwo błyskawicznych postępów. Tam bronią się rosyjskie jednostki o niezłej wartości bojowej, przy tym przyzwoicie dowodzone. Obawiam się, że mogą wytrzymać jeszcze całkiem długo.\n\nCzęściowe odcięcie ich od zaopatrzenia poprzez regularne niszczenie przepraw na Dnieprze i Ingulcu to za mało, by złamać Rosjan pod Chersoniem?\n\nDostawy – choć ograniczone – wciąż do nich jednak docierają. Oczywiście pojawiają się doniesienia, że Rosjanom brakuje tam nawet wody pitnej – co mnie wcale nie dziwi, bo rosyjscy zaopatrzeniowcy w pierwszej kolejności wyślą tam amunicję, a dopiero w drugiej wodę i jedzenie. Niemniej jednak Rosjanie w prawobrzeżnej części obwodu chersońskiego wciąż mają dostęp do podstawowych zasobów – w tym do paliwa, które transportowane jest przez Dniepr polowymi rurociągami.\n\nOperacja chersońska może więc potrwać jeszcze długo.\n\nPrzy czym po raz kolejny powraca tu pytanie, czy rosyjska logistyka poradzi sobie tam z wyzwaniami związanymi z zimą – z dostarczeniem żołnierzom odpowiedniego umundurowania, śpiworów, ogrzewanych namiotów itp. Aby to było możliwe, konieczne jest to, by kompetentni oficerowie liniowi złożyli z odpowiednim wyprzedzeniem precyzyjne zamówienia do kompetentnych logistyków po lewej stronie Dniepru – nie jestem wcale pewien, czy wszystkie elementy tego łańcucha odpowiednio zadziałają.\n\nA czy motywacja żołnierzy z poboru wysłanych przez Rosję przymusowo na front w ramach mobilizacji będzie wystarczająca, by utrzymywać pozycje przez jeszcze długie miesiące?\n\nTo bardzo ciekawe pytanie. Część rosyjskich jednostek sformowanych z żołnierzy zawodowych – czy na przykład formacje z kategorii wagnerowców, czyli rosyjskich najemników – nawet teraz nie doświadcza tych najbardziej poważnych problemów związanych z morale czy motywacją do walki. Przeciwnie. Trzeba wyraźnie podkreślić, że część rosyjskich jednostek walczy wręcz świetnie – to samo dotyczyło też wagnerowców, dopóki ich szeregi nie zaczęły być lawinowo rozszerzane na przykład poprzez werbowanie „zeków” z kolonii karnych.\n\nDiametralnie inaczej wyglądała jednak sytuacja np. w „batalionach ochotniczych”, do których werbowano za kilkukrotność średniej rosyjskiej pensji z obietnicą premii za udział w każdej akcji. Tam zgłaszali się przede wszystkim ludzie mniej więcej w moim wieku – koło 50-tki. Tacy, którzy mają w miarę odchowane dzieci, ale chcieliby zarobić na przykład na mieszkanie dla nich. Taki 40- czy 50-latek – zwłaszcza w Rosji, gdzie kultura sprawności fizycznej nadal nie jest na specjalnie wysokim poziomie – nie jest jakimś idealnym materiałem na sprawnego żołnierza. Ale co jeszcze ważniejsze – on raczej nie jest gotów polec. On w sytuacji krytycznej jest o wiele szybciej gotów się wycofać – tym bardziej, że przecież pensja i tak mu leci na konto – niż do ostatniego tchu bronić jakiejś ukraińskiej wioski przed kontratakiem. Żołnierze powołani w ramach mobilizacji mogą kierować się podobnymi motywacjami.\n\nA co pańskim zdaniem jest dla rosyjskich żołnierzy motywacją do zbrodni? Dlaczego morderstwa i gwałty na cywilach stały się dla Rosjan wręcz narzędziami prowadzenia wojny? Jaki mechanizm o tym może decydować?\n\nPrzede wszystkim przyzwolenie kulturowe i systemowe. Kiedy oglądałem wstrząsające nagranie z kastracji ukraińskiego jeńca wojennego dokonanej przez rosyjskich żołnierzy, równie uderzające jak sam ten makabryczny film były dla mnie reakcje na niego zwykłych Rosjan – pełne nienawiści wobec Ukraińców i aprobaty dla oglądanej sceny. To jest jakiś rodzaj przyzwolenia kulturowego, którego nie jesteśmy w stanie z naszej zachodniej perspektywy do końca zrozumieć.\n\nInny przykład z zupełnie innej sfery: w trakcie wojny w Afganistanie miał miejsce nienagłośniony w mediach przypadek, że jeden z polskich żołnierzy okradł zatrzymanego cywila – rzecz jasna takie rzeczy od czasu do czasu zdarzają się w szeregach każdej armii świata. Efekt był jednak taki, że – niezależnie od postępowania dyscyplinarnego – ten żołnierz natychmiast, w ciągu jednego dnia, stracił wszystkich kolegów. Nikt nie chciał podać mu ręki. Ale tak właśnie wygląda brak przyzwolenia kulturowego dla przestępstw na wojnie – rzecz raczej zrozumiała na Zachodzie i w armiach państw NATO, a przy tym właściwie niezależna od przepisów prawa.\n\nZróbmy sobie zresztą eksperyment myślowy i wyobraźmy sobie, jaka byłaby reakcja opinii publicznej któregokolwiek z państw NATO na doniesienia, że żołnierze armii tego państwa dopuścili się choćby pojedynczej zbrodni na cywilach w rodzaju tych, których Rosjanie dokonali setki w Buczy, Iziumie i innych miejscach w Ukrainie. Przecież to byłby wstrząs – a ci żołnierze nie mogliby liczyć na jakiekolwiek społeczne zrozumienie.\n\nW Rosji jest tymczasem zupełnie inaczej. Zbrodnie na ukraińskich cywilach są wręcz aprobowane przez opinię publiczną.\n\nA co z przyzwoleniem systemowym?\n\nOprócz samej woli politycznej Kremla istotny wydaje mi się jeden problem o charakterze systemowym. Znaczna część kadry oficerskiej i weteranów o dłuższym stażu wciąż ma w swym życiorysie doświadczenie służby poborowej w rosyjskiej armii lat 90. czy nawet w armii sowieckiej – a tym samym „diedowszczyzny”, czyli wyjątkowo okrutnej odmiany wojskowej „fali”. Czego to uczyło poborowych? Otóż tego, że w armii liczy się wyłącznie naga, brutalna siła. I że to ona określa ich pozycję i wartość w grupie. To w ogromnym stopniu przekłada się na stosunek rosyjskich wojskowych do cywili – naturalnym sposobem odnoszenia się do nich jest demonstrowanie brutalnej siły, co często jest wstępem do zbrodni wojennych.\n\nSłynny już – albo i niesławny – raport Amnesty International dotyczący wojny w Ukrainie próbował niejako rozdzielać wojenne winy Rosjan i Ukraińców. Jak pan go odebrał – jako oficer, który szkoli dziś żołnierzy WOT, z natury działających w sferze pośredniej między tą cywilną a stricte wojskową – także na polu walki.\n\nMiędzynarodowe prawo wojenne surowo zabrania atakowania obiektów cywilnych, o ile jednak nie zostały one zamienione przez armię przeciwnika w obiekty wojskowe. Wówczas bowiem dozwolona jest tak zwana „proporcjonalna” odpowiedź, oczywiście bez powodowania ubocznych szkód cywilnych. O ile więc Ukraińcy rzeczywiście umieszczali na przykład artylerię wśród zabudowań mieszkalnych, o tyle Rosjanie mieli wówczas prawo do precyzyjnego ostrzelania tego działa lub wyrzutni rakietowej. Niemniej jednak…\n\nNo właśnie?\n\nNijak się to ma do uporczywego ostrzeliwania przez Rosjan całych dzielnic mieszkalnych nieprecyzyjnymi typami broni. Jeśli nawet Ukraińcy prowadzili ogień gdzieś z osiedla mieszkaniowego, to w żadnym wypadku nie jest to wystarczający powód w świetle prawa międzynarodowego, by przez następne 24 godziny zasypywać to osiedle pociskami z Gradów. Musimy też pamiętać, że to Ukraina została zaatakowana przez Rosję – i że to Rosja przygotowywała się miesiącami do tej agresji. W tym kontekście tworzenie jakiejkolwiek fałszywej symetrii między obiema stronami tej wojny jest po prostu skrajnie nieuczciwe. Zaatakowany ma pełne prawo się bronić wszelkimi dostępnymi środkami. I to właśnie robi Ukraina.\n\nNa zdjęciu: protesty przeciwko mobilizacji w Moskwie, 21 września 2022 roku\n\n*płk rez. Piotr Lewandowski, absolwent Wyższej Szkoły Oficerskiej Wojsk Rakietowych i Artylerii, Uniwersytetu Kazimierza Wielkiego na kierunku pedagogika oraz studiów podyplomowych z zarządzania kryzysowego. Dowodził plutonem, kompanią i samodzielnym batalionem, wyróżnionym mianem przodującego oddziału wojska polskiego. Pełnił również obowiązki szefa pionu szkolenia i szefa rozpoznania pułku. Siedmiokrotny uczestnik misji bojowych poza granicami kraju, gdzie wykonywał obowiązki między innymi oficera CIMIC (współpracy cywilno-wojskowej), zastępcy dowódcy batalionowej grupy bojowej i dowódcy bazy. Służbę wojskową zakończył na stanowisku dowódcy bazy/dowódcy batalionu ochrony w Redzikowie.\n\nMAPA przebiegu działań wojennych w Ukrainie\n\nO mapie:Mapa jest aktualizowana w rytmie odpowiadającym publikacji kolejnych analiz z cyklu SYTUACJA NA FRONCIE – za każdym razem przedstawia zatem ten względnie* bieżący stan działań wojennych, nie zaś ten historyczny zgodny z datami publikacji poszczególnych odcinków. Dla wygody korzystania mapę zdecydowanie warto rozwinąć – służy do tego przycisk w jej lewym dolnym rogu.\n\nOdwzorowany przebieg linii frontu ma charakter mniej lub bardziej przybliżony – zwłaszcza w rejonach, gdzie biegnie ona wzdłuż krętych meandrów rzek Doniec i Ingulec.\n\n*Musimy pamiętać, że część informacji trafia do nas z dobowym (lub i dłuższym) opóźnieniem, część zaś wymaga weryfikacji – aktualizując mapę korzystamy wyłącznie z potwierdzonych danych, choć w analizach wspominamy i o tych nie w pełni jeszcze zweryfikowanych.",
    "Rosja: Biznesmen Prigożyn przyznał się do utworzenia prywatnej armii tzw. Grupy Wagnera": "Wcześniej Prigożyn zaprzeczał, że jest powiązany z tą prywatną firmą wojskową. Procesował się z mediami, które o tym informowały, a rosyjskie sądy przyznawały mu rację.\n\nReklama\n\nJak podaje Radio Swoboda, Prigożyn poinformował w komunikacie prasowym jednego ze swoich przedsiębiorstw, że założył firmę najemniczą w 2014 r. (gdy Rosja nielegalnie anektowała Krym i rozpoczęła wojnę w ukraińskim Donbasie – PAP).\n\nNajemnicy Wagnera walczyli m.in. w ukraińskim Donbasie, Syrii, w krajach afrykańskich i arabskich. Wiadomo, że w trakcie trwającej obecnie inwazji na Ukrainę, grupa Wagnera werbuje więźniów z rosyjskich kolonii karnych, oferując im wyjście zza krat w zamian za walkę na froncie.\n\nReklama\n\n„Psy wojny” z Grupy Wagnera słyną z brutalnych działań; według mediów niezależnych są w armii ludźmi od „brudnej roboty”, odpowiadają za zbrodnie wojenne w Ukrainie, Syrii, Libii, Republice Środkowoafrykańskiej.\n\nPrigożyn wyjaśniał, że wcześniej zaprzeczał swoim związkom z firmą najemniczą, by „chronić jej członków”.\n\nBiznesmen sądził się m.in. z naczelnym radia Echo Moskwy Aleksiejem Wieniediktowem i portalem Meduza, domagał się usunięcia wzmianek o nim z publikacji w internecie.\n\nPortal Meduza przypomina, że w 2019 r. portal The Bell opublikował materiały śledztwa dziennikarskiego, w którym wskazywano na powiązania Prigożyna z rosyjskimi władzami. Konkretnie źródła The Bell twierdziły, że Grupa Wagnera została utworzona z inicjatywy rosyjskiego sztabu generalnego.\n\nWe wrześniu w sieciach społecznościowych i w mediach pojawiły się nagrania, na których widać, jak Prigożyn agituje więźniów w koloniach karnych do walki na Ukrainie. Media uznały, że te „przecieki” musiały być uzgodnione z Prigożynem. Według niektórych opinii to „ujawnienie się” może świadczyć o tym, że Prigożyn ma ambicje polityczne.\n\nGrupa Wagnera dysponuje ciężkim sprzętem, artylerią i samolotami wojskowymi – przekazuje Radio Swoboda. W Rosji zakładanie prywatnych armii jest nielegalne. Kreml zaprzecza swoim powiazaniom z Grupą Wagnera.(PAP)",
    "Biały Dom: Rosja żyje \"w fikcyjnym świecie prawnym\". Świat nie nabierze się na tą zagrywkę": "Wysyłamy Rosji bardzo jasne sygnały na temat konsekwencji, z jakimi będzie wiązać się eskalacja konfliktu na Ukrainie - powiedział w środę wysoki rangą przedstawiciel administracji USA. Jak dodał, nowa zagrywka Rosji ws. mobilizacji i aneksji okupowanych terytoriów nie odniesie sukcesu.\n\nJak powiedział urzędnik w rozmowie z dziennikarzami w Nowym Jorku, choć nuklearne groźby Władimira Putina zawarte w jego środowym orędziu nie są niczym nowym, teraz są oparte o \"legalistyczne\" argumenty związane z nadchodzącymi pseudoreferendami i aneksją okupowanych terytoriów Ukrainy. Według oficjela, po aneksji Rosja zamierza ogłosić, że jakiekolwiek próby Ukrainy, by odzyskać terytoria będą widziane jako atak na samą Rosję, co pozwoli jej na użycie \"wszystkich opcji\".\n\nDodał, że Rosja żyje \"w fikcyjnym świecie prawnym\", który nie przystaje do świata rzeczywistego, a świat nie nabierze się na tą zagrywkę.\n\n\"Ta zagrywka nie odniesie sukcesu\" - stwierdził.\n\nUrzędnik zapewnił, że Waszyngton wysyła Rosji \"bardzo jasne sygnały\" na temat konsekwencji eskalacji wojny na Ukrainie.\n\n\"To nie oznacza, że nie jesteśmy świadomi dynamiki, która może doprowadzić do eskalacji\" - dodał.\n\nZ Nowego Jorku Oskar Górzyński (PAP)\n\nkgr/",
    "Sojusznikom Kremla mówiono, że \"Rosja jest tu na zawsze\". Teraz uciekają z Ukrainy": "Czytaj więcej Świat Wojna Rosji z Ukrainą. Dzień 203 24 lutego rozpoczęła się pełnowymiarowa inwazja Rosji na Ukrainę. Premier Ukrainy zapowiada inflację w kraju na poziomie 30 proc.\n\nDowody pochodzące z nowo odzyskanych terytoriów wskazują, że rosyjskie wojska regularnie stosowały przemoc, aby stłumić wszelkie lokalne sprzeciwy i utrzymać kontrolę. Jednocześnie niektórzy twierdzą, że witali i pomagali Rosjanom. Inni wysłuchiwali zapewnień prorosyjskich urzędników, że są tam na zawsze i zdecydowali się na współpracę lub po prostu próbowali żyć spokojnie pod rosyjską władzą.\n\nReklama\n\nDla lokalnych sojuszników Moskwy nagły odwrót sił rosyjskich, które oddały niektóre wsie i miasteczka przy niewielkim oporze, był zwrotem graniczącym ze zdradą.\n\n- Wszyscy mówili nam, że teraz jesteśmy tu, nie macie się czego bać\" - powiedziała Irina, wspominając obietnice urzędników wysłanych przez Moskwę. Jak powiedziała, podjęła pracę w dziale księgowości nowej administracji lokalnej zainstalowanej przez Rosję. - Pięć dni temu mówili nam, że nigdy nie wyjadą. A trzy dni później byliśmy pod ostrzałem... Nic nie rozumiemy - dodała.\n\nCzytaj więcej Konflikty zbrojne Jewgienij Prigożyn zastąpi Siergieja Szojgu? Analiza think tanku z USA Jewgienij Prigożyn, nazywany \"kucharzem Władimira Putina\", finansujący najemników z Grupy Wagnera, miał spotkać się z jednym z rosyjskich miniblogerów i korespondentów wojennych, Maksymem Fominem - pisze w najnowszej analizie think tank z USA, Instytut Studiów nad Wojną (ISW).\n\nReklama\n\nPrzez miesiące Rosja mówiła ludziom w okupowanych regionach Ukrainy, że jest tam na stałe. Wprowadzono rubla, emerytom powiedziano, że dostaną rosyjskie emerytury, a prorosyjskich mieszkańców zatrudniono w szeregach urzędów.\n\n- Fakt jest oczywisty, że Rosja nigdy nie wyjedzie - deklarował Andriej Turczak, lider rządzącej Rosją partii Jedna Rosja, podczas wizyty w Kupiańsku w lipcu. - Rosja nigdy stąd nie wyjdzie. A wszelka niezbędna pomoc zostanie udzielona - mówił.\n\nTeraz odwrót Rosji zadał druzgocący cios wizerunkowi rosyjskich sił zbrojnych i Kremla wśród ich najbardziej chętnych zwolenników na Ukrainie.\n\nUkraina zobowiązała się do wyłapywania mieszkańców, którzy kolaborowali z rosyjską armią lub współpracowali z zainstalowanymi przez Rosjan rządami. Grozi za to do 15 lat więzienia. Prezydent Wołodymyr Zełenski powiedział w środę, że siły ukraińskie starają się wykorzenić \"pozostałości okupantów i grup sabotażowych\" w odzyskanych miastach i wsiach obwodu charkowskiego.\n\nW Biełgorodzie, rosyjskim regionie graniczącym z Charkowem, biuro gubernatora poinformowało, że prawie 1400 osób przebywa w tymczasowym obozie po przekroczeniu granicy z Ukrainy. Wiele z nich to rodziny z dziećmi, które uciekły przed walkami. Kolejne setki osób prawdopodobnie przebywają w wynajętych mieszkaniach lub u krewnych.\n\n- Ludzie wierzyli Rosjanom, którzy mówili, że nas nie zostawią. Nagle się wycofali. Kilka miesięcy próbowali zdobyć całe to terytorium, a później porzucili je w dwa dni - mówi 44-letni Aleksander, który uciekł wraz z żoną i synem.\n\nReklama\n\nMężczyzna nie pracował dla Rosji i nie był zatrudniony od początku wojny. Chciał opuścić swoją wioskę, która w pierwszych dniach wojny szybko padła łupem Rosji, ponieważ \"nie miał ani pracy, ani szkoły\". Planował wraz z rodziną dołączyć do brata w Polsce, ale został ranny i uciekł do krewnego w Rosji.\n\nWyjechali, jak mówi, nie dlatego, że sprzeciwiali się powrotowi do władzy ukraińskiej, ale z powodu zagrożenia ze strony wojny. - Doprowadzało nas to do histerii - powiedział. - Znosiliśmy to tak długo, jak mogliśmy - dodał.\n\nPodobnie jak inni, prosił, aby nie identyfikować go po nazwisku. Obawiał się, że może być postrzegany jako zdrajca za to, że uciekł do Rosji. Powiedział, że wciąż ma nadzieję na powrót do domu, aby odwiedzić swoich rodziców na Ukrainie.\n\n- Powinniśmy byli wyjechać wcześniej - powiedział Siergiej, chłopak Iriny, który pracował na lokalnej kolei. Powiedział, że trudno jest teraz znaleźć jakiekolwiek miejsce na nocleg w Biełgorodzie, gdzie od początku wojny przeniosły się tysiące ludzi.\n\nIrina i Siergiej oboje powiedzieli, że nadal wspierają Rosję w wojnie, ale mają mniejszą wiarę, że może ona chronić zwolenników na Ukrainie.\n\n- Teraz martwię się o ludzi w Chersoniu i Zaporożu - powiedziała Irina, odnosząc się do regionów w południowej Ukrainie również okupowanych przez Rosję. - Im również mówi się \"Nie odejdziemy\". Ale jeśli spojrzeć na to, co stało się pod Charkowem, to nikt nie może powiedzieć, co stanie się jutro - dodała.",
    "Rosja traci kolejne bombowce. W sieci pojawiają się nagrania spadających Su-34": "24 września to nie najlepsza data dla rosyjskiego lotnictwa. Według serwisu Militarnyj tego dnia Siły Zbrojne Ukrainy zestrzeliły dwa rosyjskie bombowce Su-34. To poważny cios dla Rosji, zwłaszcza że jedna taka maszyna to koszt ok. 36 mln dolarów. Przypominamy, czym jest Su-34 i jakie ma możliwości.\n\nW sieci pojawiło się sporo nagrań pokazujących moment zestrzelenia dwóch rosyjskich maszyn. Na początku pojawiły się informacje, że mogły to być myśliwce Su-30SM. Jak jednak zaznacza Militarnyj, analizy przeprowadzone przez badaczy OSINT oraz raporty pojawiające się na kanale Telegram Fighterbomber wskazują, że Rosja straciła nie myśliwce, a dwa bombowce Su-34. Do ich unieszkodliwienia najprawdopodobniej wykorzystano amerykańskie przenośne przeciwlotnicze zestawy rakietowe - FIM-92 Stinger (ang. żądło).\n\nRosja traci kolejne bombowce Su-34\n\nSu-34 (w kodzie NATO Fullback) to rosyjski, wielozadaniowy bombowiec taktyczny, wykorzystywany w Ukrainie. Maszyna została opracowana, aby zastąpić starzejącą się flotę radzieckich, dwusilnikowych bombowców frontowych Su-24. Stworzono ją na bazie dwumiejscowego myśliwca Su-27, co widać w konstrukcji bombowca. Posiada m.in. podstawowy układ Su-27, konstrukcję płatowca, silników, większość konstrukcji skrzydła, ogona i znaczną część wyposażenia pokładowego. Wprowadzone zmiany mają związek z innym przeznaczeniem bombowca niż myśliwca. Dotyczą m.in. kadłuba, kabiny czy wzmocnionego podwozia.\n\nBombowiec, który może poruszać się z maksymalną prędkością 1900 km/h i lecieć na maksymalnym pułapie 17000 m, wyposażono w dwa silniki turboodrzutowe dwuprzepływowe Saturn/Ljulka AŁ-31F M1. Na jego pokładzie zamontowano też wielofunkcyjną stację radiolokacyjną W004 oraz defensywne elektroniczne systemy zakłócające typu Ł-175W Chibiny.\n\nPodstawowym uzbrojeniem Su-34 jest działko lotnicze GSz-30-1 kalibru 30 mm. Oprócz tego Su-34 posiada 12 punktów uzbrojenia dla szerokiej gamy broni, w tym pocisków powietrze-powietrze, powietrze-ziemia, przeciwokrętowych, bomb kierowanych lub bomb spadających swobodnie. Jak już informowaliśmy, Su-34 może przenosić broń o łącznej masie około 8000 kg, w tym pociski powietrze-powietrze R-77 (AA-12), pociski manewrujące Kh-55 (AS-15 Kent), przeciwokrętowe odrzutowe ponaddźwiękowe pociski manewrujące P-800 Oniks czy bomby kierowane KAB-500 i KAB-1500.\n\nZOBACZ TAKŻE: F-22 Raptor supernowoczesne myśliwce USA\n\nKarolina Modzelewska, dziennikarka Wirtualnej Polski"
}