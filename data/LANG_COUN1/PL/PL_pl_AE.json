{
    "Obserwator Finansowy: ekonomia, debata, Polska, świat": "W najbliższych miesiącach do Niemiec trafiać będą gaz i ropa ze Zjednoczonych Emiratów Arabskich. Pierwsze dostawy skroplonego gazu ziemnego (LNG) dotrą do Hamburga przed końcem 2022 r. – informuje w niedzielę portal RedaktionsNetzwerk Deutschland (RND).\n\n„Kanclerz Scholz przywiózł z dwudniowej podróży do Arabii Saudyjskiej, Zjednoczonych Emiratów Arabskich i Kataru umowę, która pomoże zimą ogrzać domy w Niemczech” – pisze RND.\n\nJeszcze w tym roku do portu w Hamburgu trafić ma 137 tys. metrów sześciennych LNG z ZEA.\n\n„W planach są kolejne, wieloletnie dostawy. (Niemiecki koncern energetyczny) RWE podpisał umowę z należącą do Emiratów spółką ADNOC” – informuje RND.\n\nZ tą samą firmą we wrześniu zawarła kontrakt niemiecka firma energetyczna Hoyer, kupując 33 tys. ton oleju napędowego. Planowane są kolejne miesięczne dostawy, wynoszące do 250 tys. ton.\n\nKanclerz Niemiec Olaf Scholz, odwiedzający w ten weekend kraje Zatoki Perskiej, zapowiada, że kraj chce mieć wiele źródeł dostaw energii.\n\nWe wszystkich trzech krajach, które odwiedził w weekend kanclerz Scholz, rozmawiano ponadto o przejściu z paliw kopalnych na odnawialne źródła energii.\n\n„Zależy mi na poprawie obecnej sytuacji z dostawami, ale też na rozszerzeniu naszych opcji” – podkreślił Scholz podczas wizyty w Abu Zabi.\n\nPo raz kolejny od czasu rosyjskiej napaści na Ukrainę niemiecki kanclerz przyznał też, że „Niemcy w przeszłości nadmiernie ograniczyły liczbę dostawców” źródeł energii.\n\nOprócz umów dotyczących paliw kopalnych podpisano również umowy o współpracy w zakresie energii odnawialnej – dodaje RND.\n\nmszu/ akl/ pr/",
    "Zjednoczone Emiraty Arabskie. Przepych, bogactwo i hedonizm do kwadratu": "Zacznę od tego, że nigdy nie przyszło mi do głowy, żeby tam pojechać.\n\nZe mną było podobnie.\n\nTo mnie zaskoczyłaś, bo przynajmniej na Instagramie można odnieść wrażenie, że wszyscy przebywają w Dubaju.\n\nPoza Instagramem jest nieco inaczej. Myślę, że jest więcej takich osób jak ty czy ja, które żadnej wyprawy do Dubaju czy generalnie do Zjednoczonych Emiratów Arabskich nie planowały. Ale tak się nieraz układa życie, że decyduje za nas los. Ja wyjechałam do Dubaju na cztery lata, bo mój mąż dostał tam pracę. Przed laty pracował w Warszawie i za nią za bardzo nie przepadał, więc mówił żartobliwie, że wolałby pracować na Marsie.\n\nREKLAMA\n\nI się spełniło, bo Dubaj wydaje się inną planetą.\n\nTo samo mu powiedziałam. I o ile Emiraty nie wydawały mi się zbyt ciekawe turystycznie, o tyle okazały się bardzo ciekawym miejscem do życia. A dzisiaj powiedziałabym, że również ciekawym turystycznie. Trzeba tylko wiedzieć, jak się do nich zabrać. Stąd moja książka, która – mam nadzieję – opowiada o Emiratach inaczej, niż do tego przywykliśmy. Nie mówiąc już o tym, że z rozmaitych przyczyn powinniśmy się temu miejscu uważnie przyglądać, bez względu na to, czy nam się ono podoba, czy nie.\n\nZe względu na postępującą dubaizację świata?\n\nTo na pewno jest jeden z powodów.\n\nEuropie udaje się jej chyba unikać, gorzej z innymi częściami świata, gdzie kopiuje się bombastyczne emirackie rozwiązania architektoniczno-urbanistyczne i gdzie nadal jest wielkie zapotrzebowanie na krytykowanych na Zachodzie starchitektów.\n\nTo prawda, ale mamy ten trend od niedawna i doszliśmy do niego, powiedziałabym, naturalnie. Tymczasem większość państw świata jest na innym etapie rozwoju i często kroczy drogą Emiratów.\n\nOd razu muszę zaznaczyć, że Dubaj jest bardzo łatwy do bicia, jest łatwym celem krytyki, szczególnie na Zachodzie. Tymczasem musimy zdawać sobie sprawę z tego, że to państwo powstało zupełnie niedawno, zachłysnęło się swoim bogactwem i wszystko to, o czym rozmawiamy – co jednych mierzi, a innych zachwyca – powstało w ciągu ostatnich 50 lat, czyli za mojego życia. W latach 60. w Abu Zabi były trzy murowane budynki – to chyba najlepiej uzmysławia skalę zmian. Nie mówiąc już o tym, że dzisiaj w Emiratach na milion Emiratczyków przypada 9 mln pracujących tam obcokrajowców z 200 państw świata.\n\nJest takie czarno-białe zdjęcie, na którym wszyscy dubajscy szejkowie stoją na tarasie widokowym nowojorskiego Empire State Building i podziwiają Manhattan. Podziwiają i marzą o czymś podobnym u siebie. Jak widać, marzenia się spełniają, szczególnie jeśli ma się ogromne zasoby ropy, którą odkryto w Emiratach w drugiej połowie XX wieku.\n\nW latach 60. w Abu Zabi były trzy murowane budynki - to chyba najlepiej uzmysławia skalę zmian (fot. Anna Snarska)\n\nRealizacja tego marzenia jest, trzeba powiedzieć, imponująca. Ale czy przeciętny człowiek w ogóle coś o historii i kulturze tego kraju wie? Bo odnoszę wrażenie, że to jest dla większości tylko miejsce, gdzie zbudowano najwyższy budynek świata i gdzie ulicami jeżdżą lamborghini.\n\nZjednoczone Emiraty Arabskie powstają, wyzwalając się spod władzy Wielkiej Brytanii, w 1971 roku. O przyłączeniu do unii myślały także Katar i Bahrajn, ale do tego nigdy nie doszło. Dzisiaj emiratów jest siedem – dwa najbardziej znane to Dubaj i Abu Zabi, stolica kraju. Każdy emirat ma swoją nieco odmienną historię i władców, szejk Abu Zabi jest jednocześnie prezydentem. Emiraty są muzułmańskimi monarchiami absolutnymi, gdzie prawo w większości oparte jest na zasadach szariatu, a ostatnie zdanie należy do szejków i nie ma już od niego odwołania.\n\nZobacz wideo Wieżowce, pustynia i morze, nowoczesność i tradycja. Tak wygląda Dubaj\n\nJak to się stało, że emiraty nie zaczęły ze sobą walczyć, tylko się zjednoczyły, by działać wspólnie?\n\nKiedy wyląduje się w Emiratach, od razu wszędzie widać szczególnie często portret jednego człowieka – szejka Zajida ibn Sultana Al Nahajjana, uważanego za ojca założyciela Emiratów i przez ponad 30 lat prezydenta kraju. To on przejął kiedyś bezkrwawo władzę w Abu Zabi, obalając swego brata, który nie bardzo radził sobie i z Brytyjczykami, i nagłym napływem bogactwa ze sprzedaży ropy naftowej. Pieniądze podobno (dosłownie!) próchniały w skarbcu.\n\n\n\nSzejk Zajid, gdy został władcą Abu Zabi, postanowił najpierw otworzyć ten skarbiec dla swoich poddanych, a potem namówił szejków pozostałych emiratów na zjednoczenie, przekonując ich – bardzo słusznie – że w kupie siła. Tak powstały Zjednoczone Emiraty Arabskie, które się zamieniły niebawem w jeden wielki plac budowy. Było to zadanie niebagatelne, bo nie tylko trzeba było stworzyć całą infrastrukturę, ale także ustrój, administrację państwa i wszystkie jego agendy. Nie mówiąc już o osiedleniu Beduinów, którzy przyzwyczajeni byli to wędrownego trybu życia. Nie dziwi więc, że szejk Zajid otoczony jest w Emiratach absolutnym kultem.\n\nMusiała to być rzeczywiście postać nietuzinkowa, bo większością państw bogatych w ropę i gaz rządzą kleptokraci, a lud klepie biedę. Tymczasem milion Emiratczyków żyje jak pączki w maśle.\n\nI to się właściwie wydarzyło z dnia na dzień, bez żadnego, że tak powiem, okresu przejściowego. Kiedy w Europie mieszkańcy miast zyskiwali stopniowo różne wygody: bieżącą wodę, elektryczność, kanalizację, w Emiratach mieszkańcy dostali kilkusetmetrowe mieszkania z łazienkami w każdym pokoju, klimatyzacją i basenem, co może być również swego rodzaju obciążeniem, bo nie ma tu miejsca na dojrzewanie do nowoczesnego państwa, na ewolucję.\n\nOdniosłem wrażenie, że niektórych bohaterów twojej książki irytowały pytania wychodzące poza lukrowaną opowieść o Emiratach. Jedna z twoich rozmówczyń, zresztą polska rehabilitantka pracująca w największym w kraju szpitalu, pyta cię wprost, czy ma mówić prawdę, czy wersję oficjalną.\n\nPrzede wszystkim wielkim błędem jest przykładanie do Emiratów naszej zachodniej miary. Musimy pamiętać, że to państwo niedemokratyczne, w którym powszechna jest na przykład cenzura. Ale świat jest o wiele bardziej skomplikowany i coś, co my uważamy za ograniczanie wolności słowa, dla Emiratczyka cenzurą nie jest, bo jemu by nawet nie przyszło do głowy, żeby powiedzieć czy napisać coś krytycznego o szejku. Oczywiście byli tacy, którzy pisali krytycznie. Dzisiaj upominają się o nich organizacje walczące o prawa człowieka, bo ci ludzie siedzą w więzieniach.\n\nJednak wiele rzeczy zaprzątających nasze głowy Emiratczyków w ogóle nie zajmuje, bo żyją w sprawnie działającym i bardzo bezpiecznym kraju niewyobrażalnego wręcz dobrobytu. Po co więc to zmieniać? W Emiratach nie ma więc żadnej zorganizowanej opozycji. Nie ma też, jak w niektórych krajach arabskich, kobiecego ruchu nawołującego do zrzucenia tradycyjnego stroju, jakim jest tam abaja. Myślę, krótko mówiąc, że Emiratczycy są zadowoleni ze swojego życia i są przekonani, że wielu im zazdrości.\n\nAnna Dudzińska (fot. Radosław Kaźmierczak) , Zjednoczone Emiraty Arabskie powstają, wyzwalając się spod władzy Wielkiej Brytanii, w 1971 roku (fot. Anna Snarska)\n\nGorzej z zadowoleniem milionów imigrantów, głównie z Azji Południowej, których kraje Zatoki Perskiej traktują jak niewolników. Organizacje praw człowieka biją od lat na alarm w tej sprawie.\n\nDo słowa \"niewolnik\" dodałabym określenie \"ekonomiczny\". Wtedy to będzie prawda, bo nikt siłą ich tam nie trzyma. To oni ciągną do Emiratów i zarabiają pieniądze, za które utrzymują swoje rodziny w Indiach czy Bangladeszu. Zmusza ich do tego bieda w ich własnym kraju i to jest przerażające. Mało tego, kiedy ich dzieci dorosną, je także chcą ściągnąć do Emiratów.\n\nOczywiście są karygodne przypadki wykorzystywania i przemocy, często warunki bytowe tych pracowników są trudne do zaakceptowania, ale to się także zmienia. Dzisiaj na przykład prawo Emiratów zakazuje zabierania paszportów pracownikom, co kiedyś było na porządku dziennym. Jednak te zmiany przebiegają zbyt wolno i nie wszystkim właścicielom firm się podobają.\n\nOd większości państw Bliskiego Wschodu Emiraty różni z pewnością podejście do tolerancji religijnej. W Emiratach mieszka milion chrześcijan, działają kościoły, a kilka lat temu witano tam z wielką pompą papieża Franciszka. To kolejny PR-owy majstersztyk czy coś więcej? Czy to aby nie jest tolerancja koncesjonowana?\n\nTrafnie to określiłeś – to jest tolerancja koncesjonowana, której ramy wyznaczają szejkowie. Możesz więc być chrześcijaninem, proszę bardzo, ale bez ostentacji. Drogi krzyżowej nie zorganizujesz, ewangelizacja jest surowo zabroniona, ale krzyżyk na szyi nikomu nie przeszkadza.\n\nJest to z pewnością świetnie ograne PR-owo, ale to także zwyczajnie wynik tego, jak wygląda i działa ten kraj, w którym są miliony przybyszów z całego świata, w tym wielu chrześcijan. Emiraty to jedna wielka mieszanka ludzi, kultur, języków i religii i Emiratczycy zdają sobie doskonale sprawę, że bez tej zakreślonej przez nich tolerancji kraj zwyczajnie przestałby działać. Nie mówiąc już o tym, że jeśli żyjesz w takim wielobarwnym społeczeństwie, ono naturalnie na ciebie wpływa.\n\nSami Emiratczycy widzą, że obecnie kasa to za mało, że trzeba czegoś więcej, by zbudować atrakcyjny kraj (fot. Anna Snarska)\n\nByłem kiedyś we wspaniałej operze, którą kazał w Maskacie zbudować zmarły niedawno sułtan Omanu, i zauważyłem, że cała obsługa jest z Europy, głównie z Wielkiej Brytanii. Kiedy spytałem tych młodych ludzi, dlaczego zdecydowali się pracować w kraju, w którym nie ma barów, klubów, a za bycie gejem można zginąć, powiedzieli, że na kilkuletnim kontrakcie zarobią tyle, że potem będą żyć w dostatku. Może więc budowanie tolerancyjnego państwa jest zbędne i wystarczą tylko odpowiednio duże pieniądze? Czy w Emiratach wszystko nie sprowadza się tak naprawdę do pieniędzy?\n\nNa pewno pieniądze odgrywają kluczową rolę, ale już nie tylko one. Sami Emiratczycy widzą, że obecnie kasa to za mało, że trzeba czegoś więcej, by zbudować atrakcyjny kraj. Stąd właśnie budowa kościołów, ale także lodowisk, stoków narciarskich, stadionów, opery czy boisk do krykieta. Przecież to wszystko budowane jest nie po to, by wydać kasę, ale po to, by zwiększyć atrakcyjność kraju dla rozmaitych grup obcokrajowców. Emiratczycy nie grają w krykieta, ale kochają go imigranci z Indii, Bangladeszu i Pakistanu. Chodzi więc o to, by jak największa grupa ludzi mogła w Emiratach przyjemnie żyć. Zjednoczone Emiraty Arabskie to hedonizm do kwadratu. Przyjeżdżasz tam i możesz grzać się cały rok w słońcu oraz trenować hokeja albo grać w krykieta, możesz iść do restauracji włoskiej, amerykańskiej czy japońskiej. Wszystko ma być na miejscu. Na wyciągnięcie ręki.\n\nProblem w tym, że ja nie wybrałbym się nigdy do Dubaju, żeby jeździć na łyżwach lub zjeść pizzę. Kiedy gdzieś jadę, chcę poznawać lokalną sztukę, kulturę i kuchnię. Tymczasem mam wrażenie, że tymi wszystkimi lodowiskami, centrami handlowymi i tandetnymi drapaczami chmur zniszczono autentyczność tego miejsca. Nawet kiedy postanowiono zbudować spektakularne muzea, stworzono tam Luwr, więc znów kopiowanie. Czy w tym kraju jest w ogóle coś oryginalnego? Czy mogę tam pójść do muzeum, które opowie mi o fascynującej kulturze i historii emirackich Beduinów, którzy pół wieku temu przemierzali pustynię, zajadali daktyle i poławiali perły?\n\nTo się zaczyna zmieniać. Emiratczycy początkowo zachłysnęli się wszystkim, co zachodnie, teraz zdają sobie powoli sprawę, że brakuje tego, co lokalne, i trzeba taką ofertę stworzyć. Po to właśnie powstało choćby Hamdan Bin Mohammad Heritage Center, gdzie możesz nauczyć się jeździć na wielbłądzie. I to nie jest jakaś parominutowa przejażdżka, ale porządna wyprawa na pustynię.\n\nEmiratczycy zrozumieli też, że tej autentyczności potrzebują nie tylko przyjezdni, ale także ich własna młodzież, która rodzi się co prawda z roleksem na ręku, ale o swojej kulturze wie niewiele, a jeśli do tego chodzi do amerykańskiej, angielskiej czy francuskiej szkoły, ma nawet problemy z czytaniem po arabsku. Inną sprawą jest to, że w Emiratach – i generalnie w świecie arabskim – jest bardzo niski poziom czytelnictwa.\n\nEmiratczycy wydają się prowadzić życie dość oddzielne od reszty mieszkańców i patrzeć na nich z góry, prawda to?\n\nTo częste poczucie wyższości i dystans wobec reszty bardzo różnorodnego emirackiego społeczeństwa wynika moim zdaniem w dużej mierze ze strachu przed milionami obcych przecież dla nich ludzi i zachodnią kulturą, którą nie do końca rozumieją i akceptują. Nie zawsze jest to pogarda, ale rodzaj samoobrony.\n\nDzisiaj prawo Emiratów zakazuje zabierania paszportów pracownikom, co kiedyś było na porządku dziennym. Jednak te zmiany przebiegają zbyt wolno i nie wszystkim właścicielom firm się podobają (fot. Anna Snarska)\n\nEmiratczycy identyfikują się bardziej z poszczególnymi emiratami, uważają się za naród czy to jeszcze work in progress?\n\nJest tam poczucie wspólnoty narodowej. W czasie emirackich świąt państwowych po ulicach jeżdżą samochody oklejone olbrzymimi kalkomaniami z postaciami szejków i flagami tego kraju. Ale poczucie przynależności do każdego z emiratów jest równie silne, więc można powiedzieć o Zjednoczonych Emiratach Arabskich jak o czymś w procesie – i jest to proces fascynujący.\n\nJeśli ktoś nie jest instagramerem-influencerem, to po co jechać dzisiaj do Emiratów?\n\nŻeby zobaczyć i poczuć pustynię. Wiem, że w innych miejscach też są pustynie, ale pustynia w Abu Zabi jest czymś absolutnie wyjątkowym. Warto też się zapuścić w uliczki dubajskiego starego miasta (choć ma ono zaledwie 60 lat), żeby zobaczyć emiracką wielobarwność – mieszankę ludzi, języków, zapachów. Oczywiście Nowy Jork czy Londyn też są wielobarwne, ale w Dubaju ma to z jakiegoś powodu inny wymiar i klimat, który możliwy jest tylko w tym kraju i klimacie. Trzeba tylko odejść od miejsc uważanych za atrakcje turystyczne.\n\nA co Emiratczycy zrobią, jak skończy im się ropa?\n\nKiedy zapytałam o to jednego z moich rozmówców, odpowiedział bardzo celnie: a wy?\n\nKsiążka \"Dubaj. Miasto innych ludzi\" do kupienia w Publio >>>\n\nAnna Dudzińska. Dziennikarka Radia 357. Reporterka i autorka wielu nagradzanych reportaży radiowych, przez długi czas związana z Polskim Radiem Katowice. Przez cztery lata mieszkała w Dubaju, skąd nadawała relacje reporterskie. Mieszka na Śląsku, który uwielbia równie mocno jak pustynię.\n\nMike Urbaniak. Jest dziennikarzem kulturalnym weekendowego magazynu Gazeta.pl, polskiej edycji Vogue, gdzie prowadzi także swój queerowy podcast Open Mike oraz felietonistą poznańskiej Gazety Wyborczej. Pracował w Polskim Radiu, pisał m.in. do Wysokich Obcasów, Przekroju, Exklusiva, Notatnika Teatralnego, Beethoven Magazine czy portalu e-teatr.pl",
    "Zjednoczone Emiraty Arabskie kupiły system Rafael SPYDER?": "23 września agencja informacyjna Reuters podała sensacyjnie brzmiącą informację o decyzji władz w Abu Zabi o zakupie w Izraelu rakietowego systemu obrony przeciwlotniczej SPYDER spółki Rafael Advanced Systems.\n\nJak podaje agencja Reuters , rząd Izraela zaaprobował sprzedanie Zjednoczonym Emiratom Arabskim rakietowego systemu przeciwlotniczego SPYDER (Surface-to-air PYthon and DERby), produkowanego przez spółkę Rafael Advanced Defense Systems (Rafael ADS). Reuters powołuje się na swoje „anonimowe” źródła „zaznajomione ze sprawą”. Takie sformułowanie, jak również ogólnie średnia rzetelność Reutersa jako źródła, karzą podchodzić do całej sprawy z ostrożnością. Tym bardziej, że Reuters przyznaje, że nie uzyskał żadnego komentarza w tej sprawie od Ministerstwa Obrony Izraela czy spółki Rafael ADS. Komentarza Reutersowi odmówiło także Ministerstwo Spraw Zagranicznych ZEA. Reuters przywołuje jedynie wypowiedź izraelskiego posła, zarazem przewodniczącego Komisji Spraw Zagranicznych i Obrony w Knesecie, Rama Ben-Baraka dla niewymienionej izraelskiej rozgłośni radiowej 20 września. Ben-Barak uchylił się od odpowiedzi na pytanie dotyczące ewentualnych dostaw systemów OPL do ZEA, stwierdził tylko, że współpraca między oboma państwami jest szeroka. Faktycznie, w ostatnich latach doszło do zbliżenia między Izraelem i ZEA, także w przemyśle obronnym . Reuters nie pisze też nic o jakichkolwiek innych szczegółach transakcji – hipotetycznej wielkości dostaw, kosztach, terminarzu itd. Podaje tylko, że odpowiednia umowa miał być zwarta w połowie lata.",
    "Polska i Zjednoczone Emiraty Arabskie zacieśniają współpracę gospodarczą": "Zjednoczone Emiraty Arabskie to jeden z najważniejszych partnerów gospodarczych Polski na Bliskim Wschodzie i pożądany kierunek biznesowy dla polskich przedsiębiorców, z którym wiążą oni coraz większe nadzieje\n\n- powiedział wiceminister Piechowiak otwierając spotkanie.\n\nI dodał:\n\nLiczę na dalszy rozwój zainicjowanej w ostatnich miesiącach współpracy Polskiej Agencji Inwestycji i Handlu, Polskiego Funduszu Rozwoju, Banku Gospodarstwa Krajowego oraz Krajowej Izby Gospodarczej ze swoimi partnerami emirackimi. Dzięki Światowej Wystawie Expo 2020 w Dubaju, znakomicie zorganizowanej przez ZEA i w trudnym czasie pandemii, nasze wzajemne kontakty nabrały widocznej dynamiki. Musimy kontynuować ten wzajemnie korzystny trend.\n\nKomisja ds. Współpracy Gospodarczej ustaliła, że wśród kluczowych dziedzin dwustronnej współpracy powinny znaleźć się, przede wszystkim:\n\nsektor rolno-spożywczy, ze szczególnym uwzględnieniem kwestii bezpieczeństwa żywnościowego\n\nenergetyka, zwłaszcza w zakresie odnawialnych źródeł energii\n\nzaawansowane rozwiązania technologiczne, w szczególności w obszarze technologii wodorowych, elektromobilności, technologii 5G, sztucznej inteligencji i gospodarki cyfrowej\n\ntransport/logistyka, sektor kosmiczny.\n\nW ubiegłym roku Polska i ZEA odnotowały powrót do wysokiej dynamiki wzajemnych obrotów handlowych (906 mln USD, wzrost o ponad 20% w stosunku do 2020 r.).\n\nRównież po pierwszym półroczu 2022 roku obserwujemy ten wyraźnie rosnący trend. W efekcie tego wzajemne obroty obu państw już przekroczyły 600 mln USD. Oznacza to blisko 50% wzrost w stosunku do analogicznego okresu 2021 roku.\n\nWszystko wskazuje na to, że bieżący rok może okazać się rekordowy, biorąc pod uwagę poziom wymiany handlowej.\n\nDelegacji emirackiej przewodniczył Minister Stanu do spraw Handlu Zagranicznego w Ministerstwie Gospodarki Zjednoczonych Emiratów Arabskich, Dr Thani bin Ahmed Al Zeyoudi. Podczas wizyty w Polsce spotkał się on m.in. z przedstawicielami Katowickiej Specjalnej Strefy Ekonomicznej, która posiada umowę o współpracy z emiracką strefą ekonomiczną Ras Al Khaimah (RAKEZ), jak również szeregiem polskich przedsiębiorstw zainteresowanych rozwijaniem współpracy z partnerami emirackimi. Jednym z głównych tematów wizyty były także inwestycje emirackie w Polsce.",
    "Rząd Niemiec zatwierdził dostawy broni dla Egiptu, ZEA, Sudanu i Bahrajnu. Odmówił czołgów Ukrainie": "Tylko dla Kuwejtu od 8 grudnia 2021 roku do 13 września bieżącego roku rząd w Berlinie wydał 14 indywidualnych licencji eksportowych o wartości 1,3 mln euro – poinformował gabinet w odpowiedzi na interpelację parlamentarzystki Bundestagu Sevim Dagdelen (Lewica). W przypadku Egiptu były to trzy zezwolenia na kwotę około 377 tys. euro.\n\nReklama\n\nNa liście odbiorców znajdują się również Bahrajn, Zjednoczone Emiraty Arabskie i Sudan. „Kraje te uczestniczą w wojnie w Jemenie, będąc w koalicji kierowanej przez Arabię Saudyjską. Jednak żaden eksport uzbrojenia nie został zatwierdzony do samej Arabii Saudyjskiej” - podkreśla „Tagesschau”. Jak potwierdził rzecznik niemieckiego ministerstwa gospodarki na pytanie KNA, ewentualne przyszłe wnioski o eksport do Arabii Saudyjskiej również zostaną odrzucone.\n\n„Szczególne zobowiązania Niemiec wobec sojuszników z NATO są wypełniane. W tych wąskich ramach w drodze wyjątku możliwe są zezwolenia na eksport” – dodał rzecznik.\n\nReklama\n\nJak wynika z odpowiedzi rządu udzielonej Dagdelen, wśród odbiorców dostaw niemieckiego uzbrojenia znajdują się także inne kraje Bliskiego Wschodu i Półwyspu Arabskiego. Oprócz Jordanii i Omanu jest to przede wszystkim Katar, któremu rząd federalny wydał 46 indywidualnych licencji eksportowych na kwotę 20,7 mln euro.\n\nW weekend kanclerz Olaf Scholz (SPD) odwiedził trzy państwa Zatoki Perskiej: Arabię Saudyjską, Zjednoczone Emiraty Arabskie i Katar. „Kanclerz popiera umowy energetyczne z krwawymi dyktaturami w Zatoce Perskiej” – skomentowała Dagdelen, przestrzegając, że zagraża to torowaniem drogi dla kolejnych dostaw broni do tego regionu.\n\nPodczas czwartkowej debaty w Bundestagu parlamentarzyści chadeckiej Unii (CDU i CSU) przekonywali koalicję rządową do dostarczenia czołgów Ukrainie. Jednak posłowie socjaldemokratycznej SPD, Zielonych i liberalnej FDP wspólnie odrzucili w głosowaniu tę propozycję. Podczas debaty w tej sprawie głosu nie zabrała minister obrony Christine Lambrecht (SPD). (PAP)\n\nmszu/ akl/",
    "Blaski i cienie ZEA. Fascynujący reportaż Anny Dudzińskiej": ".pl\n\nwiadomości z Polski i ze świata",
    "Dubaj? Można go łatwo potępić lub pokochać. „Ja wybieram trzecią drogę” – rozmowa z Anną Dudzińską": "[Opis wydawcy] Zjednoczone Emiraty Arabskie skazane są na dwie narracje. Pierwsza to opis kraju, który rozkwitł na ropie naftowej. Petrodolary w ciągu pięćdziesięciu lat pomogły stworzyć na pustyni ogrody, sztuczne wyspy, ośmiopasmowe autostrady, a nawet muzeum, które nawiązuje do paryskiego Luwru. Kraj najwyższych budynków i najdroższych samochodów odwiedzają tysiące ludzi – turyści po Bangkoku, Londynie i Paryżu wybierają właśnie Dubaj. Druga narracja sprowadza Dubaj i Emiraty do miejsca, gdzie wykorzystuje się niewolniczą pracę robotników z Azji i Afryki, gdzie za fasadami pałaców kobiety przetrzymywane są wbrew swojej woli, a bogaci arabowie przesiadają się z jachtów do złoconych bentleyów. Obie narracje są równie uprawnione i jednocześnie nieprawdziwe.\n\nAnna Dudzińska podąża trzecią drogą – wytyczoną przez niespieszny rytm kroków wielbłąda, który zaledwie pół wieku temu przewoził Beduinów z Abu Zabi do Dubaju. Ze zrozumieniem i z czułością przygląda się ludziom, którzy wybudowali tę wyrastającą na pustyni wieżę Babel. Są wśród nich imigranci zarobkowi i bogaci ekspaci. To tutaj mieszają się języki, kultury, religie i systemy wartości. Emiraty to być może jedno z nielicznych miejsc na świecie, gdzie takie współistnienie jest możliwe. Wszystko dzięki pieniądzom i na ściśle określonych zasadach.\n\nTa książka jest jak baśń z tysiąca i jednej nocy. O dobrym, choć surowym władcy, który otworzył swój skarbiec przed poddanymi. O wieżowcach, które wyrosły w krótkim czasie w miejscu palmowych chatek. O tysiącach ekspatów z całego świata, którzy pomagają szejkowi umacniać jego kraj, ale gdy są już mu niepotrzebni, muszą wyjechać. O przyjaźni z wielbłądami, którym przed zaśnięciem szepcze się do ucha sekrety.\n\nTyle że to nie bajka, ale świetny reportaż, który pokazuje także ciemne strony Zjednoczonych Emiratów Arabskich – cenzurę, kapryśność panujących, nierówności społeczne, system współczesnego niewolnictwa.\n\nReklama\n\nAnna Sierant: Pani książka ma wielu bohaterów i wiele bohaterek związanych z Dubajem: rozmawiała pani m.in. z mieszkającymi w tym mieście emigrantami z krajów europejskich (także z Polski), azjatyckich, afrykańskich. Ja jednak na początek chciałabym zapytać nie o samych bohaterów, ale o autorkę: pani również mieszkała w najbardziej znanym mieście Zjednoczonych Emiratów Arabskich, skąd nadawała pani radiowe bliskowschodnie historie. Jak pani trafiła do Dubaju i jak (albo czy) pobyt ten zmienił pani wcześniejsze wyobrażenie o tym mieście, a może i całych Emiratach?\n\nAnna Dudzińska: Mieszkam na Śląsku i kiedyś profesor Tadeusz Sławek, tak jak ja pochodzący z Katowic, powiedział takie zdanie: „Katowice niczego nie obiecują”. A więc przyjeżdżając tutaj, można się pozytywnie zaskoczyć. Tę samą myśl odniosłabym do Dubaju: to miasto nigdy nie znajdowało się na liście moich wyjazdowych marzeń, nigdy też nie pomyślałam o tym, by wyjechać tam na urlop. W Zjednoczonych Emiratach Arabskich (ZEA) znalazłam się z powodów zawodowych i nawet dzisiaj dziwnie jest mi mówić w pierwszej osobie: „Byłam ekspatką”. Jechałam więc, jak część osób, które do Dubaju z różnych powodów trafiają, niezbyt pozytywnie nastawiona. Widziałam Zjednoczone Emiraty Arabskie jako państwo sztuczne, wyolbrzymione, nierzeczywiste i nieoczywiste. Po pobycie tam mogę powiedzieć, że odkryłam takie miejsce, w którym świat powinien zacząć się przeglądać – Dubaj to najlepszy przykład miasta teraźniejszości, miasta traktowanego jako przedsiębiorstwo. Gdy się dokładnie przyjrzymy, to może zobaczymy, do czego nie chcemy doprowadzić w naszym świecie. A może właśnie przeciwnie – chcemy?\n\nWielbłąd na pustyni to gwarancja bezpie­czeństwa. Jeśli coś pójdzie nie tak, on zna drogę. Jest oczyma i stopami człowieka. Nic dziwnego, że miłość prawdziwego Beduina do wielbłąda jest miłością nie z tego świata. Tak właś­nie jest. Naprawdę. Anna Dudzińska - „Dubaj. Miasto innych ludzi”\n\nA czym to miasto teraźniejszości się charakteryzuje?\n\nObowiązują w nim ściśle określone zasady. Jeśli nie zamierzamy ich respektować, to nie musimy przecież przyjeżdżać, a już z całą pewnością możemy je z dnia na dzień opuścić, jeśli za brak przestrzegania tych zasad, zgodnie z prawem, zostaniemy wyrzuceni. I nie za bardzo będziemy mogli mieć o to do kogokolwiek pretensje. Przecież znaleźliśmy się tam ze swojej własnej woli. O imigrantach zarobkowych, tych najbiedniejszych osobach z Afryki, Azji, które pracują w Emiratach Arabskich, organizacje broniące praw człowieka piszą często, że to „współcześni niewolnicy”. Ich sytuacja do pewnego stopnia różni się jednak od tej, w której niewolnicy znajdowali się kiedyś: nikt im nie zakłada na głowę worka i nie zaciąga siłą na statek. Dana osoba sama podpisuje kontrakt, choć i nią kieruje przymus – ten ekonomiczny, wynikający z biedy panującej w ojczyźnie mężczyzny czy kobiety chcącej zarobić np. na szkołę dla swojej córki czy syna. Rozumiem jednak powody, dla których tego określenia się używa, ponieważ imigranci w Emiratach często pracują w zatrważających warunkach. Ja jednak do końca tej sytuacji niewolnictwem bym nie nazwała.\n\nNo właśnie, większość osób, których historie możemy przeczytać w „Dubaju”, nie pochodzi ze Zjednoczonych Emiratów Arabskich – zaledwie co siódma osoba mieszkająca w Królestwie jest Emiratczykiem czy Emiratką. W pani reportażu większość wypowiadających się również stanowią osoby pochodzące spoza Królestwa. Czy było pani zamierzeniem właśnie takie proporcjonalne przedstawienie w książce dubajskiej rzeczywistości i czy „inni ludzie” z podtytułu to właśnie w dużej mierze obcokrajowcy?\n\nBa! Te dane, o których pani wspomina i o których ja piszę, już się nawet zmieniły – najnowsze informacje z 2022 roku wskazują, że tylko co dziesiąta osoba mieszkająca w Emiratach z tego kraju pochodzi. I z tej perspektywy należy to państwo w ogóle postrzegać. Tak jak pani zauważyła, swoją książkę chciałam poświęcić właśnie tym innym, którzy państwo to budują. Napisałabym „Innym” nawet wielką literą, by oddać szacunek dla ich pracy. To obcokrajowcy wpływają na rozwój Zjednoczonych Emiratów Arabskich, i to na wielu poziomach.\n\nTylko pomyślmy: jak inaczej można by tę wizję zrealizować? To nie byłoby w żaden inny sposób realne. Zjednoczone Emiraty Arabskie są młodziutkim państwem – powstało ono w grudniu 1971 roku, a jego obywatele, którzy dosłownie z garbu wielbłąda przenieśli się do klimatyzowanych mieszkań i domów, nie mieli żadnych umiejętności potrzebnych do tworzenia państwa od podstaw. Dlatego potrzebni im byli ludzie z zewnątrz: lekarze, nauczyciele, malarze – wszystkiego musieli się od nich uczyć. Nie bez przyczyny o Emiratczykach mówi się, że zanim nauczyli się chodzić, to już zaczęli biegać.\n\nRozumiejąc te zjawiska, można próbować zrozumieć to miejsce, bo potępić czy – przeciwnie – zachwycić się jest bardzo łatwo. W końcu Emiraty to kraj bardzo bezpieczny, czysty, pełen różnych „naj-”: największych, najwyższych, najszerszych budowli, dróg. Ja nie wybieram zachwytu czy nienawiści, a trzecią drogę: chcę posłuchać, porozmawiać, dogadać się. Usiąść z nimi przy ognisku, choć w przypadku rodowitych Emiratczyków jest to trudne – udało mi się otworzyć drzwi niewielu arabskich domów.\n\nChciałabym też podkreślić, że – choć tytuł mówi o Dubaju – piszę o całym kraju, o Zjednoczonych Emiratach Arabskich. A tych zjednoczonych emiratów jest siedem. Pamiętam, że gdy pierwszy raz jechałam samochodem z Dubaju do stolicy, czyli Abu Zabi – pomyślałam, że ta droga, te wieżowce, to wszystko wokół powstało za mojego życia. Bardzo szybko nastąpił ten rozwój, niewiele jest miejsc, które tak błyskawicznie rozwinęły się z niczego, z pustynnego piasku. Choć mnie akurat ten piasek zachwycił w Emiratach najbardziej.\n\nA może słusznie młodzi Emiratczycy mówią o dumie ze swojego kraju, o tym, że życie w Dubaju jest jak jazda na rollercoasterze? Mało jest miejsc na świecie, w których z taką bez­ czelnością można patrzeć w przyszłość. Ich miasto jest zmianą samą w sobie. Tak jak piasek, który przesypuje się z wydmy na wydmę i tylko to przesypywanie jest tu trwałe. Anna Dudzińska - „Dubaj. Miasto innych ludzi”\n\nPorozmawiajmy jeszcze o tych „Innych”, których można podzielić na dwie grupy: ekspatów i imigrantów zarobkowych. Słowo „ekspat” brzmi bardzo dumnie, międzynarodowo, za to „imigrant zarobkowy” już niekoniecznie. Ekspaci pochodzą z Europy, Stanów Zjednoczonych, Australii i zarabiają w Dubaju niemałe pieniądze, mieszkają na luksusowych i zamkniętych osiedlach. Imigranci zarobkowi z Indii, Filipin czy Erytrei otrzymują tyle, by utrzymać się na granicy przetrwania w ZEA i przesłać część zarobków do swoich bliskich. Ci z Zachodu przeprowadzają się do państwa, w którym poszanowanie praw człowieka i wolność związana z wieloma aspektami życiowymi jest bardzo ograniczona w porównaniu z krajami, z których pochodzą. Imigranci zarobkowi, o czym nierzadko donosi prasa międzynarodowa, narażają się natomiast często na złe traktowanie ze strony pracodawców. Co jednak oprócz pieniędzy sprawia, że współcześni nomadzi wybierają właśnie ZEA?\n\nReklama\n\nTo bardzo ciekawe pytanie, bo właśnie: dlaczego ludzie tam jeżdżą? Wiedzą przecież, że to monarchia absolutna, w której obowiązuje cenzura, nie ma wolności słowa, a szejkowi Dubaju po procesie w Wielkiej Brytanii ograniczono prawa rodzicielskie do dwójki dzieci. Takie są fakty, a nie plotki. Jeśli ludzie to wiedzą, a nadal chcą tu przyjeżdżać, robią to przede wszystkim właśnie z powodu pieniędzy. Jednak chciałabym zaznaczyć, że przyczyny mogą też być inne. Wspomniałam wcześniej o bezpieczeństwie: w tym państwie za popełnienie przestępstwa grożą surowe konsekwencje, więc jest na tyle bezpiecznie, że nikt nie zamyka drzwi do domu na klucz. Innych z kolei kusi to niezachodzące słońce.\n\nEmiraty na pewno postąpiły bardzo sprytnie – oferują to, co nęci, kusi. Dla ekspatów z USA, Kanady, Szwecji (i innych chętnych) wybudowano lodowisko do hokeja, dla imigrantów z Pakistanu i Indii – boisko do krykieta, są też np. stoki narciarskie. Podsumowując: dużo atrakcji. To może zachwycać, zwłaszcza jeśli jesteś bogatym ekspatem jeżdżącym luksusowym samochodem i tylko czasem widzącym białe autobusy pełne biednych robotników budujących osiedla.\n\nNiektórzy jednak te nierówności dostrzegają, jak moja rozmówczyni, Amerykanka Stephanie, która zainicjowała Dubai Mums Helping Hands – sieć wsparcia dla najbiedniejszych imigrantów i imigrantek. Jedną z akcji, w której też brałam udział, było zorganizowanie walentynkowego spotkania dla kobiet z różnych stron świata. Ten pomysł naprawdę je bardzo ucieszył, stanowił niezwykłe urozmaicenie monotonii.\n\nCo ciekawe, Stephanie już w Dubaju nie mieszka, ponieważ nie chciała wychowywać dzieci w sztucznym świecie, w tej wypreparowanej bezpiecznej bańce. W Europie i w USA żyje się inaczej, np. po wykonaniu jednego telefonu pracownik sklepu nie przywozi ci wody mineralnej z parteru na 43. piętro.\n\nW swojej książce wspomina pani o tym, że przybysze – czy ze Wschodu, czy z Zachodu – jeśli już w tym mieście pracują, to intensywnie. Przykładem mogą być Sebastian i Filip, Niemcy, którzy otworzyli w Dubaju szpital, Joanna – polska dżokejka, czy pochodząca z Palestyny Dania. Dlaczego w przypadku emirackich dubajczyków jest inaczej? Czy bogactwo Emiratczyków rozleniwiło?\n\nTo jest broń obosieczna – zgodnie z prawem emiratyzacji na wyższe stanowisko powinno awansować coraz więcej Emiratczyków. Wszystko ma służyć temu, by zachęcić mieszkańców tego kraju do aktywności zawodowej. Z drugiej strony szefowie z Australii czy Europy przyzwyczaili się już myśleć: „Nie obciążajmy ich nadmiernie obowiązkami”. Gdy więc już zdarzy się tak wybitna i ambitna jednostka, która chce pracować, to czuje się pokrzywdzona, że jest tak traktowana! (śmiech)\n\nAle tak poważnie mówiąc, to nie chcę nikogo osądzać. Teoretycznie powinno być tak, że zatrudniany jest fachowiec – nieważne, skąd pochodzi. Nikt nie powinien być faworyzowany, ale to kraj Emiratczyków, to oni ustalają zasady, a i osoby z USA czy Europy przyzwyczaiły się trochę traktować ich jako nieudaczników w pracy i pomijać na drodze służbowej. Mieszkańcy kraju jednak bardzo się cieszą, gdy ich pilot czy lekarz osiągnie sukces – zawsze się tym szczycą. Jak to mówił śląski bohater Cholonek: „Z niczego nie ma nic”. To powiedzenie znajduje też zastosowanie w odniesieniu do Emiratów. No bo jak wcześniej w tym kraju nie było specjalistów, to co innego pozostało władzom, niż zatrudnić obcokrajowców?\n\nPostrzegam ZEA przez dwa pryzmaty: to państwo rozwinęło się tak błyskawicznie, że jego starsi obywatele są zupełnie inni niż młodzi. Ci pierwsi szukali wody na pustyni, ci drudzy urodzili się z rolexami na rękach. A gdy wszystko jest łatwo dostępne, to zmienia się myślenie człowieka – to go rozleniwia. A ludzie potrzebują też w życiu trudu, pracy. Tymczasem gdy Emiratczyk chce zostać gdzieś zatrudniony, to tak się dzieje, a szejk płaci młodym ludziom za studiowanie, choć w tym przypadku trzeba akurat mieć dobre oceny. Młodzi są więc może i bardziej otwarci, kobiety bardziej wyemancypowane, ale jednak dorastają w radykalnie innych warunkach niż ich rodzice, nie mówiąc już o dziadkach.\n\nSzejkowie mówią, że nikt nie pamięta, kto wylądował na Księżycu po Armstrongu. Jeśli jest się drugim albo trzecim w wyścigu, to szybko o tobie zapominają. Anna Dudzińska - „Dubaj. Miasto innych ludzi.”\n\nDo niedawna, jak pani wspomniała, poruszali się przez pustynię na wielbłądach, a dzisiaj siedzą w klimatyzowanych biurach i domach w hipernowoczesnym mieście. ZEA to młody kraj, dlatego w pani książce możemy przeczytać rozmowę z pierwszym nauczycielem w tym kraju czy poznać historię o pierwszym malarzu. W jaki sposób ten błyskawiczny rozwój technologiczny, spowodowany pieniędzmi płynącymi ze sprzedaży ropy naftowej, wpłynął na mentalność, poglądy Emiratczyków? Czytając pani rozmowy z mieszkankami Dubaju, miałam wrażenie, że jednak dużo, m.in. w kwestii praw kobiet czy pracowników, pozostaje do zrobienia.\n\nJeśli chodzi o sytuację przedstawicielek płci żeńskiej, to nadal mężczyzna odpowiedzialny jest za kobietę. Choć i to trochę się zmienia: kobieta była pierwszą w krajach arabskich szefową parlamentu (choć to zdecydowanie nie tego rodzaju parlament, co w krajach demokratycznych), są panie ministry. Pojawia się wiele głosów, że to zagrania marketingowe: skoro na Zachodzie chcą parytetów, to my im też pokażemy, że jesteśmy nowocześni, że mogą do nas przyjeżdżać. Ale nawet jeśli tak, to czy to bardzo źle, skoro przynosi pozytywne efekty?\n\nUważam jednak, że gdy człowiek żyje w bardzo dużym dobrobycie, to o pewne rzeczy przestaje walczyć. Nie ma tu takich oddolnych ruchów kobiecych, jak w Egipcie czy Libanie, które doprowadziły do pewnych zmian w kwestii praw kobiet. W niektórych przypadkach wynika to z wygody, a w innych – ze strachu. Przykładem może być córka szejka, która uciekła, ale została złapana i zamknięta w domowym więzieniu.\n\nKażdy ma swoją historię. Jedna z moich rozmówczyń, światła architektka, która studiowała w USA, na pytanie, dlaczego nie opuści Emiratów, skoro uważa abaję, którą nosi, za symbol uciemiężenia, odpowiedziała: „Mimo wszystko kocham ten kraj i chcę tu zostać”. Jak wspomniałam, większość moich rozmówców to obcokrajowcy – z nimi łatwiej było mi porozmawiać szczerze. Nie udaję, że przedstawiam historię Emiratów – gdyby tak było, powstałaby inna książka. I jestem niestety pewna, że pojawiłyby się w nich smutne, tragiczne historie kobiet. I to niemało.\n\n„Być migrantem to znaczy dotknąć innych wiar, tradycji i kultur” – to fragment wypowiedzi katolickiego biskupa, Paula Hindera. Katolicy w Zjednoczonych Emiratach, inaczej niż np. w Arabii Saudyjskiej, mogą uczestniczyć w mszach w kościele, w mieście mieszkają wyznawcy wszystkich religii monoteistycznych (i nie tylko). Czy warto za to Emiraty docenić?\n\nMyślę, że jak najbardziej, chociaż uważam też, że to przyzwolenie wynika z tego samego powodu, co budowanie boisk do krykieta – skoro Emiratczycy postanowili przyjmować obcokrajowców do budowania potęgi ich kraju, to też im coś w zamian dali – również kościoły. Nie tylko rzymskokatolickie, ale i kościoły innych wyznań. Mogłoby się to wydawać paradoksalne, ale istnieje tu nie tylko największa na świecie parafia rzymskokatolicka, ale i zbór sikhów, a po podpisaniu tzw. Porozumienia Abrahama w 2020 roku w Emiratach modlą się także Żydzi. Nie można jednak zapominać, że to wszystko odbywa się na warunkach wyznaczonych przez Emiratczyków. To trochę tak jak z wakacjami all inclusive – wybierając taki rodzaj wypoczynku, wiemy, że nie powinniśmy narzekać, bo wcześniej zawarliśmy konkretną umowę.\n\nOjciec obecnego emira Dubaju, Raszid bin Sa’id Al Maktum, powiedział kiedyś: „Mój dziadek jeździł na wielbłądzie, mój ojciec też tak podróżował, ja poruszam się mercedesem, mój syn land roverem, ale jego syn ponownie wsiądzie na wielbłąda”. Czy zgodziłaby się pani z tym stwierdzeniem? Czy Emiratczycy będą potrafili zarządzać swoim krajem, gdy petrodolary przestaną płynąć? Czy sposób ich korzystania z bogactwa tak różni się np. od postawy Norwegów, którzy tworzą specjalne fundusze, wspierają inne kraje, bo mają po prostu zupełnie inną historię?\n\nReklama\n\nMyślę, że można odpowiedzieć na to pytanie na dwa sposoby. Z jednej strony uznać, że autorowi wypowiedzi chodziło najnormalniej w świecie o to, że wszystko z powrotem zamieni się w pustynię. Szejk mógł mieć jednak na myśli jeszcze jedną rzecz: ci ludzie w trudnych czasach umieli walczyć z przeciwnościami i doprowadzić do tego, że jeżdżą luksusowymi samochodami, natomiast w niewymagającym okresie stają się rozleniwieni. Jeden z moich rozmówców, Mohammed al-Fahim, autor książki „Od nędzy do pieniędzy” (moim zdaniem trudno o lepszy tytuł), który wychował się w pałacu szejka Zajida, zezłościł się, gdy zapytałam: „Co po ropie?”. I odpowiedział: „A co wy zrobicie po ropie? Bo my mamy słońce. A wy co?”. Swoją drogą warto zaznaczyć, że Dubaj nie utrzymuje się już z ropy naftowej (Abu Zabi – tak). Miasto żyje dzięki wsparciu państwa, turystyce, temu, że stało się ważnym ośrodkiem finansowym, organizuje międzynarodowe targi, ma port lotniczy i morski. Przychód z ropy naftowej jest bardzo niewielki. W Emiratach wszystko jest więc niejednoznaczne.\n\nPrzezcytaj fragment książki „Dubaj. Miasto innych ludzi”:\n\nDubaj. Miasto innych ludzi Issuu is a digital publishing platform that makes it simple to publish magazines, catalogs, newspapers, books, and more online. Easily share your publications and get them in front of Issuu's millions of monthly readers.\n\nKsiążka „Dubaj. Miasto innych ludzi\" jest już dostępna w sprzedaży.\n\nArtykuł sponsorowany",
    "Rosyjska spółka węglowa, powiązana z Putinem, przenosi się ze Szwajcarii do ZEA": "Decyzja firmy ma związek z przyłączeniem się Szwajcarii do embarga na import rosyjskiego węgla, wprowadzonego na początku kwietnia na szczeblu Unii Europejskiej w ramach piątego pakietu sankcyjnego. Rozporządzenie władz w Bernie z 30 sierpnia uniemożliwia rosyjskim spółkom dalszą sprzedaż węgla w Szwajcarii - podał portal Radia Swoboda.\n\nReklama\n\nJak podkreślono, w szwajcarskim mieście Zug było zarejstrowanych 12 podmiotów handlujących węglem z Rosji. Spółka KSL miała jednak już w maju założyć w Dubaju nową firmę, funkcjonującą w ZEA jako KSL Middle East.\n\nReklama\n\nGrupa Kolmar, zarządzająca spółką KSL, należy w 70 proc. do Cywilowej, kuzynki Putina i żony gubernatora obwodu kemerowskiego na Syberii Siergieja Cywilowa. Małżeństwo wzbogaciło się za czasów obecnego prezydenta - zwłaszcza w 2012 roku, gdy powiązany z Kremlem oligarcha Giennadij Timczenko sprzedał Cywilowej za symboliczna cenę udziały w grupie Kolmar. Od tamtego czasu przedsiębiorstwo otrzymało z państwowej kasy dotacje w łącznej wysokości ponad 11 mld rubli (około 181 mln USD) - przekazało Radio Swoboda.\n\nCywilowa nie znalazła się na dotychczasowych listach sankcyjnych UE i Szwajcarii. Restrykcje nałożyła na nią tylko Wielka Brytania.",
    "ZEA: większość młodych Arabów nie wierzy (już) w demokrację": "ZEA: większość młodych Arabów nie wierzy (już) w demokrację\n\nZnaczna większość młodych Arabów z Bliskiego Wschodu i Afryki Północnej uważa, że demokracji nie da się pogodzić z rzeczywistością w ich regionie. Takie wyniki ujawnił doroczny raport „2022 Arab Youth Surcey”, sporządzony na podstawie badań przeprowadzonych na 3,4 tys. osób w wieku 18-24 lat w 15 krajach tego obszaru.\n\nOkazało się, iż młodzi ludzie są przekonani, że demokracja pojmowana jako określony wzorzec zarządzania nie może działać w ich krajach i regionie oraz że znacznie ważniejsze są dla nich “stabilizacja” niż możliwość korzystania ze swobód i praw, przynajmniej w takim zakresie, w jakim są one rozumiane na Zachodzie. Ogłoszony obecnie raport pokazał poza tym radykalną zmianę postaw młodzieży, gdyż w 2009, a więc jeszcze przed tzw. Wiosną Arabską (rozpoczętą na początku 2011) oraz wojną w Syrii i powstaniem tzw. Państwa Islamskiego, 92 proc. badanych uważało za “priorytetowe” dla siebie życie w kraju demokratycznym.\n\n>>> Jordania przykładem dobrego współżycia muzułmanów i chrześcijan\n\nDla badanych stabilność ważniejsza od demokracji\n\nBadania przeprowadziła agencja Asda’a BCW z siedzibą w Dubaju (Zjednoczone Emiraty Arabskie), mająca ponad pracowników i urzędów w 15 krajach. Wynika z nich coroczna tendencja spadkowa w ocenie demokracji w społeczeństwach bliskowswchodnich i północnoafrykańskich, szczególnie wśród młodzieży. Badaniami tegorovcznymi objęto 3,4 tys. młodych mężczyzn i kobiet ze wszystkich państw tego obszaru. 64 proc. ankietowanych uznało, iż demokracja jest “nie do pogodzenia” z tym regionem, a wśród mieszkańców krajów ogarniętych konfliktami i napięciami społecznymi, jak Liban, Palestyna, Syria i Irak wskaźnik ten wzrósł do 72 proc., podczas gdy w spokojniejszych państwach Zatoki Perskiej wyniósł on 52 procent.\n\nDla 82 proc. respondentów praca na rzecz stabilności we własnym kraju jest ważniejsza niż walka o wspieranie demokracji. Zdaniem Natashy Ridge, dyrektorki wykonawczej Fundacji Badań Politycznych im. Szejka Sauda bin Saqr Al Qasimi wynik ten jest “logiczny”, jeśli się uwzględni to, co przeżyli młodzi ludzie w tych krajach. “Mogę doskonale zrozumieć, że młodzież woli reżym stabilny” niż «chwiejącą się» demokrację czy bezsensowne zamachy i «tykające» konflikty w Iraku, Egipcie czy Syrii” – stwierdziła badaczka. Dodała, że młode osoby, gdy słyszą słowo “demokracja, kojarzą je z tymi pojęciami”.\n\nTożsamość wygrywa z globalizacją\n\nPrawie dwie trzecie (65 proc.) badanych uważa, iż zachowanie tożsamości religijnej i kulturowej jest ważniejsze niż tworzenie społeczeństwa zglobalizowanego, a wskaźnik ten wzrasta do 75 proc. w krajach Zatoki. Według 35 proc. odpowiadających rosnące koszty życia i bezrobocie są największymi przeszkodami, z jakimi musi się zmierzyć ten region, podczas gdy sprawa palestyńska i okupacja izraelska są postrzegane jako priorytetowe jedynie przez 29 proc. młodych Arabów. A 31 proc. przypisuje NATO i Stanom Zjednoczonym odpowiedzialność za wojnę w Ukrainie (i rozgrzesza z tego Rosję), a 37 proc. nie miało na ten temat zdania.\n\nZ kolei 57 proc., a więc wyraźnie ponad połowa badanych, stwierdziło, iż Zjednoczone Emiraty Arabskie są jedynym krajem, w którym chcieliby żyć, umieszczając je na szczycie tego rodzaju klasyfikacji już po raz 11. z rzędu. W ostatnich 5 latach młodzi Arabowie i Arabski postrzegają Chiny jako silniejszego i bardziej strategicznego sojusznika niż USA (78 proc. preferencji). Jednocześnie należy zauważyć, iż mimo ogólnie negatywnego odbioru wzorca demokratycznego, co najmniej 63 proc. respondentów twierdzi, że korzysta z większych praw i swobód w następstwie buntów i protestów na placach w ostatnich latach. Również w krajach Zatoki Perskiej 68 proc. młodych uważa, iż “cieszy się większymi prawami” niż w 2010 roku.\n\nW odniesieniu do przyszłości pojawia się ostrożny (i bardzo zmienny) optymizm: 54 proc. badanych jest pewnych, że będą mieli życie lepsze niż ich rodzice i jest to najwyższy odsetek w ostatnich latach. Zarazem jednak widać tu duże zróżnicowanie poglądów, gdyż jeśli w krajach Zatoki uważa tak 72 proc. ankietowanych, to w krajach Lewantu (Bliskiego Wschodu) w lepszą przyszłość wierzy tylko 47 proc. młodzieży.\n\nRate this {type}\n\nCzytałeś? Wesprzyj nas! Działamy także dzięki Waszej pomocy. Wesprzyj działalność ewangelizacyjną naszej redakcji! 50 zł 70 zł 100 zł zł",
    "Iran poprawia stosunki z krajami arabskimi. Bezpieczniej na Bliskim Wschodzie? [KOMENTARZ]": "Geopolityka Iran poprawia stosunki z krajami arabskimi. Bezpieczniej na Bliskim Wschodzie? [KOMENTARZ] WR Witold Repetowicz 30.08.2022 07:02 Drukuj\n\nPDF\n\n\n\n\n\nFot. din vajedi - akkasemosalman.ir, licencja CC BY 4.0, commons.wikimedia.org Facebook\n\nTwitter\n\nLinkedIn\n\nKopiuj link\n\nWyślij email Normalizacja stosunków dyplomatycznych między Iranem a niektórymi państwami arabskimi to pozytywny sygnał w ramach dynamicznej architektury bezpieczeństwa na Bliskim Wschodzie. Nastąpiła ona przy tym mimo, że nie ma pewności co do reaktywacji układu nuklearnego z Iranem. Może to jednak wpłynąć pozytywnie na bezpieczeństwo regionalne, w szczególności w odniesieniu do żeglugi w cieśninach Bab al-Mandab i Ormuz.\n\nReklama\n\nZaostrzenie relacji między Iranem a arabskimi monarchiami Rady Współpracy Zatoki (GCC) nastąpiło w konsekwencji wybuchu Arabskiej Wiosny. O ile sunnickie państwa, takie jak Arabia Saudyjska, Katar czy Zjednoczone Emiraty Arabskie, wsparły rewolucję w sprzymierzonej z Iranem Syrii, to Iran wspierał protesty szyitów w Bahrajnie i Arabii Saudyjskiej, a także rebelię Hutich w Jemenie. Do kryzysu w relacjach między Iranem a Bahrajnem i Arabią Saudyjską doszło już w 2011 r., po tym jak wojska saudyjskie wkroczyły do Bahrajnu (niegdyś należącego do Iranu) w celu stłumienia szyickich rozruchów. Wprawdzie w 2012 r. doszło do względnej deeskalacji, jednakże wybuch wojny domowej w Jemenie jesienią 2014 r. i dojście do władzy Mohammada bin Salmana w Arabii Saudyjskiej (jako najpierw ministra obrony, a następnie następcy tronu) i jego decyzja o interwencji militarnej przeciwko wspieranym przez Iran Husim całkowicie zmieniły sytuację. Iran znalazł się w stanie wojny proxy z międzynarodową koalicją arabską pod przywództwem Arabii Saudyjskiej oraz Zjednoczonych Emiratów Arabskich i kryzys w relacjach dyplomatycznych był kwestią czasu.\n\nReklama\n\nBezpośrednim powodem zerwania stosunków dyplomatycznych między Iranem a Arabią Saudyjską była krwawa rozprawa z liderami protestów szyickich w Arabii Saudyjskiej, w szczególności powieszenie w styczniu 2016 r. ajatollaha Nimra al-Nimra. W odpowiedzi, w trakcie antysaudyjskiej demonstracji w Teheranie tłum wtargnął do ambasady tego kraju i ją podpalił. Arabia Saudyjska i Bahrajn zerwały wówczas relacje dyplomatyczne z Iranem. W ramach solidarności z Arabią Saudyjską swoich ambasadorów odwołały też Zjednoczone Emiraty Arabskie i Kuwejt, zamrażając de facto stosunki z Iranem. Kryzys ten przyczynił się również do zbliżenia arabsko-izraelskiego, zwłaszcza w związku z tym, ze zarówno Izrael jak i monarchie GCC obawiały się irańskiego programu nuklearnego i nie były zbytnio zadowolone z porozumienia dot. programu nuklearnego Iranu (JCPOA). Dla sunnickich monarchii izolacja Iranu, w tym obłożenie go sankcjami, było korzystne, gdyż eliminowało konkurenta na rynku węglowodorów. Jednakże eskalacja konfliktu z Iranem miała też bardzo poważny koszt dla bezpieczeństwa państw GCC, a także dla bezpieczeństwa globalnego, zwłaszcza w odniesieniu do żeglugi w cieśninach Bab al-Mandab i Ormuz.\n\nCzytaj też Wojna minowa na Morzu Czerwonym\n\nPo tym jak w maju 2018 r. Donald Trump postanowił o wycofaniu się USA z JCPOA jemeńscy Husi zaczęli dokonywać ataków na saudyjskie i emirackie tankowce przepływające przez cieśninę Bab al-Mandab, saudyjskie i emirackie lotniska, a także saudyjskie instalacje naftowe. Z kolei Iran zaczął zatrzymywać tankowce w cieśninie Ormuz. Do pierwszego poważnego incydentu w cieśninie Bab al-Mandab doszło w lipcu 2018 r., gdy w wyniku ataku ze strony Husich saudyjski tankowiec Arsan, płynący do Egiptu, musiał zostać odholowany do saudyjskiego portu Dżizan, co zmusiło Arabię Saudyjską do czasowego wstrzymania transportu jej ropy przez tą cieśninę. Z kolei w listopadzie 2020 r. doszło do poważnego ataku przy użyciu dronów na rafinerią Saudi Aramco w Dżeddzie, który spowodował jej krótkotrwałe unieruchomienie. Do kolejnego ataku na tą rafinerię doszło też w marcu 2022 r. Kilkakrotnie dochodziło też do mniej lub bardziej groźnych ataków na lotniska saudyjskie i emirackie, w tym w Dubaju i Abu Dhabi, a Husi sugerowali, że są w stanie obrócić drapacze chmur w Dubaju w ruinę. Od 2018 r. Iran zaczął również zatrzymywać tankowce w cieśninie Ormuz (pod pretekstem walki z przemytem). Na przykład w połowie lipca 2019 r. irański Sepah zatrzymał tankowiec MT Riah, płynący pod panamską banderą, ale należący do Emiratów, choć potem ZEA wyparły się tego statku, niemniej już wówczas doszło do zmiany polityki ZEA.\n\nReklama\n\nReklama\n\nCzytaj też Irańczycy zajęli tankowiec\n\nReklama\n\nBrak postępów w wojnie w Jemenie i coraz większe różnice interesów między Arabia Saudyjska, wspierającą marionetkowy rząd oparty na Bractwie Muzułmańskim, a Zjednoczonymi Emiratami Arabskimi, wspierającymi południowojemeńskich separatystów i zainteresowanymi głównie kontrolą nad wyspą Sokotra, spowodowały coraz mniejsze zainteresowanie Emiratów konfrontacją z Husimi z możliwymi konsekwencjami tej konfrontacji dla własnego bezpieczeństwa. Nie bez znaczenia było również to, że mimo zamrożenia relacji ZEA z Iranem, współpraca biznesowa między Iranem a Dubajem dalej była bardzo intensywna. Np. w 2017 r. wartość eksportu i reeksportu z ZEA do Iranu wyniosła 17 mld dolarów. Dlatego wkrótce po zajęciu wspomnianego tankowca MT Riah ZEA postanowiły wycofać swoje wojska z Jemenu, a w sierpniu 2019 r. do Iranu udała się delegacja ZEA aby podpisać umowę o współpracy w zakresie bezpieczeństwa i kontroli granic.\n\nOficjalnie ZEA bagatelizowały jednak tę wizytę, twierdząc, że chodziło jedynie o porozumienie w kwestiach połowu ryb. Niemniej warto pamiętać o tym jak wielkie znaczenie dla międzynarodowego handlu mają dwie wspomniane cieśniny. Cieśnina Ormuz, która jest podzielona na wody terytorialne Iranu i Omanu, odpowiedzialna jest za 90 % transportu ropy z Zatoki Perskiej i 20 % światowego zapotrzebowania. Cieśnina Bab al-Mandab jest natomiast jedyną bramą łączącą Ocean Indyjski z Morzem Czerwonym i dalej, przez Kanał Sueski, z Europą. Szczegółowo znaczenie obu cieśnin dla międzynarodowego handlu opisuje Aleksander Olech na energetyka24.com https://energetyka24.com/gaz/analizy-i-komentarze/najwazniejsze-ciesniny-swiata-energia-dla-europy-plynie-wlasnie-przez-nie-komentarz .\n\nReklama\n\nOdstąpienie przez USA od JCPOA i przyjęta w konsekwencji tego kroku polityka maksymalnej presji ze strony USA wobec Iranu doprowadziła do intensyfikacji konfrontacji między USA a Iranem w regionie. Powodowało to również coraz większe problemy bezpieczeństwa dla sunnickich państw arabskich regionu, zwłaszcza że polityka maksymalnej presji nie osiągnęła zamierzonych celów, a irański program nuklearny jeszcze szybciej się rozwijał. Rozwiązaniem miało być zacieśnienie współpracy arabsko-izraelskiej i stworzenie wspólnego frontu przeciwko Iranowi i jego sojusznikom. W tym właśnie celu w lutym 2019 odbyła się w Warszawie tzw. „konferencja bliskowschodnia\", która miała jednoznacznie antyirański charakter. Zakończyła się ona jednak fiaskiem. Dopiero w sierpniu 2020 r. doszło do podpisania tzw. Porozumień Abrahamowych tj. normalizacji relacji między Izraelem i ZEA oraz Bahrajnem, a wkrótce potem również Marokiem i Sudanem. Spotkało się to ze zdecydowanie negatywną reakcję ze strony Iranu, który od dawna próbuje kreować się na głównego adwokata sprawy palestyńskiej i wroga Izraela. Mogłoby się wydawać, że krytyka tej normalizacji doprowadzi do kolejnej eskalacji, jednakże obie strony wykazywały już od dawna zmęczenie jej kosztami (zwłaszcza w odniesieniu do bezpieczeństwa). Warto przy tym podkreślić, że choć Arabia Saudyjska od dawna utrzymuje bliskie kontakty z Izraelem, zwłaszcza w obszarze bezpieczeństwa, to nie zdecydowała się jednak na formalną normalizację. Z drugiej strony już w grudniu 2018 r. ZEA dokonały normalizacji relacji z głównym sojusznikiem Iranu w regionie tj. z Syrią, a w marcu br. doszło do wizyty Assada w Emiratach.\n\nKolejna próba stworzenia arabsko-izraelskiej koalicji antyirańskiej miała miejsce w końcu czerwca, tuż przed wizytą amerykańskiego prezydenta Joe Bidena na Bliskim Wschodzie. Doszło wówczas do spotkania delegacji wojskowych Izraela, Egiptu, Arabii Saudyjskiej, ZEA, Kataru, Jordanii i Bahrajnu w Szarm el-Szejk w Egipcie. Zakończyło się ono jednak fiaskiem, gdyż ZEA oświadczyły, że nie są zainteresowane udziałem w jakimkolwiek sojuszu antyirańskim. Negocjacje z Iranem w sprawie normalizacji relacji były już wówczas bardzo mocno zaawansowane, a w listopadzie 2021 r. doszło do wizyty w ZEA irańskiego wiceministra spraw zagranicznych Alego Bagheriego Kaniego, a w maju br. szefa MSZ Hosseina Amirabdollahiana. ZEA wstrzymywały się jeszcze z ostateczną decyzją o normalizacji w związku z niepewnością co do rezultatu amerykańsko-irańskich negocjacji w sprawie reaktywacji JCPOA ale ostatecznie zdecydowały się na ten krok, mimo że sprawa JCPOA nie została wciąż rozstrzygnięta. Warto przy tym zaznaczyć, że normalizacja nie rozwiązuje wielu kwestii spornych, takich jak np. pretensje terytorialne ZEA do wysp Abu Musa oraz Wielki i Mały Tunb.\n\nReklama\n\nCzytaj też Prezydent Iranu wezwał Joe Bidena do powrotu do porozumienia nuklearnego\n\nReklama\n\nKrok ten natomiast wpłynie pozytywnie na bezpieczeństwo żeglugi w obu cieśninach, a także uchroni terytorium ZEA przed ewentualnymi atakami ze strony Husich. Warto przy tym wspomnieć, że od kilku miesięcy obowiązuje zawieszenie broni w wojnie w Jemenie i jest ono w zasadzie przestrzegane. Jednakże ostateczne zakończenie tego konfliktu, a co za tym idzie, również gwarancja pełnego bezpieczeństwa w Bab al-Mandab, zależy od porozumienia saudyjsko-irańskiego. Rozmowy między Arabią Saudyjską a Iranem rozpoczęły się już 2021 r. i pośredniczy w nich Irak. Jak dotąd odbyło się pięć rund negocjacji (ostatnia miała miejsce w kwietniu) ale postęp jest niewielki, a głównym problemem jest Jemen. Niemniej ciosem dla Arabii Saudyjskiej były m.in. tegoroczne wybory parlamentarne w Libanie, gdyż mimo obietnic wsparcia finansowego ze strony arabskich państw sunnickich (co miało wzmocnić siły antyirańskie), sojusznicy Iranu z Hezbollahem na czele, choć ponieśli straty, ale utrzymali kontrolę nad parlamentem. Warto też zwrócić uwagę, że normalizacja relacji ZEA – Iran może mieć potencjalnie pozytywny wpływ na sytuację wewnętrzną w Iraku, zważywszy na to, że premier Mustafa al-Kadhimi ma bliskie związki z ZEA. Iran zresztą, ze względu na rolę Kadhimiego w organizowaniu rozmów irańsko-saudyjskich, chciał by Kadhimi pozostał premierem w ramach kompromisu, ale siły proirańskie w Iraku, zwłaszcza b. premier Nuri al-Maliki, miały zdecydowanie mniej pragmatyczne podejście. Paradoksalnie właśnie to blokuje szóstą turę rozmów saudyjsko-irańskich (są one odkładane ze względu na niestabilną sytuację w Iraku, który ze względu na swoja politykę balansowania, jest jedynym możliwym miejscem na takie rozmowy).",
    "OFICJALNIE: Adel Taarabt znalazł klub": "OFICJALNIE: Adel Taarabt znalazł klub\n\nAdel Taarabt, były piłkarz Milanu czy Tottenhamu Hotspur, dołączył do Al Nasr SC.\n\nChociaż zawodnik urodził się w Maroko, to karierę piłkarską zaczynał we Francji. Pierwsze nauki pobierał w RC Lens, w którym było mu dane rozegrać ledwie dwa spotkania.\n\nJego talent dostrzegli skauci Tottenhamu Hotspur, co zaowocowało półrocznym wypożyczeniem, a niedługo potem transferem definitywnym.\n\nPoczątkowo Adel Taarabt grywał na pozycji lewoskrzydłowego, ale wobec dużej konkurencji nie miał zbyt wiele okazji do pokazania swoich nieprzeciętnych umiejętności, głównie dryblingu oraz strzału technicznego.\n\nTe rozwijał w barwach Queens Park Rangers, rozkochując w sobie fanów.\n\nSezon 2010/2011 kończył dorobkiem 44 występów, 19 goli i 21 asyst.\n\nPo dwóch i poł roku spędzonych w Premier League utalentowany piłkarz zawitał do Włoch. Na jego angaż zdecydował się AC Milan. Przygoda ta nie trwała jednak długo.\n\nLatem 2015 roku 30-krotmy reprezentant Maroka opuścił definitywnie Wyspy Brytyjskie i wzmocnił Benficę.\n\nPoczątkowo był on traktowany przez lizbończyków jak niewypał transferowy, ale po wypożyczeniu do Genoi i zmianie pozycji na rozgrywającego wreszcie odpalił.\n\nOd kampanii 2019/2020 Taarabt grywał już regularnie, zazwyczaj jako klasyczny środkowy pomocnik.\n\nKiedy ubiegłego lata do klubu przybył Roger Schmidt, a niedługo potem sprowadzony został Julian Draxler, zapadła decyzja o zakończeniu współpracy. W ten oto sposób 33-latek rozwiązał swój kontrakt.\n\nTeraz pomocnik znalazł nowego pracodawcę, wiążąc się z Al Nasr SC.\n\nDoświadczony gracz po raz pierwszy w karierze opuścił Europę i obrał kurs na Zjednoczone Emiraty Arabskie. Będziemy go oglądać z numerem 49.",
    "Co wyjątkowego oferuje Fujairah, jeden z regionów Emiratów Arabskich?": "Zjednoczone Emiraty Arabskie to symbol luksusu, przepychu i najwyższej jakości. Takie także są wakacje w tym kraju. Jednym z najpopularniejszych regionów na urlop w tym kraju jest Fujairah. Słynie on z przepięknych plaż i wyjątkowych miejsc idealnych na relaks, ale także wspaniałych atrakcji. Sprawdź, co zobaczyć podczas wizyty w Fujairah!\n\nZ czego słynie Fujairah?\n\nFujairah to region Zjednoczonych Emiratów Arabskich i miasto o tej samej nazwie położone nad Zatoką Omańską, pomiędzy górami Al-Hadżar a Oceanem Indyjskim. Bez wątpienia jest to jeden z najbardziej malowniczych emiratów ZEA, w którym góry i piaski pustyni łączą się i kontrastują z błękitnymi wodami zatoki. Fujairah słynie także ze wspaniałej, słonecznej pogody przez cały rok, zachwycającej natury i zachowanej tu tradycji. To świetna propozycja dla tych, którzy chcą wypocząć w kameralnym kurorcie z dala od tłumów turystów. Region ten jest popularnym miejscem wypoczynku wśród rodowitych Emiratczyków, a oprócz plażowania i relaksu w hotelach z najwyższej półki, można tu także uprawiać sporty wodne czy wybrać się na górską wycieczkę.\n\nFujairah – co zwiedzić?\n\nFujairah (Fudżajra) to nie tylko szerokie plaże na tle gór i wspaniała Zatoka Omańska oraz rezerwaty morskie idealne na nurkowanie i snurkowanie. Znajduje się tu także wiele atrakcji, które koniecznie trzeba zobaczyć podczas wakacji w tym regionie Zjednoczonych Emiratów Arabskich. Podczas pobytu w Fujairah warto wybrać się do Fortu Bithnah, który nazywany jest „Strażnikiem Wadi”. To tradycyjna dwupiętrowa budowla wykonana ze skały położona w pobliżu wnioski Bithnah w Wadi Ham, w przełęczy prowadzącej przez góry Al-Hadżar.\n\nZnajduje się tu także jeden z najstarszych budynków w Emiratach, czyli Fort Fujairah. To jeden z pierwszych kamiennych budynków w tej okolicy. Budynek najpierw pełnił funkcje obronne, a następnie był siedzibą rodziny panującej. Po tym, jak został uszkodzony podczas ataku wojsk brytyjskich, został odrestaurowany i niedawno udostępniony do zwiedzania turystom.\n\nWśród atrakcji tego wakacyjnego regionu nie może zabraknąć plaży. Al Aqah znajduje się kilkadziesiąt kilometrów od miasta Fudżajra i oprócz wspaniałych warunków do plażowania jest także doskonałym spotem nurkowym. Pod wodą znajduje się nie tylko tętniąca życiem fara koralowa, ale także wraki statków!\n\nPodczas wakacji w Fujairah warto też odwiedzić dwa najważniejsze meczety tego regionu. Pierwszy z nich – Al-Bidyah został zbudowany w połowie XV w. z suszonej cegły i jest najstarszym w ZEA obiektem tego typu. Aby wejść do środka, trzeba pamiętać o odpowiednim stroju. Kolejny z meczetów na pewno będzie kojarzył się z inną słynną budowlą ZEA. Meczet Szejka Zayeda w Fujairah jest drugim co do wielkości meczetem Emiratów Arabskich tuż po meczecie o tej samej nazwie, znajdującym się w Abu Dhabi. Ten w Fujairah jest tak okazały, choć także majestatyczny i piękny. Posiada aż 6 minaretów, z których najwyższy ma 100 metrów i 65 kopuł, a w jego wnętrzu zmieści się ok. 28 tysięcy wiernych. Ogromna biała budowla zajmująca powierzchnię 4 hektarów prezentuje się wspaniale na tle szaro-brunatnych gór.\n\nKiedy jechać do Zjednoczonych Emiratów Arabskich?\n\nWszyscy spragnieni słońca odnajdą w Zjednoczonych Emiratach Arabskich i w Fujairah idealne wakacyjne warunki. Średnia roczna temperatura w tym regionie ZEA wynosi 33 st. C. Najzimniej jest w styczniu, co oznacza, że czasem słupki rtęci mogą spaść poniżej 20 stopni. Latem termometry potrafią wskazywać nawet ponad 40 st. C. Deszcz występuje tu rzadko. Wakacje w Fujairah to zatem idealna propozycja dla miłośników słońca, wysokich temperatur lub wypoczynku po sezonie, kiedy jest tu nieco chłodniej (choć nadal bardzo ciepło). Jeśli należysz do tej grupy, koniecznie sprawdź wczasy w Zjednoczonych Emiratach Arabskich z ITAKĄ\n\nmat. pras.",
    "Chińsko-arabska kosmiczna współpraca. Będzie wspólna misja księżycowa": "Świat Chińsko-arabska kosmiczna współpraca. Będzie wspólna misja księżycowa Kacper Bakuła 16.09.2022 18:57 Drukuj\n\nPDF\n\n\n\n\n\nFot. Centrum Kosmiczne Mohammeda ibn Raszida Facebook\n\nTwitter\n\nLinkedIn\n\nKopiuj link\n\nWyślij email W piątek 16 września Zjednoczone Emiraty Arabskie podpisały z Chińską Republiką Ludową porozumienie dot. współpracy w eksploracji przestrzeni kosmicznej. Wedle doniesień kraje miałyby opracować i zrealizować wspólną misję księżycową.\n\nReklama\n\nPorozumienie o współpracy podpisali ze strony emirackiej Salem Humaid Al Marri (dyrektor generalny Centrum Kosmicznego Muhammad ibn Raszida) i jego zastępca Yousuf Hamad Al Shaibani zaś chińskiej Wu Yanhua (zastępca administratora Chińskiej Narodowej Agencji Kosmicznej) oraz ambasador ChRL w ZEA Zhang Yiming. Umowa ta - zdaniem portalu Gulf News - daje podwaliny pod przyszłe wspólne projekty badawcze w przestrzeni kosmicznej z naciskiem na misje eksploracyjne Srebrnego Globu.\n\nReklama\n\nOwocem porozumienia ma być umieszczenie na Księżycu (z chińską pomocą) emirackiego łazika lunarnego opracowanego przez ichniejszą agencję kosmiczną. W zamyśle ma on na powierzchni naturalnego satelity Ziemi znaleźć się dzięki chińskiemu systemowi nośnemu (najpewniej będzie to księżycowy wariant Długiego Marszu 5) i lądownikowi produkcji Państwa Środka. Co prawda wszelkie komunikaty są skąpe, tak w pewnym stopniu rzutuje to na aktualnie planowaną emiracką misję księżycową, która ma się odbyć jeszcze w 2022 roku. Ten fakt wynika z tego, że tak naprawdę nie wiadomo, czy ZEA zdecyduje się \"zmodyfikować\" tę misję, porzucając dotychczasowych kontrahentów (lecz ze względu na zbliżającą się datę startu może wydawać się to mało prawdopodobne). Bardziej prawdopodobne jest to, że w perspektywie najbliższej przyszłości księżycowa misja Dubaju mogłaby się doczekać kontynuacji, i to specjalnie dostosowanej do zdolności strony chińskiej.\n\nWracając na chwilę do nadchodzącej emirackiej misji to zakłada ona wykorzystanie systemu nośnego Falcon 9, łazika Raszid z zadaniem zbadania powierzchni Srebrnego Globu i japońskiego lądownika Hakuto-R (spółki Ispace). Na wypadek realizacji misji łazik Raszid byłby najlżejszym pojazdem wysłanym na Księżyc - jego masa wynosiłaby tylko 10 kilogramów. Oznaczałoby to też, że ZEA stałyby się pierwszym krajem arabskim i czwartym w skali całego świata (po USA, Związku Radzieckim i Chinach) z własnym funkcjonującym pojazdem na powierzchni Księżyca.\n\nReklama\n\nMBRSC and the China National Space Administration sign a Memorandum of Understanding to collaborate on future Moon missions involving the landing of an MBRSC rover aboard a CNSA lander. pic.twitter.com/xEr27U6W5S — MBR Space Centre (@MBRSpaceCentre) September 16, 2022\n\nReklama\n\nChińska Republika Ludowa ma już pewne doświadczenie w eksploracji Księżyca. Wszakże ostatnia misja - Chang'e 5 zakończyła się sukcesem, co zostało przypieczętowane powrotem 1,73 kg lunarnych próbek na Ziemię w grudniu 2020 roku. Licząc od 2024 roku odbędą się kolejne misje lądowników Chang'e, w tym te z wykorzystaniem właśnie autonomicznych pojazdów jezdnych. Wobec tego nie można wykluczyć faktu, że właśnie wtedy emiracki łazik mógłby zjawić się na Księżycu nawet jako ładunek dodatkowy (obok ewentualnego chińskiego pojazdu).\n\nZjednoczone Emiraty Arabskie kilka lat temu ogłosiły ambitny plan badań przestrzeni kosmicznej. Agencja na swoim koncie ma kilka sprawnych satelitów (m.in. DubaiSat-1, 2, KhalifaSat oraz Nayif). W lipcu 2020 roku we współpracy z współpracy z uczelniami amerykańskimi i japońskimi (pojazd nośny H-IIA) udało się wystrzelić w kierunku Czerwonej Planety sondę Al Amal (Nadzieja), która w lutym dotarła na orbitę wokółmarsjańską. Celem misji Nadzieja jest przesyłanie informacji na temat charakterystyki atmosfery oraz zmian temperatury przy powierzchni Czerwonej Planety, badanie dynamiki procesów zachodzących niegdyś i obecnie w marsjańskiej atmosferze, jej oddziaływania z przestrzenią kosmiczną oraz wpływu wiatru słonecznego. Planowana długość misji została określona na minimum dwa lata.\n\nReklama\n\nJuż po sukcesie misji Al Amal ZEA ogłosiły, że marsjańska misja to nie koniec. W 2028 roku ma wystartować kolejna, której celem jest zbadanie wewnętrznego pasa planetoid. Arabowie mają również w planach przeprowadzić lądowanie na jednej z nich. Arabski kraj ma również w zamiarze przyjrzeć się drugiej planecie Układu Słonecznemu - Wenusowi. Położone nad Zatoką Perską państwo ma na horyzoncie plany odnośnie załogowych misji kosmicznych, czego dowodem jest dopuszczenie kobiety i mężczyzny do szkolenia astronautycznego.\n\nCzytaj też Chiny ruszą na Wenus. Rozważania o bezzałogowej misji",
    "Dr Monika Gabriela Bartoszewicz: dla Chin Arktyka to nowa strategiczna granica i Polarny Jedwabny Szlak": "Jak Rosjanie i Chińczycy współpracują na Arktyce? Ryszard Zalski i politolog dr Monika Bartoszewicz o gospodarczym i militarnym znaczeniu bieguna północnego.\n\nRyszard Zalski wskazuje, że pod Arktyką kryją się liczne węglowodory.\n\nWedług szacunków amerykańskich geologów obszar Arktyki posiada prawdopodobnie 90 miliardów baryłek ropy tzn. Ponad 10 proc. światowych złóż i 30 proc. nieodkrytych światowych złóż naturalnego gazu.\n\nRosja przygotowuje się do ich wydobycia. Planowana jest budowa dwóch lotnisk, kilku elektrowni i 15 miasteczek dla 400 tys. pracowników tychże. Tak duża inwestycja opłaca się, gdyż\n\nZgodnie z planami w roku 2025 złoża te mają dostarczyć 25 milionów ton, a w 2030 100 milionów ton ropy.\n\nZalski wskazuje, że Arktyka ma znaczenie nie tylko ze względu na swe surowce, lecz także z powodu jej strategicznego położenia. Przebiega tędy tzw. szlak północny – alternatywa dla drogi przez kanał Sueski.\n\nNawet w obecnej sytuacji Rosji. Plany te mają potężnych inwestorów Zjednoczone Emiraty Arabskie, Koreę, Japonię a od 2018 roku znacznie zaangażował się kapitał chiński.\n\nPekin mówi o Polarnym Jedwabnym Szlaku. Od 2018 r. Chiny określają się jako kraj bliski Arktyce.\n\nW 2013 r. ChRL została obserwatorem w Radzie Arktycznej.\n\nRywalizację wokół Arktyki komentowała dr Monika Gabriela Bartoszewicz. W ostatnim wspólnym oświadczeniu, wydanym kilka tygodni przed wojną na Ukrainie, obie strony zobowiązały się do współpracy w kwestii rozwoju szlaku północnego.\n\nArktyka oferuje połączenie żeglugowe między z Europą (a przynajmniej z Rosją), która mija wody terytorialne, które zapewnia alternatywę dla szlaku morskiego przez Morze Południowochińskie przez Cieśninę Malakka przez Kanał Sueski\n\nEkspertka wskazała, że partnerstwo rosyjsko-chińskie jest starsze niż obecny konflikt Rosji z Zachodem. Opiera się ono na komplementarności gospodarek obu krajów.\n\nChińczycy mają bardzo proste źródła energii a Rosjanie mają rynki zbytu, które absolutnie absorbują to czego nie chce teraz kupować Europa.\n\nA.P.",
    "Takiego wesela jeszcze nie widziałeś. Nagrania z Emiratów Arabskich": "Zjednoczone Emiraty Arabskie słyną z przepychu i bogactwa. Przejawia się to zarówno w miejskiej infrastrukturze, jak i stylu życia mieszkających tam osób. Niekiedy ciężko uwierzyć w sumy, które są tam wydawane. Niekiedy skala wydatków nawet na pozornie niedrogie zachcianki przekracza wszelkie wyobrażenia.\n\n14 września w Zjednoczonych Emiratach Arabskich odbyła się impreza, jakiej świat od dawna nie widział. Z ogromnych rozmachem zorganizowano tam wesele naczelnego rabina kraju. Levi Duchman wziął ślub z Leą Hadad. Ponadto celebrowano tam również drugą rocznicę Porozumień Abrahamowych. To właśnie dzięki nim Izrael unormował stosunki z czterema krajami arabskimi: Bahrajnem, ZEA, Marokiem i Sudanem.\n\nW Abu Dhabi odbyła się uroczystość, jakiej świat jeszcze nie widział. Był to największy żydowski ślub w historii Zatoki Arabskiej. Wzięło w nim udział aż 1500 gości z różnych kręgów kulturowych. Media społecznościowe obiegły nagrania, na których widać bardzo huczną zabawę gości. Wielokulturowość widoczna była gołym okiem, chociażby ze względu na style ubioru oraz tańca zaproszonych.\n\nWarto zwrócić uwagę, że wesele miało ogromne znaczenie dla pary młodej. W oficjalnym komunikacie dla mediów oświadczono, że ślub był \"źródłem wielkiej narodowej dumy, jako demonstracja i żywe doświadczenie wieloletniej inwestycji Emiratów w tworzenie kultury współistnienia i różnorodności religijnej\". Levi Duchman to osoba bardzo zasłużona. Przez osiem ostatni lat nadzorował m.in. otwarcie żydowskiej szkoły, hebrajskiej szkoły dodatkowej, łaźni rytualnej i licencjonowanej przez rząd agencji koszernej ZEA.\n\nZobacz także: Ostre słowa o Adamie Glapińskim. \"Szkodnik polskiej gospodarki\"\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Dwie największe gospodarki Zatoki Perskiej wychodzą na prostą. Sprzedaż rośnie, a inflacja słabnie": "Według S&P Global w Zjednoczonych Emiratach Arabskich ceny ustalane przez firmy inne niż naftowe spadły w zeszłym miesiącu, do czego przyczynił się spadek kosztów produkcji. Inflacja producencka i konsumencka spadały też w Arabii Saudyjskiej.\n\nReklama\n\nWzrost w nienaftowej części saudyjskiej gospodarki osiągnął w sierpniu najwyższy poziom od 10 miesięcy, a wskaźnik PMI S&P dla królestwa wzrósł w lipcu do 57,7 z 56,3. PMI dla Zjednoczonych Emiratów Arabskich wyniósł 56,7, co oznacza wzrost z 55,4 i jest znacznie powyżej granicznego poziomu 50 pkt. rozgraniczającego wzrost od spadku aktywności ekonomicznej.\n\nReklama\n\nW Egipcie, gdzie S&P sygnalizuje spowolnienie inflacji, indeks wzrósł z poziomu 46,4 w lipcu, do 47,6 w sierpniu. To najwyższy odczyt od lutego.\n\nSpadek cen paliw w Zjednoczonych Emiratach Arabskich przyczynił się do pierwszego spadku kosztów produkcji w tym kraju od stycznia 2021 r.\n\n„Dane dają nadzieję innym krajom zmagającym się z utrzymującą się inflacją, chociaż nadal istnieją obawy, że globalne ograniczenia w dostawach energii będą wciąż powodować wzrost cen” – powiedział David Owen, ekonomista w S&P Global Market Intelligence.\n\nOżywienie w regionie kontrastuje ze spowolnieniem znacznej części gospodarki światowej. Jednocześnie ceny kluczowych surowców, od ropy naftowej po miedź i pszenicę, spadły w ostatnich tygodniach, a łańcuchy dostaw zaczynają odradzać się po pandemii.\n\nPresja cenowa w bogatym w ropę regionie Zatoki Perskiej była stłumiona w porównaniu z resztą świata, częściowo dzięki wprowadzanym w niektórych państwach ograniczeniom na rynku paliw.\n\nMimo to ZEA i Arabia Saudyjska musiały odłożyć miliardy dolarów na pomoc dla obywateli o niskich dochodach. W Zjednoczonych Emiratach Arabskich koszty produkcji w gospodarce innej niż naftowa wzrosły na początku tego roku do najwyższego poziomu od 11 lat, według S&P.\n\nSąsiednia Arabia Saudyjska, która jest na dobrej drodze do tego, aby stać się w tym roku najszybciej rozwijającą się gospodarką w grupie G20, również korzysta z wyhamowania światowych cen surowców.\n\nInflacja kosztowa w Arabii Saudyjskiej zaliczyła jedno z najbardziej wyraźnych miesięcznych spowolnień w historii, podczas gdy ogólny wzrost kosztów sprzedaży był tylko niewielki i najłagodniejszy od lutego. Poziom zatrudnienia w królestwie rośnie piąty miesiąc, choć w wolniejszym tempie niż w lipcu. Według S&P zaufanie biznesu pozostało „mocno optymistyczne”.\n\nZ kolei firmy spoza ZEA stały się mniej optymistyczne, nastroje spadły do najniższego poziomu od prawie półtora roku, częściowo z powodu „zwiększonej niepewności co do kondycji światowej gospodarki” - podaje S&P.\n\nW Egipcie aktywność biznesowa osłabła – ale w najwolniejszym tempie od momentu inwazji Rosji na Ukrainę. Wzrosła produkcja i nowe zamówienia, a wzrost cen dla firm hamował.\n\n„W sierpniu kluczowe wskaźniki PMI poszły w dobrym kierunku”, powiedział Owen, powołując się na drugi miesięczny wzrost z rzędu i ciągły spadek cen z ostatnich szczytów. Egipska agencja statystyczna ma ogłosić sierpniowe dane o inflacji jeszcze w tym miesiącu.\n\n„Niepewność polityki pieniężnej, słabnący kurs walutowy i ciągła wojna na Ukrainie oznaczają, że przez resztę 2022 r. nadal istnieje wysoki poziom ryzyka dla gospodarki” – powiedział Owen.",
    "To się dzieje w Rosji. Spalili portret Putina": "Rosjanie nie są zadowoleni z decyzji Putina dotyczącej mobilizacji w ich kraju. W wielu miejscach wybuchły protesty, a rosyjscy obywatele uciekają z ojczyzny. Teraz w sieci pojawiło się nagranie, które pokazuje, jak palony jest portret dyktatora. To symbol sprzeciwu wobec Władimira Putina.",
    "W Dubaju pojawiły się automaty serwujące ciepłe pieczywo dla potrzebujących": "W Dubaju ruszyła inicjatywa „Chleb dla Wszystkich”. W wybranych supermarketach zainstalowano maszyny, które za jednym kliknięciem przygotowują i wydają ciepłe pieczywo – za darmo i o każdej porze dnia.\n\nWięcej na ten temat\n\nW ramach kampanii „Bread for All” w dziesięciu wybranych sklepach spożywczych Aswaaq w Dubaju zostały zainstalowane inteligentne automaty vendingowe przygotowujące pieczywo. To inicjatywa, która ma na celu pomoc ubogim i wzmocnienie solidarności w społeczeństwie.\n\nZaprogramowane urządzenia są w stanie w ciągu minuty przygotować i wydać gorące pieczywo zupełnie za darmo – a to wszystko za jednym kliknięciem.\n\nInicjatorem akcji jest arabski szejk, emir Dubaju i premier Zjednoczonych Emiratów Arabskich – Mohammeda bin Rashida, którego celem jest zapewnienie, „by nikt w kraju nie pozostał głodny”. Projekt jest realizowany dzięki organizacji Global Centre for Endowment Consultancy im. Mohammeda bin Rashida (MBRGCEC) i Fundację Awqaf and Minors Affairs.\n\nChętni darczyńcy mogą wspierać tę inicjatywę, wpłacając darowizny bezpośrednio w automacie, w aplikacji Dubai Now lub za pośrednictwem wiadomości SMS.\n\nTa inicjatywa jest wzorcowym modelem innowacyjnej darowizny, która pozwala wszystkim partycypować, tworząc wszechstronny ruch charytatywny i wzmacniając ducha solidarności między różnymi częściami społeczeństwa – powiedział Ali Al Mutawa, Sekretarz Generalny Fundacji Awqaf and Minors Affairs (AMAF).\n\nTo narzędzie, które przyczynia się do rozwoju społeczno-gospodarczego. Społeczeństwo Emiratów jest pełne solidarności, a my chcemy opracować rozwiązania dla lepszej przyszłości i szczęśliwszych ludzi – dodał Zainab Juma Al Tamimi, dyrektor MBRGCEC.\n\nFundacja ma nadzieję, że w przyszłości zakres współpracy z partnerami zostanie rozszerzony, aby dotrzeć do jak największej liczby beneficjentów.\n\nPS\n\nAmerykańskie linie lotnicze JetBlue zainstalowały automaty, dzięki którym dzieci mogły zamawiać nowe książki zupełnie za darmo. Maszyny uruchomiono w okresie letnim, kiedy stan czytelnictwa wśród najmłodszych znacznie się pogarsza.\n\nPS 2\n\nDziś automaty oferują już nie tylko napoje czy szybkie przekąski. W maszynie vendingowej można zakupić m.in. vouchery prezentowe czy nowe t-shirty. Z kolei w refillomatach można napełnić puste pojemniki kosmetykami, a nawet makaronem.\n\nfot.: wam.ae",
    "Zabójstwo Dżamala Chaszodżdżiego. Żona pozywa Arabię Saudyjską, ZEA i NSO Group": "Dżamal Chaszodżdżi był saudyjskim dziennikarzem, felietonistą \"Washington Post\", który w 2018 roku został zamordowany i poćwiartowany w konsulacie saudyjskim w Stambule.\n\nJak donosi \"Guardian\" jego małżonka uważa, że przed śmiercią męża była szpiegowana przez oprogramowanie takie jak \"Pegasus\". Kobieta przebywa obecnie w USA, gdzie przygotowuje pozew przeciwko twórcom oprogramowania - firmie NSO Group, a także rządom Arabii Saudyjskiej i Zjednoczonych Emiratów Arabskich. Te - jak twierdzi - miały brać udział w próbach zainstalowania programów szpiegowskich na jej telefonie.\n\nReklama\n\nZabójstwo Dżamala Chaszodżdżiego. Żona a \"Pegasus\"\n\nKobiecie pomaga Agnès Callamard - była funkcjonariuszka ONZ, która prowadziła śledztwo w sprawie morderstwa Chaszodżdżiego. Obecnie trwają próby odzyskania sprzętu, w tym telefonów komórkowych należących do zmarłego tragicznie dziennikarza, które znajdują się najprawdopodobniej w posiadaniu tureckich władz.\n\n- Ważne, aby wszyscy odpowiedzialni za tę okropną zbrodni zostali ukarani. Mój mąż był spokojnym człowiekiem. Wierzę w amerykańską sprawiedliwość - powiedziała Hanan Elatr.\n\nCzytaj też: Zabójstwo dziennikarza Dżamala Chaszodżdżiego. Zapadł wyrok\n\nMedia: Żonie Chaszodżdżiego wielokrotnie próbowano zainstalować \"Pegasusa\"\n\n\"Guardian\" poinformował, że wykonane w 2021 roku badanie kryminalistyczne telefonu Elatr wykazało, że wysłano do niej cztery wiadomości zawierające odsyłacze do złośliwego oprogramowania - \"Pegasus\".\n\nDodatkowo, aktywność na telefonie kobiety sugeruje, że \"Pegasusa\" próbowano jej zainstalować również w 2018 roku, kiedy przebywała w areszcie służb wywiadowczych Zjednoczonych Emiratów Arabskich.\n\nRzecznik NSO odrzucił zarzuty i przekazał, że firma \"wielokrotnie informowała, że jej technologia nie była w żaden sposób powiązana z morderstwem Dżamala Chaszodżdżiego\".\n\nZabójstwo Dżamala Chaszodżdżiego. \"Pegasus\" na telefonie dziennikarza?\n\nDo tej pory nie udało się odzyskać sprzętu należącego do zamordowanego dziennikarza, mimo że proces w Turcji został już zakończony.\n\n- Miałam nadzieję, że podczas tureckiego procesu prokurator ujawni informacje, które znajdowały się na telefonach lub komputerze Jamala, tak się jednak nie stało, a sam proces został zakończony nagle. Bez sprawiedliwości - powiedziała Agnès Callamard.\n\nDodała, że \"rząd turecki dał jasno do zrozumienia, że nie zamierza kontynuować śledztwa i procesu\".\n\n- Powinni zatem przekazać wszelkie dowody, które wciąż znajdują się w ich posiadaniu osobom, którym zależy na wyjaśnieniu prawdy o śmierci Jamala - dodała.",
    "Michel: UE musi zmniejszyć zużycie energii i zwiększyć jej podaż": "Jak wskazał Michel, dla krajów eksportujących surowce energetyczne w krótkim terminie wysokie ceny surowców są korzystne, bo gwarantują im wysokie zyski, ale jeśli wysokie ceny wywołają zawirowania gospodarcze na świecie to również dla nich może się to okazać problemem. fot. unsplash.com/Antoine Schibler",
    "MŚ F1H2O: Festiwal awarii": "Od wczesnych godzin porannych w San Nazzaro wszystko układało się po myśli Holendra Ferdinanda Zandbergena. 26-letni kierowca z Venendaal zawłaszczył sobie pełen skarbiec szczęścia. Bartek Marszałek nie ukończył wyścigu o GP Włoch.\n\nZandbergen samodzielnie reprezentował Sharjah Team, gdyż jego utytułowany kolega z zespołu – Fin Sami Selio ponownie rozbił łódź (tym razem w drugiej części niedzielnych kwalifikacji). Fin nie próżnował, tylko zakasał rękawy i ruszył z pomocą młodemu Holendrowi. W trzeciej części kwalifikacji Ferdinand zauroczył dojrzałą jazdą i sięgnął po pole position. Największe tuzy: Thani Al Quemzi (Zjednoczone Emiraty Arabskie) i Shaun Torrente byli bezradni przy bardzo agresywnej, aczkolwiek przemyślanej jeździe Zandbergena. Holender nie zaspał również na starcie do GP Włoch z pomostu i zdominował trzecią rundę mistrzostw świata w motorowodnej Formule 1! W zasadzie był tylko jeden moment trwogi, gdy na 28 okrążeniu wywieszono żółtą flagę przy awarii silnika Fina Kalle Vippo. Jednak, gdy dyrektor wyścigu dał sygnał do restartu, Ferdinand Zandbergen perfekcyjnie ruszył po ukazaniu się zielonej flagi i sięgnął po pierwszy triumf w F1H20!\n\nSilniki się buntują\n\nNiewiarygodne, ale na skutek awarii sprzętu tudzież rozbitych bolidów, do niedzielnego wyścigu przystąpiło zaledwie 12 kierowców! Z czego zawody ukończyło zaledwie siedmiu! Marit Stromoy pogodzona z utratą łodzi po bezmyślnym ataku przeprowadzonym przez Sami Selio, przechadzała się po padoku zewsząd zbierając urodzinowe życzenia. Tak smutnych urodzin dawno nie obchodziła zdolna wokalistka jazzowa z Tonsberg… Poniedziałkowe testy będzie oglądać z pomostu, gdyż żywica nie zdąży wyschnąć, aby załatać wyraźne pęknięcie.\n\n\n\nTrzykrotny mistrz świata (2014-16) Philippe Chiappe rozgrzewał się jak młodzieniaszek tuż za namiotem China CTIC Team, ale pomimo zapału i wigoru, Chiappe poddał się. Bolid Francuza nie wytrzymał nawarstwienia pracy. Silnik uległ zatarciu. Jonathan Jones, Walijczyk z Cardigan, czterokrotny mistrz świata powiedział, że przy takim natłoku pracy, dwusuwowe silniki Mercury o pojemności 2,5 litra buntują się. „Każdy kierowca dysponuje silnikiem od tego samego producenta. Nie ma możliwości kombinacji z paliwem – toluenem, bo jest ono sprzedawane na padoku, więc decydują ustawienia bolidu, czytanie pogody i dyspozycja dnia. Kiedyś siedziało się i dłubało w silnikach. Dziś poza Bartkiem Marszałkiem i Jonasem Anderssonem, nikt nie grzebie w silniku. Większość bazuje na wyczuciu tunera” – wspomniał Walijczyk, który rozumie, że trzy dni motorowodnego szaleństwa nie tylko wyniszcza organizm człowieka, ale i sprawia, że wyżyłowane silniki mówią: basta…\n\nCzas na testy\n\nMyliłby się ten, kto sądziłby, że po niedzielnym wyścigu, Bartek i jego załoga zdemontują namioty i udadzą się w długą podróż do domu. Nic z tego. W poniedziałek przez 4 godziny na akwenie w San Nazzaro kierowcy będą testować silniki o niższym stopniu kompresji. W sezonie 2023 wejdą w życie nowe regulacje sprzętowe. Promotor F1H20 chce, aby każdy uczestnik MŚ zapoznał się z nowinkami, więc skoro już ma wszystkich asów na podorędziu, przeto w poniedziałek czas na testy. Bartek wyruszy do Warszawy dopiero we wtorek. Robertino Milinković, jego serbski radioman, ruszy do Belgradu na kołach i pojawi się na padoku w trzecią sobotę października, kiedy kierowcy zjadą do Olbii na Sardynii.\n\n\n\nLider klasyfikacji GP, Amerykanin jeżdżący z licencją Zjednoczonych Emiratów Arabskich, uwielbia testować. Guido Cappellini, dziesięciokrotny mistrz świata w F1H2O, szefuje jako menedżer zespołowi Abu Dhabi, w którym ściga się Shaun. 7 września Guido obchodził 63 urodziny, ale nie zwalnia tempa. Ci ludzie nie mogą żyć bez hałasu. Cappellini nie musi zachęcać Torrente do treningów czy testów. Shaun, który rok temu przychodził do Bartka Marszałka w Figueira da Foz po preparat zapobiegający parowaniu szyby, teraz odpoczywa na wygodnym fotelu w namiocie i czeka na testy. Pracoholik, który nie znosi przegrywać. Trzecie miejsce w GP Włoch jest mu na rękę, bo powiększył przewagę nad urzędującym mistrzem świata Jonasem Anderssonem.\n\n\n\nTorrente ma 52 punkty po trzech wyścigach. Drugi w klasyfikacji jest Thani Al Quemzi z dorobkiem 35 punktów. Jonas Andersson ma 31 oczek, a czwarty jest Zandbergen z pulą 27 punktów.\n\n\n\nWszystko może się zdarzyć, bo zwycięzca jednej rundy inkasuje 20 punktów, więc wciąż pozostaje 60 oczek do zgarnięcia. A wyścigi o GP Sardynii (październik) i GP Sharjah (grudzień) z pewnością będą fascynujące…",
    "Krajom arabskim przeszkadzają wątki homoseksualne w ofercie Netflixa": "Krajom arabskim przeszkadzają wątki homoseksualne w ofercie Netflixa\n\nJeśli Netflix nadal będzie nadawać treści uznane za \"obraźliwe dla wartości islamskich i społecznych\", to mają zostać podjęte \"niezbędne środki prawne\" (fot. David Balev/Pexels.com)\n\nKraje Zatoki Perskiej zażądały od Netflixa usunięcia treści uznanych za obraźliwe dla \"wartości islamskich i społecznych\". Zarzuty dotyczą treści przeznaczonych dla dzieci i scen, w których dochodzi do bliskości pomiędzy przedstawicielami tej samej płci.\n\nSaudyjska państwowa telewizja Al Ekhbariya, w programie omawiającym zarzuty wobec Netflixa, przedstawiła zamazane fragmenty animacji pokazującej prawdopodobnie dwie obejmujące się dziewczyny.\n\nCzytaj też: Netflix idzie na ugodę z szachistką w sprawie serialu \"Gambit królowej\"\n\nGeneralna Komisja ds. Mediów Audiowizualnych z siedzibą w Rijadzie wydała oświadczenie, że treści serwisu naruszały przepisy medialne Rady Współpracy Zatoki Perskiej, skupiającej Arabię Saudyjską, Zjednoczone Emiraty Arabskie, Bahrajn, Oman, Katar i Kuwejt. Jeśli Netflix nadal będzie nadawać tego rodzaju treści, to \"zostaną podjęte niezbędne środki prawne\". Podobnie sformułowane oświadczenie wydały we wtorek Zjednoczone Emiraty Arabskie.\n\nZwiązki osób tej samej płci w wielu krajach z większością muzułmańską podlegają surowym karom.\n\nCzytaj też: Nowy \"Press\": Lachowski o swojej pierwszej wojnie, a także Gugała, Burzyńska, Klarenbach i ekipa Zełenskiego\n\n(MAC, 09.09.2022)\n\n* Jeśli znajdziesz błąd, zaznacz go i wciśnij Ctrl + Enter",
    "Arabia Saudyjska rusza na podbój kosmosu. W pierwszej załodze ma być kobieta – EURACTIV.pl": "Władze Arabii Saudyjskiej ogłosiły uruchomienie programu szkoleniowego dla przyszłych astronautów. Pierwszy lot orbitalny ma się odbyć już w przyszłym roku, a na pokładzie znajdzie się kobieta.\n\nO projekcie poinformowała saudyjska agencja prasowa SPA. W ramach programu przygotowane mają zostać załogi misji krótkoterminowych oraz długoterminowych. Podczas owych misji mają być przeprowadzane eksperymenty naukowe.\n\nKoniec współpracy Europejskiej Agencji Kosmicznej z Roskosmosem Rosyjska Agencja Kosmiczna współpracowała z Europejską Agencją Kosmiczną m.in. ws. odkrycia, czy na Marsie istnieje życie.\n\nArabia Saudyjska chce zmienić swoją gospodarkę\n\nCałość to element szerszego pakietu reform gospodarczych i projektów inwestycyjnych pod nazwą Saudi Vision 2030. Chodzi tu o takie zdywersyfikowanie saudyjskiej gospodarki, aby w coraz mniejszym stopniu była zależna od zysków z wydobycia i sprzedaży ropy naftowej.\n\nW założeniu saudyjskich władz rozwijane mają być branże oparte o nowe technologie, a teraz ma dołączyć do tego także przemysł kosmiczny. Nie wiadomo jednak w jaki sposób astronauci z Arabii Saudyjskiej mieliby się znaleźć na orbicie. Niewykluczone, że potrzeba by tu współpracy z innymi krajami.\n\nNa razie gotowe mają być pierwsze załogi, a wśród nich także kobieta, co w tak konserwatywnym i patriarchalnym kraju jak Arabia Saudyjska jest swego rodzaju przełomem. W pakiecie Saudi Vision 2030 większa integracja kobiet na rynku pracy, zwłaszcza w zawodach związanych z nowymi technologiami, jest jednym z podstawowych założeń.\n\nJakie koszty poniesie Ziemia w związku z turystycznymi lotami w kosmos? Na 2022 r. planowanych jest ponad 400 turystycznych lotow w kosmos.\n\nKosmiczny wyścig z ZEA?\n\nRealizację pakietu nadzoruje osobiście następca saudyjskiego tronu książę Mohammed Bin Salman. Odkąd de facto przejął on władzę w kraju, sytuacja kobiet nieco się poprawiła. M.in. do 2018 r. mogą one już prowadzić samodzielnie samochody. Wciąż jednak Saudyjki mają o wiele mniej praw niż Saudyjczycy.\n\nInwestując w podbój kosmosu Arabia Saudyjska chce także dogonić sąsiednie Zjednoczone Emiraty Arabskie, które są w tym zakresie dużo bardziej zaawansowane. W ubiegłym roku Emiratczycy wystrzelili sondę o nazwie Al-Amal, która dotarła na orbitę Marsa. Jeszcze w tym roku (w listopadzie) na Księżycu ma wylądować pierwszy emiracki i w ogóle arabski łazik.\n\nDo tej pory saudyjski wkład w podbój kosmosu ograniczył się do udział saudyjskiego astronauty w misji amerykańskiego promu kosmicznego Discovery w 1985 r. Owym astronautą był starszy przyrodni brat obecnego następcy tronu – książę Sułtan ibn Salman, który był pilotem saudyjskich sił powietrznych.",
    "\"Tak najczęściej nas określają, jak widzą naszą pracę na macie\"": "Mateusz Gamrot nie może doczekać się gali UFC 280 w Abu Zabi, gdzie stanie do najważniejszej walki w swojej sportowej karierze.\n\n\n\n\n\n\n\n\n\nRówno miesiąc pozostał do hitowej gali UFC 280, która odbędzie się 22 października w Abu Zabi.\n\nWydarzenie uświetni kapitalnie zapowiadające się starcie o tron wagi lekkiej pomiędzy Charlesem Oliveirą i Islamem Makhachevem. W co-main evencie rozdający karty w 135 funtach Aljamain Sterling stanie do walki z byłym dwukrotnym mistrzem TJ-em Dillashawem. Szalenie ciekawie zapowiada się też konfrontacja byłego czempiona Petra Yana z namaszczonym na wielką gwiazdę Seanem O’Malleyem.\n\n\n\n\n\n\n\n\n\nNad Wisłą największym zainteresowaniem cieszy się oczywiście kluczowe dla układu sił w kategorii lekkiej starcie pomiędzy Mateuszem Gamrotem i Beneilem Dariushem. Polak utorował sobie do niego walkę serią czterech zwycięstw, w pokonanym polu zostawiając choćby Armana Tsarukyana. Irański Amerykanin może pochwalić się jeszcze lepszą passą – obronną ręką wyszedł bowiem z siedmiu ostatnich potyczek.\n\nKudowianin od kilku tygodni przebywa w American Top Team na Florydzie, gdzie szlifuje formę z takimi zawodnikami jak między innymi Johnny Eblen, Dustin Poirier czy Jorge Masvidal.\n\nNa miesiąc przed walką Gamer opublikował w mediach społecznościowych zdjęcia z innymi Polakami trenującymi obecnie w American Top Team – Łukaszem Rajewskim oraz Karoliną Kowalkiewicz. Kiedy Raju wrócił do akcji, nie wiadomo. Karolina Kowalkiewicz kolejny pojedynek stoczy natomiast 12 listopada, w ramach nowojorskiej gali UFC 281 stając w szranki z Silvaną Gomez Juarez.\n\n\n\n\n\n\n\n– Polish power – napisał Gamer. – Tak najczęściej nas określają, jak widzą naszą pracę na macie. Raju jest już od tygodnia, ale nie było czasu zrobić zdjęcie. A Karolina już jak w drugim domu. Równy miesiąc do UFC 280! Nie mogę się doczekać!!!\n\nPoniżej komplet informacji o gali UFC 280.\n\nUFC 280: Oliveira vs. Makhachev\n\nData: 22 października 2022 (sobota)\n\nLokalizacja: Abu Zabi, Zjednoczone Emiraty Arabskie\n\nTransmisja:\n\n16:00 – karta wstępna (eFortuna.pl / FightPass)\n\n20:00 – karta główna (Polsat Sport / eFortuna.pl / PPV)\n\nLiczba walk: 14\n\nWszystkie informacje o gali: KLIK\n\nRozpiska UFC 280\n\n\n\n\n\n\n\n\n\nWalka wieczoru\n\n155 lb: Charles Oliveira (33-8) vs. Islam Makhachev (22-1) – o pas mistrzowski\n\nCo-main event\n\n135 lb: Aljamain Sterling (21-3) vs. TJ Dillashaw (17-4) – o pas mistrzowski\n\nKarta główna\n\n135 lb: Petr Yan (16-3) vs. Sean O’Malley (15-1)\n\n155 lb: Mateusz Gamrot (21-1) vs. Beneil Dariush (21-4-1)\n\n125 lb: Katlyn Chookagian (18-4) vs. Manon Fiorot (9-1)\n\nKarta wstępna\n\n170 lb: Sean Brady (15-0) vs. Belal Muhammad (21-3)\n\n145 lb: Zubaira Tukhugov (20-5-1) vs. Lucas Almeida (14-1)\n\n265 lb: Jailton Almeida (17-2) vs. Shamil Abdurakhimov (20-7)\n\n185 lb: Makhmud Muradov (25-7) vs. Caio Borralho (12-1)\n\n125 lb: Muhammad Mokaev (7-0) vs. Malcolm Gordon (14-5)\n\n205 lb: Volkan Oezdemir (18-6) vs. Nikita Krylov (28-9)\n\n170 lb: Abubakar Nurmagomedov (16-3-1) vs. Gadzhi Omargadzhiev (13-1)\n\n185 lb: Armen Petrosyan (7-2) vs. AJ Dobson (6-1)\n\n135 lb: Lina Lansberg (10-6) vs. Karol Rosa (15-4)\n\nWszystkie walki UFC można oglądać i obstawiać w Fortunie – z bonusem do 600 PLN\n\nFortuna Online to legalny bukmacher. Gra u nielegalnych firm jest zabroniona. Hazard wiąże się z ryzykiem.",
    "Truss: Na umowę o wolnym handlu z USA trzeba będzie jeszcze poczekać": "\"Obecnie nie ma żadnych negocjacji prowadzonych z USA i nie mam oczekiwań, że rozpoczną się one w krótkim lub średnim terminie\" - oświadczyła Truss w drodze do Nowego Jorku, gdzie weźmie udział w debacie generalnej sesji Zgromadzenia Ogólnego ONZ. Przy tej okazji odbędzie dwustronne spotkanie z prezydentem USA Joe Bidenem.\n\nReklama\n\nTruss, która przed objęciem dwa tygodnie temu funkcji premiera była szefową dyplomacji, a jeszcze wcześniej ministrem handlu międzynarodowego, wyjaśniła, że jej priorytetem w rozmowach z zagranicznymi partnerami jest \"wspólna odpowiedź na rosyjską agresję\".\n\nReklama\n\nPowiedziała też, że jej priorytety w kwestii umów o wolnym handlu przesunęły się na wschód. Wspomniała w tym kontekście o rozmowach z Indiami, z którymi jej poprzednik Boris Johnson chciał zawrzeć umowę do końca roku. Drugim wskazanym przez nią celem jest umowa z krajami Rady Współpracy Zatoki Perskiej (GCC), którą tworzą Arabia Saudyjska, Bahrajn, Katar, Kuwejt, Oman i Zjednoczone Emiraty Arabskie, zaś trzecim - przystąpienie do Kompleksowego i Postępowego Porozumienia o Partnerstwie Trans-Pacyficznym (CPTPP), bloku handlowego 11 państw obejmującego, m.in. Australię, Kanadę i Japonię. \"To są nasze priorytety handlowe\" - podkreśliła.\n\nBiały Dom ostrzegł na początku września, że każda próba unieważnienia protokołu północnoirlandzkiego, który reguluje zasady handlu z Irlandią Północną po brexicie, może zaszkodzić szansom na porozumienie handlowe między USA a Wielką Brytanią. Protokół, który jest częścią umowy o brexicie, pozostaje punktem spornym w relacjach między Wielka Brytania a Unią Europejską. Londyn chce jego renegocjacji, gdyż obecne zapisy utrudniają handel między Irlandią Północną a resztą Zjednoczonego Królestwa. Brytyjski rząd ostrzegł, że jeśli nie uda się znaleźć rozwiązania, unieważni niektóre zapisy protokołu poprzez wewnętrzną legislację.\n\nZ Londynu Bartłomiej Niedziński",
    "Były piłkarz Barcelony zdegradowany. Będzie trenował z drugim zespołem": "Były piłkarz Barcelony zdegradowany. Będzie trenował z drugim zespołem\n\nKariera Arthura Melo od momentu jego przenosin do Juventusu nie wygląda zbyt okazale. W Turynie w pewnym momencie byli skłonni oddać go do obojętnie jakiego klubu i na jakichkolwiek warunkach. Brazylijczyk odszedł, ale jego sytuacja nie jest dobra.\n\nGetty Images / Andrew Powell / Na zdjęciu: Arthur Melo\n\nObaj gracze nie spełnili pokładanych w nich nadziei i tego lata pożegnali się z wspomnianymi wyżej klubami. Pjanić wybrał Zjednoczone Emiraty Arabskie, a Arthur trafił na roczne wypożyczenie do Liverpoolu. Początki jego przygody na Anfield nie są usłane różami.\n\nPo zaledwie dwóch tygodniach od dopięcia transferu zaczęły pojawiać się informacje, że Juergen Klopp i władze \"The Reds\" rozważają błyskawiczne zerwanie wypożyczenia. Niemcowi miało się nie podobać nastawienie samego zawodnika. Jednak na ten moment temat ucichł, ale nie jest wykluczone, że wróci podczas zimowego okna transferowego.\n\nNatomiast nie jest to koniec informacji dotyczących Brazylijczyka. Według Sky Sports 26-latek został oddelegowany do treningów z zespołem U-21 Liverpoolu. A to wszystko ze względu na jego słabą dyspozycję fizyczną. Ciągłe treningi i częstsza gra miałyby mu pomóc w powrocie do optymalnej dyspozycji.\n\nArthur nie dostał powołania na wrześniowe zgrupowanie reprezentacji Brazylii. To sprawia, że ma więcej czasu na pracę w klubie i na walkę o częstsze dostawanie minut. Do tej pory w Anglii rozegrał zaledwie 14 minut w starciu Ligi Mistrzów z SSC Napoli.\n\nCzytaj też:\n\nGwiazdy odizolowane od zespołu!\n\nZdradzili, czemu Messi odszedł z \"Barcy\"\n\nCzy Arthur odbuduje się w Liverpoolu? Tak Nie zagłosuj, jeśli chcesz zobaczyć wyniki\n\nPolub Piłkę Nożną na Facebooku\n\nZgłoś błąd",
    "Piłkarska LN - Walia - Polska (składy)": "Trenerzy piłkarskich reprezentacji Polski i Walii - Czesław Michniewicz oraz Rob Page - ogłosili składy, w jakich ich drużyny rozpoczną mecz ostatniej kolejki grupy 4 dywizji A Ligi Narodów. Początek spotkania w Cardiff o godz. 20.45.\n\nKapitanami zespołów będą Robert Lewandowski i Gareth Bale.\n\nW porównaniu z czwartkowym spotkaniem z Holandią w wyjściowym składzie biało-czerwonych doszło do trzech zmian: nie ma Przemysława Frankowskiego, Karola Linettego i Sebastiana Szymańskiego, a w ich miejsce pojawią się Bartosz Bereszyński, Szymon Żurkowski i Karol Świderski.\n\nPolska potrzebuje przynajmniej remisu, aby utrzymać się w najwyższej dywizji Ligi Narodów. Żadna z tych ekip nie liczy się już w walce o pierwsze dwa miejsca w grupie.\n\nSkłady:\n\nPolska: 1-Wojciech Szczęsny - 5-Jan Bednarek, 15-Kamil Glik, 3-Jakub Kiwior - 18-Bartosz Bereszyński, 10-Grzegorz Krychowiak, 13-Szymon Żurkowski, 21-Nicola Zalewski - 20-Piotr Zieliński, 9-Robert Lewandowski, 16-Karol Świderski.\n\nWalia: 1-Wayne Hennessey - 14-Connor Roberts, 6-Joe Rodon, 4-Ben Cabango, 17-Rhys Norrington-Davies - 20-Daniel James, 16-Joe Morrell, 7-Dylan Levitt, 3-Neco Williams - 9-Brennan Johnson, 11-Gareth Bale.\n\nSędzia: Andris Treimanis (Łotwa).(PAP)\n\nmm/ krys/",
    "Mobilizacja po orędziu Putina. Tak uciekają Rosjanie": "Jak informuje serwis aviation24.be, niektóre linie lotnicze z krajów, które nie nałożyły sankcji na Rosję, robią świetne interesy. Według Turkish Airlines, bilety na loty w jedną stronę z moskiewskiego lotniska Wnukowo do Stambułu, Ankary i Antalyi są wyprzedane na najbliższe trzy do czterech dni. Przewoźnik poinformował, że zwiększy przepustowość w czwartek i piątek. Pegasus, kolejna turecka linia lotnicza, również sprzedaje loty z Moskwy do Stambułu i innych miejsc w Turcji.",
    "Surowce w dół. Ropa nie była tak tania od stycznia. Gaz z czwartą z rzędu obniżką ceny": "Widmo kryzysu energetycznego jest coraz poważniejsze, szczególnie że zaraz rozpoczyna się sezon grzewczy. Kolejne miasta mówią o tym, że nie stać ich na zakup energii. Wrocław przedstawił już nawet plan ograniczania zużycia prądu. Z rynku surowców płyną jednak też dobre wiadomości.\n\nREKLAMA\n\nCena gazu spada\n\n\"Ceny gazu w Europie spadają w poniedziałek rano. Benchmarkowe kontrakty na gaz w Amsterdamie (ICE Entawex Dutch TTF) zniżkują o 5,7 proc., a gaz kosztuje 175 euro za MWh\" - pisze PAP Biznes, powołując się na maklerów. \"Rzeczpospolita\" zauważa z kolei, że gaz na londyńskiej giełdzie ICE spadły o 6 proc., poniżej 1,8 tys. dolarów za tysiąc metrów sześciennych.\n\nWięcej informacji ze świata na stronie głównej Gazeta.pl\n\nTo już czwarta obniżka z rzędu. W sierpniu gaz zanotował rekordowo wysokie ceny, po tym jak Gazprom zawiesił działanie Nord Stream na trzy dni z powodu planowanej konserwacji. We wrześniu rosyjska spółka całkowicie zawiesiła działanie gazociągu zasłaniając się wyciekiem ropy na jedynej czynnej turbinie w przepompowni Portowaja.\n\nTym razem jednak nie wywołało to aż takiego szoku. Kraje Unii Europejskiej znajdują bowiem kolejnych dostawców gazu, którzy mogą uzupełnić braki magazynowe - pomaga m.in. Norwegia, USA czy Zjednoczone Emiraty Arabskie. Nie bez znaczenia jest też korzystna prognoza pogody na początek sezonu grzewczego. Temperatura ma być wyższą od średniej historycznej, a warunki dla energetyki wiatrowej pozostaną w normie.\n\nCeny ropy najniższe od stycznia\n\nSpadły też ceny ropy na giełdzie. Za baryłkę ropy Brent trzeba zapłacić około 83 dolarów. Ostatni raz ropa była tak tania w połowie stycznia. Wycena ropy WTI wynosi około 79 dolarów. To pierwszy raz od stycznia, gdy spadła poniżej 80 dolarów. Takie ceny to efekt spodziewanej na Zachodzie recesji i wzrostu indeksu dolarowego.\n\nCeny paliw po czerwcowym szczycie również spadają. Mimo tego nadal im daleko do cen ze stycznia. Gdy ostatnio ropa kosztowała tyle, co teraz, PB95 był po 5,60 zł. Obecnie średnia cena to 6,19 zł.\n\nAnalityk rynku paliw Dawid Czopek już w kwietniu mówił w Gazecie.pl, że rafinerie to \"kury znoszące złote jaja\", bo marże wzrosły o kilkaset procent. W ubiegły piątek rząd poinformował jednak, że wprowadzi podatek od nadzwyczajnych zysków, który obejmie również przedsiębiorstwa z sektora energetycznego.",
    "Trzy uczelnie, jeden kierunek. Na PWr ruszają prestiżowe studia": "15 osób z całego świata - każdy z innego kraju - rozpoczyna na PWr naukę w ramach unikalnego kierunku studiów Sustainable Biomass and Bioproducts Engineering. Przed nimi tydzień wstępny, na którym poznają uczelnię, kolegów, wykładowców i miasto.\n\nEgipt, Etiopia, Nigeria, Rwanda, Sudan, Tanzania, Indonezja, Nepal, Pakistan, Zjednoczone Emiraty Arabskie, Polska, Meksyk, Argentyna, Brazylia oraz Kolumbia. Reprezentanci z tych krajów przeszli pomyślnie pierwszą w historii rekrutację na kierunek Sustainable Biomass and Bioproducts Engineering.\n\nProwadzą go wspólnie, w ramach programu Erasmus Mundus Joint Master Degree Program, trzy uczelnie: Politechnika Wrocławska, Uniwersytet Castilla-La Mancha z Hiszpanii oraz Uniwersytet Techniczny Lappeenranta-Lahti z Finlandii.\n\nRazem w trakcie czterosemestralnych studiów będziemy kształcić specjalistów z zakresu zrównoważonego przetwarzania biomasy i inżynierii bioproduktów. Każdy z absolwentów otrzyma dyplom wszystkich trzech uczelni.\n\nW poniedziałek studenci przyjechali do Wrocławia, gdzie spędzą pierwszy semestr nauki. Na razie przed nimi na tzw. introduction week, podczas którego czeka na nich m.in. zwiedzanie laboratoriów na Wydziale Chemicznym oraz Mechaniczno-Energetycznym, wizyta w uczelnianym browarze, uzupełniający kurs w laboratorium analitycznym. Nie zabraknie także integracji i zwiedzania Wrocławia.\n\nUdział w spotkaniu otwierającym wydarzenie wziął m.in. ambasador Rwandy w Polsce Anastase Shyaka.\n\nToday, HE prof.@ashyaka, the Ambassador of #Rwanda to #Poland, was the Guest speaker at @Pwr_wroclaw, during the launch of new EU driven Erasmus Mundus Joint master's program (SBBE). Over 20 candidates from 18 countries of Global South, including Rwanda, will study this program. pic.twitter.com/QHlradQjr2 — Rwanda in Poland (@RwandaInPoland) September 19, 2022\n\n– Powrót na kampus PWr to dla mnie okazja do przywołania wspaniałych wspomnień z poprzedniej wizyty, teraz jednak czas na nowe doświadczenia – mówi Ana Luiza Neves De Amorim, która studiuje inżynierię chemiczną na brazylijskim Pontifícia Universidade Católica de Minas Gerais. Na Politechnikę Wrocławską przyjechała już w po raz drugi, w 2019 roku spędziła u nas semestr na Wydziale Chemicznym w ramach programu wymiany studenckiej. Teraz zaczyna studia magisterskie.\n\n– Nowi ludzie, trzy uczelnie, interesujący projekt, to będzie wspaniała przygoda i okazja do wymiany wielu doświadczeń – mówi Ana Luiza. – Jestem bardzo podekscytowana, bo nasza grupa jest mała, więc będziemy dla siebie trochę jak rodzina. Cieszy mnie zwłaszcza że w programie studiów szczególny nacisk położono na ich praktyczny aspekt, a nie tylko zajęcia teoretyczne i naukę z książek. Nastawiam się więc na to, że nauczę się bardzo dużo.\n\nI dodaje, że dla niej dodatkowym wyzwaniem będzie to, że w Brazylii zajęcia są zgrupowane w bloki poranne lub wieczorne, a w Polsce plan zajęć rozciągnięty jest na cały dzień.\n\nUnikalne studia w trzech uczelniach\n\nPolitechnika Wrocławska to pierwsza polska uczelnia, która koordynuje taki projekt w ramach programu Erasmus Mundus Joint Master Degree Program. Będzie on realizowany przez 5 lat, a jego finansowanie wynosi 4,3 miliony euro.\n\n– To najbardziej prestiżowe dwuletnie studia magisterskie w języku angielskim, na których studenci dodatkowo otrzymują stypendium w wysokości 1400 euro miesięcznie – mówi koordynatorka programu SBBE, dr hab. inż. Jolanta Warchoł, prof. uczelni z Wydziału Chemicznego PWr.\n\nNa pierwszym semestrze, realizowanym na PWr, studenci zapoznają się syntezą biomateriałów oraz technikami analizy otrzymanych produktu. Drugi semestr prowadzony będzie w Hiszpanii. Tam studenci uzyskają wiedzę inżynierską w projektowaniu, symulacji i optymalizacji procesów.\n\nNaukę zakończą w Finlandii, gdzie w praktyce poznają zastosowanie zielonych technologii konwersji biomasy oraz strategię wykorzystania bioproduktów. W ramach zajęć będą opracowywać projekty w skali technicznej i prototypy instalacji.\n\nW programie zaplanowano również staże w przemyśle (w firmach z Polski, Finlandii i Hiszpanii) oraz praktyki na uczelniach zagranicznych w Indiach, Brazylii, Kolumbii, Wielkiej Brytanii, Holandii, Czechach, Portugalii czy Rumunii. Studenci będą uczęszczać na wykłady specjalistyczne prowadzone przez osoby z instytucji międzynarodowych zajmujących się finansowaniem projektów na rzecz ochrony środowiska.\n\nWięcej o tych wyjątkowych i prestiżowych studiach TUTAJ.",
    "Sprawdzili, dokąd latają Rosjanie. Radary nie kłamią": "Po tym, jak 24 lutego 2022 roku Rosja napadła zbrojnie na Ukrainę, Unia Europejska wprowadziła zakaz lotów rosyjskich maszyn nad swoim terytorium. Teraz poszczególne państwa przymierzają się do zamknięcia swoich granic dla obywateli Federacji Rosyjskiej. W związku z ogłoszoną w środę 21 września mobilizacją, Rosjanie w wieku poborowym starają się jednak za wszelką cenę opuścić kraj.\n\nPortal FlightRadar24 podaje, że dużą popularnością cieszą się międzynarodowe loty z Rosji. Podróżni mają jednak mocno ograniczone możliwości. Większość krajów europejskich nie przyjmuje bowiem samolotów z Federacji Rosyjskiej.\n\nZdecydowanie najpopularniejszym kierunkiem (lub punktem tranzytowym) jest Turcja. Spośród ponad 75 tys. międzynarodowych lotów z Rosji w 2022 roku, aż 25 proc. odbyło się do Turcji – czytamy w serwisie FlightRadar24.\n\nDokąd latają Rosjanie? Nie ma wielkiego zaskoczenia\n\nNa wykresie opublikowanym przez serwis widać, że na kolejnych miejscach znajdują się: Uzbekistan, Armenia, Tadżykistan, Kirgistan oraz Zjednoczone Emiraty Arabskie. Rosjanie wylatują lub wylatywali w tym roku również na Białoruś, do Kazachstanu, Azerbejdżanu, Egiptu, Chin, Niemiec, Serbii, i Izraela.\n\nTurcja od dawna była popularnym celem podróży dla Rosji, ale zmniejszenie liczby opcji doprowadziło do wzmożonego zainteresowania tym kierunkiem. Największą liczbę lotów odnotowano do Antalyi – opisuje Ian Petchenik z FlightRadar24.\n\nOkazuje się, że loty z Federacji Rosyjskiej obsługują głównie Turkish Airlines. W szczycie sezonu wakacyjnego linie realizowały ponad 300 połączeń z Rosji tygodniowo. Rosyjskie Azur Air obsługują tygodniowo 100 podobnych połączeń.\n\nZagraniczne maszyny objęte sankcjami. Rosjanie muszą korzystać z własnych samolotów\n\nWiększość samolotów leasingowanych od zagranicznych firm przez rosyjskie linie lotnicze została objęta międzynarodowymi sankcjami z powodu inwazji na Ukrainę. Oznacza to, że Rosjanie nie mają innego wyjścia, niż korzystanie z rodzimych konstrukcji. Ogromną popularnością cieszą się samoloty Suchoj Superjet 100.\n\nNa początku 2022 roku, przed inwazją Rosji na Ukrainę, z Moskwy odlatywało do innych krajów od 4 do 29 Superjetów tygodniowo. Od czasu wybuchu wojny, liczba ta zwiększyła się średnio do 100 tygodniowo. W pierwszym tygodniu lipca liczba ta osiągnęła 242 maszyny. Rosyjskie linie lotnicze zwiększyły także ostatnio liczbę połączeń z Soczi, Mineralnych Wód i Jekaterynburga.\n\nObejrzyj także: Telefon do syna Pieskowa. Ekspert wskazuje, co się będzie działo w Rosji\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Zastępca Szojgu zdymisjonowany. Awans dla \"Rzeźnika z Mariupola\"": "Michaił Mizincew to jeden z najbardziej doświadczonych generałów w Rosji. Co więcej, jest to także ulubieniec Władimira Putina. O tym, że za zbrodnie w Mariupolu odpowiada Miznizew, informował wcześniej doradca szefa ukraińskiego MSW Anton Heraszczenko.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Tysiącletnie skarby na terenie Egiptu. Co dokładnie znaleźli archeolodzy?": "Około tysiącletni skarbiec, odnaleziony przez zespół badawczy z egipskiej Najwyższej Rady Archeologii, zawiera monety bite w różnych częściach ery islamu, która rozpoczęła się w 610 roku. Właśnie wtedy Mahomet miał doznać swojego pierwszego objawienia. Okres ten potrwał do około XIII wieku.\n\nCzytaj też: Pod piramidą znaleźli nietypowe jezioro. Zamiast wody było wypełnione czymś bardzo trującym…\n\nKosztowności znalezione podczas wykopalisk, które rozpoczęły się w zeszłym roku, obejmują 286 srebrnych monet ukazujących królów i królestw z tej epoki, a także wiele złotych monet, monetę z Armenii, która została wybita podczas panowania króla Leona II w XIII wieku. Na miejscu wydobyto nawet brązowe i mosiężne monety z Imperium Osmańskiego.\n\nCo ciekawe, poszukiwacze natrafili na dirhamy, czyli srebrne monety używane w kilku państwach arabskich, wliczając w to współczesne Zjednoczone Emiraty Arabskie, bite w czasach różnych królów i sułtanów. Na miejscu znaleziono również formy i wagi używane na potrzeby procesu bicia monet.\n\nCzytaj też: Tajemniczy szkielet z jaskini liczy 8000 lat! Dalszym badaniom zagraża pewna inwestycja w środku lasu\n\nArcheolodzy nie są pewni, dlaczego wypełniona kosztownościami skrzynia została porzucona na terenie świątyni i mają nadzieję, że dalsze analizy tego miejsca dostarczą wskazówek na temat historii monet. Być może sytuacja ta była związana na przykład z najazdem wrogich sił.",
    "Emirates i United podpisały umowę o współpracy": "Emirates i United podpisały umowę o współpracy | W Transport, Press Release | Przez Przez Adam Gąsior\n\nLinie Emirates i United ogłosiły historyczne porozumienie, które wzmocni siatki obu linii. Od listopada klienci Emirates lecący do Chicago, San Francisco i Houston – trzech największych centrów biznesowych w Stanach Zjednoczonych – będą mogli łatwo przesiąść się na loty United do i z prawie 200 miast w obu Amerykach na jednym bilecie.\n\nNa ośmiu pozostałych amerykańskich lotniskach obsługiwanych przez Emirates – Bostonie, Dallas, Los Angeles, Miami, JFK, Orlando, Seattle i Waszyngtonie – obie linie będą miały podpisane porozumienie interline.\n\nLinia United uruchomi nowe bezpośrednie połączenie między Newark a Dubajem od marca 2023 roku – stamtąd klienci będą mogli podróżować liniami Emirates lub ich siostrzaną linią flydubai do ponad 100 miast. Bilety na nowy lot United do Dubaju są już w sprzedaży.\n\nLinie Emirates i United ogłosiły zawarcie porozumienia podczas uroczystej imprezy na Międzynarodowym Lotnisku Dulles, której gospodarzami byli dyrektor generalny United Scott Kirby i prezes Emirates Sir Tim Clark, przy udziale samolotów Boeing 777-300ER United i Emirates oraz załóg przewoźników.",
    "Kolejne Javeliny dla Litwy i Jordanii": "Przemysł Zbrojeniowy Kolejne Javeliny dla Litwy i Jordanii Mateusz Mitkow 15.09.2022 09:40 Drukuj\n\nPDF\n\n\n\n\n\nFot. US Army Facebook\n\nTwitter\n\nLinkedIn\n\nKopiuj link\n\nWyślij email Departament Obrony USA wydał komunikat w sprawie nowych kontraktów zawartych w dniu 13 września br. Wśród nich znalazło się porozumienie z firmą Javelin Joint Venture (JJV) — spółką założoną przez Lockheed Martin i Raytheon, dotyczące kolejnych zamówień pocisków FGM-148 Javelin. Oprócz dostawy dla amerykańskich sił zbrojnych kontrakt przewiduje dostarczenie owej broni na potrzeby wojsk Litwy i Jordanii.\n\nReklama\n\nPentagon dokonuje kolejnych zamówień pocisków FGM-148 Javelin, które wesprą nie tylko wojsko Stanów Zjednoczonych, ale także Litwę i Jordanię. Zawarty w ostatnich dniach kontrakt o łącznej wartości 311,2 mln USD nie określa dokładnej ilości pocisków zarówno na potrzeby narodowe, jak i w przypadku transakcji dla klientów eksportowych. W komunikacie amerykańskiego Departament Obrony czytamy, że prace z tym związane będą wykonywane w Tucson, Arizona, a przewidywany termin ich zakończenia to 30 listopada 2026 r.\n\nReklama\n\nFGM-148 Javelin to amerykański przeciwpancerny pocisk kierowanych od Javelin Joint Venture. System funkcjonuje na zasadzie „odpal i zapomnij\" (F&F) i może zwalczać silnie opancerzone cele zarówno z przedniej, jak i z górnej półsfery. Pociski naprowadzane są z wykorzystaniem termowizyjnej głowicy samonaprowadzającej, a maksymalny ich zasięg jest zależny od wersji i wynosi od 2,5 do ponad 4 km.\n\nCzytaj też Brazylia kupuje przeciwpancerne Javeliny – z opóźnieniem\n\nLitewskie siły zbrojne systematycznie zwiększają liczbę wyrzutni oraz zapasy przeciwpancernych pocisków kierowanych Javelin. Działania te wpisują się w ambitny programu rozbudowy i wzmacniania obrony przeciwpancernej litewskiej armii. Obecnie, systemy te znajdują się na wyposażeniu także takich państw, jak m.in. USA, Francja, Tajwan, Jordania, Katar, Turcja, Czechy, Indonezja, Irlandia, Nowa Zelandia, Norwegia, Oman, Ukraina, Gruzja, Australia, Estonia, Zjednoczone Emiraty Arabskie oraz Wielka Brytania.\n\nReklama\n\nPolski MON zakupił dla Wojsk Obrony Terytorialnej 60 wyrzutni Javelin wraz ze 180 pociskami w wersji FGM-148F oraz pakietem urządzeń służących do prowadzenia szkoleń i treningu. Wejdą one w skład grup niszczycieli czołgów, tworzonych na poziomie batalionów w brygadach WOT przede wszystkim na wschodzie Polski.\n\nCzytaj też Gruzja stawia na dodatkowe Javeliny\n\nPodczas trwającej od ponad 200 dni wojny na terenach Ukrainy Javelin okazał się niezwykle skuteczną bronią przeciwpancerną, która zniszczyła dziesiątki rosyjskich wozów pancernych, w tym czołgów. Od początku rosyjskiej inwazji NATO dostarczyło tysiące Javelinów na Ukrainę, co miało znaczący wpływ na działania obronne naszych wschodnich sąsiadów.",
    "Wakacyjny hit Rosjan. Te liczby turystów w Turcji biją na głowę": "Rosjanie najchętniej wybierali Turcję. Te liczby biją na głowę\n\nWedług wstępnych szacunków ok. 3,5 mln Rosjan wyjechało za granicę w celach turystycznych i rekreacyjnych od czerwca do lipca. To wciąż niemal 50 proc. mniej niż jeszcze przed pandemią w 2019 r.\n\nTurcja, Gruzja i Zjednoczone Emiraty Arabskie stały się najpopularniejszymi kierunkami.\n\nDo Turcji touroperatorzy wysłali latem ok. 1,85 mln turystów z Rosji.\n\nDo Gruzji wyleciało z kolei 800 tys., a w Zjednoczonych Emiratach Arabskich na wakacjach przebywało ponad 170-180 tys. turystów z Rosji\n\n— informuje Stowarzyszenie Organizatorów Turystycznych Rosji (ATOR) w odniesieniu do analizy.\n\nW pierwszej piątce najpopularniejszych kierunków znalazł się również Egipt, do którego poleciało ponad 100 tys. turystów, oraz Malediwy — 55 tys.\n\nOprócz TOP 5 wakacyjnych kierunków, latem Rosjanie byli zainteresowani także bezpośrednimi lotami do Armenii, Azerbejdżanu, Gruzji, Kazachstanu, Uzbekistanu i Kirgistanu.\n\nTuryści odbyli około 800 tys. podróży do tych krajów, ale w większości nie w celach turystycznych.\n\nŹródło: RTD",
    "Francja Trwa budowa kanału Sekwana-Północ Europy koszt 5,1 mld…": "Francuska sieć wodna jest rozbudowywana. Największym projektem jest obecnie budowa dostępnego dla dużych barek połączenia zlewisk Sekwany i Renu. Kluczowym elementem tej inwestycji jest budowa 107-km kanału Sekwana-Północna Europa. Koszt inwestycji to 5,1 mld euro (ok. 24,2 mld złotych). Kanał będzie miał głębokość 4,5 metra i szerokość 54 metry.\n\nKanał Sekwana-Północna Europa połączy uchodzącą do Sekwany rzekę Oise z kanałem Dunkierka-Skalda. Szlak umożliwi połączenie węzła wodnego wokół dorzeczy Sekwany z siecią na północy Francji, a przez nią z 20 tys. towarowych szlaków śródlądowych na rzekach i kanałach Belgii, Holandii i Niemiec.\n\nKanał Sekwana-Północna Europa będzie miał 54 m szerokości i 4,5 m głębokości. Będą nim mogły pływać jednostki przewożące do 4400 ton towarów, czyli każda taka barka zastąpi 220 ciężarówek - czytamy na stronie projektu. Kanał ma zostać oddany do użytku w 2030 r. Docelowo umożliwi transport ok. 17 mln ton towarów rocznie.\n\nKosztująca 5,1 mld euro inwestycja jest finansowana z środków unijnych (2,1 mld), francuskiego rządu (1,1 mld) i samorządów (1,1 mld) oraz kredytów (0,8 mld).\n\n17 września otwarto liczący ok. 1300 m kanał żeglugowy przez Mierzeję Wiślaną. Jego elementem jest śluza o komorze długości 200 m, szerokości 25 m i głębokości 6,5 m. W ramach otwartej już inwestycji istnieją też dwa mosty obrotowe.\n\nTo element budowanej drogi wodnej z Zatoki Gdańskiej przez Zalew Wiślany do Elbląga. Jej całkowita długość to prawie 23 km, samo przejście przez Zalew Wiślany wynosi nieco ponad 10 km, na rzece Elbląg – także ponad 10 km, a pozostałe ok. 2,5 km to odcinek na który złoży się kanał i port zewnętrzny oraz stanowisko postojowe. Jej głębokość wyniesie 5 m. Szlak wodny na rzece Elbląg będzie miał 60 metrów szerokości a tzw. \"mijanki\" 120 metrów szerokości. Z kolei w Nowakowie powstanie most obrotowy, który jest elementem inwestycji. Zastąpi on obecnie istniejący most pontonowy.\n\nDocelowo szlak ma umożliwić wpływanie do portu w Elblągu jednostek o zanurzeniu do 4,5 m, długości do 100 m oraz do 20 metrów szerokości.\n\n\"Cała inwestycja jest warta ok. 1,8 mld zł, a wszystkie prace mają zakończyć się - zgodnie z planem - we wrześniu 2023 r.\" - powiedział PAP wiceminister infrastruktury Marek Gróbarczyk.\n\nW ramach projektu na Zalewie Wiślanym powstaje również sztuczna wyspa, nazwana Wyspą Estyjską. Ma kształt elipsy o średnicy 1900 na 1100 m i powierzchnię 180 hektarów. Będzie pełniła dwie funkcje. Po pierwsze trafia tam urobek z prac czerpalnych i pogłębiania kanału i całego szlaku wodnego. Po drugie ma pełnić funkcję związaną z ochroną środowiska i stać się m.in. siedliskiem dla ptaków.(PAP)\n\nadj/ kgod/\n\narch.",
    "KALENDARIUM. 22 września": "Dziś jest czwartek, 22 września, to 265. dzień roku, do końca którego pozostało 100 dni. Słońce wzeszło o 6:21, zajdzie o 18:35. Dzień będzie trwał 12 godz. 14 min i będzie krótszy od najdłuższego o 4 godz. i 32 min oraz dłuższy od najkrótszego o 4 godz. i 32 min. Imieniny dziś obchodzą Joachim, Maurycy, Tomasz oraz Daria i Bazyla.\n\nDziś jest ostatni dzień astronomicznego lata, od jutra jesień.\n\nMĄDROŚĆ LUDOWA na dziś: Jeśli Maurycy ma jasne lice, to przyprowadzi wnet nawałnicę.\n\nPOGODA: Czwartek zapowiada się pogodnie, ale to może być tylko złudzenie. W pierwszej części dnia zachmurzenie ma być umiarkowane, w drugiej części do przejaśnień mogą dołączyć przelotne opady deszczu. Temperatura max. w dzień ma wynieść 16 st. C, noce coraz chłodniejsze, temperatura spadnie do 5 st.C. Biomet będzie głównie niekorzystny.\n\nSŁOWO na dziś: abstrahować oznacza pomijać to, co uważa się za mniej ważne, tworzyć pojęcia ogólne.\n\nW KALENDARZU ŚWIĄT nietypowych i dni ważnych 22 września zapisano:\n\nDzień Ćwiczenia Przed Lustrem Prośby o Podwyżkę Płacy\n\nŚwiatowy Dzień bez Samochodu\n\nŚwiatowy Dzień Nosorożca\n\nKALENDARIUM\n\nUrodzili się 22 września:\n\n1958 - Andrea Bocelli, włoski śpiewak, tenor, kompozytor, autor piosenek, producent muzyczny i multiinstrumentalista. Urodził się jako niedowidzący z jaskrą, a w wieku 12 lat całkowicie stracił wzrok, po krwotoku śródmózgowym wynikającym z wypadku podczas gry piłki nożnej.\n\n1976 – Ronaldo, właśc. Ronaldo Luís Nazário de Lima – brazylijski piłkarz, który grał na pozycji napastnika. Oprócz brazylijskiego posiada także hiszpański paszport. Najmłodszy w historii laureat nagrody Piłkarz Roku FIFA dla najlepszego piłkarza świata i Złotej Piłki dla najlepszego piłkarza grającego w Europie.\n\nZapisano na kartkach kalendarza:\n\nw 1929 Radio Kraków przeprowadziło pierwsza w kraju transmisję radiową z meczu piłkarskiego (Wisła - Cracovia);\n\nw 1936 dekretem prezydenckim zostały utworzone Junackie Hufce Pracy;\n\nw 1975 miała miejsce premiera filmu \"Noce i dnie\" w reżyserii Jerzego Antczaka;\n\nw 1980 założono Niezależne Zrzeszenie Studentów;\n\nw 2000 zakończono produkcję Fiata 126p, a w Warszawie po zakończeniu budowy Mostu Świętokrzyskiego zamknięto tymczasowy Most Syreny;\n\nw 2001 Zjednoczone Emiraty Arabskie zerwały stosunki dyplomatyczne z Afganistanem wobec odmowy wydania Osamy bin Ladena przez Talibów.",
    "USA Polonijna organizacja weteranów: domaganie się od Niemiec…": "Domaganie się od państwa niemieckiego odszkodowań za szkody wyrządzone Polsce w czasie II wojny światowej jest polską racją stanu – głosi rezolucja polonijnej organizacji Stowarzyszenie Weteranów Armii Polskiej w Ameryce (SWAP).\n\nDokument nadesłany w sobotę PAP nawiązuje do raportu zespołu parlamentarnego oraz uchwały Sejmu RP odnoszących się do reparacji za szkody wyrządzone Polsce w czasie II wojny światowej. SWAP, najstarsza polska organizacja kombatancka działająca poza granicami Polski, wyraziła poparcie dla wysiłków władz RP w tej kwestii.\n\nW rezolucji przypomniano, że w 101-letniej historii SWAP do organizacji tej należeli żołnierze Czynu Zbrojnego Polonii Amerykańskiej walczący w latach 1914–1920 o niepodległość Polski, a także żołnierze II wojny światowej, Polskich Sił Zbrojnych na Zachodzie (łącznie z 2. Korpusem Polskim gen. Władysława Andersa) i Armii Krajowej, w tym uczestnicy Powstania Warszawskiego.\n\n„Wielu z nich to w dużej mierze ofiary IV rozbioru Polski (pakt Ribbentrop–Mołotow z 23 sierpnia 1939 roku) i niemieckiej agresji na Polskę 1 września 1939 roku” – podkreślono.\n\nJak dodano w dokumencie, w następstwie tych wydarzeń i barbarzyńskiej okupacji niemieckiej wielu z nich straciło rodziny i dorobek życia, całych pokoleń: domy, mieszkania, gospodarstwa rolne, zakłady rzemieślnicze, fabryki, przedsiębiorstwa handlowe i usługowe.\n\n„Życie ludzkie nie ma ceny, ale zrekompensowanie strat materialnych jest tylko symbolicznym zadośćuczynieniem dla ofiar niemieckiej napaści na Polskę oraz minimalną próbą zniwelowania gigantycznych strat ludnościowych (śmierć przeszło 5,2 mln polskich obywateli) i materialnych szacowanych na 6 bln 200 mld zł, jakich państwo polskie doznało ze strony Niemiec. Symbolem tych strat było całkowite zniszczenie Warszawy” – zaznaczyło SWAP.\n\nPolonijna organizacja z zadowoleniem przyjęła zrozumienie kwestii reparacji przez niemal wszystkie ugrupowania polityczne w Polsce, na dowód czego wskazała uchwałę Sejmu z 14 września br.\n\nWeterani wyrazili zarazem poparcie dla działań władz RP na rzecz zapewnienia bezpieczeństwa, zachowania niepodległości, wzmocnienia i zwiększenia polskiej armii oraz wzmocnienia sojuszu wojskowego z USA.\n\n„Jest to ważne, bo trwa agresja Rosji na (…) Ukrainę, a (…) Niemcy, w wyraźny sposób unikający militarnego wsparcia dla broniącego się, zaatakowanego kraju, de facto wspierają agresora” – oceniono w rezolucji, sygnowanej m.in. przez naczelnego komendanta SWAP Tadeusza Antoniaka.\n\nZ Nowego Jorku Andrzej Dobrowolski (PAP)\n\nad/ akl/",
    "Piłkarz Erling Haaland najmłodszym miliarderem w Norwegii": "Piłkarz Manchesteru City Erling Braut Haaland został najmłodszym norweskim miliarderem i znalazł się na liście 400 najbogatszych obywateli tego kraju opublikowanej przez magazyn finansowy \"Kapital”. Jego majątek wyliczono na 1,1 miliarda koron.\n\nWychodzący od 1971 roku prestiżowy dwutygodnik publikuje od kilkudziesięciu lat taką listę na wzór amerykańskiego \"Forbesa\".\n\nWyliczono, ile 22-letni Haaland zarobił dotychczas w Red Bull Salzburg i Borussii Dortmund oraz wliczono zagwarantowane zarobki z pięcioletniego kontraktu z Manchester City i dochody z umów sponsorskich.\n\nJednocześnie odjęto podatki, stałe wydatki na życie, inwestycje w m.in. nieruchomości oraz ruchomości jak prywatny samolot, który piłkarz kupił w ubiegłym roku. Do obliczeń nie wzięto pod uwagę najróżniejszych dodatkowych premii za wyniki zarówno od pracodawcy, jak i sponsorów uważając je za \"na razie niepewne\".\n\n\"Licząc bardzo ostrożnie to suma netto wyszła nam 1,1 miliarda norweskich koron (110 mln euro), lecz wszystko wskazuje, że będzie znacznie wyższa, ponieważ dojdą w okresie następnych pięciu lat zmieniające się kontrakty sponsorskie oraz rosnące wpływy z reklam, a gwiazda piłkarza dopiero zaczęła rozbłyskać\" - tłumaczyli dziennikarze \"Kapital\".\n\nPodkreślono, że jeszcze nigdy żaden Norweg w tak młodym wieku i w tak krótkim czasie, zaczynając od zera, nie dorobił się takiej fortuny.\n\n\"Jest nie tylko najmłodszym miliarderem w Norwegii, lecz też pierwszym piłkarskim miliarderem w naszym kraju\" - podkreślił magazyn.\n\nZbigniew Kuczyński (PAP)\n\nkucz/ pp/",
    "Sasin: szacowane wpływy z opodatkowania nadzwyczajnych zysków…": "Szacowane wpływy z opodatkowania nadzwyczajnych zysków spółek Skarbu Państwa to 13,5 mld zł - poinformował wicepremier i minister aktywów państwowych Jacek Sasin. Dodał, że projekt w sprawie opodatkowania skierował już do premiera.\n\n\"Skierowałem do Premiera Morawieckiego rozwiązanie dot. opodatkowania nadzwyczajnych zysków spółek Skarbu Państwa i przedsiębiorstw prywatnych. Szacowany wpływ do budżetu to 13,5 mld zł, które przeznaczymy na łagodzenie skutków wzrostu cen energii\" - napisał Sasin na Twitterze.\n\nResort aktywów państwowych informował w piątek, że planuje przedstawić na najbliższym posiedzeniu rządu, które zapowiedziane jest na wtorek 27 września, rozwiązania chroniące samorządy i instytucje wrażliwe przed rosnącymi cenami energii.\n\nW opublikowanym wtedy piśmie, Sasin proponuje wprowadzenie maksymalnej ceny energii na poziomie 618,24 zł/MWh dla tych odbiorców, co jak napisano, stanowi 40 proc. wzrost względem średniej wysokości taryf zatwierdzonych przez prezesa Urzędu Regulacji Energetyki dla gospodarstw domowych na rok 2022, dla odbiorów wrażliwych, oraz jednostek samorządu terytorialnego.(PAP)\n\npif/ dki/",
    "Lubelskie Śmiertelna ofiara pożaru mieszkania w powiecie bia…": "Mężczyzna zginął w pożarze mieszkania, do którego doszło w nocy w miejscowości Chotyłów (Lubelskie) w powiecie bialskim. Prawdopodobną przyczyną było zaprószenie ognia. W akcji gaśniczej uczestniczyło ponad 20 strażaków.\n\nDyżurny KW PSP w Lublinie mł. bryg. Krzysztof Tomasiak poinformował, że do pożaru doszło po godz. 22 w sobotę w miejscowości Chotyłów przy ul. Kolejowej, w powiecie bialskim.\n\n„Był to pożar mieszkania w budynku parterowym - miał miejsce w kuchni i w pokoju. Jedna osoba zamieszkiwała ten lokal. Panowało silnie zadymienie wewnątrz mieszkania. Po dotarciu do środka, ratownicy znaleźli nieprzytomnego, niedającego oznak życia mężczyznę. Niestety, mężczyzna zginął na miejscu” – przekazał dyżurny.\n\nJak wyjaśnił, prawdopodobną przyczyną pożaru było zaprószenie ognia. Wstępne straty oszacowano na około 40 tys. zł. Akcja gaśnicza trwała 3,5 godziny. Brało w niej udział ponad 20 strażaków.(PAP)\n\nAutorka: Gabriela Bogaczyk\n\ngab/ dki/",
    "Lądownik Hakuto-R zawiezie na Księżyc łazik Rashid 1": "Już w listopadzie na powierzchni Księżyca pojawi się kolejny aparat badawczy. Tym razem jednak nie będzie on pochodził ani ze Stanów Zjednoczonych, ani z Rosji, ani z Chin. Między 9 a 15 listopada z Centrum Kosmicznego im. Kennedy’ego na Florydzie wystartuje rakieta Falcon 9. Na szczycie rakiety znajdzie się japoński lądownik księżycowy Hakuto-R, który w ciągu kolejnych pięciu miesięcy będzie spokojnie, powoli zmierzał w kierunku Księżyca.",
    "Rosjanie w panice. Jest zdjęcie z lotniska w Moskwie": "Rosjanie uciekają z kraju. Wszystko przez decyzję Władimira Putina o częściowej mobilizacji w Rosji. Teraz w sieci pojawiło się zdjęcie z jednego z rosyjskich lotnisk. Jest całe przepełnione ludźmi, którzy uciekają przed udziałem w wojnie w Ukrainie.",
    "Ruda Śląska II tura przedterminowych wyborów prezydenckich rozpoczęła…": "Mieszkańcy Rudy Śląskiej wybierają w niedzielę prezydenta miasta w II turze przedterminowych wyborów, koniecznych po śmierci w czerwcu br. prezydent Grażyny Dziedzic. Głosowanie rozpoczęło się bez zakłóceń, wszystkie lokale wyborcze są otwarte - podała Miejska Komisja Wyborcza.\n\nW II turze mierzą się dwaj dotychczasowi wiceprezydenci: bezpartyjni, startujący z własnych komitetów Krzysztof Mejer i Michał Pierończyk, którzy w I turze uzyskali najwyższe wyniki.\n\nUprawnionych do głosowania jest ok. 101,5 tys. mieszkańców Rudy Śląskiej, którzy mogą oddać głos do godz. 21. W mieście wyznaczono 79 obwodowych komisji wyborczych.(PAP)\n\nautor: Mateusz Babak\n\nmtb/ dki/",
    "Bp Paul Hinder: sytuacja chrześcijan na Półwyspie Arabskim coraz lepsza": "Bp Paul Hinder: sytuacja chrześcijan na Półwyspie Arabskim coraz lepsza\n\nW drodze powrotnej z Kazachstanu papież Franciszek zapowiedział, że w listopadzie zamierza odwiedzić Bahrajn. Biskup Paul Hinder, wikariusz apostolski dla Arabii Północnej w rozmowie z austriackim magazynem „Information Christlicher Orient”, omówił sytuację w Bahrajnie, a także na całym Półwyspie Arabskim. Jak zauważył, generalnie w większości krajów regionu poprawia się sytuacja chrześcijan. Jednak działania Kościoła są ograniczone głównie do duszpasterstwa migrantów. Działalność misyjna i chrzty miejscowych muzułmanów są zabronione. Częste są jednak przypadki konwersji niemuzułmanów.\n\n„Bahrajn od dawna prowadzi dość liberalną politykę religijną, w tym przyznaje obywatelstwo poszczególnym chrześcijanom” – powiedział bp Hinder. Jak zauważył, również niektóre inne kraje, zwłaszcza Zjednoczone Emiraty Arabskie (ZEA), w ostatnich dziesięcioleciach znacznie poprawiły warunki życia chrześcijan. Nadal najbardziej problematyczna jest sytuacja w Arabii Saudyjskiej, „choć i tam w ciągu ostatnich 15 lat nastąpiło pewne złagodzenie napięć”, m.in. ograniczono kompetencje policji religijnej. Obecnie najtrudniejsza jest sytuacja nielicznych chrześcijan w Jemenie z powodu trwającej tam wojny.\n\nDziałalność Kościoła ogranicza się do duszpasterstwa wiernych w ramach parafii, a poza tym nie jest na ogół ani pożądana, ani dozwolona. Natomiast nieformalna działalność charytatywna jest prowadzona dość intensywnie poprzez poszczególne grupy lub stowarzyszenia w parafiach. Kościół prowadzi też kilka szkół: siedem z nich w Zjednoczonych Emiratach Arabskich i jedna w Bahrajnie. Ponadto w ZEA i Kuwejcie działa osiem szkół prywatnych, których właścicielami są zakony. Inne instytucje, takie jak uniwersytety czy szpitale pod zarządem kościelnym, jeszcze nie funkcjonują.\n\n>>> Franciszek rozszerzył kompetencje Kościoła katolickiego w Arabii Saudyjskiej\n\nfot. EPA/AMEL PAIN\n\nNie ma kościołów, ale są żywe wspólnoty\n\nZapytany o sytuację w Arabii Saudyjskiej, biskup powiedział: „Chrześcijanie mogą gromadzić się na nabożeństwach w prywatnych pomieszczeniach, ale muszą uważać, aby ich liczba nie przekraczała 50 osób, i aby nie przeszkadzali miejscowej ludności, na przykład śpiewem i muzyką lub parkując samochody na ich posesjach. W tym rozległym kraju posługę wśród wiernych katolickich, którzy zorganizowani są w cztery parafie z placówkami, sprawuje od lat kilku księży. Nie ma tu kościołów z kamienia i betonu, ale całkiem żywe parafie, które dyskretnie żyją i celebrują swoją wiarę”.\n\nPrzed wybuchem wojny w Jemenie w marcu 2015 r. wikariusz apostolski przynajmniej raz w roku odwiedzał cztery parafie w tym kraju. Później nie było to już jednak możliwe. Na początku marca 2016 roku Siostry Misjonarki Matki Teresy z Kalkuty zostały zaatakowane w Adenie i większość z nich zginęła. Salezjanin ks. Tom Uzhunnalil został porwany i uwolniono go dopiero po 18 miesiącach. Od tego czasu w Adenie i Taizie życie parafialne ucichło. Obecnie osiem sióstr mieszka i pracuje w Sanie i Hodeidah. Nadal prowadzą dwa z pierwotnie czterech domów dla niepełnosprawnych. Siostry i nielicznych pozostałych wiernych wspiera duszpastersko jeden ksiądz.\n\nZapytany, czy widzi jakieś szanse na pokój w Jemenie, biskup odpowiedział: „W rozdartym wojną kraju droga do pokoju jest długa i kamienista”. Zawieszenie broni umożliwiło w ostatnich miesiącach dotarcie podstawowych towarów do miejsca przeznaczenia. W tej chwili jednak nikt nie jest w stanie przewidzieć, czy dojdzie do trwałego porozumienia pokojowego. Wymagałoby to gotowości walczących stron do kompromisu wewnątrz kraju i wycofania się sił, „które przynajmniej do niedawna podsycały konflikt z zewnątrz”.\n\nfot. EPA/IGOR KOVALENKO\n\nEfekty wizyty papieża i problematyczny Mundial\n\nNa pytanie, czy wizyta papieża Franciszka w Abu Zabi w 2019 r. wywarła trwały wpływ, biskup podkreślił, że „imię papieża Franciszka ma w Arabii dobry wydźwięk”. Jego wizyta na początku lutego 2019 roku była nie tylko pozytywnym wydarzeniem dla chrześcijan, „ale obudziła nowe inicjatywy w następstwie dokumentu o ludzkim braterstwie”. „Spodziewam się, że rozpoczęte na Półwyspie Arabskim fora dialogu zostaną podjęte na nowo w najbliższych miesiącach i latach oraz nadadzą nowy impuls inicjatywom na rzecz wzajemnego porozumienia” – powiedział bp Hinder.\n\nNatomiast bardzo sceptyczny jest co do tego, na ile zbliżające się Mistrzostwa Świata w Piłce Nożnej w Katarze będą mogły pozytywnie wpłynąć na region w zakresie praw człowieka i demokracji. „Oczywiście zastanawiam się, czy kiedykolwiek w jakimkolwiek kraju na świecie nastąpiła poprawa praw człowieka w związku z mistrzostwami świata czy igrzyskami olimpijskimi” – stwierdził bp Hinder. Jego zdaniem fakt, że jest się wówczas w centrum zainteresowania światowej opinii publicznej, może przynieść chwilowo pozytywny efekt, „ale nie wolno nam ulegać zbyt wielu złudzeniom”. Światowe potęgi takie jak Chiny i Rosja nie powinny się zbytnio interesować tą sprawą, a i „USA nie pod każdym względem są wzorem do naśladowania gdy chodzi o prawa człowieka”.\n\n>>> Iran: pogarsza się sytuacja osób, które przyjęły chrześcijaństwo\n\nTrzy miliony\n\nKościół katolicki na Półwyspie Arabskim liczy od dwóch i pół do trzech milionów wiernych z ponad 100 narodowości. Podzielony jest na dwie jednostki kościelne: Wikariat Apostolski Arabii Południowej (Zjednoczone Emiraty Arabskie, Oman, Jemen) i Wikariat Apostolski Arabii Północnej (Kuwejt, Bahrajn, Katar i Arabia Saudyjska). W wikariacie południowym jest około 70 kapłanów, a w północnym około 65. W obu przypadkach większość stanowią kapucyni i inni zakonnicy.\n\nOd XIX wieku istnieje zwyczaj, że biskupi katoliccy w Arabii pochodzą z zakonu kapucynów. 80-letni bp Hinder pochodzi ze Szwajcarii i należy do zakonu kapucynów. Sakrę biskupią otrzymał 30 stycznia 2004 r. w katedrze św. Józefa w Abu Zabi. W 2003 r. papież Jan Paweł II mianował go biskupem pomocniczym w Wikariacie Apostolskim Arabii.\n\nW latach 2005-2011 stał na czele wikariatu apostolskiego całej Arabii, utworzonego 28 czerwca 1889, który wtedy obejmował Bahrajn, Jemen, Katar, Oman i ZEA. 31 maja 2011 r. tę ogromną jednostkę kościelną o powierzchni prawie 3,2 mln km kw. papież Benedykt XVI podzielił na dwa mniejsze wikariaty: Arabii Północnej i Arabii Południowej. Powołał jednocześnie bp. Hindera na przełożonego części południowej, w której skład weszły Jemen, Oman i ZEA. 13 maja 2020 ponownie został zwierzchnikiem Kościoła katolickiego całej Arabii, gdyż jako administrator apostolski zarządzał wikariatem Arabii Północnej po zmarłym miesiąc wcześniej włoskim biskupie Camillo Ballinie. Od 1 maja 2022 nowym wikariuszem apostolskim Arabii Południowej jest włoski kapucyn, 63-letni bp. Paolo Martinelli.\n\nJuż pięć lat temu, zgodnie z przepisami prawa kanonicznego, w dniu swoich 75. urodzin, bp Hinder złożył papieżowi rezygnację z funkcji biskupa ordynariusza i przejście na emeryturę. W maju 2022 roku papież Franciszek przyjął jego rezygnację z funkcji biskupa dla Wikariatu Południowego. Bp Hinder pozostanie jednak wikariuszem dla Arabii Północnej do czasu znalezienia następcy.\n\nRate this {type}\n\nCzytałeś? Wesprzyj nas! Działamy także dzięki Waszej pomocy. Wesprzyj działalność ewangelizacyjną naszej redakcji! 50 zł 70 zł 100 zł zł",
    "Wyrażanie śmiechu na całym świecie: Oto jak się śmiać online w 26 językac": "Ile razy dziennie śmiejesz się na WhatsAppie, TikToku, Facebooku lub Instagramie? Jedną z form ekspresji, której często używamy na portalach społecznościowych, jest śmiech. Istnieje wiele sposobów jego wyrażania i wiele różnych rodzajów śmiechu. Czasami używamy onomatopei, a innym razem używamy skrótów, takich jak popularne „LOL”.\n\nPreply.com sprawdziło, w jakim języku używa się najzabawniejszych onomatopei do opisywania śmiechu w Internecie. Czy ciekawiło Cię kiedyś, jak opisuje się śmiech w innych częściach świata i językach? Czytaj dalej, a dowiesz się, jak poprawnie śmiać się w 26 językach.\n\nJak się śmiać online w 26 językach?\n\n1 – Tajski: „55555” to ciekawy opis graficzny, którego powodem jest to, że cyfrę 5 w języku tajskim wymawia się „haa”. Przy dużej ilości śmiechu zobaczysz 55555555+(+) wraz ze znakiem „+”.\n\n2 – Portugalski: Zarówno w Portugalii, jak i w Brazylii śmiech jest opisywany „kkkkk”, ale znajdziesz też „rsrsrs” (skrót od „riso”, co oznacza „śmiech”) i ironiczną „rararę”.\n\n3 – Turecki: „hahaha”, „ahahah”, „jsjsjsjs”, „weqeqwqewqew” lub, najzabawniejsza opcja, do opisania śmiechu używa się przypadkowych liter, takich jak: „dksajdksajdoşad” (najczęściej).\n\n4 – Malajski: ponieważ „ha” x 3 razy równa się „hahaha”, mówiący po malajsku piszą „Ha3Ha3Ha3” lub „Ha3”. Zapisują też śmiech tak, jak osoba anglojęzyczna, np. „haha” lub „ha, ha”.\n\n5 – Angielski: najbardziej typowym sposobem opisu śmiechu po angielsku jest „haha”. Zobaczysz też „hehe” dla ironicznego śmiechu lub „hihi” dla psotliwego. W sieciach społecznościowych bardzo często spotykamy też „LOL” (Laughing Out Loud).\n\nKiedy się śmiejesz do rozpuku, piszesz „LMAO” (laughing my ass of) i jeszcze bardziej nieformalnie „LMFAO” (laughing my f***king ass of). Jest to nazwa słynnej grupy muzycznej, która sprawiła, że tańczyliśmy do Sexy and I Know It. Bardziej poprawne politycznie jest „ROFL” (rolling on the floor laughing).\n\nW Nigerii istnieje wariant, który brzmi „LWKM” i „LWKMD”, co oznacza „Laugh wan kill me” i „Laugh wan kill me die”. A na Jamajce pisze się „DWL”, co oznacza „dead wild laugh”.\n\n6 – Francuski: chociaż można spotkać „héhé” / „hihi”/ „hoho”, najczęściej jest to „MDR”, co oznacza „Mort de Rire” (śmierć ze śmiechu). Aby podnieść ton, Francuzi używają „PTDR” (Pété de Rire dosłownie oznacza „śmiejące się pierdy”) i „XPTDR” (Extrêmement Pété de Rire, co oznacza „ekstremalnie śmiejące się pierdy”). Chcąc zaznaczyć nikczemny śmiech, używają „mouhaha”.\n\n7 – Chiński mandaryński: w Chinach kontynentalnych do opisania śmiechu używa się numerów 23333. W alfabecie mandaryńskim transkrypcja „haha” to 哈哈. Z powodu wpływu angielskiego „haha” często zapisywane jest alfabetem łacińskim. 呵呵呵呵 (hehe) pojawia się, kiedy jest to psotny śmiech.\n\n8 – Hindi: w najbardziej rozpowszechnionym języku Indii mężczyźni śmieją się „haha”, a kobiety śmieją się „hehe”.\n\nFascynującym przykładem, który nie pasuje do żadnej kategorii płci, jest „liczba EK”, co z grubsza tłumaczy się jako „dla mnie jest to liczba 1” („EK” oznacza „jeden” w języku hindi). Zwrot ten jest powszechnie używany jako odpowiedź twierdząca na żart. Jeśli znajdziesz coś zabawnego w Indiach, zawsze możesz napisać „haha” lub „hehe”, ale możesz też pokazać swoją radość, odpowiadając „numer EK”.\n\n9 – Bengalski: Jest to drugi najczęściej używany język w Indiach, a śmieje się w nim inaczej niż w hindi. To jest transkrypcja মজাই মজা, która brzmi jak „haha”.\n\n10 – Urdu: W języku urdu, który jest oficjalnym językiem Pakistanu, „ha” zapisuje się jako „ہا”. Jeśli więc śmiejesz się więcej, po prostu dodajesz więcej. Ale piszą też tak, jak w języku paszto opisuje się śmiech: ‘ههههه، هاهاها = „hahahahaha”.\n\n11 – Hiszpański: śmiech jest reprezentowany przez „jajaja”. Kiedy wyrażasz ironię, użyj „jejeje”, a gdy jesteś bardziej złośliwy, „jijiji”.\n\n12 – Arabski: standardowy arabski jest jednym z najbardziej rozpowszechnionych języków na świecie, a jednak nie ma prawdziwych native speakerów, ponieważ każdy kraj ma swój własny dialekt (np. Egipt, Zjednoczone Emiraty Arabskie, Maroko, Algieria, Tunezja). Jednak rozmówcy rozumieją się nawzajem, gdy używają standardowego arabskiego. Śmiech jest pisany هههههههههه i wymawiany jak nasze „hahaha”.\n\n13 – Rosyjski: „лол” (LOL) jest najczęściej używany w Rosji, podobnie jak „axaxaxa”, ale do niedawna „бггггг” lub „ггггг” („bgggggg”, „gggggggg”) lub nawet „ололo” („ ololo”), choć wydaje się, że te dwie ostatnie formy stały się nieco przestarzałe. W innych rosyjskojęzycznych krajach, takich jak Kirgistan i Tadżykistan, nadal używa się „гггггг”.\n\n14 – Ukraiński: pomimo tego, że jest językiem bardzo podobnym do rosyjskiego, na Ukrainie piszą „ахахахах”, chcąc zaznaczyć normalny śmiech. Dla sarkastycznego śmiechu używają „азаза” napisanego w ten sposób cyrylicą.\n\n15 – Indonezyjski: śmiech jest reprezentowany przez „wkwk”, „wkwkwk”, „wakaka” i „xixi”. „Wkwkwk” podobno powstał, ponieważ użytkownikom łatwiej było wpisać „k” niż „h”, co wymagałoby od nich odsunięcia palca wskazującego od jego położenia na klawiaturze. Dlatego te onomatopeje stały się popularne.\n\n16 – Niemiecki: oprócz zwykłych „haha” i LOL osoby mówiące po niemiecku używają gwiazdek do ekspresji śmiechu „*grins*” (czasami w skrócie „*g*”) lub „*lach*”, co oznacza „uśmiech” i śmiech” .\n\n17 – Japoński: „www” w Japonii oznacza nie tylko sieć WWW, ale także sposób, w jaki Japończycy reprezentują śmiech, ponieważ śmiech („warau” / 笑う) i uśmiech („warai” / 笑い) zaczynają się po japońsku na „w”. Ponadto w kulturze japońskiej „W” przypomina emotikonę koślawej twarzy.\n\n18 – Koreański: najczęstszą rzeczą, jaką można znaleźć w języku koreańskim w alfabecie łacińskim, jest „k-k-k-k-k-k”. W języku koreańskim jest to ㅋㅋㅋ („kkk”) i ㅎㅎㅎ („hhh”).\n\n19 – Wietnamski: „hihihi” jest najczęstsze, chociaż w literaturze można spotkać „khà khà khà” (śmiech osób starszych), „hê hê” (dumny śmiech), „hì hì” (słaby śmiech) lub „hô hô ”.\n\n20 – Perski (farsi): خخخخخخخخ, które jest wymawiane jako „kha-kha-kha”.\n\n21 – Włoski: „ahahah” lub „eheheh”, ponieważ Włosi nie mają silnie akcentowanego „ha”.\n\n22 – Polski: Polskie nastolatki używają śmiesznego słowa „heheszki”, oznaczającego „kopanie i śmiech”, aby wyrazić dobrą zabawę. Ale teraz mają tendencję do używania raczej angielskich słów w slangu, takich jak „haha”.\n\n23 – Języki skandynawskie: Norweg użyje zabawnej pisowni, takiej jak „Høhøhø” i „Hæhæhæ” w Danii. W Szwecji używają „*asg*”, co jest skrótem od „asgarv”, co oznacza „intensywny śmiech”.\n\n24 – Grecki: „lol” w greckich literach to „λολ”. Dla typowego śmiechu Grecy częściej używają „χαχα” („xaxa”), co oznacza „haha”. Jednak wolą „χοχο” („xoxo”), aby wyrazić żarty lub sarkastyczny śmiech. Ale bądź ostrożny, „xoxoxo” po grecku oznacza również „uściski i pocałunki”, a nie „hahaha”!\n\nPodstępny śmiech to „χεχε” („çeçe”), kobiecy śmiech lub chichot to „χιχι” („çiçi”), a nikczemny śmiech to „μπουχαχα” („buxaxa”). Istnieje również „χα0χα0χα0”, które jest używane w sytuacjach trollingowych (np. podczas prześmiewania; podobnie jak „huehuehue”).\n\n25 – Litewski: „Cha Cha Cha” nie jest tańcem i wymawia się jak „hahaha”.\n\n26 – Estoński: „IRW”. W tym bałtyckim kraju te trzy litery są właściwie skrótem estońskiego czasownika „irvitamina”, co oznacza „śmiać się w szczególny sposób” lub „uśmiechać się”.\n\nPo nauczeniu się śmiechu online w tych 26 różnych językach można zidentyfikować znajomy dźwięk podczas wyrażania śmiechu online. Możesz teraz dobrze się bawić, opisując swój śmiech, pisząc SMS-a do przyjaciela.\n\nO Preply:\n\nPreply to aplikacja stworzona w 2012 roku przez Kirilla Bigaia, Serge’a Lukyanova i Dmytro Voloshyna. Jej misją jest kształtowanie przyszłości efektywnego uczenia się języków obcych i nabywania nowych umiejętności. Preply buduje spersonalizowaną przestrzeń do nauki, łącząc 140 000 korepetytorów i metodyków z dziesiątkami tysięcy uczniów z całego świata. Firma zatrudnia 250 pracowników 36 różnych narodowości w biurach zlokalizowanych w Kijowie i Barcelonie."
}