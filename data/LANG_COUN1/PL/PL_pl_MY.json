{
    "Sprzęt GRUPY WB z pozytywną oceną po ekstremalnych testach w Malezji": "Sprzęt GRUPY WB z pozytywną oceną po ekstremalnych testach w Malezji\n\nZakończyły się próby polskiej taktycznej łączności wojskowej GRUPY WB w Malezji. Pomimo ekstremalnie trudnych warunków testowane radiostacje COMP@N, PERAD i R35010 sprawiły się znakomicie. Osiągi polskich systemów znacznie przewyższyły rozwiązania oferowane przez inne podmioty. Pozytywne zakończenie prób spowodowało, że radiostacje z Polski zostały dopuszczone do użycia w malezyjskich siłach zbrojnych.\n\nMalezja jest jednym z ważniejszych rynków, na których działa GRUPA WB. Silne polsko-malezyjskie więzi potwierdza obecność spółki WBE Technologies w tym państwie. Wpisuje się to w przyjęty model biznesowy i politykę rozwoju działalności na rynkach międzynarodowych. Spółka z siedzibą w Kuala Lumpur odpowiada, za promocję, wsparcie i serwis programów GRUPY WB w regionie Azji Południowo-Wschodniej.\n\nSiły zbrojne Malezji wykorzystują m.in. cyfrową platformę komunikacji pojazdowej FONET oraz ponad tysiąc radiostacji osobistych R35010. Wojsko jest zainteresowane nowoczesnymi systemami zarządzania polem walki (jak Zintegrowany System Zarządzania Walką TOPAZ) i zwiększeniem liczby radiostacji taktycznych. W związku z tym przedstawiciele spółek RADMOR i WB Electronics przeprowadzili zaawansowane próby polowe systemów łączności GRUPY WB dla malezyjskich wojsk lądowych.\n\nTestom poddano m.in. radiostacje COMP@N i R35010 w wersji pojazdowej i doręcznej. Cykl wymagających prób funkcjonalnych i zasięgowych sprzętu produkowanego przez RADMOR odbywał się przy udziale żołnierzy i pojazdów bojowych jednej z malezyjskich brygad zmechanizowanych.\n\nPróby prowadzone były według różnych scenariuszy, zakładających operowanie w terenie zalesionym, wiejskim i otwartym. Wszystko odbywało się przy bardzo wysokiej temperaturze i wilgotności powietrza przekraczającej 90%.\n\nJako środek łączności w paśmie VHF/UHF testowano radiostacje rodziny COMP@N. Podczas prób zaprezentowano funkcjonalności i możliwości transmisyjne modeli COMP@N H07 i H09, pracujących w paśmie 30-520 MHz z mocą 5 W. Jest to jednak bardziej uniwersalna konstrukcja. Dzięki wpięciu radiostacji we wzmacniacz, można ją zmienić w model pokładowy o mocy 50 W.\n\nRadiostacje zostały poddane testom polowym obejmujące m.in. zasięgi łączności. Doręczne modele COMP@N H07 były w stanie nawiązać prawidłową łączność na dystansie ponad 30 km w terenie otwartym oraz 11 km w terenie pagórkowatym, porośniętym dżunglą. To doskonały wynik dla urządzeń o tak niewielkiej mocy. Radiostacja COMP@N w ukompletowaniu pojazdowym udało się uzyskać łączność między pojazdami oddalonymi od siebie na odległość 35 km w terenie zurbanizowanym.\n\nMalezyjscy żołnierze przeprowadzili też próby pokazujące w jaki sposób wykorzystują środki łączności radiowej. Test polegał na zaparkowaniu wozu z radiostacją COMP@N na wzgórzu o wysokości 340 metrów. Kolejny wóz z drugą radiostacją poruszał się od podnóża wzgórza. Maksymalny zasięg między bazowym COMP@N-em na wzgórzu, a urządzeniem w wozie wyniósł ponad 50 km.\n\nPodobnie testowano nowe funkcjonalności produkowanych przez RADMOR radiostacji osobistych R35010. W ramach prób w terenie otwartym i zalesionym zaprezentowano możliwości retransmisji, znacznie wydłużającej zasięg łączności. Przedstawiciele spółki z Gdyni zademonstrowali także możliwość przesyłania przez R35010 koordynat GPS do systemu kierowania walką, który wyświetla pozycję radia na mapie.\n\nRADMOR to producent i dostawca nowoczesnych środków łączności radiowej. Prowadzi działalność na potrzeby obronności i bezpieczeństwa państwa, wytwarza radiostacje wojskowe i dostarcza radiotelefony cywilne. Spółka zaangażowana jest w europejskie programy badawcze, które wyznaczają nowe standardy radiokomunikacji wojskowej. RADMOR jest liderem krajowego projektu programowalnej radiostacji przewoźnej dla Wojska Polskiego, współtworzy także radiostację doręczną w programie Tytan.\n\nGRUPA WB jest zatrudniającym blisko 1,5 tys. osób polskim producentem nowoczesnych rozwiązań technicznych, którego udziałowcem jest Polski Fundusz Rozwoju. Przedsiębiorstwo działa globalnie na rynku systemów łączności, zarządzania kryzysowego, bezpieczeństwa publicznego, transportu, energetyki, elektromobilności i obronności.\n\nŹródło: wbgroup.pl",
    "zapasy spadają; Singapur, Malezja Inflacja": "Elektroniczna tablica wyświetla informacje o akcjach na Australijskiej Giełdzie Papierów Wartościowych obsługiwanej przez ASX Limited w Sydney w Australii we wtorek 6 lutego 2018 r.\n\nAkcje Azji i Pacyfiku spadły w piątek, ponieważ inwestorzy nadal ważyli gołębie stanowisko Rezerwy Federalnej.\n\nW Australii S&P/ASX 200 Spadł 2,28% w zamian za handel po czwartkowym święcie. Korei Południowej Cosby Spadł 1,82%, a Costco 2,49%.\n\nHongkongu Hang Seng Indeks stracone 0,85%. Akcje w Chinach kontynentalnych również były niższe Szanghaj Mix 1,08% spadek i Składnik Shenzhen Stracone 1,769%.\n\nNajszerszy indeks MSCI akcji Azji i Pacyfiku poza Japonią spadł o 1,42%. Rynki japońskie były zamknięte w piątek, w święto.\n\nW Azji inflacja w Malezji za sierpień była zgodna z oczekiwaniami na poziomie 4,7%. Singapur ma również podać dane o indeksie cen towarów i usług konsumenckich za sierpień.\n\nNocleg na Wall StreetAkcje spadły trzeci dzień z rzędu w związku z obawami o recesję po ostatniej podwyżce stóp procentowych przez bank centralny o 75 punktów bazowych.\n\nS&P 500 spadł o 0,8% do 3757,99, podczas gdy kompozyt Nasdaq stracił 1,4% do 11066,81. Średnia przemysłowa Dow Jones spadła o 107,10 punktu, czyli 0,3%, do 30 076,68.",
    "Bezlitosne Amerykanki. Padł rekord MŚ, w taki wynik aż trudno uwierzyć!": "Tę historię warto chyba zacząć właśnie od cofnięcia się w czasie do roku 1990 - wówczas organizatorem mistrzostw świata w koszykówce kobiet była Malezja. Reprezentantkom gospodarzy już w pierwszej rundzie zdarzało się wysoko przegrywać, natomiast w ówczesnym systemie i tak miały szansę zagrać w rundzie drugiej.\n\nWówczas los postawił na ich drodze Brazylijki - a te okazały się być już naprawdę całkowicie poza zasięgiem. Zespół z Ameryki Południowej ograł Malezyjki aż 143-50 i padł wówczas rekord największej liczby punktów zdobytych przez jedną ekipę podczas żeńskich MŚ. Rekord, który nie został pobity... aż do teraz.\n\nReklama\n\nWideo Odtwarzacz wideo wymaga uruchomienia obsługi JavaScript w przeglądarce. Mateusz Ponitka: Medal byłby ukoronowaniem naszej drogi. WIDEO Polsat Sport\n\nMŚ w koszykówce kobiet. Kadra USA zdominowała Koreę Południową. Jest rekord!\n\nObecnie trwa bowiem czempionat w Australii i choć Malezja nie bierze w nim udziału, to w jej rolę \"wcieliła się\" Korea Południowa. Zawodniczki z Azji w zmaganiach grupowych zmierzyły się ostatnio z zespołem USA i - eufemistycznie rzecz ujmując - zupełnie sobie nie poradziły.\n\nAmerykanki wygrały spotkanie 145-69 i tym samym poprawiły rezultat uzyskany przed laty przez koleżanki po fachu z Brazylii. Był to już czwarty triumf kadry Stanów Zjednoczonych na turnieju - i można by rzec, że był to triumf absolutny. Wcześniej podopieczne Cheryl Reeve popisały się również m.in. zwycięstwem nad Portoryko 106-42.\n\nMŚ w koszykówce kobiet 2022. Brionna Jones gwiazdą meczu z Koreą Południową\n\nKto okazał się najlepszy na parkiecie? Tytuł najskuteczniejszej strzelczyni przypadł w udziale Brionnie Jones, na co dzień grającej w Connecticut Sun (24 pkt), która wyprzedziła Aję Wilson z Las Vegas Aces (20 pkt) i Kelsey Plum z tureckiego Galatasaray (19 pkt). Nierówną walkę z oponentkami próbowały podjąć przede wszystkim Park Hye-Jin i Kang Lee-Seul (odpowiednio 17 i 13 \"oczek\"). Ogólnie rzecz biorąc spośród zawodniczek USA dosłownie wszystkie chociaż raz trafiły do kosza.\n\nCo teraz czeka obie ekipy? Amerykanki w ostatniej kolejce gier grupowych zagrają z outsiderkami z Bośni i Hercegowiny - jako, że awans mają zapewniony, Reeve raczej da pograć nieco więcej rezerwowym członkiniom składu. Dużo ciekawiej zapowiada się starcie Koreanek z Portorykankami, które zadecyduje o awansie do dalszego etapu rywalizacji. MŚ potrwają do 1 października.\n\nZobacz także:\n\nMiliardera ukarano za mizoginię i rasizm. Teraz sprzedaje dwa wielkie kluby\n\nHaniebny czyn wicemistrza Europy. Oszukał wszystkich, teraz zagra w Rosji",
    "Robert Szulc zwiedza Malezję. \"Kraj na każdą kieszeń\"": "— Kwestie ekologi są bardzo ważne dla Malezyjczyków. W wielu miejscach widziałem podejście do zbierania śmieci, dbałości o dziedzictwo naturalne. Malezja jest zielona, górzysta i ma swoje zadanie w ekosystemie świata — opowiadał Szulc.\n\n—Do Malezji możemy wjechać bez żadnych testów i aplikacji. Jestem pod wrażeniem, jak szybko i sprawnie przebiegała odprawa. To idealne miejsce dla ludzi, którzy lubią podróżować z plecakiem. Jest tutaj bardzo dobrze rozwiązany transport publiczny. To również miejsce na każdą kieszeń. Obiad można tu zjeść za 5 - 10 zł. Kawy możemy się napić już za 1,5 zł. Ja zapłaciłem za 4 gwiazdowy hotel 35 dolarów. Oczywiście są też tutaj ośrodki luksusowe, ale jest to kraj na każdą kieszeń. Największy wydatek to bilet lotniczy z racji odległości od Polski — relacjonował.\n\n— Ludzie są tu bardzo życzliwi dla turystów. Wiele osób mówi po angielsku. Mieszkańcy są bardzo ciekawi Polski. Znają Roberta Lewandowskiego, kojarzą również Igę Świątek — dodał Szulc.\n\nProgram wyemitowano 12 września 2022 roku.\n\nreklama reklama\n\nMasz ciekawy temat? Napisz do nas list! Chcesz, żebyśmy opisali Twoją historię albo zajęli się jakimś problemem? Masz ciekawy temat? Napisz do nas! Listy od czytelników już wielokrotnie nas zainspirowały, a na ich podstawie powstały liczne teksty. Wiele listów publikujemy w całości. Wszystkie znajdziecie tutaj.\n\nreklama",
    "Kursy walut - 26.09.2022. Jak wyglądają kursy euro, dolara, funta i franka w poniedziałek?": "Kursy walut - 26.09.2022. Jak wyglądają kursy euro, dolara, funta i franka w poniedziałek? Redakcja Strefy Biznesu\n\nAktualne kursy walut - euro, dolar, funt i frank Getty Images\n\nPrzedstawiamy aktualne kursy walut (26.09.2022). Sprawdź, jakie kursy są dla euro, dolara, funta, franka oraz innych walut. W poniedziałek kurs euro wynosi 4.7566. Zobacz, jakie zmiany zaszły dla innych walut. Dane o aktualnych uśrednionych kursach walut obcych udostępnia NBP. Czy wiesz, jakie czynniki mają wpływ na kształtowanie kursów? Dowiesz się tego z naszego artykułu.",
    "Taktyczna łączność wojskowa Grupy WB pomyślnie przeszła testy w Malezji": "Malezja stanowi jeden z istotnych rynków dla grupy WB. Potwierdza to stała obecność w tym kraju spółki WBE Technologies, co w pisuje się w strategię biznesową polskiej firmy, budującej trwałe relacje z krajami nabywającymi polskie produkty, przez lokowanie produkcji krajach przeznaczenia.\n\nLokalizacja WBE Technologies w Kuala Lumpur sprzyja promocji i serwisowaniu produktów Grupy WB na terenie Azji Południowo – Wschodniej. Siły Zbrojne Malezji posiadają na swoim wyposażeniu ponad tysiąc radiostacji R35010 oraz korzystają z cyfrowej platformy komunikacyjnej FONET. Zainteresowane są także Zintegrowanym Systemem Zarządzania Walką TOPAZ i zwiększeniem liczby radiostacji taktycznych.\n\nWidząc perspektywy rozwinięcia dotychczasowej współpracy i ulokowania nowych zamówień na tamtejszym rynku reprezentanci spółek RADMOR i WB Electronics przeprowadzili serię polowych testów systemów łączności Grupy WB, przeznaczonych dla malezyjskich wojsk lądowych.\n\nfot. Grupa WB\n\nTesty przeprowadzono z udziałem żołnierzy i pojazdów bojowych jednej z dywizji zmechanizowanych malezyjskiej armii przy zastosowaniu różnych scenariuszy. COMP@N i R35010 poddano próbom w wersji doręcznej i pojazdowej. Zróżnicowanie warunków – próby prowadzono w terenie wiejskim, otwartym i zalesionym – pozwoliło w pełni ocenić odporność sprzętu na wysoką temperaturę i wilgotność – ponad 90 proc.\n\nfot. Grupa WB\n\nJako środek łączności w paśmie VHF/UHF testowano radiostacje rodziny COMP@N. Podczas prób zaprezentowano funkcjonalności i możliwości transmisyjne modeli COMP@N H07 i H09, pracujących w paśmie 30-520 MHz z mocą 5 W. Jest to bardziej uniwersalna konstrukcja. Dzięki wpięciu radiostacji we wzmacniacz można ją zmienić w model pokładowy o mocy 50 W.\n\nPolskie radiostacje poddano testom polowym obejmujące m.in. zasięgi łączności. Doręczne modele COMP@N H07 nawiązywały prawidłową łączność na dystansie ponad 30 km w terenie otwartym oraz 11 km w terenie pagórkowatym, porośniętym dżunglą. To doskonały wynik dla urządzeń o tak niewielkiej mocy. Radiostacja COMP@N w konfiguracji pojazdowej uzyskała w terenie zabudowanym łączność między pojazdami oddalonymi od siebie na odległość 35 km.\n\nPrzeczytaj także:\n\nMalezyjscy żołnierze przeprowadzili też próby sposobów wykorzystania środków łączności radiowej. Test polegał na zaparkowaniu wozu z radiostacją COMP@N na wzgórzu o wysokości 340 metrów. Kolejny wóz z drugą radiostacją poruszał się od podnóża wzgórza. Maksymalny osiągnięty zasięg między bazowym COMP@N-em na wzgórzu a urządzeniem w wozie przekroczył 50 km.\n\nPodobnie testowano nowe funkcjonalności produkowanych przez RADMOR radiostacji osobistych R35010. W ramach prób w terenie otwartym i zalesionym zaprezentowano możliwości retransmisji, znacznie wydłużającej zasięg łączności. Przedstawiciele spółki z Gdyni zademonstrowali także możliwość przesyłania przez R35010 koordynat GPS do systemu kierowania walką, który wyświetla pozycję radia na mapie.",
    "Malezyjska armia przeprasza za zawalenie się czołgów i pojazdów opancerzonych w Kuala Lumpur": "Pierwszy incydent miał miejsce w piątek, kiedy czołg PT-91M Twardy uległ awarii z powodu problemów z silnikiem na autostradzie w pobliżu budynku parlamentu kraju, podało wojsko w sobotnim oświadczeniu.\n\nZdjęcia w mediach społecznościowych pokazać się Wokół czołgu utworzyły się korki, gdy oficerowie armii i policji próbowali omijać go pojazdami. Wojsko poinformowało, że 30 minut później czołg został odholowany przez pojazd ratowniczy i dokonano napraw.\n\nNiecałe 24 godziny później główny pojazd opancerzony – używany głównie do holowania ciężkiej broni – zepsuł się na ruchliwej drodze przed Muzeum Narodowym w sercu stolicy.\n\nFilmy zajęty Na miejscu wypadku za silnikiem głównym pojawiła się kolumna pojazdów wojskowych. Zaciekawieni kierowcy również zwalniali, by rzucić okiem na niezwykłą scenę.\n\nWedług wojskowych ekipa mechaników zakończyła prace naprawcze do godziny 12:30 czasu lokalnego w niedzielę. Następnie samochód kontynuował podróż do Dataran Merdeka, czyli Placu Niepodległości, gdzie 31 sierpnia odbędą się obchody Dnia Niepodległości Malezji. Wojsko poinformowało, że oba pojazdy wzięły udział w ćwiczeniach na paradzie. „Armia przeprasza za dwa incydenty i zapewni, że to się nie powtórzy” – napisano w oświadczeniu wojskowym. „Ale jeśli to się powtórzy, zespół odzyskiwania kopii zapasowych zostanie wysłany na miejsce tak szybko, jak to możliwe, aby odholować uszkodzony pojazd, aby uniknąć korków”. Zdjęcia uszkodzonych pojazdów wywołały kpinę Malezyjczyków w Internecie. wiele znalazłem humor W sytuacji, gdy niektórzy na Twitterze krytykowali armię Z powodu tego, co twierdzili, było kiepskim utrzymaniem pojazdu. Singapur potrzebuje czołgów do obrony swoich dróg. Drogi Malezji mogą pokonać czołgi. Powiedział Malezyjski komik i komik Jason Leung na Twitterze. „Czołg rozbił się na środku autostrady (Malezja)” – napisał inny użytkownik Twittera. „Jeśli Malezja pójdzie na wojnę, my też… Rosja.”",
    "Pracownicy z Ameryki Południowej? Eksperci: To nowy kierunek rekrutacji": "Według zastępcy dyrektora generalnego Gremi Personal Damiana Guzmana, międzynarodowe agencje pracy specjalizujące się w rekrutacji robotników fizycznych do polskich przedsiębiorstw do niedawna rekrutujące głównie ze Wschodu, z powodów geopolitycznych zmuszone są sięgnąć po pracowników również z Zachodu.\n\nReklama\n\nJak wskazał, poza obywatelami sąsiadującej z Polską agencje rekrutują przede wszystkim pracowników z krajów Azji Środkowej (Kazachstan, Kirgistan, Tadżykistan, Turkmenistan i Uzbekistan) oraz dalszej Azji (Indonezja, Filipiny, Wietnam, Indie, Bangladesz, Nepal czy Pakistan), w Gremi Personal dołączyła ostatnio Malezja oraz dwa kraje Ameryki Południowej: Peru i Kolumbia.\n\nReklama\n\nDodał, że brak nowej siły roboczej z Ukrainy z powodu trwającej od 7 miesięcy wojny, jaką Rosja wypowiedziała Ukrainie, spowodowała, że polscy przedsiębiorcy z powodu coraz większych braków pracowników fizycznych musiały oswoić się z myślą, że pracownicy fizyczni dla ich biznesu mogą też pochodzić z krajów kulturowo odmiennych. \"Z naszego doświadczenia wynika, że wystarczy jedno pozytywne doświadczenie z zatrudnieniem innej narodowości, niż dotychczas zatrudniona, żeby pracodawcy otwierali się na kolejne\" – wyjaśnił Guzman.\n\n\"Testujemy różne narodowości w różnych obszarach\" - dodała dyrektorka departamentu rekrutacji międzynarodowych Gremi Personal Anna Dzhobolda. \"Nie można jednak powiedzieć, że jakaś narodowość monopolizuje jedną branżę. Zatrudniamy ich i w przemyśle mięsnym, przetwórstwie rybnym, ale też w logistyce i firmach technologicznych\" - wskazała.\n\nJej zdaniem, polscy pracodawcy otwierają się na coraz to odleglejsze kierunki migracji zarobkowej. \"Jednak trzeba pamiętać, że rekrutacja takiego pracownika to kwestia kilku tygodni, a nawet miesięcy, nie tak jak w przypadku Ukraińców, którzy są dostępni na rynku pracy niemal od ręki. Procedury są dłuższe, większy jest odsetek odmów wiz\" – zaznaczyła ekspertka. (PAP)\n\nautorka: Longina Grzegórska-Szpyt",
    "Apple planuje podniesienie cen w App Store na kilku dużych rynkach.": "Apple nie ma ostatnio powodów do narzekania – firma z Kalifornii notuje dobre wyniki sprzedaży, a jej produkty są chętnie wybierane przez użytkowników… acz na niektórych rynkach Apple chce zwiększyć swoje wyniki płynące z sektora oprogramowania.\n\nDla Apple przychody z sektora oprogramowania to przede wszystkim zarobki z App Store oraz prowizje i licencje. Jednak nie wszędzie zapłacimy tyle samo za oprogramowanie amerykańskiej firmy i część rynków zdaje się być dość uprzywilejowana pod tym względem. Dlatego Apple podniesie ceny App Store w kilku krajach, już od października\n\nApple poinformowało, że ceny aplikacji i zakupów w aplikacjach w App Store wzrosną w kilku krajach, przede wszystkim w strefie euro oraz kilku krajach azjatyckich, w tym m.in. w Japonii, Malezji. Dotknięte zmianami regiony to także Chile, Egipt, Japonia, Malezja, Pakistan, Korea Południowa, Szwecja, Wietnam i, niestety, także Polska.\n\nNowe ceny, za wyłączeniem subskrypcji automatycznie odnawianych, wejdą w życie już 5 października. Dla osób ze strefy euro aplikacje i zakupy w aplikacjach w cenie 0,99 euro będą teraz kosztować 1,19 euro. Cena produktu, który kosztuje 9,99 euro, zostanie zwiększona do 11,99 euro. Apple przypomina deweloperom, że nowe ceny App Store wejdą w życie 5 października 2022 r. Deweloperzy mogą zachować ceny subskrypcji dla obecnych subskrybentów, jeśli chcą (ale tym samym zmniejszą swoje przychody, więc mało prawdopodobne, by ktoś zdecydował się na ten krok).\n\nTak więc, inflacja zawędrowała do App Store.",
    "Kowalczyk: Będziemy czynić starania, aby to, co jest nadwyżką, było przeznaczone do przetwórstwa": "Kowalczyk: Będziemy czynić starania, aby to, co jest nadwyżką, było przeznaczone do przetwórstwa\n\nRedakcja E-sadownictwo 22 wrzesień 2022\n\nZdaniem ministra rolnictwa, Henryka Kowalczyka klęska urodzaju jabłek to w tym sezonie będzie realny problem. Wczoraj szef resortu rolnictwa spotkał się z branżą sadowniczą, z przetwórcami.\n\nMinister rolnictwa, pytany na antenie Radia Plus, czy tegoroczny urodzaj jabłek będzie dla sadowników problemem, powiedział, że dobry urodzaj przy zamkniętych rynkach wschodnich doprowadzi do nadmiaru jabłek na naszym rynku.\n\nSzef resortu rolnictwa poinformował, że trwają intensywne poszukiwania rynków zbytu na jabłka deserowe, minister wskazał na kierunki takie jak Afryka Północna, Azja – Malezja, a także Egipt i Europa. Jednocześnie zwracając uwagę, że na unijnym rynku Polska konkuruje z dużą produkcją europejską.\n\nMinister pytany o to, czy w związku z tegorocznym urodzajem ceny jabłek w skupie będą niższe niż w miało to miejsce w ubiegłym roku, wyraził nadzieję, że ceny nie będą niższe niż w ubiegłym sezonie.\n\n„Będziemy czynić starania, aby to, co jest nadwyżką, było przeznaczone do przetwórstwa, czyli na koncentrat jabłkowy, na soki – bo to jeszcze można dobrze sprzedawać, więc tutaj te nasze wysiłki będą szły w tym kierunku, żeby wydłużyć sezon przetwórczy po to, by ceny nie spadły dramatycznie\" – zapowiedział szef resortu rolnictwa.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Ernest Jagodziński: Roślinna Azja - podróż po inspiracje": "Ernest Jagodziński\n\nPlanując każdą wizytę w Tajlandii, myślę, gdzie już byłem, i marzę o powrocie również w te same miejsca, bo wiem, że wszystkiego jeszcze nie zobaczyłem, nie doświadczyłem. Mimo że spędziłem wiele godzin na targach z jedzeniem, wciąż towarzyszy mi przeświadczenie, że jeszcze wszystkiego nie spróbowałem.\n\nKierując się do Azji, często myślimy o tym, że mamy gwarantowaną pogodę, niezapomniane wspomnienia, a przede wszystkim wyjątkowe, pozostające w pamięci jedzenie. Z jednej strony proste, przygotowane na ulicy, z drugiej tak wyjątkowe w smaku, dodatkach i przyprawach, że na wiele lat pozostaje w naszych wspomnieniach, ale również zaczyna nam towarzyszyć na co dzień.Tajlandia, Singapur, Hongkong to moje ulubione kierunki, ale przede wszystkim inspiracje kulinarne. Kuchnie tych krajów opierają się nie tylko na rybach, owocach morza czy mięsie, ale także na wyjątkowych warzywach, owocach i ziołach. Tajlandia, Sri Lanka, Kambodża, Wietnam, Laos, Malezja pachnące trawą cytrynową oraz mlekiem kokosowym będą dla prawdziwych foodies odkryciem kuchni roślinnej.\n\nUdający się w daleką podróż weganie powinni przemyśleć jej cel, najlepiej wybierając miejsca, w których dominuje buddyzm – tam kuchnia roślinna jest naturalnym wyborem. Indie, Sri Lanka i Nepal to kraje bezmięsne, bo według hinduskiego wierzenia krowa jest jedną z siedmiu matek człowieka, gdyż jako dawczyni mleka stała się jego karmicielką. Gęsta zupa z soczewicy dal, tradycyjne pierożki nepalskie momo, wszelkiego rodzaju mikstury warzywne i owocowe (zielone mango, banany) zwane curry czy cejlońskie kotu to tylko nieliczne propozycje z menu w tych wegańskich rajach.\n\nIndonezja, Malezja, Wietnam i Tajlandia również przypadną weganom do gustu, choć są to miejsca raczej oblegane przez turystów. Menu w tych krajach często dostosowane jest do mocno zasilających budżety państwowe gości zagranicznych. Indonezyjscy kucharze stworzyli milion wariacji na temat tempehu, którego niezwykle ciekawa tekstura może zaskoczyć nawet najbardziej obytego konsumenta. Szefowie kuchni w Malezji skupili się na ryżu (nasi), proponując go w różnych wydaniach (nasi lemak, nasi campur). Mocno buddyjski Wietnam pachnie sajgonkami i warzywnymi naparami. Tajlandia, stanowiąca bramę wejściową z Europy do Azji, ma dla weganina sałatkę z zielonej papai, żółte curry lub ryżowe nudle.\n\nKuchnia azjatycka zawdzięcza swój smak przede wszystkim świeżym ziołom i przyprawom. Wizyta na każdym bazarze w Tajlandii powoduje zawrót głowy – zewsząd jesteśmy otoczeni dorodnymi warzywami i świeżo zerwanymi ziołami. Czy da się te doświadczenia odtworzyć w Polsce? Przy odrobinie wysiłku kupimy większość tajskich przypraw i składników, wystarczy tylko wiedzieć, czego szukać. Nie będę pisać o szalotce, czosnku, mleku kokosowym, limonkach, szczypiorku, kolendrze czy sosie sojowym – każdy, kto kiedykolwiek liznął tajskiej kuchni, wie, że są to jej podstawowe elementy. Skupmy się na przyprawach, które najbardziej zapadają w pamięć i nadają smak większości tajskich potraw.\n\nPodstawą kuchni tajskiej są imbir i przyprawy z nutą cytrynową. Ta nuta znajduje się w niemalże każdej tajskiej potrawie. Podczas gotowania używa się nie tylko soku z limonki, ale przede wszystkim trawy cytrynowej, liści limonki kaffir i bazylii cytrynowej. Limonka kaffir ma bardzo specyficzny wygląd – jest obficie pomarszczona. Tajowie nie używają jej miąższu tylko startej skórki i liści, którymi doprawiają przede wszystkim zupy. Trawa cytrynowa nadaje smak zupom i potrawom z woka. Możemy ją znaleźć w postaci świeżej, suchej i mrożonej w sklepach z azjatycką żywnością, podobnie jak suszone i świeże liście limonki kaffir. Bazylia tajska ma zaś bardzo specyficzny posmak anyżu i nada potrawie zupełnie inny wymiar.\n\nImbir w kuchni tajskiej – czyli turmeric i galangal. Tajowie rozróżniają kilka rodzajów imbiru. Ten najbardziej powszechny w Polsce jest uznawany w Tajlandii za najsłabszą, najmniej aromatyczną odmianę. Najczęściej sięga się po galangal, zwany też tajskim imbirem, który jest dużo bardziej intensywny w smaku oraz zapachu i naprawdę robi to różnicę. Dodaje się go do past curry, zup tajskich czy potraw z woka. Galangal jest do kupienia w Polsce\n\nzarówno w postaci suszonej, jak i świeżej w sklepach z azjatycką żywnością. Popularny jest też pomarańczowy turmeric znany w Polsce w postaci sproszkowanej pod nazwą kurkuma. Tajowie doprawiają dania świeżo startym korzeniem turmerica.\n\nJeśli chcesz, aby twoja kuchnia nie była nudna, a zapamiętana przez gości, jeśli chcesz, by zachwycała, a nie zniechęcała monotematycznością – sięgnij po odrobinę Azji. Na pewno twoje potrawy spowodują uśmiech w sercu, a dusza będzie w pełni nakarmiona.\n\nAutor: Ernest Jagodziński\n\nChef's Table by Ernest Jagodziński, ambasador Koppert Cress",
    "MotoGP. Marquez wreszcie bez bólu": "Marquez w maju przerwał sezon, by poddać się kolejnej operacji prawego ramienia, kontuzjowanego jeszcze w trakcie kampanii 2020. Sześciokrotny mistrz świata królewskiej klasy wrócił do rywalizacji podczas Grand Prix Aragonii, ale z wyścigu wycofał się już na pierwszym okrążeniu na skutek uszkodzeń motocykla, do których doszło po pechowej kolizji z Fabio Quartararo.\n\nW Japonii było dużo lepiej. Marquez w mokrych kwalifikacjach uzyskał najlepszy czas. Po starcie stracił kilka pozycji, ale ostatecznie finiszował na czwartym miejscu.\n\nW rozmowie z mediami Hiszpan ujawnił, że po raz pierwszy od dawna nie czuł bólu w prawym ramieniu.\n\n- Jestem bardzo zadowolony, ponieważ był to solidny wyścig - powiedział Marquez. - Bardzo konsekwentny. A najważniejsze jest to, że nie czułem bólu.\n\n- Ramię jest trochę nierozruszane, jestem zmęczony, ale na ból się nie uskarżam. Dla mnie to najważniejsze i dlatego mogłem w końcówce zaatakować Miguela Oliveirę. Od dawna nie było tak, bym czuł, że mogę zaatakować kogoś na ostatnich okrążeniach. Zwykle pojawiał się ból i trudno było utrzymać koncentrację.\n\n- Dziś jednak bólu nie czułem. Tylko zmęczenie. Wszystko było pod kontrolą.\n\nMarquez przyznał, że coraz lepiej czuje się na motocyklu. Zaznaczył jednak, że charakterystyka toru Motegi - areny Grand Prix Japonii - nieco zamaskowała obecne słabości maszyny Hondy.\n\n- Oczywiście, pewność siebie jest coraz większa. Musimy jednak pozostać spokojni, ponieważ, jak już mówiłem, tutaj mniej odczuwaliśmy nasze słabości. Dlatego też, byłem szybki już od FP1, gdyż mogliśmy jeździć niemal tak samo ustawionym motocyklem jak w Aragonii.\n\n- Byliśmy jednak bliżej innych, a to sporo pomogło. Na pojedynczym okrążeniu nie jestem daleko od stylu, w jakim chcę jeździć. Nie dzieli mnie dużo, ale nadal mogę popracować nad lepszym zachowaniem tempa i kontrolą nieoczekiwanych momentów jak drgania hamulców czy podczas zmian kierunków.\n\n- To dopiero drugi wyścig. Przed nami Tajlandia, Australia, Malezja i Walencja. Prawdą jest, że był to dobry weekend. Prawdą jest też, że deszcz pomógł mi w sobotę. Zachowałem świeżość i mogłem zdobyć pole position. Będę szczery - w normalny weekend byłbym siódmy, ósmy czy dziewiąty, a nie czwarty.\n\nCzytaj również: Japonia szczęśliwa dla Millera",
    "Minister Przemysław Czarnek: Nowy rok szkolny niesie wiele wyzwań": "Uroczyste rozpoczęcie roku szkolnego 2022/2023\n\n– Rozpoczynamy rok szkolny z wielką nadzieją, że żadna nauka zdalna nie będzie nam przeszkadzała w kształceniu naszych dzieci, naszej młodzieży w szkołach – powiedział Minister Edukacji i Nauki podczas ogólnopolskiej inauguracji roku szkolnego 2022/2023 w Kościerzynie. – Jest to też pierwszy rok szkolny, który rozpoczyna się w czasie wojny na Ukrainie. Chcę podziękować wszystkim nauczycielom, wszystkim uczniom w całej Polsce za znakomite przyjęcie dzieci uchodźców ukraińskich do naszych szkół – dodał.\n\nPodczas uroczystości w Kościerzynie szef MEiN mówił o programach i przedsięwzięciach, których celem jest unowocześnianie polskiej szkoły i uatrakcyjnienie procesu dydaktycznego: „Laboratoria Przyszłości” to są pracownie techniczne, informatyczne, drukarki 3D, roboty, gogle VR – wszystko, co jest najnowocześniejsze, jeśli chodzi o nauczanie. To jest rzecz rzeczywiście w Polsce zauważalna również przez tych, którzy przyjeżdżają z zagranicy. Polska szkoła pod tym względem jest niezwykłe nowoczesna – wskazywał szef MEiN, mówiąc o największej jak dotąd inwestycji w cyfryzację edukacji.\n\nW swoim wystąpieniu minister Przemysław Czarnek wspomniał też o programie „Poznaj Polskę”, którego kolejna edycja rusza za kilka dni. Dotychczas z przedsięwzięcia skorzystało blisko pół miliona uczniów. – 100 mln zł przeznaczyliśmy na program w tym roku kalendarzowym, za chwilę rusza kolejna edycja „Poznaj Polskę”. Zachęcam do składania wniosków. Polska jest pięknym krajem, warto te wszystkie miejsca, które mają w sobie wielki również potencjał edukacyjny, odwiedzić – wskazywał szef MEiN.\n\nPrzybliżając najważniejsze zmiany w nowym roku szkolnym, Minister Edukacji i Nauki mówił o wzroście nakładów na oświatę oraz wynagrodzeniach nauczycieli: – Subwencja oświatowa uchwalona w budżecie rocznym wynosiła niecałe 53 mld zł. Subwencja oświatowa zaplanowana na następny rok budżetowy od 1 stycznia będzie wynosić ponad 64 mld zł. To jest 11 mld zł więcej – zauważył. – Podwyżka wynagrodzeń w szkole jest konieczna i ona będzie wynosiła od kilkunastu do trzydziestu pięciu procent, licząc rok do roku. Wiemy, że trzeba jeszcze więcej i będziemy pracować żeby jeszcze więcej było – dodał szef resortu.\n\nW ogólnopolskiej inauguracji roku szkolnego w Kościerzynie uczestniczyli także: Sekretarz Stanu w Ministerstwie Funduszy i Polityki Regionalnej Marcin Horała, Pełnomocnik Ministra Edukacji i Nauki do spraw transformacji cyfrowej Justyna Orłowska, parlamentarzyści, Wojewoda Pomorski Dariusz Drelich, Pomorski Kurator Oświaty Małgorzata Bielang oraz przedstawiciele władz lokalnych.\n\nWśród uczestników uroczystości byli także uczniowie świętokrzyskich szkół oraz Świętokrzyski Kurator Oświaty. Wczoraj ukończyli oni liczący blisko 550 km rajd rowerowy upamiętniający żołnierzy walczących w obronie Westerplatte. Minister Przemysław Czarnek dołączył do trasy rajdu w Elblągu, pokonując wspólnie z uczestnikami blisko 70 km.\n\nLiceum Ogólnokształcące nr 1 im. Józefa Wybickiego w Kościerzynie\n\nHistoria szkoły sięga 1875 r., kiedy to powstało Progimnazjum Męskie. Od roku 1889 funkcjonowało ono jako królewskie, czyli państwowe. Wraz z odzyskaniem niepodległości w 1920 r. szkoła stała się Państwowym Progimnazjum w Kościerzynie. Następnie funkcjonowała jako Państwowe Gimnazjum Klasyczne, a od 1937 – Państwowe Liceum Ogólnokształcące. W roku szkolnym 1933/1934 nadano szkole imię Józefa Wybickiego, który jest także jednym z patronów roku 2022.\n\nW obecnym budynku szkoła funkcjonuje się od 1964 r. Rocznica urodzin patrona (29 września) od wielu lat jest dniem uroczystego ślubowania uczniów klas pierwszych w Muzeum Hymnu Narodowego w Będominie – miejscu jego narodzin. Od 17 lat liceum jest współorganizatorem wydarzenia „Majówka z Wybickim”. W ostatnich latach szkoła aktywnie włączyła się w akcję „Szkoła do Hymnu”.\n\nObecnie w placówce uczy się 702 uczniów w 22 oddziałach. Są wśród nich laureaci konkursów i olimpiad przedmiotowych. Uczniowie chętnie zdają egzamin maturalny z języka kaszubskiego. Powodem do dumy dla całej społeczności szkolnej jest istniejący od 1985 r. Żeński Chór Kameralny. Zespół corocznie zdobywa najwyższe wyróżnienia krajowe w kategorii chórów szkolnych (Złote Pasmo, Złoty Kamerton). Szkoła bierze udział w projektach edukacyjnych: „Zdolni z Pomorza” oraz „Erasmus+”, w tym m.in. w ,,Train Your Brain”, który rozwija kompetencje w zakresie matematyki, przyrody, geografii i ochrony środowiska.\n\nI Liceum Ogólnokształcące im. Józefa Wybickiego w Kościerzynie znajduje się wśród najlepszych liceów województwa pomorskiego.\n\nNowe programy dla edukacji\n\nPodczas inauguracji roku szkolnego w Szkołach Katolickich w Chojnicach szef MEiN mówił o programach skierowanych do placówek niesamorzadowych: – Stworzyliśmy program rozwoju inwestycji w szkołach niesamorządowych na kwotę 100 mln zł. Jeszcze nigdy nie było takich środków na inwestycję w infrastrukturę edukacyjną w tych placówkach. To pierwszy taki program, który będzie kontynuowany – zapowiedział minister Przemysław Czarnek.\n\nMinister Edukacji i Nauki przedstawił także założenia programu wsparcia dla organizacji pozarządowych, które specjalizują się w działalności edukacyjnej: – Na ten cel przekazaliśmy w sumie 60 mln zł, 40 mln zł na inwestycje i 20 mln zł na działalność. Dzięki tym funduszom fundacje i stowarzyszenia mają szansę na rozwój – dodał.\n\nMinister Przemysław Czarnek przypomniał ponadto, że program „Laboratoria Przyszłości” jest kierowany także do placówek niesamorządowych.\n\nSzkoły Katolickie w Chojnicach\n\nWspólnota Szkół Katolickich istnieje od 1991 r. Obejmuje Katolickie Liceum Ogólnokształcące im. Romualda Traugutta, Katolicką Szkołę Podstawową im. Piotra Dunina oraz Katolickie Przedszkole. Do placówki uczęszcza łącznie 500 uczniów. Liceum ogólnokształcące proponuje plan nauczania zwiększony o lekcje języków obcych, języka polskiego, matematyki, język łaciński i filozofię. Stwarza warunki do wszechstronnego rozwoju uczniów, dba o kształtowanie postaw obywatelskich i prospołecznych. Przy szkole działa Europejskie Stowarzyszenie Harcerstwa Katolickiego.\n\nUczniowie mogą korzystać również z bogatej oferty zajęć pozalekcyjnych (działalność teatralna, chór szkolny, kółka przedmiotowe) oraz zajęć z języka kaszubskiego.\n\nPlacówka przykłada szczególną wagę do innowacyjnych metod nauczania oraz pracy metodą projektów. Od 2009 r. liceum z powodzeniem realizuje projekty międzynarodowe Erasmus+, eTwinning. Współpracuje ze szkołami z całej Europy i czerpie. Absolwenci realizują zagraniczne staże oraz studiują za granicą (Hiszpania, Stany Zjednoczone, Malezja, Tajwan). Uczniowie osiągają wysokie wyniki w konkursach i olimpiadach przedmiotowych.\n\nW 2022 r. Katolickie Liceum rozpoczęło współpracę partnerską z Katolickim Uniwersytetem Lubelskim, co umożliwi uczniom dalszy rozwój i kształcenie zarówno na kierunkach humanistycznych i filologicznych, matematyczno-przyrodniczych czy ekonomicznych. Od nowego roku 2022/2023 szkoły rozpoczynają współpracę z zaprzyjaźnioną szkołą z Nowego Jorku.",
    "Ceny nieruchomości na świecie wzrosły średnio o 11,7 proc.": "Według kwartalnego raportu Knight Frank \"Global Residential Cities Index\" śledzącego zmiany cen nieruchomości mieszkaniowych w 150 miastach na świecie, drugi kwartał tego roku został zamknięty średnim wzrostem cen o 11,7 proc. w ujęciu rok do roku. Jak podkreślono, spodziewane przez rynek wyhamowanie dynamiki wzrostu cen jeszcze nie nastąpiło.\n\nReklama\n\nNieruchomości zdrożały w 138 spośród badanych 150 miast. W 66 miastach wzrost był co najmniej 10-procentowy. Na podium zestawienia znalazły się tureckie miasta: Stambuł (wzrost o 184,9 proc. rdr), Ankara (+165,4 proc.), Izmir (150,9 proc.). Jak wskazano, wynika to z wysokiej inflacji, która w sierpniu wyniosła 80,2 proc. oraz niskiej podaży, której przyczyną są wysokie ceny materiałów budowlanych.\n\nReklama\n\nNa 72 miejscu uplasowała się Warszawa, gdzie nieruchomości zdrożały o 9,4 proc. w porównaniu z tym samym okresem rok temu.\n\nTylko 12 miast z zestawienia odnotowało spadek cen – Florencja, Włochy (-0,3 proc.); Kuala Lumpur, Malezja (-1,3 proc.); Wenecja, Włochy (-1,8 proc.); Auckland, Nowa Zelandia (-1,9 proc.); Genua, Włochy (-1,9 proc.); Lima, Peru (-2,1 proc.); Hong Kong SAR, Chiny (-2,4 proc.); Tianjin, Chiny (-2,5 proc.); Wuhan, Chiny (-2,9 proc.); Zhengzhou, Chiny (-3,5 proc.); Rabat, Maroko (-3,9 proc.), Wellington, Nowa Zelandia (-12,2 proc.).",
    "lBentley Systems. Znamy finalistów Going Digital Awards in Infrastructure 2022": "Konkurs Going Digital Awards in Infrastructure 2022 ma uhonorować pracę użytkowników oprogramowania firmy Bentley w zakresie projektowania, budowy i eksploatacji infrastruktury na całym świecie. Właśnie poznaliśmy 36 tegorocznych finalistów. Jedenaście niezależnych zespołów jurorskich wybrało ich spośród blisko 300 nominacji zgłoszonych przez ponad 180 organizacji z 47 krajów w 12 kategoriach.\n\nZwycięzcy zostaną wyłonieni z tego grona 15 listopada podczas uroczystej gali Going Digital Awards in Infrastructure 2022. Uroczystość będzie miała miejsce w Londynie w hotelu InterContinental Park Lane. Prezentacje finalistów będzie można obejrzeć TUTAJ od 7 listopada 2022 r. Twórcy projektów infrastrukturalnych dzielą się swoimi historiami dotyczącymi wykorzystania postępu cyfrowego do osiągnięcia bezprecedensowych rezultatów.– Po dwóch latach wirtualnych konferencji, cieszymy się, że ponownie możemy spotkać się osobiście z finalistami konkursu Going Digital Awards i wspólnie z dziennikarzami oraz analitykami branżowymi świętować ich osiągnięcia. Kierownictwo firmy Bentley podzieli się swoimi spostrzeżeniami na temat postępów cyfrowych w infrastrukturze, a także aktualizacjami w zakresie aplikacji firmy Bentley i innowacji technologicznych – powiedział Nicholas Cumins, Chief Operating Officer firmy Bentley.Finalistami konkursu Going Digital Awards in Infrastructure 2022 są:• Ferrovial Construction i Alamo Nex Construction – Odcinek IH-35 Nex Central, San Antonio, Teksas, Stany Zjednoczone• Southwest Municipal Engineering Design & Research Institute of China – Precyzyjne i oparte na współpracy zastosowanie technologii BIM na drugim odcinku wschodnio-zachodniej osi miasta Chengdu, Chengdu, Syczuan, Chiny• Zigong Urban Planning and Design Institute Co., Ltd. – Odcinek C i D projektu budowy infrastruktury w obszarze pasa integracyjnego na linii miasto-przemysł między powiatami Fushun i Rong, miasto Zigong, Syczuan, Chiny• Acciona – Bezpieczne usuwanie stwarzających zagrożenie przejazdów kolejowych dzięki cyfrowej budowie, Melbourne, Victoria, Australia• China Railway 18th Bureau Group Co., Ltd. – Zastosowanie technologii BIM w projekcie położonego na dużej głębokości tunelu do przesyłu wody w delcie Rzeki Perłowej, Foshan, Guangdong, Chiny• DPR Construction – RMR 20 Massachusetts Ave. NW – repozycjonowanie budynku, Waszyngton, DC, Stany Zjednoczone• Mott MacDonald – Biblioteka inteligentnych obiektów dla Agencji Ochrony Środowiska, Wielka Brytania• National Highways – Kompleksowy program infrastrukturalny – pilotażowy projekt wdrożenia ProjectWise i iTwin podczas modernizacji drogi A303, odcinek Salisbury - Stonehenge, Wiltshire, Wielka Brytania• WSB – Cyfrowa weryfikacja koncepcji powykonawczej, Elk River, Minnesota, Stany Zjednoczone• Uniwersytet Techniczny w Kownie – Cyfrowy bliźniak miasta, Kowno, Litwa• Kokusai Kogyo Co., Ltd. – Projekt PLATEAU: największy japoński projekt modelu miasta 3D, Numazu/Kaga, prefektury Shizuoka i Ishikawa, Japonia• Port lotniczy Sydney – Maps@SYD, Sydney, Nowa Południowa Walia, Australia• GHD – Zapora Cressbrook, Toowoomba, Queensland, Australia• Mott MacDonald – Usprawnienie wydajności i realizacji założeń zrównoważonego rozwoju w zakresie ponownego wykorzystania materiałów za pomocą techniki geoBIM, Birmingham, West Midlands, Wielka Brytania• PT Hutama Karya (Persero) – Projekt zapory Semantok, Nganjuk, Jawa Wschodnia, Indonezja• Essential Energy – Projekt inteligentnej podstacji elektrycznej, Port Macquarie, Australia• POWERCHINA Hubei Electric Engineering Co., Ltd. – Cyfrowa realizacja projektu 220 kV podstacji elektrycznej Wuhan Xudong, Wuhan, Hubei, Chiny• State Grid Hengshui Electric Power Supply Company – Kompleksowe zastosowanie technologii BIM w zakresie budowy sieci energetycznych oraz transformacja procesów inżynierskich, Hengshui, Hebei, Chiny• OQ Upstream – Cyfrowe zarządzanie majątkiem trwałym, Oman• Sarawak Energy Berhad – Modernizacja elektrowni wodnej Bakun za pomocą cyfrowego bliźniaka, Bintulu, Sarawak, Malezja• Shell Projects and Technology – Platforma cyfrowa do realizacji projektów głębinowych, Zatoka Meksykańska, Teksas, Stany Zjednoczone• Arcadis – Stacja kolejowa Carstairs, Szkocja, Wielka Brytania• Oriental Consultants Global - Projekt budowy metra w Regionie Stołecznym Manila (MMSP) - Etap 1, Region Stołeczny Manila, Filipiny• PT Wijaya Karya (Persero) Tbk – Zintegrowana kolej dużych prędkości na linii Dżakarta – Bandung, Dżakarta - Bandung, Indonezja• AFRY – Nowy tor testowy dla pojazdów autonomicznych i zelektryfikowanych, Södertälje, okolice Sztokholmu, Szwecja• Beca Ltd. – Północna obwodnica Takitimu, Tauranga, dystrykt Western Bay of Plenty, Nowa Zelandia• Foth Infrastructure & Environment, LLC – Perry wprowadza innowacje dzięki firmie Foth, tworząc cyfrowego bliźniaka miasta, Perry, Iowa, Stany Zjednoczone• Delhi Metro Rail Corporation Limited – Projekt i budowa tunelu oraz podziemnej stacji Krishna Park w metrze Delhi, Nowe Delhi, Indie• Sinotech Engineering Consultants, Ltd. – Etap 2 projektu morskiej farmy wiatrowej TPC Changhua, powiat Changhua, Tajwan• WSP – Realizacja zoptymalizowanego projektu budynku Unity Place za pomocą innowacyjnych rozwiązań firmy Bentley, Milton Keynes, Buckinghamshire, Wielka Brytania• Aegea – Największa mapa systemu kanalizacji 3D w Brazylii (cyfryzacja Rio de Janeiro), Rio de Janeiro, Brazylia• HDR – Ocena stanu zapory na zbiorniku Murray, hrabstwo San Diego, Kalifornia, Stany Zjednoczone• Singapore Land Authority – Cyfrowy bliźniak Singapuru na podstawie technologii mobilnego mapowania, Singapur• Jacobs – Zakład uzdatniania wody Tuas dla singapurskiej Narodowej Agencji ds. Wody (PUB), Singapur• L&T Construction – Budowa sieci wodociągowo-kanalizacyjnej i zarządzanie projektem Nadaprabhu Kempegowda Layout (NPKL), Bangalore, Karnataka, Indie• MWH Treatment w ramach Advance Plus Framework JV z J Murphys & Sons – Projekt inwestycji kapitałowej w postaci modernizacji przedsiębiorstwa uzdatniania wody, Burnley, Wielka BrytaniaDodatkowe informacje o finalistach można uzyskać TUTAJ",
    "Stany Zjednoczone chcą odzyskać kontrolę nad Indo-Pacyfikiem": "W związku z bezpłatną subskrypcją zgadzam się na otrzymywanie na podany adres email informacji handlowych.Informujemy, że dane przekazane w związku z zamówieniem newslettera będą przetwarzaneUsługa zostanie uruchomiania po kliknięciu w link aktywacyjny przesłany na podany adres email.W każdej chwili możesz zrezygnować z otrzymywania newslettera i innych informacji.",
    "Tabela kursów średnich NBP nr 181: A: NBP: 2022": "Pierwsza wyszukiwarka nieruchomości komercyjnych w Polsce. Prezentujemy oferty na sprzedaż i do wynajęcia w kategoriach: biura, handel, hotele, obiekty wypoczynkowe, lokale gastronomiczne i usługowe, magazyny, tereny inwestycyjne\n\nTo miejsce stworzone dla kadry zarządzającej w spółkach deweloperskich i firmach inwestujących na rynku nieruchomości komercyjnych, agencjach doradczych, sieciach handlowych, firmach dostarczających usługi i produkty oraz instytucjach i bankach finansujących inwestycje, a także samorządowców.",
    "Tabela kursów średnich NBP nr 177: A: NBP: 2022": "Pierwsza wyszukiwarka nieruchomości komercyjnych w Polsce. Prezentujemy oferty na sprzedaż i do wynajęcia w kategoriach: biura, handel, hotele, obiekty wypoczynkowe, lokale gastronomiczne i usługowe, magazyny, tereny inwestycyjne\n\nTo miejsce stworzone dla kadry zarządzającej w spółkach deweloperskich i firmach inwestujących na rynku nieruchomości komercyjnych, agencjach doradczych, sieciach handlowych, firmach dostarczających usługi i produkty oraz instytucjach i bankach finansujących inwestycje, a także samorządowców.",
    "Reprezentant Płocka brązowym medalistą Mistrzostw Świata Muaythai": "Zakończyły się zawody w Kuala Lumpur, w których brał udział m.in. zawodnik klubu Tiger Płock, Antek Więczkowski. Płocki zawodnik zdobył świetne, trzecie miejsce i przywiózł brązowy medal mistrzostw świata.\n\nMłodzieżowe Mistrzostwa Świata Muaythai IFMA 2022 odbywały się w dniach 9-21 sierpnia br. w Kuala Lumpur (Malezja). Polskę reprezentowała 20-osobowa ekipa zawodników i zawodniczek.\n\n– Podczas Mistrzostw nasi młodzi reprezentanci walczyli ze wszystkich sił, co zaowocowało 12 medalami. Pięć srebrnych i siedem brązowych medali zdobyła nasza Reprezentacja podczas tegorocznych Młodzieżowych Mistrzostw Świata Muaythai IFMA 2022. W ogólnej klasyfikacji medalowej znaleźliśmy się na 27. miejscu spośród 128 zespołów – informuje Polski Związek Muaythai.\n\nWśród medalistów znalazł się Antoni Więczkowski z klubu Tiger Płock, który startował w kategorii kadet -60kg.\n\n– Reprezentując Polskę, udało mi się wywalczyć brązowy medal Mistrzostw Świata! Walkę ćwierćfinałową wygrałem pewnie przez TKO w trzeciej rundzie z Irańczykiem, natomiast w półfinale przegrałem z mocnym zawodnikiem, mistrzem Świata z Malezji – podsumowuje wyjazd Antek Więczkowski. – Dziękuję trenerowi Wojciechowi Burdanowskiemu za przepracowany ze mną okres przygotowań. Dziękuję trenerom Kadry Polski Związek Muaythai za pomoc w narożniku i opiekę podczas trwania Mistrzostw. Wszystkim trzymającym kciuki!\n\nChłopakom z klubu Tiger Płock za każda rundę. Dziękuję rodzicom i znajomym! Miłosz za wytrwałość i pomoc przy każdym treningu oraz na koniec mojej kochanej dziewczynie. Teraz pozostało odrobić lekcje i szykować się do kolejnych wyzwań, wrócę silniejszy – zapowiada utalentowany zawodnik.\n\nDodajmy, że na zakończenie Mistrzostw odbyła się Gala wręczenia nagród, podczas której nagroda „Team Spirit” od Światowej Federacji Muaythai IFMA trafiła w ręce Reprezentacji Polski Muaythai.\n\nDumy z zawodnika nie ukrywa trener Wojciech Burdanowski.\n\n– W listopadzie odbędą się następne zawody, Mistrzostwa Świata WKA w Anglii. Z naszego klubu przygotowują się do startu Antek Więczkowski, Kuba Malinowski i Emilka Rachocka – zapowiada trener Tiger Płock.\n\nTrzymamy kciuki za wszystkich zawodników i liczymy na kolejne medale!",
    "Nadejdzie przyśpieszenie na rynku kosmicznym. Grzegorz Brona: nowe inwestycje rozwijają się w segmencie obserwacji Ziemi [WYWIAD]": "Obserwacja Ziemi Nadejdzie przyśpieszenie na rynku kosmicznym. Grzegorz Brona: nowe inwestycje rozwijają się w segmencie obserwacji Ziemi [WYWIAD] Kacper Bakuła 26.09.2022 10:46 Drukuj\n\nPDF\n\n\n\n\n\nFot. Creotech via Twitter Facebook\n\nTwitter\n\nLinkedIn\n\nKopiuj link\n\nWyślij email Będziemy przeżywać interesujący okres w sektorze kosmicznym: pojawi się bardzo dużo różnych inicjatyw. Potem będą one częściowo gasnąć. Być może zaobserwujemy przejęcia na rynku satelitarnym - większe podmioty będą kupować mniejsze, które nie są w stanie wypracować odpowiedniej pozycji rynkowej - powiedział w wywiadzie dla redakcji Space24 Prezes Zarządu Creotech Instruments Grzegorz Brona. Dodał również, że wschodzące podmioty najwięcej mogą zarobić na usługach telekomunikacyjnych. Jednakże zwrócił uwagę na to, że stworzenie satelity obserwacji Ziemi jest znacznie prostszą czynnością. Łatwiej jest spółkom zacząć od obserwacji, a w przyszłości, kiedy zdobędą wiedzę i doświadczenie w operowaniu urządzeniem obserwacyjnym, być może przejść do sektora telekomunikacyjnego - podsumował Brona.\n\nReklama\n\nKacper Bakuła, Space24.pl: Panie Prezesie, pojawiają się różne zapowiedzi mówiące nam o tym, że w ciągu najbliższej dekady codziennie miałaby być wystrzeliwana jedna tona małych satelitów. Czy taki ruch jest możliwy?\n\nReklama\n\nGrzegorz Brona, Prezes Zarządu Creotech Instruments SA: Jedna tona małych satelitów to rzeczywiście dużo. W mojej opinii te założenia są nieco przeszacowane. Bierze się to z licznych przewidywań, studiów nad ilością powstających nowych startupów, liczbą nowych firm i zapowiadanych konstelacji, w szczególności tych dostarczających internet z orbity. Dlaczego tych? Ponieważ jest to najliczniejsza grupa, w której znajdziemy satelity tj. Starlink, OneWeb, a z kolei kilka innych firm zapowiada wykonanie podobnego ruchu.\n\nDrugim efektownym strumieniem, jaki się rozwinie, to urządzenia obserwacji Ziemi. Na tym polu zauważa się coraz więcej firm, które zapowiadają uruchomienie takich sieci. Rozważane są obserwacje w zakresie światła widzialnego, podczerwonego, aż po aktywne źródła obserwacji, czyli widmo radarowe.\n\nReklama\n\nCoraz więcej takich przedsiębiorstw się ujawnia, natomiast warto zadać sobie następujące pytanie: ile z nich na koniec dekady przetrwa presję konkurencyjności? Nie wystarczy tylko posiadać dobrą usługę, ale i zająć odpowiednią pozycję na rynku, a także nie dać się z niego wyeliminować. Mam wrażenie, że to, o czym mówią przewidywania, to jest raczej bazowanie bardziej na chęci branży, niż na możliwościach rynkowych, na chęci skomercjalizowania zdjęć satelitarnych, czy kanałów łączności telekomunikacyjnej.\n\nBędziemy na pewno przeżywać interesujący okres w sektorze kosmicznym: pojawi się bardzo dużo różnych inicjatyw. Potem będą one częściowo gasnąć. Być może zaobserwujemy przejęcia na rynku satelitarnym - większe podmioty będą kupować mniejsze, które nie są w stanie wypracować odpowiedniej pozycji rynkowej. W końcu, w latach trzydziestych zaobserwujemy kilka dużych podmiotów, które będą gigantami w zakresie zobrazowań satelitarnych, a rynek internetowy będzie zdominowany przez jeden, maksymalnie trzy podmioty. Na początku pewnie będziemy obserwowali tę wspomnianą tonę, niemniej w latach trzydziestych zostanie ona zmniejszona, gdyż nastąpią akwizycje na rynku kosmicznym i budowa hegemonów. Na początku lipca byliśmy świadkami przejęcia przez norweskiego giganta zbrojeniowego Kongsberg, litewskiej firmy NanoAvionics - producenta nanosatelitów. Moim zdaniem coraz częściej będziemy obserwować takie ruchy na rynku globalnym.\n\nReklama\n\nZ kolei skoro będą powstawały nowe inicjatywy, to co będzie źródłem tego przyśpieszenia? Dla przykładu weźmy rok 2012 i wstąpienie Polski do Europejskiej Agencji Kosmicznej – po tej dacie mieliśmy swoistą eksplozję w sektorze kosmicznym.\n\nImpuls bierze się z kilku przyczyn. Jedną z nich jest technologia – dochodzimy do poziomu, w którym można nabyć lub wyprodukować małe satelity za znacznie mniejsze pieniądze niż dawniej, jak to miało miejsce w latach dziewięćdziesiątych, czy wczesnych dwutysięcznych. Ten przełom technologiczny już się dokonał i pewnie będzie jeszcze dalej postępował w kierunku automatyzacji produkcji satelitów, czyli dalszego obniżania kosztów wysyłanych satelitów w przestrzeń kosmiczną. Z drugiej strony pojawia się coraz większa świadomość wykorzystania możliwości przestrzeni kosmicznej w zakresie obserwacji i telekomunikacji. Do tego wszystkiego, o czym wspomniałem, potrzebne są fundusze. Eksplozja startupów 10 lat temu spowodowana była wstąpieniem Polski do ESA i przypływem w sumie dość niewielkich funduszy na rynek polski, które w konsekwencji zasiliły projekty tych firm. Z kolei duże przedsiębiorstwa, które zarządzają lub mają zamiar zarządzać konstelacjami satelitarnymi nie patrzą już na Europejską Agencję Kosmiczną, tylko na rynek prywatny i fundusze typu Venture Capital i Private Equity. Sektor kosmiczny to kolejny trend, jaki pojawił się po trendzie internetowym i biomedycznym, stąd też uważam, że fundusze nie znikną w następnych latach, ale ich większość będzie pochodziła z rynku prywatnego.\n\nReklama\n\nJakiego typu satelitów możemy się spodziewać w nadchodzącej eksplozji nowych projektów?\n\nJak się spojrzy na podział strumieni finansowych przepływających przez sektor kosmiczny, to najwięcej można zarobić na satelitach telekomunikacyjnych. Ponad 80 proc. zysków w sektorze kosmicznym pochodzi właśnie z telekomunikacji, usług zapewniających zwiększenie przepustowości łączności, radia, telewizji satelitarnej pomiędzy półkulami, czy dostarczenia internetu z przestrzeni kosmicznej. I dlatego firmy takie jak SpaceX i Airbus z OneWeb, wspierają tego rodzaju przedsięwzięcia. Większość biznesu jest zainteresowana telekomunikacją, a nie obserwacją Ziemi.\n\nReklama\n\nTo dlaczego większość małych firm stawia na obserwację, a nie na telekomunikację?\n\nPewnie z tego powodu, że obserwacja Ziemi jest jednak o wiele prostsza. Nie wymaga dużych sieci satelitarnych, które są w stanie jednorazowo obsłużyć cały glob. Aczkolwiek obserwacja danego punktu na planecie może być przeprowadzana z mniejszym lub większym opóźnieniem, w zależności od tego, jak dużą konstelacją dysponujemy. Szerokopasmowa transmisja danych wymaga znacznie wyższych możliwości związanych z zasilaniem satelitów. To się wiąże ze znacznie większą masą satelitów, koniecznością budowy konstelacji i większym skomplikowaniem systemu kosmicznego, jak i odpowiednimi nakładami pieniężnymi. Łatwiej jest spółkom zacząć od obserwacji, a w przyszłości, kiedy zdobędą wiedzę i doświadczenie w operowaniu urządzeniem obserwacyjnym, być może przejść do sektora telekomunikacyjnego.\n\nReklama\n\nCzy możliwa jest konkurencja ze Starlinkami?\n\nNależy zastanowić się, czy trzeba konkurować ze SpaceX, czy może nie znaleźć innej, wolnej przestrzeni do działalności na rynku. Dodatkowo trzeba rozumieć ten rynek. Jakbyśmy mieli policzyć wydatki i koszty utrzymania konstelacji, zapewnienia odpowiedniego zapasu satelitów, prac deweloperskich, R&D, to nie do końca widzę, w jaki sposób biznes SpaceX miałby się spiąć budżetowo. Elon Musk oczywiście próbuje go utrzymać. Wydaje się jednak, że jeszcze przez długi czas będzie musiał do niego dokładać, chyba że ma dla nas jakąś niespodziankę i za kilka, kilkanaście lat Starlink stanie się w magiczny sposób dochodowy. Podejrzewam, że samo uruchomienie nowej rakiety SpaceX, Starship, nie wystarczy.\n\nReklama\n\nWracając do firm, które miałyby rywalizować ze SpaceX, musiałyby najpierw przeanalizować dokładnie model biznesowy tej spółki oraz zweryfikować swoją kondycję finansową. W system Starlink zostały włożone olbrzymie fundusze. To ryzyko dotyczy przede wszystkim tych przedsiębiorstw, które są spoza USA i nie będą mogły dostarczać armii amerykańskiej odpowiedniego medium transmisji danych. Bo Starlink w przyszłości zapewne takim medium dual-use się stanie.\n\nWiemy też, że w najbliższej przyszłości satelity będą raczej elementem składowym szerszej konstelacji. Czy będzie możliwe istnienie samotnych wilków?\n\nReklama\n\nNie zapominajmy, że łączność wciąż opiera się w większości na satelitach geostacjonarnych, które łączą się ze znaczną częścią Ziemi w jednym momencie. Jest też rozwijanych kilka projektów internetu z kosmosu, bazujących na satelitach rozmieszczonych na dużo wyższej orbicie niż Starlinki. W tym momencie, na orbicie geostacjonarnej potrzebne jest zaledwie kilka takich urządzeń, żeby zapewnić internet na powierzchni Ziemi. Zapewne taniej niż robi to Elon Musk, jednakże z pewnym ujemnym aspektem związanym z opóźnieniem. Powiedzmy, że dla większości zastosowań, opóźnienie rzędu 100 ms nie jest aż tak niebezpieczne, ale dla osób grających zawodowo w gry komputerowe byłoby to nie do pomyślenia. Natomiast dla większości ludzi nie jest to wartość, która utrudniłaby istotnie życie. Podsumowując – jest sporo firm myślących o internecie z kosmosu, natomiast bardziej w kontekście kilku sztuk satelitów umieszczonych na dalekiej orbicie.\n\nZ drugiej strony mówimy o satelitach związanych z obserwacjami pogodowymi. Umieszcza się je odpowiednio daleko, tak aby przez cały czas obserwowały dany fragment Ziemi. Mówimy też o bardziej specjalistycznych satelitach obserwujących dany fragment Ziemi, które nie potrzebują rozdzielczości przestrzennej rzędu kilkudziesięciu centymetrów, ale raczej kilku metrów. Mamy w tej kategorii chociażby instrumenty, które mierzą temperaturę na powierzchni Ziemi. Orbita geostacjonarna jest daleką orbitą, gotową do zagospodarowania, z dokładnością do dostępnej przestrzeni, przez szereg różnych podmiotów.\n\nReklama\n\nJeśli chodzi o te bliższe satelity, które orbitują na LEO, nad powierzchnią Ziemi i dość szybko znikają znad danego punktu, to należy zadać sobie pytanie, czy w przyszłości znajdzie się zastosowanie dla niewielkich grup 1, 2 lub 5 sztuk jednostek. Myślę, że byłoby możliwe ich zagospodarowanie, chociażby na rzecz usługi, która nie wymagałaby częstego odświeżania, ale wymagałaby zebrania danych raz na tydzień. Wtedy jak najbardziej takie pojedyncze sztuki wchodziłyby w grę.\n\nJakie mogłyby być to usługi? Pewnie związane z obrazowaniem na konkretnej długości fali, polegające na wykrywaniu zmian i aktywności telekomunikacyjnej, np. SIGINT, czyli rozpoznawania emisji fal radiowych z powierzchni Ziemi. Mogłyby to być również satelity związane z obserwacjami i monitoringiem zmian klimatycznych, czy też zanieczyszczeń w atmosferze, które trwają w niej przez dłuższy czas. W końcu, wszystkie satelity naukowe przeznaczone zarówno do obserwacji Ziemi, jak i obserwacji sfery niebieskiej.\n\nReklama\n\nTak na dobrą sprawę nie da się jednoznacznie powiedzieć, która z orbit – geostacjonarna czy niska – byłaby lepsza dla firm kosmicznych, tylko każda ma swoje wady i zalety dla konkretnych zastosowań.\n\nDokładnie, każda z orbit ma swoje plusy i minusy. Warto zauważyć, że jest jeszcze orbita pośrednia, tzw. MEO – średnia orbita okołoziemska, na której operują satelity związane chociażby z nawigacją. Na niej wiele obiektów pozostaje jednocześnie dość wysoko ponad horyzontem przez długi czas, a to pozwala zapewnić sygnał związany z nawigacją. Nad zejściem z orbity pośredniej na niską zaczęła właśnie pracować ESA (koncept LEO-PNT), która robi przegląd rynku pod kątem znalezienia przyszłych dostawców i oferentów takich jednostek. My także bierzemy udział w tych pracach. Oczywiście, model o którym wspomniałem wiązałby się z umieszczeniem większej ilości urządzeń na niskiej orbicie, ale nawigacja z LEO byłaby tak samo skuteczna jak z MEO.\n\nReklama\n\nCzy rynek Space 4.0 nadąży za produkcją, uwzględniając przewidywany wzrost ilości małych satelitów?\n\nCreotech Instruments stawia na to, że zapotrzebowanie na małe satelity będzie rosło rzeczywiście szybciej niż możliwości produkcyjne przez firmy natywne, czyli takie, które chcą operować daną konstelacją. Jest to szansa dla dostawców zewnętrznych.\n\nReklama\n\nRozwój zdolności produkcyjnych zależy od wielu czynników, w tym zdolności produkcyjnych elektroniki. Ostatnio obserwujemy istotne komplikacje związane z łańcuchem dostaw z Chin lub innych miejsc Dalekiego Wschodu, co zostało spowodowane najpierw COVID-19, a teraz wojną w Ukrainie. Stąd między innymi Unia Europejska spogląda w kierunku uniezależnienia produkcji małych satelitów i ewentualnego wypełnienia luk łańcucha wartości na terenie Europy. Są rozwijane i uruchamiane specjalne projekty i programy, m.in. w ramach European Defence Fund, które mają zapewnić bezpieczeństwo technologiczne UE. Podobne programy działają też w Stanach Zjednoczonych i innych miejscach na świecie, które stawiają na stabilność działalności w przestrzeni kosmicznej.\n\nCzy wojna na Ukrainie dotknęła segment nano i małych satelitów?\n\nReklama\n\nW przypadku dużych jednostek, opóźnienie rzędu dwóch, trzech miesięcy w dostawie komponentów elektronicznych może być zminimalizowane przesunięciami w innych miejscach w projekcie. Mówimy tutaj o przedsięwzięciach trwających kilka lat, zaś jeśli o małych satelitach, to muszą one być produkowane znacznie szybciej. Wyzwania są zatem różne, natomiast na koniec oba segmenty zmagają się z problemem dostępności do komponentów. Jest to mniejszy kłopot dla dostawców pojedynczych sztuk satelitów, gdy w znacznej mierze komponenty elektroniczne pochodzą nie od dostawcy seryjnego, a od natywnego z danego kraju, który wytwarza niewielką liczbę części. Trzeba zdawać sobie sprawę z tego, że producenci małych satelitów bazują na elementach typu COTS, czyli komponentach o znacznie mniejszych wymaganiach technologicznych, kosmicznych. W związku z tym muszą często rywalizować z odbiorcami takich samych komponentów, chociażby z sektora samochodowego bądź innych, mających pierwszeństwo u dużych dostawców elektroniki.\n\nKiedy może zatem nadejść poprawa sytuacji?\n\nReklama\n\nPrzewidywania są takie, że w pierwszej połowie 2023 roku może nastąpić odwrócenie trendu, z uwagi na to, że dostawcy z Azji – z Malezji, Wietnamu, Japonii i kilku mniejszych krajów, dostrzegli problem i zaczęli budować nowe linie produkcyjne, fabryki, które mają zmniejszyć problemy z komponentami. Może się w pewnym momencie okazać, że pod koniec 2023 roku zaleją nas komponenty i pojawi się zjawisko nadpodaży. Wówczas jest szansa na spadek ich cen.\n\nCzy to będzie dobry moment na rozwinięcie się działalności kolejnych startupów i inwestycji kosmicznych?\n\nReklama\n\nNaturalnie będzie to moment na rozwinięcie skali działalności firm, które potrzebują komponentów mechanicznych i elektronicznych do swojej działalności. Jak wiadomo, sektor kosmiczny jest bardzo złożony – mamy firmy produkujące hardware, jak i software. Zwiększony dostęp do komponentów tych pierwszych, może pozytywnie wpłynąć na firmy dostarczające oprogramowanie dla przedsiębiorstw produkujących sprzęt elektroniczny do satelitów. Wydaje się, że ten pozytywny impuls doprowadzi do zwiększenia skali działalności istniejących firm.\n\nCzy możliwe będzie przeniesienie produkcji z Azji do Europy, np. do Polski?\n\nReklama\n\nUnia Europejska dostrzegła problemy z dostępnością dość strategicznych materiałów dla elektroniki kosmicznej, użytkowej jak i wojskowej. W tym momencie są duże ramowe programy, m.in. Chips Act lub Optoelectronics Act, które mają zabezpieczyć w przyszłości Unię Europejską przed wstrzymaniem dostaw elektroniki. Istotny jest pakiet programów mających wesprzeć powstawanie europejskich spółek dostarczających chipów, np. FPGA, bądź innych komponentów wymaganych dla produkcji kosmicznej i nie tylko. Od półtora roku UE zaczęła już realizację tych programów.\n\nOdnoszę wrażenie, że w niedalekiej przyszłości dalej w znacznym stopniu wzrośnie waga tej grupy projektów, co jest spowodowane wydarzeniami w Ukrainie. Widzimy, że niezależność technologiczna w produkcji assetów wojskowych i podwójnego zastosowania jest jak najbardziej mile widziana.\n\nReklama\n\nW jakiej perspektywie czasowej UE planuje się uniezależnić w procesie produkcji elektroniki?\n\nMoże to nastąpić za dekadę, ewentualnie w niewiele dłuższej perspektywie. Na przykład praca nad strukturami w samym krzemie to duże wyzwanie dla Europy i tutaj będą lokowane duże środki na produkcję chipów. W tej chwili ESA wspiera działania powiązane z europejskimi FPGA, czyli reprogramowalnymi chipami wykorzystywanymi m.in. w przemyśle kosmicznym. Pierwsze takie europejskie układy już powstały i UE sponsoruje kilka programów mających przygotowywać oprogramowania dla tego rodzaju chipów i badania ich pod kątem możliwości użytkowania w przestrzeni kosmicznej. Sądzę, że w ciągu dekady dużo się zmieni. Jednak na bardziej masową produkcję w UE trzeba pewnie będzie poczekać dłużej.\n\nReklama\n\nCzy kiedykolwiek będzie możliwe zastąpienie w stu procentach chińskiej elektroniki europejską?\n\nMyślę, że to jest realny temat. Europejczycy są w stanie opracować od strony technologicznej równie dobre, jeśli nie lepsze, chipy niż Chińczycy, czy Amerykanie. Nie jesteśmy w tyle, nasi inżynierowie bardzo często opracowywali systemy, które w Chinach były następnie produkowane na skalę masową. Kwestia otwarta to budowa odpowiednich linii produkcyjnych, zaplecza maszynowego, które jest dość drogie i wymagające. Do tej pory było takie nastawienie: po co to budować, skoro można wziąć dużo taniej komponenty z Chin. W tej chwili zmienia się spojrzenie Unii Europejskiej. Przede wszystkim potrzeba nam inwestycji w infrastrukturę, a trochę mniej w know-how, które już w znacznej mierze posiadamy.\n\nReklama\n\nCzy w Polsce będzie możliwe jeszcze większe rozwinięcie możliwości produkcyjnych małych satelitów?\n\nCreotech Instruments uruchamia kolejne linie produkcyjne. Jeżeli zauważymy, że jest odpowiednie zapotrzebowanie i pokrycie tych linii produkcyjnych zleceniami, to zdecydujemy się na dalsze inwestycje. Już teraz mamy dwie linie produkcyjne w Piasecznie, rozważamy zakup trzeciej i budowę nowego clean roomu integracyjnego. Spoglądamy na rynek, dostępność komponentów i na moment, gdy będziemy mogli przeprowadzić stosowne inwestycje.\n\nReklama\n\nJak się spółka odnosi wobec własnych planów na najbliższą dekadę?\n\nCreotech Instruments już w 2016 roku przeanalizował różne nisze technologiczne powiązane z satelitami. Z jednej strony wydawało nam się, że wchodzenie w niszę nanosatelitów, tych najmniejszych jednostek rzędu kilku kilogramów, może wiązać się z niepowodzeniem. Rynek mógł być już wtedy przesycony. Jest dużo dobrych firm, które oferują nanosatelity na rynku globalnym i konkurują już właściwie jedynie ceną.\n\nReklama\n\nZ drugiej strony nie chcieliśmy konkurować z podmiotami typu Airbus, Thales czy Maxar, ponieważ nas na to nie stać. Czas potrzebny na osiągnięcie tego typu jakości, systemów kosmicznych, jakie oferują te firmy jest liczony w dziesiątkach lat. Dlatego wybraliśmy ścieżkę pośrednią. Zrezygnowaliśmy z nanosatelitów, ale nie zdecydowaliśmy się też na wejście w świat dużych satelitów. Wybraliśmy niszę w postaci mikro satelitów, czyli obiektów o masie od 10 do 100 kg, która nie była zajęta przez wiele podmiotów. Nie musieliśmy też konkurować z dużymi, bardzo doświadczonymi firmami, które nie były jeszcze zainteresowane wejściem w ten obszar.\n\nCzas pokazał, że to był dobry wybór, ponieważ od 2017 roku rozwijamy platformę HyperSat, która zadebiutuje w IV kwartale 2023 roku, przy okazji wyniesienia pierwszego mikrosatelity ,,EagleEye''. Mam nadzieję, że pokażemy jasno, że jesteśmy w stanie budować takie jednostki satelitarne, które są rzeczywiście dostosowane do wymagań rynkowych, czyli odpowiadają na potrzeby w telekomunikacji oraz zastosowaniach obserwacyjnych. Patrzymy też coraz szerzej w kierunku nawigacji. Razem z ESA jesteśmy w trakcie dialogów technicznych.\n\nReklama\n\nW nawiązaniu do Pańskich słów chciałbym pozostać na chwilę przy kwestii przejmowania mniejszych firm przez większe. Czy tak mogłoby się też zdarzyć np. z Creotech Instruments?\n\nCreotech Instruments otrzymywał w przeszłości oferty wykupienia przez dużych graczy zagranicznych, w tym europejskich, czy amerykańskich. Do tej pory byliśmy bardzo wstrzemięźliwi, nawet jeśli chodzi o pewne udziały w spółce, a niekoniecznie przejęcie pakietu kontrolnego przez firmy zagraniczne. Chcemy dostarczać sprzęt i elektronikę wszystkim chętnym na rynku, a nie wiązać się z jednym graczem. Chcemy być w miarę neutralni i dostarczać swoje produkty do Europy, Azji, Afryki, i obu Ameryk bez żadnych ograniczeń i kontroli, wynikającej z posiadania akcji przez zagraniczne podmioty.\n\nReklama\n\nOczywiście współpracujemy na rynku międzynarodowym z Airbusem, Thalesem, OHB, Maxarem i szeregiem innych firm. Jednak jest to dalej współpraca na poziomie czysto komercyjnym, a nie własnościowym. Podsumowując, naszym dążeniem jest stworzenie podmiotu, który będzie jednym z głównych, jeśli nie głównym graczem w Europie Centralnej, związanym z technologiami kosmicznymi.\n\nCzy można przewidzieć, jakie będą zdolności produkcyjne platformy HyperSat w najbliższych latach?\n\nReklama\n\nW 2025 roku planujemy osiągnięcie zdolności produkcyjnej na poziomie przynajmniej 10-20 platform rocznie. Oznaczałoby to otwarcie dziesięciu równoległych gniazd produkcji. To jest coś, w co celujemy, by mieć zapotrzebowanie na przynajmniej właśnie taką liczbę niewielkich, kiludziesięcio kilogramowych satelitów. Oznaczałoby to też obsługę dwóch lub trzech niewielkich konstelacji satelitarnych.\n\nPlatforma Hypersat była od początku projektowana w taki sposób, by być platformą wielomisyjną i wielofunkcyjną. Wymagania związane z teleskopem są inne niż te związane z transferem danych, telekomunikacją. Poprzez modułowość jesteśmy w stanie wymienić tylko jeden podsystem, związany z zasilaniem, a reszta systemu pozostaje taka sama – system kontroli położenia, komputera pokładowego, dystrybucji mocy, a zwiększamy na przykład możliwość przechowywania energii elektrycznej w bateriach na pokładzie. Od samego początku projektowaliśmy platformę tak by w całości była wielofunkcyjna. W związku z tym nie ma potrzeby przystosowania linii produkcyjnej pod konkretnego satelitę.\n\nReklama\n\nOczywiście, czasem jest potrzeba zbudowania nieco większego lub mniejszego satelity, lecz mówimy tutaj o systemach wsparcia montażu AIT (Assembly, Integration and Test) takich obiektów. Inne wymagania są przy budowie satelity 10 kg a inne przy budowie 100 kg satelity. Chodzi o stabilność jednostki w trakcie montażu.\n\nCo można powiedzieć o współpracy międzynarodowej?\n\nReklama\n\nWyraźnie spoglądamy w kierunku Stanów Zjednoczonych. Do tej pory nasza działalność w tym obszarze była bardzo mocno ograniczona z uwagi na nie posiadanie oddziału na terenie USA. Współpracujemy z Amerykanami, dostarczamy elektronikę do wielu instytucji naukowych i dla wielu firm amerykańskich, natomiast nie posiadamy tam jeszcze przedstawicielstwa które byłoby dla nas wsparciem. Planujemy to zmienić.\n\nJeśli chodzi o inne kierunki to oczywiście Azja jest naszym głównym celem. Jest też sporo krajów, do których zaczęliśmy docierać – w tym wspomniana Malezja, jak i państwa porównywalne do niej wielkością i potencjałem.\n\nReklama\n\nWracając jednak do samej Malezji, prowadzimy obecnie dyskusje z jej przedstawicielami na kilku poziomach powiązanych ze współpracą z jednostkami naukowo-badawczymi, z MYSA (Malezyjską Agencją Kosmiczną), ale też nawiązaliśmy relacje z komercyjnymi spółkami malezyjskimi, które planują uruchomienie w przyszłości niewielkich systemów satelitarnych.\n\nJak Giełda Papierów Wartościowych wpłynie na działalność spółki?\n\nReklama\n\nMam nadzieję, że GPW w pozytywny sposób wpłynie na spółkę. Jednym z ważnych aspektów, które już się wydarzyły, jest dołączenie do akcjonariatu naszej firmy renomowanych funduszy OFE oraz TFI. Abstrahując jednak od tego, to giełda wymusza stworzenie pewnej struktury korporacyjnej w spółce – musimy znacznie bardziej wzmocnić struktury organizacyjne, które muszą być dostosowane do Głównego Rynku GPW. Zbudowanie takich struktur bardzo pozytywnie wpłynie na funkcjonowanie firmy, zarówno od strony kontrolingu, projektów, i możliwości pozyskania nowych zleceń, także przy kolejnych współpracach międzynarodowych.\n\nCzego możemy się dalej spodziewać?\n\nReklama\n\nNasz cel jest związany z zamknięciem rozwoju technologii, czyli przetestowaniem platformy HyperSat. Aktualnie stawiamy na to największy nacisk. To jest punkt, w którym rzeczywiście siadamy do pianina i nie gramy prostego utworu, lecz dzieło Chopina. Nawet jeśli jest to miniatura, to wystarczy, aby pokazać, że nasza technologia jest rzeczywiście dojrzała.\n\nNatomiast jeśli chodzi o strukturę korporacyjną, to tak jak już wspomniałem, idziemy w kierunku otwarcia przedstawicielstwa w USA. Będziemy też chcieli być widoczni bardziej na rynku Europy Zachodniej – tam też docelowo planujemy utworzyć placówkę. Obecnie toczą się dyskusje nad docelowym krajem. Mamy też zamiar wzmocnić swoją pozycję na rynku Dalekiej Azji.\n\nReklama\n\nDziękuję bardzo za rozmowę.",
    "Bolec.Info: Sprzedali wszystko i wyruszyli w świat. Gdzie jest dzisiaj rodzina z Bolesławca?": "Tylko na Bolcu\n\n12 września 2022r. godz. 13:39, odsłon: 12630, Patrycja Kozak\n\nSprzedali wszystko i wyruszyli w świat. Gdzie jest dzisiaj rodzina z Bolesławca?\n\nKamila i Mariusz Kozakowie wraz córkami postanowili rzucić wszystko i zwiedzić świat. Odwiedzili już ZEA, Indie, Malediwy, Malezję i Tajlandię. Oto historia ich podróży.\n\nTytusińscy w Dubaju (fot. Tytusińscy)\n\nRodzina Kozaków z Bolesławca postanowiła kompletnie odmienić swoje życie i udać się w podróż dookoła świata. Historię Tytusińskich, bo tak się nazwali, i informacje o ich przygotowaniach do wyprawy, opisaliśmy na początku sierpnia w artykule \"Sprzedali majątek i ruszyli w podróż dookoła świata\"\n\nMiesiąc temu, gdy pisaliśmy powyższy artykuł, rodzina była jeszcze na początku swojej wielkiej przygody, którą rozpoczęła w Dubaju. Dzisiaj bolesławianie mają za sobą już pięć zwiedzonych krajów, w tym Zjednoczone Emiraty Arabskie, Indie, Malediwy, Malezję, a obecnie przebywają w Tajlandii, gdzie planują osiąść na dłużej.\n\n- W podroży zależy nam najbardziej na tym, żeby nasze dzieci zdobywały doświadczenie i przeżywały wiele wspaniałych przygód. W części pierwszej naszej podróży, nie mogło ich zabraknąć - napisał nam Tytusiński.\n\nOd widoków z najwyższego budynku świata, po nurkowanie z rekinami i wędrówki po najstarszym lesie tropikalnym na świecie. O wspaniałych przygodach jego rodziny opowie Wam Mariusz Kozak:\n\nZjednoczone Emiraty Arabskie\n\nNajciekawszą przygodą była podróż na pustynię Al Marmoom, gdzie mieliśmy okazję, między innymi przejechać się terenówką po\n\nwydmach, pojeździć na wielbłądach i spróbować sandboardingu. Kolejne dni spędziliśmy na zwiedzaniu Dubaju, jego nowatorskich i ambitnych rozwiązań architektonicznych. Zwiedziliśmy Burdż Chalifa, Dubaj Marina, palmę Jumeirah, promenadę i plażę, Burdż Al Arab i muzeum przyszłości. Poza zwiedzaniem bardzo pozytywnie zaskoczyli nas bardzo uprzejmi i zawsze skorzy do pomocy ludzie. Jedynym utrapieniem były\n\nwysokie temperatury, codziennie przekraczające 40 stopni w cieniu. Pobyt oceniamy bardzo wysoko i polecamy to miejsce na podróże.\n\nFot.: Tytusińscy.\n\nFot.: Tytusińscy.\n\nIndie\n\nKolejnym krajem, do którego się udaliśmy były Indie. Odbieramy Indie jako kraj kontrastów społecznych i gospodarczych. Było widać bogactwo, ale i olbrzymią biedę. Syf na ulicach, mnóstwo bezdomnych, krowy chodzące po ulicach, auta jeżdżące pod prąd na autostradzie, zero zasad. Dla nas Europejczyków, żyjących w poukładanym i pełnym procedur świecie było to zderzenie bardzo szokujące. Skupiliśmy się jednak na tym, żeby wyciągnąć jak najwięcej dla siebie. Zwiedziliśmy Świątynię Lotosu w New Dehli, Czerwony Port w Agrze oraz majestatyczny Taj Mahal, który zrobił na nas największe wrażenie. Budowany był przez 22 lata, przez 22 tysiące robotników. Główny plac jak i obiekt naszpikowany jest symboliką, a każda nawet najmniejsza rzecz została wybudowana w bardzo przemyślany sposób. Np. na głównym placu znajdują się 4 parki, każdy z nich ma jeszcze po 4 mniejsze parki (4 to święta liczba w religii muzułmańskiej), więc łącznie parków jest 16. Wszystkie zdobienia zostały wykonane ręcznie przez rodzinę, która zajmuje się renowacją do dzisiaj (już 7 pokolenie).\n\nFot.: Tytusińscy.\n\nFot.: Tytusińscy.\n\nMalediwy\n\nKolejnym etapem były przepiękne, słynące z rajskich plaż Malediwy. Zwiedziliśmy tu główna wyspę Male oraz kilka okolicznych wysp. Tu przeżyliśmy też super przygody, które lubimy najbardziej. Dzieci miały okazję nurkować z rekinami, karmić płaszczki, pływać superszybką łodzią, skakać z dachu statku do oceanu. Widzieliśmy też duże stado delfinów i ogromnego wieloryba z małym, który był równie\n\nogromny.\n\nNajbardziej ekscytujące i zarazem przerażające było pływanie z rekinami. Jak dowiedzieliśmy się, że jest tutaj taka możliwość, to dwa razy się nie zastanawialiśmy. Wszyscy od razu byli na tak. Łódź zatrzymała się na środku oceanu. Mało tego, rekiny miały nawet 2 metry i w\n\ndodatku były karmione surowymi rybami. Kazali zakładać płetwy, maski i wyskakiwać. Dostaliśmy tylko wskazówki, żeby trzymać rączki blisko ciała i nie wpływać w środek ich żerowiska. Momentalnie początkowy zapał nam ostygł. Popatrzyliśmy się na siebie, na rekiny i znowu na siebie.\n\nParsknęliśmy śmiechem. Przecież jak? One są duże, za duże? Jedzą surowe ryby? Interesują się naszymi rączkami, skoro mamy je chować? A na dodatek przecież to dzikie zwierzęta, co dla nich za różnica, czy na obiad zjedzą rybę czy jakaś cześć naszego ciała?\n\nJednak po krótkim czasie namysłu, zdecydowaliśmy się wejść do wody.\n\nNiesamowite przeżycie, które na pewno jeszcze kiedyś powtórzymy. Zuzia po wyjściu powiedziała, że jest to moment, w którym nauczyła się, że wszystkie lęki w życiu może zwyciężyć i że w naszej podróży chce próbować jak najwięcej nowych rzeczy.\n\nMaja powiedziała, że po tym dniu nie będzie się bała przełamywać własnych, kolejnych barier.\n\nTakie słowa, to miód na serce rodziców. Jesteśmy z nich mega dumni.\n\nFot.: Tytusińscy.\n\nFot.: Tytusińscy.\n\nMalezja\n\nPo Malediwach udaliśmy się w kierunku Azji środkowo-wschodniej, a mianowicie do Malezji. Kraj nam się bardzo podobał, nowoczesny, zadbany. Zwiedziliśmy miasto Kuala Lumpur. Ale nie o to chodzi w naszej podroży. Tu znowu wybraliśmy się na emocjonujące nas przygody. Między innymi, odwiedziliśmy najstarszy las tropikalny na świecie, który jest domem dla niektórych rzadkich ssaków, takich jak tygrys malajski i\n\nsłoń azjatycki. Gatunki znalezione w parku obejmują tysiąc roślin, 150 tysięcy owadów, 25 tysięcy bezkręgowców, 675 ptaków, 270 gadów, 250 ryb słodkowodnych i 200 ssaków w parku narodowym, w tym niektóre z nich są rzadkie lub rodzime dla Malezji.\n\nOdwiedziliśmy również wioskę Tersik i zamieszkujący w niej lud. Jest to jedno z trzech tubylczych plemion zamieszkujących Malezję i jedyne, które wpuściło do swoich wiosek naszą cywilizację. Widać to chociażby po ubiorze. Niemniej jednak dalej dżungla jest dla nich domem i są w niej samowystarczalni. Nie korzystają ze szpitali, szkół, supermarketów. Już od małego są nauczani polowania i medycyny naturalnej.\n\nCiekawostką jest fakt, że ich dzieci wychowywane są całkowicie inaczej niż w naszych domach. Dla przykładu już 4-5 letnie dzieci wspinają nawet 15-20m na drzewa, zapuszczają się w dżungle w celu pozyskania pożywienia, pływają w rzece i odpływają nawet na 2 km, żeby później pod prąd wrócić do wioski. Wychowują swoje dzieci w myśl zasady, jeśli chcesz coś robić to rób. Ma to na celu od małego\n\nnauczyć przetrwania w dżungli. Nie wyznają żadnej ze znanych nam religii, ale wierzą w piekło i niebo.\n\n\n\nPoza tym, widzieliśmy wspaniały pokaz największej kolonii świetlików na świecie w Kuala Selangor, a dla dzieci największą atrakcją było karmienie małpek.\n\nFot.: Tytusińscy.\n\nFot.: Tytusińscy.\n\nFot.: Tytusińscy.\n\nFot.: Tytusińscy.\n\nJak wiemy rozpoczął się rok szkolny, jednak rodzina Tytusińskich nie zamierza wracać z tego powodu do domu. Ich córki, 5 września rozpoczęły naukę poprzez Centrum Nauczania Domowego, a Mariusz wraz z żoną pracują zdalnie. Teraz podróże będą dostosowane do ich obowiązków i grafiku, dlatego też Tajlandia stała się ich tymczasowym domem, jednak nie rezygnują z dalszej podróży\n\nPo około miesiącu dotarliśmy do Tajlandii, gdzie zamierzamy założyć swoją osadę. Kraj jest piękny i jest tu mnóstwo miejsc, które chcielibyśmy Wam pokazać ze swojej perspektywy. Będą też ciekawe przygody, które kochamy najbardziej. A w międzyczasie zamierzamy podróżować po pobliskich krajach takich jak Kambodża, Indonezja, Filipiny, Wietnam, Brunei. To będzie drugi etap naszej podróży.\n\nJeśli chodzi o trzeci etap to mamy dwa plany. Pierwszy to Korea Południowa i Japonia. W Japonii chcemy zagościć na dłużej i przemierzyć kraj od Sapporo po Okinawę, w większości szybką koleją Shinkansen. Drugi plan to Australia, Nowa Zelandia kamperem, a także kraje Oceanii.\n\nSzaloną podróż rodziny z Bolesławca możecie śledzić też w mediach społecznościowych. Na Instagramowym profilu @tytusinscy_mozesz_wszystko, znajdziecie więcej opisów i zdjęć.\n\nMedia społecznościowe chcemy prowadzić dla Was, żebyście mogli się czegoś nauczyć z naszych przygód, zainspirować do zmiany, dać siłę do działania i przekraczania swoich stref komfortu w celu realizacji własnych marzeń. Chcemy na własnym przykładzie pokazać, że wszystko jest w życiu możliwe i nigdy nie można się poddawać. W związku z tym, na kilka miesięcy przed konkretnym planowaniem, zwrócimy się do Was z prośba o informacje co byście bardziej chcieli zobaczyć. Miłe będzie, jeśli osoby zainteresowane naszą przygodą skrobną w komentarzu co chciałyby zobaczyć w pierwszej kolejności.\n\nTeraz serdecznie dziękujemy osobom, które są z nami. Motywujecie nas mocno do dalszego działania. Tych, których jeszcze nie ma, zapraszamy na pokład. Gorące pozdrowienia od Tytusińskich! Pamiętajcie, możecie wszystko!",
    "Morze Południowochińskie. Teren przyszłej wojny?": "Gdyby z Morza Południowochińskiego stworzyć grę strategiczną z podziałem stref wpływów, na mapie musiałyby się pojawić: Wietnam, Malezja, Tajwan, Filipiny, Burnei i - przede wszystkim - Chiny. Jako gracze poboczni - z własnymi interesami i tendencją do zachowania neutralności regionu - wystąpiłyby Stany Zjednoczone i Australia. Jej stawka, a więc również ryzyko, byłyby ekstremalnie wysokie. Zwłaszcza, że akcję należałoby zagęścić do około 100 wysp i raf koralowych rozsianych na obszarze 425 tys. km2, czyli malowniczego archipelagu Spratly, umiejscowionego w jednej trzeciej drogi między filipińską Palawaną, a południowym wybrzeżem Wietnamu.\n\nReklama\n\nOczywiście niczego nie musimy sobie wyobrażać, ponieważ ten spór - w sposób bardzo namacalny - mobilizuje państwa regionu od dekad. Choć Spratle wydają się leżeć \"po środku niczego\" i nigdy nie były zamieszkałe na stałe, przez ten czas zmilitaryzowano 45 wysepek oraz - tutaj mowa o Chinach - usypano kolejnych siedem. W jakim celu Pekin wydaje miliardy dolarów na powiększanie swojego terytorium? Odpowiedź wydaje się prosta - wpływy, handel i surowce.\n\nStawka większa niż ropa\n\nCofnijmy się do roku 1968, gdy Ministerstwo Geologii i Zasobów Mineralnych Chińskiej Republiki Ludowej ogłosiło, że badania przeprowadzone w regionie Wysp Spartly potwierdziły przypuszczenia o ich istotnym znaczeniu ekonomicznym. Jak szacowano, ponad 17,7 mld ton ropy i gazu ziemnego znajduje się pod okolicznymi wodami, czekając na wydobycie. To potencjał zasobów przewyższający Kuwejt. Choć amerykańskie statki pomiarowe wysłane niedługo później ostudziły entuzjazm, zasoby naturalne szacowane na 11 mld ton ropy i trudne do oszacowania ilości gazu, nadal stanowiły jedne z większych złóż na świecie. Rozległość obszaru nieznacznie ustępującego wielkością Francji oraz konieczność jego dokładnego przebadania, zaostrzyły jedynie apetyty okolicznych państw.\n\nMając świadomość stawki, w przeciągu pięciu lat Filipiny oraz Wietnam obsadziły swoimi żołnierzami oraz zamontowały instalacje wojskowe na ośmiu wyspach. Pierwsze skorzystały na tym Filipiny, które w 1976 r. w rejonie Spartly odkryły pokaźne złoża ropy, do dzisiaj stanowiące ponad 15 proc. całego zużycia paliwowego w tym kraju. Kiedy w latach 90. do gry wkroczyły amerykańskie, chińskie i wietnamskie spółki naftowe, wzajemnie depcząc sobie po piętach, sytuacja zaczęła się gmatwać, umacniając fundamenty już istniejącego, pełzającego konfliktu.\n\nZdjęcie ASIA MARITIME TRANSPARENCY INITIATIVE / Wyspa Duncana / materiały prasowe\n\nMoże Południowochińskie to nie tylko potencjał wydobywczy ropy i gazu, ale przede wszystkim jedno z największych i najbardziej zatłoczonych łowisk, które na przestrzeni niespełna 25 lat zwiększyło swój udział w globalnych połowach z 8 do 35 proc. Nie bez powodu przez region ten przechodzi też najbardziej ruchliwa trasa żeglugowa kontynentu, łącząca Singapur z Azją Wschodnią. Szacuje się, że przez Wyspy Spartly przepływa ponad 300 jednostek, połowa aktywnych supertankowców i 25 proc. światowego transportu ropy naftowej. To ponad trzy razy więcej niż przez Kanały Sueski i Panamski razem wzięte.\n\nNa Morzu Południowochińskim niejednokrotnie dochodziło tam do starć, również tych militarnych. Najkrwawsze z nich miało miejsce w roku 1988, kiedy w wyniku konfrontacji patrolu wietnamskiego z okrętami wojskowymi Chin na dno poszły dwa wietnamskie transportowce, na pokładzie których zginęło ponad 70 marynarzy. Chińczycy nie ujawnili swoich strat, ale faktem jest, że niedługo po bitwie zajęli kolejnych 6 wysp archipelagu.\n\nSztuczna wyspa zamiast lotniskowców\n\nAmbicje Chin na tym się jednak nie skończą i choć przespały one pierwszy okres militaryzacji Spartly zakończony w 2002 roku na mocy \"Deklaracji o postępowaniu na Morzu Południowochińskim\", Państwo Środka nadrabia zaległości w zastraszającym tempie, po prostu ignorując wcześniejsze umowy międzynarodowe. Można powiedzieć, że robi to na wyjątkowo chińską skalę, z niewielkich atoli, usypując wyspy tam, gdzie dostępu nie mają inne państwa regionu.\n\nZdjęcie Rafa Fiery Cross, sztucznie usypana przez Chińczyków w latach 2015-2017 / Wikimedia / materiał zewnętrzny\n\nPrędkość i skala chińskich działań na obszarze Południowej Rafy Johnsona, od przynajmniej pięciu lat budzi niepokój nie tylko ekologów, ale przede wszystkim Stanów Zjednoczonych, które w działaniach Pekinu widzą poważne naruszenie równowagi sił na Morzu Południowochińskim. Nie zważając na ostrzeżenia Waszyngtonu, Pekin ogłosił, że proces tworzenia sztucznych wysp - usypywanych przez specjalne statki (w tym liczący 126 metrów \"Tian Jing Hao\"), które wysysają piasek z dna morza i przenoszą go na rafę - powoli dobiega końca. Po tym czasie cała uwaga zostanie skupiona na działalności konstrukcyjnej i ich zagospodarowaniu. O ile sama wyspa stanowi atut geostrategiczny, o tyle \"uzbrojona\" w systemy radarowe, port, lądowiska dla helikopterów i pasy startowe - jest istotnym wkładem w potencjał militarny danego państwa. Kosztem i siłą rażenia porównywalnym z lotniskowcami wyposażonymi w napędy jądrowe.\n\nAmeryka określa swoje stanowisko związane z działalnością Pekinu na Morzu Południowochińskim jako \"trzy razy 'nie'\". Stany Zjednoczone sprzeciwiają się usypywaniu nowych wysp, stawianiu na nich jakiejkolwiek infrastruktury, a przede wszystkim instalacji wojskowych. Pomimo sprzeciwu, prace nad nowymi projektami nieustannie trwają. Zachód nie jest jednak bierny. Na przełomie sierpnia i września 2022 r. Amerykanie wraz z Kanadą i Japonią przeprowadzili serię ćwiczeń morskich pod kryptonimem Noble Raven 22, które obywały się również na wodach międzynarodowych Morza Południowochińskiego. Wzięło w nich udział sześć jednostek, w skład których wchodziły niszczyciele oraz japoński lotniskowiec pełniący również rolę śmigłowcowca - Izumo.\n\nChiny \"zastraszają państwa regionu\". Ale cofnąć się nie zamierzają\n\nWszystko wskazuje na to, że obawy Stanów Zjednoczonych odnośnie faktycznego przeznaczenia wysp nie są jedynie próbą zablokowania ekonomicznej ekspansji Pekinu w rejonie Wysp Spartly. Wykonywane regularnie zdjęcia satelitarne potwierdzają, że Chiny faktycznie rozlokowały na zagospodarowanych atolach m.in. działa artylerii samobieżnej oraz stacje radarowe.\n\nKiedy w 2015 r. okazało się, że do użytku oddano liczący 3000 metrów pas startowy na rafie Fiery Cross, leżącej 270 kilometrów od zajętej przez Chiny rafy Mischief bogatej w złoża ropy, amerykańscy analitycy wojskowi nazwali tę instalację \"strategiczną zmianą balansu sił\". Długość pasa wprost wskazuje, że z usypanej w pośpiechu wyspy mogą startować nie tylko samoloty zaopatrzeniowe, ale również myśliwce. Na samej rafie stacjonować ma natomiast nawet do 400 żołnierzy. Od tego czasu zarówno władze USA jak i Australii powtarzają, że działalność Chin stanowi \"zagrożenie dla światowego pokoju\" oraz stanowi \"zastraszanie państw regionu\", wpływające na pogwałcenie prawa do swobodnego operowania na wodach międzynarodowych.\n\nZdjęcie Rafa Cuarteron, zmilitaryzowana przez Chiny. Rok 2020 / Wikimedia\n\nChoć faktem jest, że również Wietnam, Malezja i Filipiny umacniają swoją obecność militarną na archipelagu Spartly, żadnego z tych działań nie da się porównać skalą z ekspansją Państwa Środka. Co prawda dla Chin lotnisko na rafie Fiery Cross jest istotnym wzmocnieniem sił, nie jest ono bynajmniej jedynym operującym na archipelagu.\n\nTeatr przyszłej wojny?\n\nNapiętą już i tak sytuację wzmacniają oficjalne wypowiedzi przedstawicieli Pekinu, m.in. szefa MSZ Wanga Yi, który wprost twierdzi, że roszczenia do Morza Południowochińskiego są dla Chin sprawą honoru i wywodzą się jeszcze ze starożytności. \"Tysiąc lat temu Chiny były krajem, który opierał swoją gospodarkę o morze. Oczywiście to również my, jako pierwsi, odkryliśmy Wyspy Nansha\" - powiedział Wang, używając chińskiego nazewnictwa Wysp Spartly.\n\nZdjęcie Rafa Subi - zmilitaryzowana przez Chiny. Rok 2021 / Wikimedia\n\nOficjalnie Chińczycy zaprzeczają wszelkim informacjom o rzekomym militarnym przeznaczeniu usypywanych wysp, twierdząc, że służą one jedynie celom badawczym oraz połowowym. Nie da się jednak ukryć, że już samo pojawienie się stałej prezencji Pekinu w spornym regionie, który stanowi jeden z najaktywniejszych ekonomicznie obszarów morskich na świecie, jasno wskazuje długoterminowe cele Chińskiej Republiki Ludowej. Incydentów związanych z rzekomym \"naruszeniem chińskiej przestrzeni powietrznej\" również nie da się zliczyć. Raptem w maju tego roku chińskie myśliwce przechwyciły i odeskortowały samolot zwiadowczy Australijskich Sił Powietrznych. - Będziemy kontynuować nasze misje patrolowe w regionie pomimo ostatniego wzrostu niebezpiecznych incydentów ze strony Pekinu - zapowiedział głównodowodzący australijskiego lotnictwa marszałek Robert Chipman.\n\nChiny nie zamierzają się cofać, wiedząc o jaką stawkę toczy się wyścig. Okoliczne państwa nie mają sił, aby konkurować z azjatyckim gigantem. Stany Zjednoczone, poza groźbami, nie są w stanie realnie przeszkodzić tworzeniu kolejnych pasów startowych. Dlatego, choć dzisiaj ciężar światowej geopolityki spoczywa na rosyjskiej agresji na Ukrainę, po drugiej stronie globu toczy się równie ważny, a być może za jakiś czas gorący spór o przyszłość południowej półkuli.\n\nMarcin Makowski, Interia",
    "Rentowności obligacji USA na najwyższym poziomie od dekady": "R entowność 10-letnich obligacji skarbowych osiągnęła w poniedziałek na zamknięciu najwyższy poziom od dekady, kończąc się na poziomie 3,489%. Rentowności dwuletnich papierów również wzrosły, osiągając 3,946% – najwyższy poziom od 15 lat. Od czasu publikacji w ubiegłym tygodniu danych CPI z USA, rentowności obligacji wystrzeliły i nic nie wskazuje na to, by trend się zakończył.\n\nTrzydziestolatki osiągnęły dziś rano rentowność 3,509%, najpopularniejsze wśród inwestorów T-Note utrzymują się powyżej 3,4% i dają stopę zwrotu 3,485%, a dwuletnie obligacje mają oprocentowanie 3,954%. Jednak to papiery o rocznym terminie wykupu znalazły się na czele rankingu wzrostów z wynikiem 4,078%. Należy zwrócić uwagę na utrzymujące się od dłuższego czasu odwrócenie na krótkiej krzywej dochodowości 2/10. Począwszy od trzymiesięcznych papierów, wszystkie obligacje mają rentowność powyżej 3%.\n\nWedług CME Group, rynki futures w poniedziałek po południu pokazały, że inwestorzy szacują 82% szans, że Fed podniesie stopy procentowe o 0,75 punktu procentowego i 18% szans, że amerykański bank centralny podniesie stopy o cały punkt procentowy.\n\nPoniedziałkowa sesja na Wall Street zakończyła się wzrostami wszystkich benchmarków. Indeks S&P 500 wzrósł o 26,56 punktu, czyli 0,7%. Indeks szerokiego rynku otworzył się spadkami, ale wzrósł w ostatniej godzinie handlu, wprowadzając go na zielone terytorium. Dow Jones Industrial Average zyskał 196 punktów, czyli 0,6% pokonując barierę 31000 pkt. Nasdaq Composite wspiął się o 0,8%. jednak gro przedsiębiorstw sygnalizuje znaczący spadek zysków. Firmy takie jak FedEx i General Electric znalazły się wśród tych, które wskazywały na oznaki kłopotów. Komunikaty wywołały obawy inwestorów czy zyski przedsiębiorstw utrzymają się gdy Fed wciąż podnosi stopy procentowe, a USA potencjalnie zmierzają w kierunku recesji.\n\nAkcje azjatyckie podążają dziś za wzrostami w USA, a inwestorzy rozważają skalę podwyżki stóp procentowych w USA. Indeks giełdy w Tokio zyskuje 0,41%, australijski S&P/ASX 200 podrożał o 1,25%, a południowokoreański KOSPI rośnie o 0,57%. Na pozostałych rynkach: Hong Kong (1,09%), Szanghaj (0,09%), Singapur (0,50%), Nowa Zelandia (0,33%), Malezja (0,86%). Indeks Azja Dow zyskuje 0,96%.\n\nNowy tydzień rozpoczął się po myśli warszawskich byków, jednak nad rynkami akcyjnymi wisi widmo przesłania płynącego po jutrzejszej decyzji Fed. Poniedziałkowa sesja zakończyła się sporym wzrostem wszystkich indeksów poza sWIG80. Od początku handlu benchmarki przyjęły kierunek na północ, podobnie jak ich odpowiedniki na głównych parkietach Europy, efektem czego było zamknięcie na WIG20 w bezpośredniej bliskości dziennego maksimum wahań. Do środy będzie można spodziewać się pozycjonowania inwestorów pod decyzję Fed. Ciągle są niewielkie szanse na większe odbicie na parkiecie przy Książęcej, jednak globalny sentyment jest negatywny dla ryzykownych aktywów. Z technicznego punktu widzenia kończąca tydzień sesja nie wniosła nic nowego w obraz rynku. W piątek został obroniony poziom 1500 pkt., który jest lokalnym krótkoterminowym wsparciem. Czy zobaczymy próbę większego odbicia do kolejnego pułapu na poziomie 1600 pkt. być może okaże się w połowie tygodnia. To, co musi niepokoić rodzimych inwestorów, to wciąż niepewność związana z oczekiwaniami na przyszłe działania Fed oraz zagrożenia związane z bezpieczeństwem energetycznym w Europie, a przede wszystkim rosnąca presja inflacyjna w kraju i niespójne działania rządu i NBP w celu zwalczania inflacji.\n\nZarówno WIG, jak WIG20 zakończyły dzień pod kreską. Piątkowy wystrzał obrotów z racji święta trzech wiedźm był jednorazowym wydarzeniem. Wczoraj znacząco spadł obrót, który na na szerokim rynku, który wyniósł raptem 804 mln złotych. WIG zyskał 1,46%, a WIG20 dodał do dorobku 1,69%.\n\nKontrakt na WIG20 wzrósł o 1,76%, meldując się na poziomie 1534 pkt. W obraz rynku wpisały się średnie spółki z zyskiem 1,25%. W niełasce inwestorów znalazły się małe spółki, które straciły 0,18%.\n\nZłoty stabilizuje się do głównych walut:\n\nGBPPLN – para aktualnie handlowana jest po 5,37.\n\nEURPLN – dziś euro wycenione jest na 4,71.\n\nUSDPLN – dolar jest handlowany po 4,71.\n\nCHFPLN – aktualnie za franka trzeba zapłacić 4,87.\n\nPLNJPY – para handlowana jest 30,45.\n\n\n\nCMC Markets świadczy usługi na zasadzie wyłącznie realizacji zleceń (execution only). Prezentowany materiał (niezależnie od tego, czy zawiera jakiekolwiek opinie) ma charakter informacyjny i nie uwzględnia osobistych okoliczności ani celów. Żadna informacja w tym materiale nie jest, ani nie powinna być uważana, za poradę finansową, inwestycyjną lub inną poradę, na której należy polegać przy podejmowaniu decyzji. Żadna z opinii wyrażonych w materiale nie stanowi rekomendacji CMC Markets lub autora materiału, że jakakolwiek inwestycja, instrument, strategia transakcyjna lub inwestycyjna, jest odpowiednia dla konkretnej osoby. Materiał nie został przygotowany zgodnie z wymogami prawnymi zapewniającymi niezależność badań inwestycyjnych. CMC Markets nie podlega żadnym zakazom w zakresie rozpowszechniania tego materiału, jednak nie wykorzystuje zawartych w nim informacji przed jego publikacją.",
    "Malaje: „bagno” Imperium Brytyjskiego": "Wysoki Komisarz Malajów Sir Gerald Templer podczas przeglądu nowego oddziału Home Guard, 1952 r.\n\nDomena publiczna\n\nMaleje to obszar dawnej kolonii (początkowo kilku kolonii i protektoratów) brytyjskiej położonej na Półwyspie Malajskim, będącym częścią Półwyspu Indochińskiego i oddzielającego Ocean Indyjski od Morza Południowochińskiego. Strategiczne położenie w rejonie cieśniny Malakka oraz portu w Singapurze tworzyło z obszaru tego ważną część Imperium Brytyjskiego. Początek podległości tych obszarów Londynowi (pierwotnie Brytyjskiej Kompanii Wschodnioindyjskiej) datuje się na przełom XVIII i XIX wieku, pełne zwierzchnictwo nad obszarem na południe od Syjamu Brytyjczycy zyskali zaś w II połowie dziewiętnastego stulecia. XX-wieczne Maleje zamieszkiwała zróżnicowana pod względem etnicznym (jak również religijnym) populacja. Około połowy jej ludności stanowiła miejscowa ludność malajska, wyznająca islam sunnicki. W wyniku wpływów cesarskich Chin oraz rozwoju gospodarczego na obszar półwyspu migrowały znaczne grupy ludności chińskiej, stanowiące w połowie XX wieku około 1/3 ludności Malajów. Trzecią najważniejszą grupą etniczną (kilkanaście procent ludności) byli w tym czasie Hindusi.\n\nWydarzeniem leżącym u podstaw procesów zachodzących po wojnie była japońska agresja na posiadłości brytyjskie w grudniu 1941 roku, przeprowadzona równolegle do ataku na USA – tego samego dnia co na Pearl Harbor, bomby spadły także na Singapur. 8 grudnia na Półwyspie wylądowały pierwsze oddziały Armii Cesarskiej. W ciągu kolejnych dwóch miesięcy siły brytyjskie, australijskie i indyjskie pod dowództwem gen. Archibalda Percivala musiały wycofać się do twierdzy singapurskiej, która padła po tygodniowych walkach między 8 a 15 lutego 1942 roku. Klęska na Malajach, zwłaszcza utrata jednej z pereł Imperium – Singapuru – była ogromnym ciosem dla Wielkiej Brytanii, zarówno w wymiarze politycznym, jak i symbolicznym. 3,5-letnia okupacja Półwyspu przez Japończyków stanowiła element realizacji programu „Azji dla Azjatów”, przy czym zaznaczyć należy, że Cesarstwo, w przeciwieństwie do innych zajętych rejonów, nie planowało tworzyć na miejscu marionetkowego państwa, uznając Malaje i Singapur za własne terytorium zamorskie. Okupanci rozgrywali przy tym różnice między poszczególnymi grupami etnicznymi – do (przynajmniej częściowej) współpracy udało im się skłonić Malajczyków oraz Hindusów, ludność chińską objęły natomiast liczne prześladowania.\n\nREKLAMA\n\nWśród tej ostatnią silną pozycję zdobyła istniejąca od okresu międzywojennego Malajska Partia Komunistyczna, która powołała Malajską Antyjapońską Armię Ludową (Malayan Peoples Anti-Japan Army, MPAJA). Rozpoczęła ona działania partyzanckie przeciw okupantom, od początku 1944 roku oficjalnie wsparte finansowo, zaopatrzeniowo i szkoleniowo przez aliantów. Na Półwyspie Malajskim działały komórki tzw. Force 136 – dalekowschodniego oddziału Special Operations Executive, odpowiedzialnego za dywersję, wywiad i działania partyzanckie wymierzone w Japończyków. Brytyjscy oficerowie współdziałali z komunistami z MPAJA, przeprowadzając wspólne akcje i szkoląc ich w prowadzeniu skutecznej partyzantki. Jednym z oficerów łącznikowych współpracujących z Force 136 był komunistyczny aktywista Chin Peng, który za swoje zasługi wojenne niedługo po zakończeniu działań zbrojnych został odznaczony w Singapurze przez samego naczelnego dowódcę sił alianckich w Azji Południowo-Wschodniej, lorda Louisa Mountbattena, Orderem Imperium Brytyjskiego.\n\nBrygadier J. J. McCully dokonuje przeglądu 4 regimentu Malajskiej Antyjapońskiej Armii Ludowej podczas ceremonii jego rozwiązania\n\nDomena publiczna\n\nMalaje: tykająca bomba\n\nKoniec II wojny światowej na Dalekim Wschodzie we wrześniu 1945 roku nie oznaczał wcale pełnego pokoju w tej części świata, w tym także na Malajach. Dla Brytyjczyków początkowe upokorzenie w walkach z Japończykami – zwłaszcza zaś błyskawiczny upadek Singapuru – było motywacją do odtworzenia własnej władzy w Azji. Imperium, nad którym teoretycznie (niczym w XIX wieku) wciąż „nie zachodziło słońce”, znajdowało się na skraju upadku: ciężka, prawie sześcioletnia wojna wyniszczyła skarb państwa, amerykańska pomoc potwierdziła prymat zachodniego państwa anglosaskiego w polityce światowej, a klęski takie jak ta w 1942 roku dawały napęd ruchom antykolonialnym i nacjonalizmom. Same Malaje, choć nie były może „perłą w koronie” Brytanii, stały się niezwykle ważne gospodarczo – dla rozkręconej przez wojnę gospodarki amerykańskiej stanowiły cenne źródło cyny oraz kauczuku. W ten sposób Londyn minimalnie wzmacniał swój bilans handlowy z „większym bratem” zza oceanu.\n\nzobacz też: Artykuły Bohaterowie narodowi na Filipinach Olga Lebedeva\n\nRównież mieszkańcy Malajów coraz mocniej dążyli do wybicia się na niepodległość. Wiatr historii wyraźnie wiał w kierunku dekolonizacji i upadku starych mocarstw (mniej lub bardziej wyraźnie wspieranego przez nowe supermocarstwa: USA i ZSRR). Brytyjczycy, restytuując swoją władzę, mieli tego pełną świadomość. Stąd na przełomie 1945 i 1946 roku doprowadzili do powołania nowej organizacji władzy kolonialnej: Związku Malajskiego. Zakładał on połączenie dawnych kolonii (Straits Settlements, choć bez Singapuru i niektórych mniejszych wysp) oraz protektoratów (Sfederowanych oraz Niesfederowanych Stanów Malajskich) w jedno ciało, ze wzmocnionym rządem centralnym i równymi prawami wszystkich społeczności etnicznych zamieszkujących teren Związku. Projekt spotkał się z oporem większości mieszkańców Malajów: władcy sułtanatów nie chcieli tracić swojej władzy, malajski ruch narodowy (od 1946 roku skupiony w Zjednoczonej Malajskiej Organizacji Narodowej) był przeciwny władzom kolonialnym i równouprawnieniu mniejszości, Hindusi w większym stopniu interesowali się wydarzeniami w wybijających się na niepodległość Indiach, a Chińczycy marzyli o własnej republice. Pod wpływem nacisków w 1948 roku Związek przekształcono w Federację Malajską, w której zachowano część uprawnień sułtanatów a także zgodzono się na postulaty większości malajskiej co do ograniczenia równouprawnienia Hindusów i Chińczyków. W tej sytuacji Brytyjczycy pozostawali główną siłą równoważącą skonfliktowane grupy etniczne w warunkach ułomnego kompromisu.\n\nPOLECAMY\n\nTen artykuł powstał dzięki Waszemu wsparciu w serwisie Patronite! Dowiedz się więcej!\n\nTen artykuł powstał dzięki Waszemu wsparciu w serwisie Patronite, a jego temat został wybrany przez naszych Patronów. Wesprzyj nas na Patronite i Ty też współdecyduj o naszych kolejnych tekstach! Dowiedz się więcej!\n\nREKLAMA\n\nRównolegle porządek kolonialny coraz mocniej kwestionowała Malajska Partia Komunistyczna, zdominowana przez mniejszość chińską. Dążyła ona do zrzucenia władzy brytyjskiej oraz przeprowadzenia rewolucji społecznej, przy okazji zaś zwalczania większości malajskiej. W miesiącach anarchii towarzyszącej upadkowi okupacji japońskiej oraz restytucji rządów Brytyjczyków oddziały partyzanckie MPAJA przejmowały faktyczną władzę na wielu obszarach prowincji. Początkowo ostrze przemocy z ich strony (jej ofiarami stało się ok. 3 tys. osób) wymierzono w byłych kolaborantów, szybko jednak konflikt nabrał cech klasowych – celem stawali się posiadacze ziemscy, kupcy czy bogatsi rzemieślnicy. Dodatkowo konflikt zyskał wymiar narodowy, gdyż przeciwnikami chińskich komunistów stali się Malajowie, chętniej współpracujący z administracją kolonialną oraz Japończykami. Wzajemne ataki, łącznie z pacyfikacjami wsi i osad zamieszkiwanych przez daną narodowość, rozkręcały spiralę przemocy.\n\nPrzemarsz 4 regimentu Malajskiej Antyjapońskiej Armii Ludowej podczas ceremonii jego rozwiązania\n\nDomena publiczna\n\nKomunistom sprzyjały nastroje społeczne. Jeszcze w październiku 1946 roku w Ipoh, stolicy sułtanatu Perak będącej ważnym ośrodkiem wydobycia cyny, wybuchły zamieszki stłumione przez wojsko. Rewolta rozlewała się też na inne części Malajów, głównie miasta z silną chińską klasą robotniczą. W lutym 1947 roku MPK próbowała, wzorem lat 30. w Europie, powołać Zjednoczony Front Ludowy, który łączyłby siły lewicy ze związkami zawodowymi, ale także organizacjami o mniej postępowym i bardziej narodowym charakterze – jednym z postulatów ruchu było np. połączenie Malajów z Singapurem. Fala strajków i wystąpień była brutalnie tłumiona przez siły porządkowe i wojsko, a władze kolonialne odpowiadały represjami politycznymi, m.in. delegalizując niektóre organizacje. Kulminacja konfliktu nastąpiła w czerwcu 1948 roku. W tym czasie doszło m.in. do zdelegalizowania federacji związkowych oraz aresztowania redaktora gazety partii komunistycznej. 18 czerwca, po zabójstwie dwóch europejskich zarządców oraz nadzorcy na plantacjach kauczuku w Peraku, władze kolonialne wprowadziły na terenie całych Malajów stan wyjątkowy. Miesiąc później zdelegalizowano MPK. Wbrew lękom brytyjskich służb oraz propagandzie komunistów, to nie ci ostatni odegrali główną rolę w wybuchu powstania – to raczej rozbujane nastroje i bunty społeczne doprowadziły do wybuchu. Rewolucyjna lewica poszła jednak z tą falą, podporządkowując ją sobie.\n\nPartyzanci z dżungli\n\nStan wyjątkowy stał się katalizatorem utworzenia przez komunistów nowej siły partyzanckiej – Malajskiej Armii Wyzwolenia Ludowego (Malayan Peoples Liberation Army, MPLA), budowanej na bazie dawnych, wciąż żywych struktur MPAJA (tylko kilka tysięcy antyjapońskich bojowników oficjalnie zdemobilizowało się w porozumieniu z Brytyjczykami). Na ich czele stanął dawny towarzysz broni Europejczyków – Chin Peng, od marca 1947 roku sekretarz generalny Malajskiej Partii Komunistycznej (po ucieczce dotychczasowego przywódcy Lai Teka, będącego agentem brytyjskich i japońskich służb specjalnych). Choć twierdzami MPK były miasta i ośrodki przemysłowe, dla partyzantów podstawową bazą zapewniającą możliwość działania byli mieszkańcy osad na skraju dżungli. Więź między bojownikami i ich zwolennikami i współpracownikami pozwoliła prowadzić MPLA walkę przez dwanaście lat, przez co powstanie malajskie uznać należy za najdłuższy konflikt doby dekolonizacji z udziałem Wielkiej Brytanii. Mimo wszystko zbrojni przeciwnicy rządów kolonialnych, nazywani oficjalnie „komunistycznymi terrorystami”, nie stworzyli ruchu, który mógłby zachwiać podstawami władzy na Malajach, tak jak udało się to w tym czasie m.in. w Indochinach czy na Kubie.\n\nBrytyjczycy ściągnęli do tłumienia powstania na Malajach siły z całego Imperium, m.in. batalion Fizylierów Królewskich, 2. Brygadę Gwardii Szkockiej, oddziały australijskie, nowozelandzkie, rodezyjskie, batalion z Fiji, Królewskich Strzelców Afrykańskich, Ghurków czy Ibanów z Sarawaku na Borneo. Rozbudowano lokalne siły malajskie, a także oczywiście siły policyjne. Wsparcie z powietrza zapewniało lotnictwo bombowe, a z czasem również śmigłowce. Ważnym zasobem okazali się weterani Force 136, znający Malaje z czasów walk z Japończykami. Początkowo rekrutowano ich do tzw. Zespołu Fretka (Force Ferret), będącego specjalną jednostką przeznaczoną do współpracy z wywiadem, prowadzenia rozpoznania, rajdów, akcji bezpośrednich i walki w dżungli. Istniała ona jedynie przez pół roku, stała się jednak zaczynem kolejnych oddziałów brytyjskich wojsk specjalnych, używanych na pierwszej linii walki z partyzantami i wypracowujących doktrynę działań w dżungli. Chodzi tu o tzw. Skautów Malajskich, którzy wspólnie z żołnierzami terytorialnego 21 Pułku Special Air Service (SAS), tzw. „Artists Rifles”, stworzyli słynny regularny 22 Pułk SAS – najważniejszą jednostkę specjalną armii brytyjskiej.\n\nREKLAMA\n\nDziałania partyzantów komunistycznych w początkowym okresie powstania były dla Brytyjczyków niezwykle uciążliwe – zwłaszcza, że rygory stanu wyjątkowego prowokowały cywilów do zaciągania się do MPLA czy wspierania jej walki. Największy sukces komunistów miał miejsce 7 października 1951 roku, kiedy to grupa około trzydziestu bojowników w rejonie Pahang zabiła w zasadzce brytyjskiego Wysokiego Komisarza w Malezji sir Henry’ego Gurney’a. Szef kolonialnej administracji nie zachował podstawowych wymogów bezpieczeństwa, nie czekając na jeden z zepsutych samochodów z obstawą. Szok, jakim był ten zamach, w połączeniu z innymi niepowodzeniami Imperium w kolonii, wywoływał pytania o szansę na wygraną w wojnie z komunistami.\n\nPolicja przesłuchuje starego Malajczyka pod kątem informacji na temat okolicznych komunistycznych band, 23 kwietnia 1949 r.\n\nDomena publiczna\n\nStłumienie komunistycznego oporu\n\nPrzełom przyszedł wkrótce, wraz z nowym Wysokim Komisarzem. Został nim gen. Gerald Templer, urodzony w 1898 roku współpracownik marszałka Montgomery’ego, weteran kampanii tunezyjskiej i włoskiej oraz wpływowy oficer wywiadu wojskowego. Gdy w styczniu 1952 roku wylądował on w Kuala Lumpur, z lotniska odjechał… postrzelanym wciąż Rolls-Roycem Gurney’a. Generał, nazwany wkrótce „Tygrysem Malajów”, okazał się twardym wykonawcą brytyjskiej polityki antypartyzanckiej. Realizował przy tym plan opracowany przez innego generała, Harolda Briggsa, zasłużonego dowódcy kampanii afrykańskiej i birmańskiej, który w 1950 roku został szefem operacji wojskowej na Malajach. Rok później, z powodu choroby nowotworowej, musiał odejść na emeryturę, na której zmarł w październiku 1952 roku. W czasie pobytu w Azji Południowo-Wschodniej stworzył jednak plan działań wymierzony w MPLA, który miał odciąć partyzantów od ich zaplecza.\n\nPodstawą planu Briggsa, realizowanego konsekwentnie przez Templera, był program przesiedlenia ludności zamieszkującej obrzeża dżungli i stanowiącej bazę wspierającą partyzantkę, do specjalnie tworzonych „Nowych Wiosek”. Szacuje się, że tego typu działaniami objęto ok. 640 tys. osób (10% ówczesnej ludności Malajów). Zbiorcze osady otoczone były drutem kolczastym i wieżyczkami, w nocy oświetlano je reflektorami, a reguły życia społecznego podporządkowane były rygorystycznym zasadom, z godziną policyjną i przeszukaniami na czele. Ludność „Nowych Wiosek” nie mogła dalej wspierać partyzantów, dochodziło więc do zrywania więzi z MPLA. Równolegle wobec przesiedlonych prowadzono intensywną akcję edukacyjno-indoktrynacyjną, wspieraną przez zakrojony na dużą skalę program inwestycji w infrastrukturę publiczną, połączony nawet z rozwijaniem lokalnej samorządności. Wszystko to miało zdobyć dla kolonialnej (i w dalszej perspektywie postkolonialnej) rzeczywistości „serca i umysły” obywateli Malajów. „Nowe Wioski” można więc nazwać czymś z pogranicza… obozów koncentracyjnych i nowoczesnej inżynierii społecznej.\n\nZwolenników komunistów (lub podejrzewanych o to) masowo aresztowano – do marca 1953 roku na podstawie nadzwyczajnych uprawnień stanu wyjątkowego zatrzymano 29 tys. osób. Wioski sympatyzujące z powstańcami obejmowano odpowiedzialnością zbiorową. Równolegle zaś osoby związane z podziemiem starano się różnymi sposobami (w tym zachętami materialnymi) pozyskać do współpracy. Jednym z rozwiązań wprowadzonych przez Templera było wystawianie w wioskach zapieczętowanych skrzynek, do których mieszkańcy mogli wrzucać anonimowe donosy na komunistów.\n\nPOLECAMY\n\nTen artykuł powstał dzięki Waszemu wsparciu w serwisie Patronite! Dowiedz się więcej!\n\nTen artykuł powstał dzięki Waszemu wsparciu w serwisie Patronite, a jego temat został wybrany przez naszych Patronów. Wesprzyj nas na Patronite i Ty też współdecyduj o naszych kolejnych tekstach! Dowiedz się więcej!\n\nREKLAMA\n\nRównolegle przeciw oddziałom komunistycznym Brytyjczycy organizowali klasyczne operacje przeciwpartyzanckie. Kluczową rolę, obok miejscowych sił policyjno-wojskowych, odegrali w nich żołnierze sił specjalnych. Utworzony w 1952 roku 22 Pułk SAS stanowił szpicę operacji mających na celu patrolowanie dżungli, niszczenie partyzanckich baz oraz eliminację „komunistycznych terrorystów”. Działania w głębi gęsto zalesionych terenów wymagały poświęcenia wiele czasu na przebicie się przez gąszcze do docelowego miejsca akcji. Stąd też operatorzy SAS opracowali ryzykowną metodę… desantowania się bezpośrednio do dżungli poprzez tzw. skakanie na drzewa, zakładające, że gęste zadrzewienie będzie naturalnie zatrzymywać czasze spadochronów, a sami żołnierze spokojnie zejdą na ziemię. Od połowy lat 50. coraz większe znaczenie w tego typu akcjach odgrywały śmigłowce. Siły specjalne wystawiły też niewielką jednostkę, która miała wyśledzić i zlikwidować Chin Penga – pół roku jej aktywności pod bezpośrednim nadzorem gen. Templera nie przyniosło jednak żadnych rezultatów. Niekiedy działania przybierały ogromny rozmiar, jak operacja „Termite” z lipca 1954 roku, której celem była likwidacja obozów sił komunistycznych w dolinach Kinta i Raia w rejonie Ipoh w Peraku. W akcji wzięło udział ponad 50 samolotów i śmigłowców, 200 spadochroniarzy SAS oraz siły regularne z pułków West Yorkshire oraz 6 Regimentu Ghurków. Po nalocie dwóch eskadr ciężkich bombowców Avro Lincoln, które zrzuciły 500 kilogramów bomb na komunistyczne pozycje, w rejonie operacji desantowano żołnierzy sił specjalnych. Operacja zakończyła się sukcesem, choć straty 22 Pułku SAS też były poważne.\n\nStrona tytułowa „The Straits Times” z 1 maja 1952 r. z listem gończym za Chin Pengiem Domena publiczna\n\nWojna partyzancka i operacje przeciwpartyzanckie zawsze charakteryzują się brutalnością, będącą swego rodzaju odpowiedzią na asymetryczność tych działań. Przemoc zaś rodzi reakcję, a więc kolejną przemoc. Symbolem brutalności były chociażby działania służących w wojsku brytyjskim Ibanów z Sarawaku – ludu, w którym istniały tradycje „łowców głów”. W czasie tłumienia powstania malajskiego po stronie brytyjskiej praktykowano m.in. obcinanie zabitym partyzantom głów oraz rąk, co miało służyć potwierdzeniu statystyk strat zadanym MLAP oraz identyfikacji „komunistycznych terrorystów”. Preparowane obcięte głowy zaczęły jednak równolegle spełniać funkcję trofeów, a do prasy wyciekły zdjęcia żołnierzy British Army triumfalnie pozujących z makabrycznymi „pamiątkami”. Niemniejszym problemem były też zbrodnie na ludności cywilnej. Najbardziej znanym przykładem tego typu działań była masakra w Batang Kali w Selangorze na zachodzie kraju 12 grudnia 1948 roku. Według wielu dowodów żołnierze z 2 batalionu Gwardii Szkockiej z zimną krwią, w odwecie za wcześniejszą śmierć kolegi, zastrzelili wówczas 24 niewinnych zbieraczy kauczuku. Brytyjskie władze wojskowe oraz wymiar sprawiedliwości w kolejnych dekadach celowo tuszowały całą sprawę bądź odmawiały pełnego jej wyjaśnienia i ukarania winnych. Lotnictwo brytyjskie zrzucało też na dżunglę herbicydy i defolianty (kwasy 2,4-dichlorofenoksyoctowy oraz 2,4,5-trichlorofenoksyoctowy), które niszczyły roślinność oraz uprawy, co miało utrudnić partyzantom ukrywanie się oraz pozbawić ich żywności.\n\n„Brudna wojna” w Azji Południowo-Wschodniej\n\nW szczytowym momencie swoich działań MPLA dysponowała ok. 7 tysiącami partyzantów walczących z władzami kolonialnymi. W tym czasie Brytyjczycy mieli około pięciokrotną przewagę liczebną, zdecydowanie dominując nad komunistami pod względem technicznym. W ciągu czterech pierwszych lat partyzantka straciła około połowy swoich sił – 3149 zabitych, 1643 rannych i 915 aresztowanych. Uznaje się, że w ciągu dwunastu lat trwania konfliktu – do zawieszenia stanu wyjątkowego w lipcu 1960 roku – siły bezpieczeństwa zabiły 6710 i wzięły do niewoli 1287 bojowników MPLA, kolejnych 2702 partyzantów poddało się stronie rządowej. Zginęło 1345 żołnierzy i policjantów malajskich oraz 519 przedstawicieli oddziałów Wspólnoty Brytyjskiej. W czasie działań zginąć miało 2478 cywilów, a kolejnych 800 osób uznano za zaginione.\n\nW połowie lat 50. Komunistyczna Partia Malajów przestała odgrywać aktywną rolę w polityce kolonii, dążącej prostą drogą do niepodległości. Wysoki Komisarz Templer, wraz z brytyjskimi urzędnikami do spraw kolonialnych, występowali przy tym jako aktywni uczestnicy procesu przekazywania władzy miejscowym elitom. W początkach lat 50. zaczęto rozszerzać uprawnienia przedstawicielstw mieszkańców kolonii i organizować wybory lokalne, wprowadzono także nowe przepisy o obywatelstwie – ustanawiały one język Malajów (bahasa) językiem państwowym na równi z angielskim, równocześnie liberalizowały możliwości uzyskiwania obywatelstwa i dawały autonomię edukacyjną mniejszościom etnicznym. Sprzyjało to porozumieniu dwóch głównych grup ludności – malajskiej większości i chińskiej mniejszości, reprezentowanym przez politycznych liderów obydwu społeczności, Onn bin Jaafara oraz Tan Cheng Locka. W 1951 roku podjęto próbę powołania wspólnej partii (Independence Malayan Party), w którą zaangażował się dotychczasowy lider malajskich nacjonalistów, inicjatywa okazała się jednak niewypałem. W początku 1953 roku Zjednoczona Malajska Organizacja Narodowa (reprezentowana przez nowego lidera, Tunku Abdul Rahmana) oraz Malezyjskie Stowarzyszenie Chińczyków nawiązały rozmowy o zawiązaniu koalicji w wyborach do samorządów miejskich. Projekt okazał się sukcesem nie tylko przy okazji elekcji, gdyż tworzył fundament porozumienia głównych sił etniczno-politycznych kraju na rzecz niepodległości.\n\nREKLAMA\n\n27 lipca 1955 roku przeprowadzono pierwsze federalne wybory parlamentarne, które zakończyły się miażdżącą wygraną koalicji międzyetnicznej (do której dołączono także reprezentację Hindusów) – jej przedstawiciele zdobyli 51 z 52 mandatów (jedno miejsce zajął kandydat radykalnych islamistów). Tunku Abdul Rahman został pierwszym premierem malajskiego rządu. W następnym roku w Londynie przeprowadzono rozmowy w sprawie planu uzyskania niepodległości przez azjatycką kolonię. Miała ona otrzymać status państwa federacyjnego, z pewną autonomią stanów (dawnych sułtanatów i kolonii), dwuizbowym parlamentem oraz monarchiczną głową państwa, wybieraną na pięcioletnią kadencję spośród malajskich sułtanów. 31 sierpnia 1957 roku w Kuala Lumpur Tunku Abdul Rahman w towarzystwie księcia Gloucaster, gen. Templera oraz wdów po jego poprzednikach ogłosił powstanie niepodległych Malajów. Były ono wciąż związane współpracą polityczną i wojskową z Wielką Brytanią i Wspólnotą Narodów, co wiązało się między innymi z trwającym do 1960 roku stanem wyjątkowym wymierzonym w partyzantkę komunistyczną. W 1963 roku w skład federacji weszło północne Borneo (Sarawak i Sabah) oraz Singapur, a nazwę państwa zmieniono na Malezję. W 1968 roku Chin Peng przy zachętach chińskich rozpoczął drugie powstanie sił komunistycznych przeciw rządowi, które trwało do 1989 roku i zakończyło się porozumieniem partii komunistycznej z władzami państwa. Sam przywódca MPK zmarł w Tajlandii w 2013 roku.\n\nPortret Lee Min, liderki komunistycznego gangu Kepayang,1951 r.\n\n\n\nPowstanie malajskie było elementem szerszego zjawiska, jakie przetoczyło się na fali dekolonizacji przez Azję Południowo-Wschodnią – dość przypomnieć, że równolegle w Indochinach francuskich trwało podobne powstanie pod wodzą komunistów, a w Indonezji miejscowe siły niepodległościowe walczyły z Holendrami. W porównaniu do tych dawnych kolonii, w Malajach udało się jednak skutecznie stłumić wystąpienie komunistów, a niepodległość uzyskano w wyniku rozwiązań politycznych. Podkreślić przy tym należy determinację Wielkiej Brytanii, która skupiła na zwalczeniu powstania duże siły i środki, co kosztowało osłabione w wyniku II wojny światowej państwo ogromne kwoty. Tłumienie powstania malajskiego uznać należy za typową „brudną wojnę” kolonialną prowadzoną przez Wielką Brytanię, która z racji na dokonywane w jej trakcie zbrodnie i brutalne czyny obciąża moralno-polityczne konto Londynu. Co ciekawe, operację w Malajach można traktować też jako poligon doświadczalny przed wojną wietnamską. Amerykanie wykorzystali wiele rozwiązań wdrażanych w czasie walk z MPLA – używanie sił specjalnych w operacjach antypartyzanckich, zastosowanie defoliantów czy przesiedlanie ludności do „nowych wiosek” jako metoda odcinania nieprzyjaciela od zaplecza – w czasie konfrontacji z Wietkongiem, zarówno w fazie wspierania rządu w Sajgonie, jak i przy bezpośrednim zaangażowaniu swoich wojsk w Azji.\n\nPOLECAMY\n\nTen artykuł powstał dzięki Waszemu wsparciu w serwisie Patronite! Dowiedz się więcej!\n\nTen artykuł powstał dzięki Waszemu wsparciu w serwisie Patronite, a jego temat został wybrany przez naszych Patronów. Wesprzyj nas na Patronite i Ty też współdecyduj o naszych kolejnych tekstach! Dowiedz się więcej!\n\nBibliografia:\n\nJelonek Adam W., Trojnar Ewa, Malezja, Wydawnictwo TRIO, Warszawa 2009.\n\nKwiecień Zbigniew, Pod hegemonią Japonii – „Azja dla Azjatów” 1941-1945 [w:] Zarys dziejów Afryki i Azji 1869-1996. Historia konfliktów, pod red. Andrzeja Bartnickiego, Książka i Wiedza, Warszawa 1996, s. 216-226.\n\nStiller Robert, Warda Janusz, Malezja. Zarys wiedzy o kraju i ludziach, Książka i Wiedza, Warszawa 1970.",
    "Przed nami IV Festiwal Góry-Literatura-Biblioteka [PROGRAM]": "Przed nami IV Festiwal Góry-Literatura-Biblioteka / fot. Pixabay\n\nW Miejskiej Bibliotece Publicznej w Katowicach po raz czwarty odbędzie się Festiwal Góry-Literatura-Biblioteka. W programie przygotowano wiele wydarzeń, które będą odbywać się w dniach od 3 do 27 października.\n\nIV Festiwal Góry-Literatura-Biblioteka\n\nAma, Anka i inne szczyty. 14 relacji z wypraw z Ryszardem Pawłowskim\n\nSpotkanie autorskie z Ryszardem Pawłowskim i Ryszardem Zawadą\n\n3 października , godz. 17.00, Filia nr 16, ul. Wajdy 21\n\nSpotkanie autorskie z Jędrzejem Pasierskim, promujące powieść „Gniazdo”, której akcja toczy się w Beskidzie Niskim\n\n6 października , godz. 17.00, Filia nr 14, ul. Piastów 20\n\n, godz. 17.00, Filia nr 14, ul. Piastów 20 Szkocja – śladami Johna Baildona\n\nSpotkanie z Wojciechem Malinowskim, prezesem PTTK Baildon w Katowicach\n\n12 października , godz. 17.00, Filia nr 11, ul. Grażyńskiego 47\n\nSzerpowie Nadziei\n\nSpotkanie z członkami Chorągwi Śląskiej ZHP\n\n17 października , godz. 17.00, Filia nr 1, ul. Ligonia 7\n\nGiro d’Alpi – alpejskie wspinaczki i piękne jeziora\n\nSpotkanie z Michałem Kandeferem\n\n19 października , godz. 17.00, Filia nr 6, ul. Bytomska 8 A\n\nKilimandżaro – wyprawa na Dach Afryki\n\nSpotkanie z Aleksandrem Czarnikiem\n\n20 października , godz. 17.00, Filia nr 12, ul. Witosa 18 B\n\nOpowieści pod psem z górami w tle\n\nSpotkanie autorskie ze Stanisławem Cholewą\n\n21 października , godz. 17.00, Filia nr 30, ul. Rybnicka 11\n\nArchitektura drewniana w Beskidzie Śląskim\n\nSpotkanie z Anną Łęczyńską\n\n26 października , godz. 17.00, Filia nr 16, ul. Wajdy 21\n\nMercedesem przez Jedwabny Szlak\n\nSpotkanie z Olą Osadnik i Tomaszem Zocłońskim\n\n27 października , godz. 17.00, Filia nr 25, ul. B. Chrobrego 2\n\nPatronat medialny nad festiwalem objął Taternik Magazyn Polskiego Związku Alpinizmu, natomiast partnerem jest Klub Wysokogórski w Katowicach.\n\nInne wydarzenia organizowane w MBP Katowice w październiku:\n\nZbiórki darów dla podopiecznych schronisk dla zwierząt\n\nZbieramy dobrej jakości karmę mokrą i suchą dla psów i kotów, koce, ręczniki, bezzapachowy bentonitowy żwirek dla kotów, płyny do dezynfekcji, rękawiczki jednorazowe w różnych rozmiarach, płyny do dezynfekcji.\n\n1-31 października\n\nZbiórki prowadzą: Filia nr 11, ul. Grażyńskiego 47; Filia nr 23, ul. Paderewskiego 65; Filia nr 26; ul. Goetla 2; Filia nr 28, ul. Uniczowska 36; Filia nr 16, ul. Wajdy 21; Filia nr 31, ul. Marcinkowskiego 4 C\n\n\n\nMalezja i Singapur – państwa wielu kontrastów\n\nSpotkanie z Kasią Irzeńską z bloga obserwatoriumpodrozy.com i Anią Gulan – zdobywczynią Kazbeku\n\n5 października , godz. 17.00\n\n, godz. 17.00 Filia nr 12, ul. Witosa 18 B\n\nKoncert gitarowy Mariusza Goliego, buskera i kompozytora\n\n7 października , godz. 17.00\n\n, godz. 17.00 Filia nr 3, ul. Gliwicka 93\n\nKameralny wieczór gier planszowych dla dorosłych\n\n7 października , godz. 17.00\n\n, godz. 17.00 Filia nr 26, ul. Goetla 2\n\nSpacer szlakiem bohaterów książki P. Fuglewicza „Cokoły przechodnie. Życiorysy z pogranicza” oraz spotkanie autorskie z Piotrem Fuglewiczem\n\n11 października , spacer: godz. 16.00, zbiórka przy pomniku na Placu Wolności w Katowicach\n\n, spacer: godz. 16.00, zbiórka przy pomniku na Placu Wolności w Katowicach spotkanie autorskie: godz. 17.30, Filia nr 30, ul. Rybnicka 11\n\nMowy nie ma!\n\nSpotkanie autorskie z Żanetą Pawlik\n\n12 października , godz. 17.00\n\n, godz. 17.00 Filia nr 25, ul. B. Chrobrego 2\n\nKwiaty w pudełku. Japonia oczami kobiet\n\nSpotkanie autorskie z Karoliną Bednarz, reportażystką, założycielką wydawnictwa i księgarni Tajfuny\n\n12 października , godz. 17.00\n\n, godz. 17.00 Filia nr 32, ul. Grzyśki 19 A\n\nSpotkanie autorskie z Agnieszką Janiszewską, autorką cykli powieści „Owoce zatrutego drzewa” czy „Podróż do Carcassonne”",
    "Aborcja prawem człowieka? Polska poparła rewolucyjną rezolucję ONZ": "Zgromadzenie Ogólne Organizacji Narodów Zjednoczonych zatwierdziło rezolucję „Współpraca międzynarodowa w zakresie dostępu do wymiaru sprawiedliwości, środków zaradczych i pomocy dla ofiar przemocy seksualnej”, która promuje aborcję, tzw. prawa reprodukcyjne i język oparty na ideologii gender. Polska od początku poparła rezolucję, nie kwestionując kwalifikacji aborcji jako prawa człowieka.\n\nKilka dni przed głosowaniem, Instytut Ordo Iuris wystosował list do Prezydenta RP i Stałego Przedstawiciela RP przy ONZ, domagając się sprzeciwu wobec rezolucji, co do której nie ma międzynarodowego konsensusu i która dawałaby agendom ONZ większe kompetencje w zakresie promowania aborcji.\n\nProaborcyjna rezolucja\n\nPodczas ostatniego posiedzenia plenarnego Zgromadzenia Ogólnego Organizacji Narodów Zjednoczonych omówiono i przegłosowano rezolucję „Współpraca międzynarodowa w zakresie dostępu do wymiaru sprawiedliwości, środków zaradczych i pomocy dla ofiar przemocy seksualnej”. Zgromadzenie wezwało państwa do pilnego zapewnienia promowania i ochrony „praw seksualnych i reprodukcyjnych” oraz „bezpiecznej aborcji”. Użyty w rezolucji język traktuje aborcję jako prawo człowieka, mimo że nie ma w tej sprawie międzynarodowego porozumienia ani wiążącego aktu, który by to potwierdzał.\n\nRezolucja ignoruje również i reinterpretuje ustalenia Międzynarodowej Konferencji na temat Ludności i Rozwoju (ICPD) z 1994 r., która odbyła się w Kairze. Zaznaczono wówczas (par. 8.25), że aborcji nie można promować jako metody planowania rodziny i że rządy powinny pomagać kobietom w unikaniu aborcji.\n\nPodczas debaty Nigeria przewodniczyła grupie ponad trzydziestu krajów, które sprzeciwiły się kontrowersyjnej treści tekstu, zgłaszając cztery poprawki do jego projektu. Delegacja nigeryjska zaznaczyła, że aborcja jest kwestią polityczną, a nie prawem człowieka. Podkreśliła, że język używany przez negocjatorów nie został uzgodniony w drodze konsensusu, co sugerowały delegacje Japonii i Sierra Leone. Z drugiej strony, Malezja potępiła nieprzejrzyste prowadzenie negocjacji, ponieważ „nie było rzeczywistego interesu w znalezieniu wspólnego mianownika do rozwiązania problemu”. Delegacja tego kraju stwierdziła też, że „nieodpowiedzialne jest twierdzenie, że taka terminologia, przyjęta bez głosowania, stanowi język konsensusu”.\n\nAborcja z poparciem Polski\n\nStały Przedstawiciel Republiki Czeskiej, w imieniu krajów członkowskich Unii Europejskiej (w tym Polski), po przyjęciu projektu doprecyzował, że „w rezolucji nakreślono szereg konkretnych działań, które państwa członkowskie powinny podjąć w celu ustanowienia skutecznych mechanizmów rozliczalności i pomocy, zarówno na poziomie krajowym i międzynarodowym”. Ponadto przedstawiciel potwierdził zobowiązanie UE do „promowania, ochrony i realizacji prawa każdego do pełnej kontroli oraz swobodnego i odpowiedzialnego decydowania w sprawach dotyczących ich seksualności oraz zdrowia seksualnego i reprodukcyjnego, bez dyskryminacji, przymusu lub przemocy”. Zaznaczył również, że „UE podkreśla również potrzebę powszechnego dostępu do wysokiej jakości i przystępnych cenowo informacji na temat zdrowia seksualnego i reprodukcyjnego, edukacji, w tym kompleksowej edukacji seksualnej, oraz usług zdrowotnych”.\n\nPodczas głosowania nad poprawkami zgłoszonymi przez Nigerię, Polska nie wyraziła dla nich żadnego poparcia, dostosowując się do stanowiska wyrażonego przez Unię Europejską. Stało się tak, mimo że stały przedstawiciel RP przy ONZ był świadomy treści uchwał, które zagrażają obronie praw podstawowych w Polsce oraz zdolności naszego państwa do dalszego decydowania o własnej polityce ochrony podstawowych praw człowieka, takich jak prawo do życia.\n\n– Polityczna presja, z jaką język tej rezolucji został narzucony przez jedną grupę państw – ignorując dążenie do wspólnego konsensusu w sprawie opracowania skutecznego dokumentu w zakresie pomocy ofiarom przemocy – stanowi zmarnowaną szansę dla Polski do obrony swojego prawa krajowego oraz suwerenności w decydowaniu o regulacjach dotyczących aborcji. Przede wszystkim jest to jednak stracona okazja do obrony - wraz z wieloma innymi delegacjami - nienarodzonego życia ludzkiego, potępienia i powstrzymania bezprawnych nacisków na propagandę przemysłu aborcyjnego, a także zapewnienia, że nienarodzone dzieci nie mogą być wykluczone z prawa do życia, zgodnie z prawem międzynarodowym. Co więcej, milczenie Polski i Węgier przy zajmowaniu stanowiska na arenie międzynarodowej, oznaczało niezrealizowanie zobowiązania podjętego w Deklaracji Konsensusu Genewskiego do obrony praw podstawowych i walki o przywrócenie prawdziwego znaczenia pojęcia prawa człowieka – podkreśliła Veronica Turetta, analityk Centrum Prawa Międzynarodowego Ordo Iuris.\n\nCzytaj też:\n\nUSA. Firmy skracają urlop macierzyński. W zamian oferują usługi aborcyjneCzytaj też:\n\nHołownia: W sprawie aborcji jestem bardziej konserwatywny",
    "Indie. Próbował przemycić ponad pół kilograma złota. Nie uwierzysz, gdzie je ukrył": "Na lotnisku w Indiach zatrzymano podróżnego, który próbował przemycić ponad pół kilograma niemal czystego złota. Nie byłoby w tym nic nadzwyczajnego, gdyby nie fakt, że mężczyzna przemycał cenny kruszec w... odbycie.\n\nCelnicy pracujący na międzynarodowym lotnisku Lal Bahadur Shastri w Varanasi na północy Indii zatrzymali do rutynowej kontroli jednego z pasażerów.\n\nMężczyzna, który przyleciał ze Zjednoczonych Emiratów Arabskich, zwrócił uwagę służb z powodu swojego dziwnego chodu.\n\nZOBACZ: Malezja. Policja skonfiskowała ciosy słoni i rogi nosorożców o wartości ok. 18 mln USD\n\nPodczas przeszukania okazało się, że podróżny jest przemytnikiem. Nie przemycał jednak narkotyków, tylko złoto. Nie to jest jednak najdziwniejsze w całej sprawie.\n\nPonad pół kilograma złota\n\nZnacznie bardziej zaskakujące jest to, gdzie przemytnik ukrył kontrabandę. Ponad 670 gramów cennego kruszcu znajdowało się w jego odbycie.\n\n- Złoto umieszczone w trzech czarnych kapsułkach było ukryte w odbycie pasażera - powiedział jeden z celników.\n\nZOBACZ: Przemycał narkotyki na ogromną skalę. \"Brazylijski Pablo Escobar\" zatrzymany na Węgrzech\n\nWedług służb mężczyzna nie przemycał złota dla siebie. - Prawdopodobnie jest pracownikiem kartelu przemytników złota z New Delhi. Za przemyt złota z Bliskiego Wschodu do Indii miał dostać pieniądze - dodał funkcjonariusz.\n\nWedług lokalnych mediów 22-karatowe, czyli niemal czyste złoto, było warte ponad 34 miliony rupii, czyli ponad 200 tysięcy złotych.\n\nWIDEO: Mateusz Lachowski: Mobilizacja to zawsze mobilizacja Twoja przeglądarka nie wspiera odtwarzacza wideo...\n\ndk/arż/ Polsatnews.pl",
    "Nie ma perspektyw na zawarcie umowy handlowej z USA w najbliższych latach, przyznaje premier Truss": "Szefowa brytyjskiego rządu przyznała, iż Wielka Brytania nie jest nawet blisko zawarcia umowy handlowej z USA. W chwili obecnej żadne rozmowy w tym temacie nie mają miejsca. W przeciągu kilku lat nie ma co liczyć na zbliżenie się Londynu i Waszyngtonu w tej kwestii.\n\nUmowa o wolnym handlu z USA była jednym ze sloganów zwolenników Brexitu i była wymieniana, jako jedna z głównych potencjalnych korzyści z opuszczenia struktur unijnych. Po wyjściu z UE władze UK miały się zbliżyć do swojego partnera po drugiej stronie Atlantyku, ale póki co do niczego takiego nie doszło i na nic takiego się nie zanosi. Szefowa brytyjskiego rządu przed wylotem do Nowego Jorku i spotkaniem z prezydentem Joe Bidenem szczerze przyznała, że w krótkim lub średnim okresie na zawarcie umowy handlowej z amerykańskim rządem po prostu nie ma szans. Dodała, że obecnie nie trwają nawet negocjacje w tej sprawie. \"Obecnie nie toczą się żadne negocjacje z USA i nie spodziewam się, że rozpoczną się one w perspektywie krótko- lub średnioterminowej\" - mówiła Truss, jak cytujemy za \"Guardianem\". Co więcej, wyraźnie studziła nastroje tych, którzy wiązali swoje nadzieję z rychłym zbliżeniem do USA. Zaznaczała, że taka umowa wcale nie jest nieuchronna.\n\nWarto w tym miejscu zaznaczyć, że po raz pierwszy w historii rząd brytyjski przyznał, że praktycznie nie ma szans na osiągnięcie porozumienia w sprawie zawarcia dwustronnej umowy handlowej z USA, a więc największym partnerem handlowym Wielkiej Brytanii.\n\nNie ma szans na zawarcie umowy handlowej z USA\n\nZamiast tego premier Liz Truss zaznaczyła, że ​​jej priorytetami będzie przyłączenie się do Trans-Pacific Partnership (Partnerstwa Transpacyficznego), w skład którego wchodzi dwanaście krajów w całym regionie Azji i Pacyfiku (między innymi Australia, Kanada, Singapur, Chile, Japonia, Malezja, Meksyk), a także zawarcie umów handlowych z państwami Zatoki Perskiej i Indiami.\n\nStrona brytyjska podkreśla, że priorytetem w relacjach z USA jest bezpieczeństwo globalne, a zwłaszcza współpraca z partnerami amerykańskimi i europejskimi w celu uporania się z rosyjską agresją na Ukrainie.\n\nJak obecnie wyglądają relacje między Londynem a Waszyngtonem?\n\nPrzypomnijmy, iż jeszcze w zeszłym roku nadzieje brytyjskie na szybkie sfinalizowanie umowy handlowej zostały rozwiane podczas spotkania premiera Borisa Johnsona z prezydentem Joe Bidenem. Ze strony amerykańskiej pojawił się wyraźny komunikat, że nic takiego nie ma w planach.\n\nWarto w tym miejscu dodać, że stosunki na linii USA-UK pogorszył się ze względu na napięte relacje na granicy irlandzkiej. Podejście władz w Londynie do rozwiązania tego kryzysu nie przypadło do gustu w Waszyngtonie, a jednostronne zerwanie części umowy brexitowej, do którego może dojść z inicjatywy władz brytyjskich, z pewnością nie polepszy sytuacji.\n\nNewsy z UK na Twoją skrzynkę - subskrybuj! Zapisz mnie!",
    "MŚ, Badminton: Japonka Yamaguchi i Duńczyk Axelsen najlepsi w singlu": "",
    "Elżbieta II – rekordy, ciekawostki i nieznane fakty z życia. Królowa „opłynęła świat” 42 razy, odwiedziła ponad 100 państw i poznała pół miliona osób": "Ludzie\n\nElżbieta II, królowa Zjednoczonego Królestwa Wielkiej Brytanii i Irlandii Północnej, zmarła w wieku 96 lat. Przez siedem dekad panowania monarchini ustanowiła wiele rekordów, które pewnie nigdy nie zostaną pobite.\n\nElżbieta II nie żyje – taką informację w czwartkowy wieczór, tuż po godzinie 19:00 czasu polskiego, podała agencja Reutera. Chwilę później przykrą wiadomość o śmierci brytyjskiej głowy państwa potwierdził Pałac Buckingham. – Królowa zmarła spokojnie w Balmoral dziś po południu. Król i Królowa Konsorta pozostaną dziś wieczorem w Balmoral, a jutro wrócą do Londynu – czytamy w oficjalnym komunikacie.\n\nWraz ze śmiercią Elżbiety II władzę na Wyspach Brytyjskich – zgodnie z zasadami protokołu – przejął jej syn, książę Karol. Od wczoraj tytułowany jest jako Karol III.\n\n– Śmierć mojej ukochanej Matki, Jej Wysokości Królowej, to moment największego smutku dla mnie i wszystkich członków mojej rodziny. Głęboko opłakujemy odejście cenionego suwerena i ukochanej Matki. Wiem, że jej strata będzie głęboko odczuwana w całym kraju, królestwach i Wspólnocie Narodów, a także przez niezliczone rzesze ludzi na całym świecie. W tym okresie żałoby i zmian moja rodzina i ja będziemy się pocieszać oraz wspierać wiedzą o szacunku i głębokim uczuciu, jakim darzono Królową – napisał nowy król. Od teraz drugie miejsce w linii dziedziczenia brytyjskiego tronu zajmuje książę William, najstarszy syn Karola III.\n\nTłumy przed Pałacem Buckingham żegnają Elżbietę II / fot. Samir Hussein/WireImage/Getty Images\n\nElżbieta II zmarła w swojej szkockiej posiadłości Balmoral, w wieku 96 lat. Na tronie zasiadała przez siedem dekad, co czyni ją najdłużej planującą monarchinią w historii kraju. Ba, od 13 października 2016 roku, gdy odszedł król Tajlandii Bhumibol Adulyade, była najdłużej panującym przywódcą na świecie. To jednak nie koniec rekordów. Przez cały okres sprawowania władzy królowa odwiedziła ponad sto państw, w tym aż 22-krotnie Kanadę. Według wyliczeń „The Daily Telegraph”, Elżbieta II w sumie odbyła ponad 250 zagranicznych wizyt, co przekłada się na odległość równą 42-krotnemu okrążeniu Ziemi. Ostatnim krajem, który odwiedziła, były Niemcy w czerwcu 2015 r.\n\nW pierwszą podróż, u boku swoje męża, księcia Filipa (zmarł w kwietniu 2021 r.) wyruszyła chwilę po koronacji, w 1953 r. W ciągu trwającej 168 dni wyprawy złożyła wizytę w 13 krajach, zostając pierwszym monarchą, który opłynął świat (Czytaj też: Ferdynand Magellan – biografia podróżnika, który jako pierwszy opłynął Ziemię, skrywa wiele sekretów). Elżbieta II była także pierwszą brytyjską głową państwa, która złożyła oficjalną wizytę w Australii, Nowej Zelandii i na Fidżi, czyli państwach i wyspach wchodzących w skład Wspólnoty Narodów.\n\nElżbieta II podczas wizyty w Polsce w 1996 roku / fot. Tim Graham Photo Library via Getty Images\n\nW 1996 roku, na zaproszenie ówczesnego prezydenta Aleksandra Kwaśniewskiego, królowa Elżbieta II przyleciała do Polski. W czasie trzydniowej wizyty przywódczyni uczestniczyła w obradach parlamentu, zwiedziła warszawską Starówkę, Zamek Królewski, Łazienki Królewskie, Liceum im. Stefana Batorego, a także odwiedziła Kraków. – Wiem, że o Polsce miała bardzo dobre zdanie. Pierwsze jej spotkania z Polską to polscy żołnierze, lotnicy w czasie II wojny światowej. Zawsze była wobec nas sympatyczna. Myślę, że ta wizyta w 1996 roku utwierdziła ją w tym, że Polacy ją bardzo lubią, cenią i szanują – wspominał w rozmowie z PAP Aleksander Kwaśniewski.\n\nPaństwa, które odwiedziła Elżbieta II: Algieria, Antigua i Barbuda, Australia, Austria, Arabia Saudyjska, Bahamy, Bahrajn, Bangladesz, Barbados, Belgia, Belize, Bermudy, Botswana, Brazylia, Brytyjskie Wyspy Dziewicze, Brunei, Chile, Chiny, Wyspy Cooka, Cypr, Czechy, Dania, Dominika, Estonia, Etiopia, Fidżi, Finlandia, Francja, Gambia, Ghana, Grenada, Gujana, Hiszpania, Holandia, Islandia, Indie, Indonezja, Iran, Irlandia, Jamajka, Japonia, Jordania, Jugosławia, Kajmany, Kanada, Katar, Kenia, Kiribati, Korea Południowa, Kuwejt, Łotwa, Liberia, Libia, Litwa, Luksemburg, Malawi, Malezja , Malediwy, Malta, Mauritius, Meksyk, Maroko, Mozambik, Namibia, Nauru, Nepal, Niemcy, Niemcy Zachodnie, Nowa Zelandia, Nigeria, Norwegia, Oman, Pakistan, Panama, Papua-Nowa Gwinea, Polska, Portugalia, Republika Południowej Afryki, Rosja, Saint Kitts i Nevis, Saint Lucia, Saint Vincent i Grenadyny Samoa, Seszele, Sierra Leone, Singapur, Republika Południowej Afryki, Słowacja, Słowenia, Sri Lanka, Sudan, Szwecja, Szwajcaria, Tanzania, Tajlandia, Tonga, Trynidad i Tobago, Tunezja, Turcja, Tuvalu, Uganda, USA, Wyspy Salomona, Wyspy Turks i Caicos, Watykan, Węgry, Włochy, ZEA, Zambia oraz Zimbabwe.\n\nJak wyliczyli statystycy, Elżbieta II w okresie swojego panowania (1952–2022) uczestniczyła w przeszło 21 tysiącach spotkań, podczas których miała okazję poznać niemal pół miliona osób. Na przestrzeni siedmiu dekad królowa przyjęła w Pałacu Buckingham 112 głów państw, w tym Lecha Wałęsę. A także wiele wybitnych postaci ze świata kultury czy nauki, m.in. Neila Armstronga, pierwszego człowieka na Księżycu. Najdłużej panująca monarchini w historii Zjednoczonego Królestwa przeżyła 16 premierów Wielkiej Brytanii i 7 papieży.\n\nElżbieta II z szejkiem Isą bin Salman Al Khalifą podczas wizyty w Bahrajnie w 1979 roku / fot. Steve Raymer/Nat Geo Images Collection\n\nDodajmy, że pogrzeb Elżbiety II – zgodnie z opracowaną w latach 60. XX wieku „Operacją London Bridge” – odbędzie się 10 dni po śmierci monarchini, czyli najprawdopodobniej 18 września. Ceremonia będzie miała charakter państwowy.\n\nŹródła: „The Daily Telegraph”, Polska Agencja Prasowa (pap.pl), royal.uk, tvn24.pl, własne.",
    "ORLEN Polish International 2022. Zagrają w badmintona w Lublinie": "Od środy (21 września) do niedzieli (25 września) w hali sportowo-widowiskowej Uniwersytetu Medycznego w Lublinie rozpocznie się jeden z ważniejszych turniejów w kalendarzu Polskiego Związku Badmintona: ORLEN Polish International 2022. Rywalizować będzie ze sobą 269 sportowców z całego świata w pięciu kategoriach.\n\nW rywalizacji weźmie udział kadra narodowa Polskiego Związku Badmintona oraz wielu znakomitych badmintonistów z całego świata. W turnieju gry pojedynczej mężczyzn z numerem jeden rozstawiony jest reprezentant Chińskiego Tajpej Chia Hung Lu, a wśród kobiet jego rodaczka Shuo Yun Sung.\n\nParą rozstawioną z numerem jeden w turnieju gry podwójnej mężczyzn jest japoński duet Yuta Takei/Ayato Endo, natomiast w grze podwójnej kobiet Japonki Miku Shigeta/Yui Suizu. W grze mieszanej turniejową „jedynką” są również Japończycy Hiroki Midorikawa/Natsu Saito. Międzynarodowy zestaw startowy, który zobaczymy w lubelskiej hali obejmuje badmintonistów z 25 państw z całego świata.\n\nW Lublinie oprócz licznie reprezentowanych państw europejskich zobaczymy badmintonistów z takich państw jak Chiny, Kanada, Malezja, Tajlandia, Chińskie Tajpej, Japonia, Azerbejdżan, Sri Lanka czy tak odległych od Polski jak Polinezja Francuska. Wydarzenie honorowym patronatem objął Marszałek Województwa Lubelskiego Jarosław Stawiarski.\n\nWstęp na zawody jest wolny.\n\nProgram\n\n21 września (środa)\n\nGodz. 9.00-21.00 – Kwalifikacje\n\n22 września (czwartek)\n\nGodz. 9.00-21.00 – Dokończenie kwalifikacji, start turnieju głównego\n\n23 września (piątek)\n\nGodz. 10.00-20.00 – Turniej główny\n\n24 września (sobota)\n\nGodz. 10.00 – Pojedynki ćwierćfinałowe\n\nGodz. 16.00 – Pojedynki półfinałowe\n\n25 września (niedziela)\n\nGodz. 10.00 Pojedynki finałowe",
    "Webinar PIM i PAIH o rynku singapurskim": "Polska Izba Mleka we współpracy z Polską Agencją Inwestycji i Handlu zorganizowała webinarium pt. \"Singapur - możliwości eksportowe dla rynku mleczarskiego\".\n\nSingapur, zaraz po Japonii, jest najlepiej rozwiniętym i najbogatszym krajem Azji. Nie bez powodu nazywany jest „Azjatyckim Tygrysem”. Państwo-miasto jest jednym z największych importerów produktów spożywczych. Brak wystarczającej powierzchni rolnej, aby zaspokoić potrzeby ponad 5-milionowej populacji mieszkańców sprawia, że niemal 90 proc. produktów spożywczych pochodzi z importu.\n\nSingapur - możliwości eksportowe dla rynku mleczarskiego\n\n31 sierpnia 2022 roku odbyło się webinarium pt. \"Singapur - możliwości eksportowe dla rynku mleczarskiego\" zorganizowane przez Agnieszkę Maliszewską, Dyrektor Biura Polskiej Izby Mleka we współpracy z Polską Agencją Inwestycji i Handlu, w którym wzięły udział: Maja Justyna - Kierownik ds. rozwoju biznesu w Zagranicznym Biurze Handlowym Polskiej Agencji Inwestycji i Handlu w Singapurze oraz Joanna Szwaja-Jacuta – właścicielka i założycielka Sedno Trading Pte Ltd, firmy wprowadzającej polskie produkty na singapurski rynek.\n\nPodczas spotkania skierowanego do firm branży mleczarskiej Kierownik ds. rozwoju biznesu w Zagranicznym Biurze Handlowym Polskiej Agencji Inwestycji i Handlu w Singapurze – Maja Justyna, mówiła o głównych cechach i charakterystyce rynku singapurskiego oraz o szansach i barierach rynkowych. Joanna Szwaja-Jacuta – właścicielka i założycielka Sedno Trading Pte Ltd, dzięki swojemu doświadczeniu omówiła praktyczną stronę wprowadzania produktów na rynek w Singapurze, jego promocję oraz kwestie dotyczące transportu.\n\nBrama do Azji\n\nSingapur importuje ok. 90% żywności, wielkość importu w 2011 roku wynosiła 1046,27 mln SGD. Głównymi dostawcami są: Malezja, Tajwan, Chiny, USA, Korea. Import żywności z Polski wynosi około 782 tys. USD, w tym głównie jaja, mrożony drób, wieprzowina, ryby, warzywa, owoce. Singapurscy konsumenci głównie stawiają na produkty premium oraz produkty bogate w składniki odżywcze.\n\nWebinar był kontynuacją rozmów Agnieszki Maliszewskiej, Dyrektor Biura Polskiej Izby Mleka, w sprawie polskiego eksportu do Singapuru. Rozmowy te zostały zapoczątkowane podczas Misji Wysokiego Szczebla w Singapurze i Wietnamie z Europejskim Komisarzem do spraw Rolnictwa Januszem Wojciechowskim, w lipcu tego roku. Misja była doskonałą okazją do promowania europejskich produktów mleczarskich. Pokazała również otwartość przedsiębiorców rynku azjatyckiego na kontakty i rozwijanie współpracy z europejskimi producentami branży mleczarskiej.\n\nPomoc do wprowadzenia produktów do Singapuru\n\nTych z Państwa, którzy są zainteresowani wprowadzeniem produktów mleczarskich na rynek singapurski zachęcamy do kontaktu z biurem Polskiej Izby Mleka.\n\nW imieniu Polskiej Agencji Inwestycji i Handlu w Singapurze zapraszamy również do wzięcia udziału w Wydarzeniu Networkingowym połączonym z prezentacjami wybranych krajów regionu CEE i organizowanym przez „Singapore Business Federation”, które odbędzie się dnia 08.09.2022 o godz. 16.00 czasu lokalnego. Kontakt pod adresem: maja.justyna@paih.gov.pl.\n\nSzukasz magazynu do wynajęcia. Zobacz ogłoszenia na PropertyStock.pl",
    "Kołodko w RMF24 o inflacji: Odroczona faktura za pandemię i przedpłata za wojnę": "„Ani rząd, ani prezes NBP nie mają racji spychając odpowiedzialność za inflację, prawie w całości, na tak zwaną zagranicę, w szczególności na Rosję. Natomiast nie mają racji również krytycy rządu, którzy obarczają go w całości winą. Tego się nie da wyliczyć. Jeśli ta inflacja licząc miesiąc do miesiąca wynosi około 16 procent, to ja bym powiedział, że w połowie jest spowodowana czynnikami obiektywnymi, niezależnymi od posunięć polityki monetarnej banku centralnego i fiskalnej rządu polskiego, a w połowie od obiektywnych czynników zewnętrznych, w tym zwłaszcza drożenia światowych cen energii” – mówił w Radiu RMF24 prof. Grzegorz Kołodko, były wicepremier i minister finansów, z którym w czasie Forum Ekonomicznego w Karpaczu rozmawiał Michał Zieliński. \"Ta inflacja jest odroczoną fakturą za pandemię i przedpłatą za wojnę\" - tak profesor z Akademii Leona Koźmińskiego komentował w Radiu RMF24 ciągle rosnącą inflację.\n\nByły minister finansów Grzegorz Kołodko / Darek Delmanowicz / PAP\n\nMichał Zieliński: Panie profesorze, zacznijmy od tych wymienionych stóp procentowych. Dzisiaj ma zapaść decyzja. Jakiej decyzji się pan spodziewa?\n\nProf. Grzegorz Kołodko: Sądzę, że będzie pewne podniesienie stóp procentowych, ale mniejsze niż poprzednim razem. Tak robi wiele banków centralnych na świecie, zaczynając od tego najważniejszego - amerykańskiego systemu Fed. Dodajmy od razu, że ta seria, ten cykl podwyżek stóp procentowych został podjęty zbyt późno i dlatego dzisiaj inflacja jest wyższa, niż mogłaby być, gdyby nasz bank centralny - NBP zareagował w sposób właściwy już wcześniej, jakiś rok temu. Skutek tego podwyższania stóp procentowych będzie nie tyle wpływał na stopę inflacji, ile spowoduje to, co zawsze przy takich okazjach, a mianowicie większą skalę podwyższenia oprocentowania kredytów dla ludności, w tym mieszkaniowych, niż naszych depozytów w tych bankach. Dlatego banki komercyjne, które trzymają nasze oszczędności i udzielają nam kredytów, są tym zainteresowane. Im po prostu z tego powodu rośnie marża i taka podwyżka stóp procentowych banku centralnego jest przede wszystkim korzystna dla sieci banków komercyjnych. Natomiast to jest wszystko cały czas zbyt niska stopa inflacji, aby urealniła nasze oszczędności, bo przecież stopa inflacji dalej będzie, przez kilka przynajmniej miesięcy, dwukrotnie wyższa niż stopa podstawowa banku centralnego.\n\nAudio Odtwarzacz wideo wymaga uruchomienia obsługi JavaScript w przeglądarce. Grzegorz Kołodko: Gdyby polityka była bliższa doskonałości, to inflacja dzisiaj mogłaby być o połowę niższa\n\nTo jaką w takim razie by pan proponował, rekomendował politykę dotyczącą stóp?\n\nJa nie jestem od rekomendowania polityki. Mamy nową Radę Polityki Pieniężnej, rozumiem, że są to wybitni fachowcy, których powołał pan prezydent, Sejm i Senat. Mamy starego, nowego prezesa, który się na ten temat wypowiada, a ta inflacja jest na przeżycie, bo to jest paskudna inflacja. Ona jest zarazem kosztowa, a więc ceny idą w górę, bo pchają je rosnące koszty i popytowa, bo ciągnie je popyt w górę. Jak powiedziałem to, a dokładniej napisałem, także w książce pt. \"Wojna i pokój\", która pokazuje się nakładem wydawnictwa PWN równo za miesiąc - ta inflacja jest odroczoną fakturą za pandemię i przedpłatą za wojnę. Ona jest zarazem popytowa i kosztowa. Jest zarazem wewnętrzna, a więc spowodowana czynnikami po stronie tego, co się dzieje w kraju i zewnętrzna, niezależna od nas. Natomiast ani rząd, ani prezes NBP nie mają racji spychając odpowiedzialność za inflację, prawie w całości, na tak zwaną zagranicę, w szczególności na Rosję i stąd ten kod \"putinflacja\".\n\nNatomiast, nie mają racji w pełni również krytycy, z przyczyn przede wszystkim ideowo-politycznych tego rządu, którzy obarczają go w całości. Tego się nie da wyliczyć, panie redaktorze, ale jeśli ta inflacja, licząc miesiąc do miesiąca wynosi około 16 proc., to ja bym powiedział, że w połowie jest ona spowodowane czynnikami obiektywnymi, niezależnymi od posunięć polityki monetarnej banku centralnego i fiskalnej rządu polskiego. Czyli krótko mówiąc, gdyby ta polityka była bliższa doskonałości, nikt nie jest nigdy doskonały przez cały czas, to ta inflacja mogłyby dzisiaj na poziomie mniej więcej takim, jakim jest w strefie euro, czyli dwa razy niższa albo o połowę niższa.\n\nJak to opłacenie rachunku, jak pan mówi, za pandemię i ta przedpłata za wojnę, jak to wpłynie na polską gospodarkę? Tu są dość rozbieżne opinie, ale na Forum Ekonomicznym raczej dominuje optymizm, że polska gospodarka się obroni, że będziemy mieli dodatni wzrost w przyszłym roku, a później to wszystko wróci do normy.\n\nZależy, co się rozumie przez obroni. Nie ulega wątpliwości, że całokształt obecnej sytuacji geopolitycznej, w tym w szczególności konflikt militarny, na terytoriach naszego, wschodniego sąsiada, wskutek haniebnej agresji Rosji na Ukrainę komplikuje sytuację, nie tylko z punktu widzenia drożejącej energii oraz coraz wyraźniej pojawiających się problemów, nie tylko z drożyzną, ale w ogóle z zaopatrzeniem.\n\nBędziemy mieli to, co nazywam shortageflation, a więc fenomen polegający na tym, że równocześnie ceny idą w górę i mimo że jest coraz drożej, to przy tych wyższych cenach wielu rzeczy nie będzie można kupić. Przechodziliśmy przez to już w pandemii. Nazywam to od pewnego czasu shortageflation w związku z tym, że to występuje po raz kolejny z tym przedłużeniem 3.0, więc to wpływa negatywnie na polską gospodarkę.\n\nA to, że my sobie radzimy, być może nawet relatywnie lepiej w porównaniu do niektórych innych krajów naszego regionu czy odległych stąd, takich jak Argentyna, Chile, Malezja, Filipiny, to bym powiedział, nie dlatego, że kokietuję, że jestem na Forum Ekonomicznym, gdzie jednak dominują polscy biznesmeni, przedsiębiorcy, menedżerowie. To jest ich zasługa. To jest w zdecydowanie większym stopniu zasługa polskiej przedsiębiorczości i polskiej samorządności niż polityki gospodarczej. W aspektach, bo najczęściej mówimy albo o polityce fiskalnej, którą koordynować powinien minister finansów i o polityce monetarnej, którą koordynuje, intencjonalnie i w polskim ustawodawstwie ustawowo, politycznie niezależny od rządu i od parlamentu bank centralny. Ale przecież wiadomo, że kierownictwo banku centralnego jest podległe kierownictwu politycznemu rządzącej w Polsce formacji Prawa i Sprawiedliwości. Także to jest jedna, sensu largo ekipa polityczno-gospodarcza i ponosi część odpowiedzialności za to. Dzięki tej przedsiębiorczości i zdolności do dostosowywania się do tego, że wiatr nam czasami wieje w oczy, to polska gospodarka wychodzi nieco lepiej niż niektóre inne kraje. Ale tak, będzie gorzej, niż w tej chwili jest. Będzie spowolnienie tempa wzrostu gospodarczego. Inflacja z jej redystrybucyjmi skutkami jeszcze potrwa. Pogłębi się rozwarstwienie materialne społecznie, będą się psuły w związku z tym nastroje polityczne i to będzie wszystko rzutowało na politykę, która teraz będzie, niestety ja już to widzę, jako ekonomista i mnie to martwi, bardziej podporządkowana kryteriom, stricte politycznym związanym z tym, że nadchodzą wybory. Wpierw przyszłoroczne parlamentarne i kryterium polityki zarówno dla rządzących jak i dla różnych odłamów jej opozycji jest taka, żeby wygrać te wybory, a gospodarka będzie traktowana instrumentalnie i to jest bardzo niekorzystne. Mało jest pragmatyzmu w tej polityce gospodarczej. I także od strony opozycji, nie za bardzo widać jakiś konkretnych propozycji co i jak robić.",
    "Jak wybrać odpowiednie deski elewacyjne?": "Jak wybrać odpowiednie deski elewacyjne?\n\n10.29, 07.09.2022 materiał partnera\n\nWrzesień to idealny czas na to, aby zamontować lub odświeżyć elewację! Zdecydowałeś się na taki krok, lecz zupełnie nie wiesz, jaki gatunek drewna nadaje się najlepiej do zastosowań zewnętrznych? Na spokojnie – podpowiemy Ci, jakie deski elewacyjne wybrać. Zachęcamy do krótkiej lektury!\n\nElewacja drewniana to najlepszy wybór\n\nNie da się ukryć, że elewacja z drewna prezentuje się wyjątkowo pięknie i dodaje uroku. Jest sposobem na to, aby wyróżnić budynek wśród okolicznej zabudowy. Oprócz tego jednak dużo ważniejsze jest to, że drewno to surowiec pochodzenia naturalnego, który cały czas oddycha i reguluje temperaturę. To świetny izolator cieplny, co przekłada się na to, że elewacja drewniana może poprawić bilans energetyczny budynku. Podczas zimy dba o to, aby ciepło nie uciekało, natomiast latem – nie nagrzewa się i zapewnia przyjemny chłód. Zaletą jest też to, że izoluje od hałasu. Wśród plusów trzeba też wspomnieć o tym, że zadbana elewacja zachowa swój doskonały wygląd nawet przez 100 lat. Dodatkowo wiedz, że drewno jest pozbawione trujących składników takich jak np. formaldehyd. Jeśli szukasz ekipy profesjonalistów, którzy wykonają dla Ciebie elewację drewnianą, to zapoznaj się z ofertą firmy Hardwood pod adresem https://hardwood.pl\n\nDobre deski elewacyjne – jakie powinny być?\n\nMimo że nie jest to widoczne na pierwszy rzut oka, to musisz zdawać sobie sprawę z tego, że drewno bardzo szybko reaguje na zmiany temperatury i wilgotność powietrza. Praktyczny cały czas dochodzi do zmiany jego rozmiaru – kurczy się ono bądź pęcznieje. Z tego względu bardzo ważne jest, abyś przy zakupie zwrócił uwagę na stabilność wymiarową. W przypadku jej braku może dochodzić do powstawania naprężeń, a później nawet do zdeformowania elewacji.\n\nSolidne deski elewacyjne powinny być także odporne na niekorzystny wpływ wilgoci. Mowa tutaj oczywiście o odporności na gnicie i zagrzybienie. Gatunki drewna do zastosowań elewacyjnych wyróżniają się podwyższoną odpornością na mikro i biokorozję, czyli m.in. ataki szkodników, a także wciąż zmieniające się warunki pogodowe. Nie musisz zatem obawiać się, że mróz, ulewa, czy upały im zaszkodzą. Niemniej istotna jest ich większa odporność na procesy starzenia, dlatego też dobre deski elewacyjne wyglądają znakomicie przez długie lata.\n\nPoniżej znajdziesz TOP 3 gatunki, którymi zdecydowanie warto się zainteresować.\n\nMeranti\n\nMeranti to egzotyczny gatunek, który cieszy się ogromną popularnością w całej Europie. Jego ojczyzną jest Indonezja, Malezja lub Filipiny. To drewno jest doceniane z pewnością za piękny wygląd, ale nie tylko. Wyróżnia je też łatwość w obróbce oraz doskonała odporność m.in. na ścieranie, wilgoć, pękanie, czy zginanie. Ma też inne plusy takie jak duża gęstość, czy ograniczone pęcznienie/kurczliwość. Świetnie nadaje się na elewację, ale również okna i drzwi.\n\nOkoume\n\nDrewno Okoume może stanowić świetną alternatywę dla Meranti. Trafiło ono do Polski z Afryki Zachodniej, zaś rośnie m.in. w Gabonie, czy Kamerunie. W odróżnieniu od Meranti ma znacznie ciekawsze usłojenie, a także rewelacyjną barwę – łososiowo-różową. Jest dość lekkie, a przy tym stabilne wymiarowo. Wśród jego zalet z pewnością warto wspomnieć o tym, że jest bezproblemowe w obróbce, łączeniu i suszeniu. Elewacja wykonana z Okoume może sprawić, że Twój dom będzie się wyróżniał na tle pobliskich obiektów.\n\nModrzew syberyjski\n\nModrzew syberyjski to także dobry wybór na elewację. Można śmiało powiedzieć, że jest to drewno, które można polecić nawet w ciemno! Elewacje wykonane z modrzewia syberyjskiego prezentują się doskonale zarówno na budynkach mieszkalnych, jak i prywatnych firm. To gatunek, który ma wysoką zawartość żywicy, dlatego cechuje go odporność na rozwój pleśni i grzybów. Nie wymaga także impregnacji ze względu na niską chłonność wody. Dodatkowo wiedz, że wyróżnia go ciekawa kolorystyka – ma żółto-pomarańczowo-czerwony odcień.",
    "Rosja odnotowuje stały spadek dochodów z eksportu ropy": "W siódmym miesiącu pełnej rosyjskiej inwazji na Ukrainę Rosja odnotowuje stały spadek dochodów z eksportu ropy. Poinformowała o tym Międzynarodowa Agencja Energetyczna.\n\nW sierpniu Rosja zarobiła na eksporcie ropy 17,7 mld dolarów. Przychody są najniższe niż w marcu.\n\nMiędzynarodowa Agencja Energetyczna zauważa, że ​​przyczyną spadku rosyjskich przychodów był spadek światowych cen ropy. Eksperci uważają, że eksport rosyjskiej ropy w przyszłości pozostanie pod presją. Po wejściu w życie unijnego embarga na rosyjską ropę Rosja będzie musiała znaleźć nowe rynki zbytu na prawie 2,4 mln baryłek dziennie ropy i produktów naftowych.\n\n\n\n\n\nPrzypomnijmy, Rosja jest członkiem nieoficjalnego format OPEC+, który powstał w listopadzie 2016 roku z powodu niezadowolenia wielu krajów produkujących ropę cenami na światowym rynku ropy.\n\nOPEC+ obejmuje 10 krajów – prócz Rosji to Azerbejdżan, Bahrajn, Brunei, Kazachstan, Malezja, Meksyk, Oman, Sudan, Sudan Południowy. Kluczowym producentem i nieformalnym liderem kartelu jest Rosja, z 14% światowego wydobycia ropy.\n\n\n\n\n\n31 maja przewodniczący Rady Europejskiej Charles Michel ogłosił, że przywódcy UE osiągnęli porozumienie w sprawie zakazu eksportu rosyjskiej ropy.\n\nWedług przewodniczącej Komisji Europejskiej Ursuli von der Leyen embargo na rosyjską ropę naftową zmniejszy do końca tego roku o około 90% jej import do krajów Unii Europejskiej.\n\nAgencja „Bloomberg” poinformowała później, że Rosja nadal osiąga znaczne zyski ze sprzedaży ropy.\n\nUnia Europejska planuje zakazać importu morskiego ropy naftowej i rafinowanej ropy z Rosji do 2023 roku. Stany Zjednoczone i ich sojusznicy chcą ograniczyć ceny rosyjskiej ropy do 40-60 dolarów za baryłkę.\n\n3 sierpnia OPEC+ znalazł sposób na ustabilizowanie cen paliw.\n\n5 września 2022 r. OPEC+ zgodził się na ograniczenie dostaw ropy.\n\nOpr. TB, https://www.iea.org/",
    "31 sierpnia: imieniny i święta typowe i nietypowe": "Dowiedz się, jakie typowe i nietypowe święta można dzisiaj obchodzić oraz kto ma imieniny 31 sierpnia. Wyjaśniamy, co można świętować tego dnia, jeśli tylko się bardzo chce.\n\nWczoraj obchodziliśmy między innymi: Międzynarodowy Dzień Rekinów Wielorybich, Międzynarodowy Dzień Cabernet Sauvignon, Dzień Frankensteina i Dzień Plaży. Sprawdź, co można celebrować dzisiaj, jeśli naprawdę się postaramy i głęboko poszperamy w kalendarzu.\n\nKto dziś obchodzi imieniny?\n\nImieniny dzisiaj obchodzą: Aidan, Albertyna, Amat, Arystyda, Arystydes, Bohdan, Izabela, Józef, Nikodem, Optat, Paulin, Prymian, Rajmund, Rajmunda, Solidariusz, Świętosław i Teodot.\n\n31 sierpnia – jakie święto niecodzienne?\n\n31 sierpnia wypada słynna La Tomatina. Co roku, w ostatnią środę sierpnia – która w tym roku wypada właśnie 31.08 – w miasteczku Buñol nieopodal Valencii w Hiszpanii organizowana jest prawdziwa bitwa na pomidory, w której biorą udział tysiące mieszkańców oraz turystów (w 2013 roku było to 50 tysięcy osób! Od tego momentu zaczęto jednak ograniczać liczbę uczestników do 20 tysięcy). Ponoć La Tomatina zapoczątkowana została jako żart w 1945, podczas lokalnej parady. Chcieli w niej wziąć udział młodzi ludzie, jednak im nie pozwolono. Doszło więc do kłótni, która – pech (albo szczęście) chciał – rozegrała się przy stoisku z warzywami. Skończyło się bitwą na pomidory, którą przerwała policja. Jednak w kolejnych latach „pomidorowy pojedynek” zaczęto odtwarzać, co zaczęło przyciągać coraz większą liczbę uczestników. Wydarzenie stało się w końcu tak popularne, że władze miasta postanowiły go zakazać w latach 50. W 1957 roku w ramach protestu przeciw zakazowi przez miasto przeszedł „kondukt żałobny”, z trumną wypełnioną pomidorami. Poruszony tym premier Hiszpanii ostatecznie uznał La Tomatin za oficjalne lokalne święto. Obecnie jest to bardzo popularne wydarzenie, przyciągające telewizje z całego świata.\n\nPoza tym:\n\nKażdego 31 sierpnia możemy obchodzić Dzień Jedzenia na Dworze . Nie musisz się ograniczać tylko do obiadów w domu. Jedzenie na mieście, na dworze – słowem: poza domem – to doskonała okazja do spotkania się z przyjaciółmi i dalszą rodziną. Można to również potraktować jako pretekst do zorganizowania rodzinnego grilla lub wypadu paczką znajomych aby przełamać codzienną rutynę.\n\n. Nie musisz się ograniczać tylko do obiadów w domu. Jedzenie na mieście, na dworze – słowem: poza domem – to doskonała okazja do spotkania się z przyjaciółmi i dalszą rodziną. Można to również potraktować jako pretekst do zorganizowania rodzinnego grilla lub wypadu paczką znajomych aby przełamać codzienną rutynę. Także 31 sierpnia warto też celebrować Dzień Miłości do Pamiętników . Jego twórcami są Victoria Twead i Alan Parks – autorzy pamiętników, którzy chcieli stworzyć przestrzeń do spotkań i inspirujących rozmów podobnych sobie ludzi. Dzięki ich staraniom od 31 sierpnia 2013 roku autorzy i czytelnicy pamiętników mogą się spotykać i czerpać od siebie inspirację.\n\n. Jego twórcami są Victoria Twead i Alan Parks – autorzy pamiętników, którzy chcieli stworzyć przestrzeń do spotkań i inspirujących rozmów podobnych sobie ludzi. Dzięki ich staraniom od 31 sierpnia 2013 roku autorzy i czytelnicy pamiętników mogą się spotykać i czerpać od siebie inspirację. Tego samego dnia swój Dzień Niepodległości świętują Malezja oraz Kirgistan .\n\nświętują oraz . 31 sierpnia urodziny obchodzą między innymi muzyk Van Morrison i aktor Richard Gere.\n\nSzukasz chwili wytchnienia? Zrób sobie przerwę i włącz Radio Pogoda!\n\nUwaga! Dla wszystkich naszych Czytelników mamy coś naprawdę wyjątkowego. Przygotowaliśmy niezwykle ciekawe quizy z różnych kategorii. Największą niespodzianką jest to, że po rozwiązaniu quizu jest szansa na wygranie nawet 100 tys. złotych! Kliknij i sprawdź.\n\nCzytaj też:",
    "Las banków centralnych, czyli przyszłość systemu finansowego": "- Wszystko co można zrobić z kryptowalutami można zrobić również z pieniędzmi banku centralnego, być może z wyjątkiem prania pieniędzy i ataków typu ransomware - żartował Hyun Song Shin, doradca ekonomiczny i szef działu badań Banku Rozrachunków Międzynarodowych (BIS), prezentując w czerwcu 2022 r. flagowy raport BIS w części poświęconej przyszłości systemu finansowego.\n\n\n\nUpraszczając można powiedzieć, że ta przyszłość ma być bardziej dopracowaną teraźniejszością: bezpieczniejszą, efektywniejszą, ale złożoną z elementów, które już istnieją, choćby w fazie projektu. Rewolucja będzie polegać na ich zhierarchizowaniu i skalowaniu. Rozwiązania zdecentralizowanych finansów, które dziś stosują entuzjaści z wykształceniem inżynierskim, ale obudowane łatwym w użyciu interfejsem i autorytetem banków centralnych, mają szasnę stać się powszechne.\n\n\n\nBank Rozrachunków Międzynarodowych posługuje się metaforą drzewa. Zdaniem tej instytucji, zwanej w uproszczeniu bankiem centralnym dla banków centralnych, pniem drzewa mają być bilanse banków centralnych. Z pnia wyrastają zielone gałęzie innych form płatności. Wyżej pnia w podstawie drzewa są jeszcze pieniądze kreowane w sektorze prywatnym - w bankach komercyjnych.\n\n\n\nReklama\n\nWażne gałęzie drzewa\n\nStąd dopiero odchodzi pierwsza gałąź - hurtowe CBDC (ang. Central Bank Digital Currency, czyli cyfrowy pieniądz banków centralnych). Tutaj świat tradycyjnej bankowości czerpie garściami ze świata kryptowalut. BIS mówi o technologii rozproszonego rejestru, która da pewność, że np. płatność, którą otrzymujemy na końcu wielu transakcji jest w pełni legalna. Z tego świata pochodzi też idea tokenizacji - czyli możliwość stworzenia cyfrowej reprezentacji pieniądza lub innego aktywa, które mogą zostać przypisane do konkretnego projektu, firmy lub osoby (tokeny personalne). Hurtowy rynek CBDC pozwoli np. rozliczyć transakcję kupna i sprzedaży domu bez notariusza oraz bez czekania na zaksięgowanie przelewu. Jedna transakcja zmiany właściciela cyfrowego tokena, za którą stoi jak najbardziej realny dom rozwiązuje wiele problemów.\n\n\n\nPoza zastosowaniami, w których bezpieczeństwo stawia się na pierwszym miejscu, na metaforycznym drzewie trochę dalej od pnia znajdują się rozwiązania z kosztami w roli głównej. BIS dopuszcza detaliczne CBDC (pieniądz komercyjny rozliczany z bankiem centralnym) oraz szybkie systemy płatności detalicznych. Umożliwią one natychmiastowe rozliczenia gospodarstwom domowym i przedsiębiorstwom. Ich kod byłby otwarty i kompatybilny z systemami płatniczymi tradycyjnych banków, a konkurencja wymuszałaby rozwiązania szybkie i efektywne kosztowo.\n\n\n\nBIS podaje przykład brazylijskiego systemu PIX. To nazwa metody płatności wdrożonej przez tamtejszy bank centralny, która umożliwia błyskawiczną realizację transakcji - poniżej 10 sekund, 24 godziny na dobę. Użytkownicy mogą albo zeskanować kod QR za pomocą smartfona, albo skopiować i wkleić kod PIX do swoich aplikacji bankowych lub portfela cyfrowego. Następnie wystarczy sprawdzić dane odbiorcy i potwierdzić przekaz. W nieco ponad rok od premiery z systemu PIX korzysta już 2/3 dorosłej populacji Brazylii! Liczba transakcji przekroczyła zaś tę realizowaną za pomocą kart kredytowych i debetowych. Sukces systemu tkwi w tym, że PIX jest dla akceptantów najtańszy. Opłata to tylko 22 punkty bazowe, 10 razy mniej niż koszt obsługi płatności kartą kredytową.\n\n\n\nNarodowe drzewa płatności\n\nOstatnim elementem przyszłego systemu płatności mogą być multiplatformy CBDC. Łączyłyby transakcje kilku banków centralnych posługujących się swoimi walutami. W metaforze, którą się posługuje BIS, byłyby to narodowe drzewa płatności, których gałęzie stykałyby się ze sobą tworząc koronę lasu systemu globalnego. Kilka takich rozwiązań jest testowanych w ramach BIS Innovation Hub. Mowa tu o projekcie Jura z udziałem banków centralnych Szwajcarii i Francji, a także o projekcie Dunbar (tu uczestniczą Singapur, Malezja, Australia i Republika Południowej Afryki) oraz o kolejnym projekcie tzw. mBridge (Hong Kong, Tajlandia, Chiny i Zjednoczone Emiraty Arabskie).\n\n\n\n- Oczywiście pełen zakres możliwych innowacji jest trudny do przewidzenia, ale jedno jest pewne, że wszystkie będą wspierane przez drzewo, mocno zakorzenione w możliwości ostatecznego rozliczenia z bilansu banku centralnego - podsumowuje Hyun Song Shin. To wydaje się warunkiem nienegocjowalnym dla BIS i pewnie 61 banków centralnych w nim zrzeszonych. Warunek ten wyklucza jednocześnie powszechne używanie kryptowalut jako systemu monetarnego przyszłości. Nie chodzi tu o spisek instytucji międzynarodowych, który ma wyeliminować wolny i idealny pieniądz, jak przedstawiają to kryptoentuzjaści. Chodzi o to, że kryptowaluty wciąż mają wiele słabości i nie nadają się na solidny środek płatniczy.\n\n\n\nWady i zalety kryptowalut\n\n- Istnieje wiele fundamentalnych wad związanych z kryptowalutami. Przewaga stablecoinów (kryptowalut powiązanych z prawdziwymi walutami, takimi jak dolar czy euro, optymalnie w stosunku 1:1 - przyp. red.) wskazuje, na wszechobecną potrzebę korzystania z wiarygodności pieniądza fiducjarnego. Podkreśla również brak nominalnej kotwicy rynku krypto, którą mogą dostarczyć tylko pieniądze banku centralnego (...) Proliferacja kryptocoinów podkreśla fragmentację ekosystemu kryptowalut, z wieloma niekompatybilnymi warstwami rozliczeniowymi, które walczą o miejsce w świetle reflektorów - wyjaśniał Agustín Carstens, dyrektor generalny BIS.\n\n\n\nBank Rozrachunków Międzynarodowych mówi wprost, że kryptowaluty nie są ani tak zdecentralizowane, ani tak bezpieczne, ani tak efektywne jak przedstawiają to ich zwolennicy. BIS nie używa co prawda tak ostrych określeń jak \"piramida finansowa\" czy \"schemat Ponziego\", niemniej zauważa pozytywną korelację między napływem nowych użytkowników a wycenami kryptoprojketów. Oznacza to również, że gdy na największe kryptowaluty nie ma popytu, ich wyceny nie rosną, to wtedy mocno uwidaczniają się ich wady. Mówiąc obrazowo: zwykły użytkownik przełknie np. 100 dolarów opłaty transakcyjnej za zakup 1 Ethereum za 1000 dol., jeśli cena szybko wzrośnie np. do 4000 dol. W sytuacji kiedy kolejka chętnych do kupna topnieje, wtedy sprawy mają się inaczej.\n\n\n\nNiemniej są na tym rynku momenty hossy i szybkiej adopcji. Presja, wywierana przez użytkowników na możliwość łatwego kupna kryptowalut np. w oddziale swojego banku, wtedy rośnie. W bardziej technicznych dokumentach niż flagowy roczny raport BIS zaproponował więc choćby ograniczenie ekspozycji banków na określone kryptoaktywa do 1 proc. kapitału Tier 1, co odbiło się szerokim echem w kryptoświecie jako \"błogosławieństwo\" dla tego rodzaju aktywów, a jest raczej ostrzeżeniem.\n\n\n\nTo są jednak tematy podejmowane nie tylko przez BIS, ale również przez Międzynarodowy Fundusz Walutowy. MFW mówi dużo o finansowej inkluzji i o kosztach jakie wiążą się z obecną fragmentacją płatności. Fundusz przypomina, że przy przekazach średni koszt przelewu międzynarodowego to aż 6,3 proc. Oznacza to ok. 45 mld dol. rocznie w rękach pośredników, a nie ubogich często gospodarstw domowych dokonujących tych przekazów.\n\n\n\n- Państwa mogłyby współpracować, aby opracować globalną publiczną platformę cyfrową — nowy element infrastruktury płatniczej z jasnymi zasadami — tak, aby każdy mógł wysyłać pieniądze przy minimalnych kosztach oraz z maksymalną szybkością i bezpieczeństwem. Można również łączyć różne formy pieniądza, w tym cyfrowe waluty banków centralnych - proponowały Kristalina Georgiewa, Gita Gopinath i Ceyla Pazarbasioglu w tekście \"Why We Must Resist Geoeconomic Fragmentation—And How\", który ukazał się na IMFBlog w maju 2022 r.\n\n\n\nBiznes INTERIA.PL na Facebooku. Dołącz do nas i czytaj informacje gospodarcze\n\nMenadżerki MFW proponowały las płatności, który miesiąc później opisał BIS. Warto jednak zwrócić uwagę, że jest jeszcze jedna forma płatności, która mieści się w metaforze drzewa płatności (BIS umieszcza ją na grafice) i która nawet nie wymaga promocji. To gotówka, która działa od stuleci anonimowo i efektywnie. Co więcej będzie działać nawet w przypadku wyłączenia prądu, czego nie można powiedzieć o projektowanych w laboratoriach wyrafinowanych systemach płatności.\n\n\n\nMarek Pielach\n\nDziennikarz Obserwatora Finansowego, specjalizuje się w makroekonomii i finansach publicznych.\n\nAutor wyraża własne opinie, a nie oficjalne stanowisko NBP",
    "Mocny dolar rządzi światem. Jak banki centralne mogą chronić swoje kraje przed kryzysem?": "waluty Parytet euro-dolar - dlaczego jest tak ważny?\n\nPopatrzmy, co się dzieje z dolarem. Jego wartość w 2022 roku wzrosła już o 14 proc. w stosunku do koszyka innych walut. W ostatniej dekadzie sierpnia dolar osiągnął parytet w stosunku do euro i przez ponad trzy tygodnie oscyluje wokół niego, umacniając się nawet przejściowo do poniżej 99 centów za euro. Dolar do euro mocniejszy był tylko na krótko po wprowadzeniu wspólnej waluty, a przez ostatnie 20 lat euro było silniejsze od dolara.\n\nZa funta w ciągu ostatnich tygodni płaciło się już mniej niż 1,15 dolara. Po raz ostatni takie poziomy rynki zanotowały w 1985 roku. Kursu powyżej 140 jenów za dolara nie widziano także od końca lat 90. poprzedniego wieku.\n\nReklama\n\nCo jest tego powodem? Oczywiście podwyżki stóp w USA i zadeklarowana ostatnio przez przedstawicieli Fed wysoka determinacja w walce z inflacją, co zapowiada kolejne podwyżki stóp. Już teraz cykl wzrostu stóp w USA jest jednym z najszybszych w historii. Po ogłoszonych w tym tygodniu danych, że tempo inflacji obniżyło się mniej od oczekiwań, rynek ocenia podwyżkę stopy funduszy federalnych do 4-4,25 proc. z 2,5 proc. obecnie. Analitycy oceniają kolejne komentarze przedstawicieli Fed jako \"jastrzębie\".\n\nDrugi powód umocnienia dolara to mniejszy apetyt inwestorów na ryzyko. Zawsze słabnie on, kiedy odwraca się koniunktura, a gospodarce grozi recesja. Wtedy pieniądze inwestorów odpływają do \"bezpiecznych przystani\", a dolar - pomimo tysięcy zastrzeżeń - uważany jest za jedną z najbezpieczniejszych. Wraz ze stopami procentowymi rosną rentowności amerykańskich obligacji, które stają się bezpieczną inwestycją w trudnych czasach, a pozwalającą przy tym zarobić.\n\nEUR/USD Kurs kupna 0,9608\n\nKurs sprzedaży 0,9610\n\nMax 0,9709\n\nMin 0,9556\n\nKurs średni 0,9609\n\nKurs odniesienia 0,9675 Zobacz również: CAD/JPY AUD/NZD AUD/JPY Wyszukaj inne Aby wyszukać rozpocznij wpisywanie nazwy waloru\n\nKomu mocny dolar sprawia kłopoty\n\nMocny dolar to jednak wielki kłopot dla świata i dla samej Ameryki. Może spowodować szczególnie duże problemy w krajach zaliczanych do rynków wschodzących i rozwijających się - twierdzą Maurice Obstfeld, profesor z Uniwersytetu California-Berkeley i Haonan Zhou z Uniwersytetu Princeton w artykule \"The Global Dollar Cycle\" (\"Globalny cykl dolara\") opublikowanym z okazji wrześniowej konferencji Brookings Papers on Economic Activity.\n\n- Dolar znacznie się umocnił od połowy 2021 roku, a obecnie trwa faza kurczenia się globalnego cyklu finansowego - napisali w artykule naukowcy.\n\ngiełdy Widmo krachu. Spadki na giełdach będą większe niż w 2008 r.? Co oznacza \"kurczenie się globalnego cyklu finansowego\"? Same kłopoty dla państw, firm i gospodarstw domowych zadłużonych w dolarach. A zdecydowana większość krajów należących do rynków wschodzących lub gospodarek rozwijających się zadłuża się właśnie w dolarach. Umocnienie dolara do lokalnych walut powoduje, że zadłużenie się w tych krajach jest znacznie droższe, niż było do tej pory.\n\nKoszty zadłużenia podnoszą jeszcze bardziej wyższe stopy procentowe wynikające z podwyżek stóp w USA. A dokłada się do tego awersja do ryzyka globalnych inwestorów przejawiająca się w żądaniu wyższej premii za ryzyko, a więc jeszcze wyższej rentowności pożyczanego kapitału. Wszystko to dotyczy także refinansowania i rolowania zaciągniętego wcześniej długu.\n\nNaukowcy zbadali historyczne dane od początku lat 80. zeszłego stulecia w 26 gospodarkach należących do kategorii rynków wschodzących i rozwijających się. Dane te pokazują jednoznacznie, że każdy cykl umocnienia dolara przynosił osłabienie wzrostu tamtych gospodarek. I odwrotnie - osłabienie dolara powodowało przyspieszenie wzrostu w badanych krajach.\n\n\"Szczególnie ponury\" scenariusz\n\nTym razem umocnienie dolara dla gospodarek i państw zadłużonych w amerykańskiej walucie jest szczególnie niebezpieczne. Bo długi sektora publicznego i prywatnego niebotycznie wzrosły podczas pandemii. Skoro większość z tych państw pożycza w dolarach, silniejszy dolar zwiększa obciążenie długiem w stosunku do PKB. Ten zaś rośnie wolniej, co prowadzi do zmniejszenia wpływów podatkowych i zysków przedsiębiorstw, a to utrudnia spłacanie długów.\n\n- To może sprawić, że ten epizod aprecjacji dolara będzie szczególnie ponury - napisali naukowcy.\n\nMocny dolar to także spory problem dla amerykańskich korporacji - twierdzi w raporcie Globalny Komitet Inwestycyjny spółki zarządzającej aktywami Morgan Stanley Wealth Management. Mocny dolar powoduje, że zyski przedsiębiorstw z USA osiągane w innych krajach - po przeliczeniu na dolary - są niższe. A równocześnie produkty wytwarzane w USA stają się droższe po przeliczeniu na lokalną walutę, co grozi obniżeniem konkurencyjności amerykańskich firm. Do tego dochodzi jeszcze spadek globalnego popytu.\n\nSilny dolar podnosi także koszty zakupu amerykańskich aktywów finansowych w lokalnej walucie, co powoduje, że stają się one mniej atrakcyjne dla zagranicznych inwestorów. Może to dotyczyć zarówno amerykańskich akcji, jak też obligacji. Inwestorzy zagraniczni mogą być bardziej skłonni do realizacji zysków na amerykańskich aktywach, gdyż ich sprzedaż, kiedy dolar jest silny, poprawia zyski liczone w walutach krajowych. Wreszcie mniejsza konkurencyjność amerykańskich towarów powoduje wzrost deficytu handlowego USA.\n\n- Ta ekstremalna względna siła dolara może prowadzić do niestabilności, podobnej do rynkowego kryzysu zadłużenia w Azji z 1997 roku lub narastającej nierównowagi handlowej (...) Inwestorzy jednak nie wydają się doceniać ryzyka - napisała Lisa Shalett, dyrektor ds. inwestycji w Morgan Stanley Wealth Management.\n\nCały świat musi podnosić stopy procentowe\n\nBadania Maurice’a Obstfelda i Haonana Zhou pokazują, że Fed na początku pandemii uprzedził ryzyko płynności w dolarach wielu krajów, otwierając dla innych banków centralnych linie swapowe, co pozwala im na sprzedaż posiadanych amerykańskich papierów skarbowych i dostarczenia dolarów na rodzimy rynek. Obniżenie ryzyka braku płynności dolarowej nie zmniejsza jednak ryzyka niewypłacalności z powodu zbyt wysokiego kosztu obsługi zadłużenia.\n\nSilny dolar i podwyżki stóp w USA wymuszają podwyżki stóp na całym świecie, gdyż jeśli banki centralne w innych krajach nie podjęłyby takich decyzji, to po pierwsze groziłaby im utrata wiarygodności, a po drugie krajom o zbyt niskich stopach procentowych groziłaby ucieczka kapitału, podobna do tej, do jakiej doszło w Azji w 1997 roku. Wiele banków centralnych z rynków wschodzących zaczęło podnosić stopy już w zeszłym roku, jeszcze zanim pomyślał o tym Fed.\n\nTakie dostosowanie rodzimych stóp do wysokości stóp procentowych w USA staje się konieczne i banki centralne innych krajów nie mogą ich nie podnosić, nie ryzykując kryzysu finansowego. Z drugiej strony, podnosząc stopy, banki centralne ryzykują silniejsze spowolnienie wzrostu rodzimych gospodarek. Czy to Malezja, Indonezja (tamtejsze banki centralne mają bardzo wysoką wiarygodność międzynarodową), Chile, RPA czy Polska (jako kraj mamy na szczęście niewielkie zadłużenie denominowane w dolarach) - kierunek i rytm stóp wyznacza Fed.\n\nJacek Ramotowski",
    "Szwajcaria podpisała umowę w sprawie zakupu F-35A": "Szwajcarscy urzędnicy podpisali dziś umowę dotyczącą pozyskania trzydziestu sześciu wielozadaniowych samolotów bojowych F-35A Lightning II. Maksymalna wartość kontraktu zaakceptowana w referendum przez szwajcarskich obywateli to 6,035 miliarda franków (29,4 miliarda złotych). F-35A zajmą miejsce przestarzałych F-5E/F Tigerów II i F/A-18C/D Hornetów. Podpisy pod umową złożyli szef agencji zamówień wojskowych Armasuisse Martin Sonderegger i kierownik projektu Darko Savic.\n\n15 września szwajcarskie Zgromadzenie Federalne ostatecznie przegłosowało kwestię zakupu F-35A, co otworzyło rządowi drogę do podpisania kontraktu i formalnego zamówienia samolotów. Deputowani uznali, że nie ma podstaw, aby opóźnić procedurę do czasu głosowania nad inicjatywą obywatelską „Stopp F-35”. Z inicjatywą wystąpiła Gruppe für eine Schweiz ohne Armee (grupa dla Szwajcarii bez sił zbrojnych), pacyfistyczny ruch polityczny dążący do likwidacji szwajcarskiego wojska jako takiego.\n\nDeputowani Zgromadzenia Federalnego postanowili również, że stare Tigery II, których pozostaje w służbie jeszcze dwadzieścia pięć, mają latać dalej do czasu, aż F-35 pojawią się w szwajcarskim lotnictwie. Dostawy amerykańskich maszyn powinny się rozpocząć w 2027 roku i potrwają trzy lata.\n\n—REKLAMA—\n\nPierwsze osiem maszyn powstanie w fabryce Lockheeda Martina w Fort Worth w Teksasie. Egzemplarze te posłużą również do szkolenia szwajcarskich lotników i techników. Kolejne dwadzieścia cztery będą wyprodukowane przez koncern Leonardo w zakładach Final Assembly and Check Out (FACO) w Cameri. Nie wiadomo jeszcze, co z ostatnią czwórką.\n\nLockheed oferował również możliwość zmontowania czterech egzemplarzy w Szwajcarii w celu zapoznania tamtejszych sił powietrznych i przemysłu z konstrukcją F-35, co miałoby pozytywnie wpłynąć na zrozumienie sposobu jego działania i serwisowania. Wciąż nie zapadła ostateczna decyzja w tej sprawie, bo chociaż korzyści są oczywiste, uruchomienie linii montażowej dla czterech myśliwców będzie kosztowne. Jeśli Berno zrezygnuje z tej opcji, zlecenie zostanie przekazane zakładom w Cameri.\n\nZwycięstwo faworyzowanego przez Amherd Lightninga II ogłoszono w czerwcu ubiegłego roku. Oprócz propozycji Lockheeda Martina o kontrakt rywalizowały Boeing F/A-18E/F Block III Super Hornet, Dassault Rafale i Eurofighter Typhoon. F-35A okazał się najtańszą ze wszystkich propozycji pod względem łącznego kosztu służby całej floty przez trzydzieści lat. Łącznie wydatki mają sięgnąć 15,5 miliarda franków szwajcarskich (63,8 miliarda złotych).\n\n\n\n\n\n\n\nWiosną 2019 roku w bazie Payerne zorganizowano testy wszystkich kandydatów. Każda próba odbywała się z wykorzystaniem jednego lub dwóch samolotów, które w ciągu czterech dni wykonały osiem zadań. Wcześniej dostawcy mieli okazję do zapoznania się z przewidzianymi scenariuszami, okolicznym terenem i procedurami obowiązującymi w szwajcarskiej przestrzeni powietrznej. Jeden lot wykonano w nocy. Z przetargu został wykluczony Saab JAS 39E Gripen. Szwajcarzy chcieli bowiem przetestować jedynie samoloty będące w gotowości operacyjnej już wtedy, a to, że Gripen E ma wejść do służby znacznie wcześniej, niż planowane są dostawy myśliwców dla Szwajcarii, nie miało znaczenia.\n\nSprawa zakupu amerykańskich myśliwców od samego początku budziła kontrowersje. W referendum w 2020 roku przy frekwencji 59,4% za głosowało zaledwie 50,1% uczestników (8670 głosów różnicy między opcjami „tak” i „nie”). W niczym nie pomagały doniesienia o braku obiektywizmu Violi Amherd. Nikt nigdy nie zarzucił jej wprost, że jest zwolenniczką Lightninga II z powodów pozamerytorycznych, ale w ostatniej fazie przetargu coraz częściej pojawiały się głosy, iż jest to „przetarg na F-35”.\n\nMerytoryczna krytyka, do tego rzeczowa i ostra, wyszła też z kręgów wojskowych. Jej autorem był generał w stanie spoczynku André Blattmann, w latach 2009–2016 dowódca szwajcarskich sił zbrojnych, który zalecał się zastanowić nad rolą lotnictwa w systemie obrony kraju. Chociaż przetarg zawierał wymóg zdolności atakowania celów naziemnych, ryzyko konfliktu zbrojnego, w który mogłaby zostać uwikłana Szwajcaria, jest w średniej perspektywie praktycznie zerowe. Zadania myśliwców szwajcarskiej Luftwaffe koncentrują się na misjach air policing, aczkolwiek traktowanych bardzo poważnie. Zdaniem Blattmanna do tego typu działań w zupełności wystarczy dwadzieścia maszyn.\n\n\n\n\n\n\n\nGenerał ostrzegał, że dużo większe zagrożenie dla bezpieczeństwa narodowego stanowią bezzałogowce, przeciwko którym naddźwiękowe samoloty nie są skuteczne, i namawiał do rewizji pod tym kątem nowego zintegrowanego systemu obrony powietrznej „Air2030”, którego częścią jest zakup myśliwców. Blattmann zalecał, aby środki zaoszczędzone na zakupie samolotów przeznaczyć na rozwój zdolności w zakresie neutralizacji dronów i cyberbezpieczeństwa.\n\nRównolegle z Lightningami Szwajcaria kupi także pięć systemów Patriot z wyrzutniami M903 i pociskami MIM-104E w ramach programu BODLUV 2020 (BODengestützte-Luft-Verteidigung), zakładającego kompleksowe odświeżenie szwajcarskiej obrony przeciwlotniczej i wycofanie między innymi przestarzałych brytyjskich systemów Rapier. Tu z kolei oferta Raytheona górowała nad ofertą Eurosama z systemem SAMP/T. Trzecim uczestnikiem przetargu miał być izraelski Rafael z Procą Dawida, ale ostatecznie nie złożył oficjalnej oferty.\n\nZobacz też: Malezja chce odkupić całą flotę kuwejckich Hornetów\n\nUS Air Force / Staff Sgt. Andrew Lee",
    "„Как уехать из России?” – czyli „jak wyjechać z Rosji”, by nie zginąć na froncie ukraińskim": "Prezydent Duda grzmi po wyborach we Włoszech. \"Ile trzeba mieć w sobie...\"\n\nZacznijmy tego, że skuteczną emigrację mogą mieć zapewnione osoby prześladowane za poglądy polityczne. Najczęściej status uchodźcy przyznawali Rosjanom: Finlandia, Francja i Austria. Niedawno Niemcy i Czechy ogłosiły wprowadzenie przyspieszonej procedury wydawania zezwolenia na pobyt dla obywateli rosyjskich , którzy mogą udowodnić, że są prześladowani w swej ojczyźnie za poglądy polityczne niezgodne z linią rządową.\n\nBez paszportu uprawniającego do wyjazdów zagranicznych i wizy obywatele FR mogą udać się do: Armenii (maksymalny pobyt – 180 dni), Białorusi (90 dni, ale raczej chętnych „na ten kierunek” nie jest wielu), Kirgistanu (30 dni bez rejestracji plus 6 miesięcy, jeśli się zarejestruje w miejscu zamieszkania) i Kazachstanu (30 dni bez rejestracji plus 60 z rejestracją w miejscu zamieszkania). To kierunki dla dysponujących ograniczonymi możliwościami finansowymi. Rosjanie mieszkający w pobliżu granic z tymi czterema państwami mogą uciec przed poborem nawet pieszo.\n\nSzukający nieco bardziej odległych od imperium państw (bo nie ma pewności, czy czasem do dawnych republik sowieckich nie sięgają ręce rosyjskich służb specjalnych) mają większy wybór, ale muszą liczyć się ze znacznie większymi wydatkami w inwestycję chroniącą ich przed aktywnym uczestnictwem w wojnie przeciwko Ukrainie. Z paszportem, ale bez wizy, Rosjanie mogą wyjechać do prawie parudziesięciu państw rozsianych po całym świecie. Do kilku mogą udać się po uzyskaniu wizy elektronicznej.\n\nEkonomista ostrzega: Największym zagrożeniem są migracje w sposób niekontrolowany to było Rozwijamy nasz serwis dzięki wyświetlaniu reklam. Blokując reklamy, nie pozwalasz nam tworzyć wartościowych treści. Wyłącz AdBlock i odśwież stronę.\n\nZ paszportem i bez wizy obywatele FR mogą udać się do takich państw europejskich takich jak: Gruzja (pobyt na 360 dni, ale Rosjanie regularnie odmawia się wjazdu – informuje portal Meduza), Mołdawia (90 dni), Czarnogóra (30 dni) i Serbia (30 dni).\n\nW Azji bezwizowo Rosjan wpuszczą do siebie: Izrael (90 dni), Azerbejdżan (90 dni), Tadżykistan (90 dni), Zjednoczone Emiraty Arabskie (90 dni), Katar (90 dni), Nepal (wydaje wizę w dniu przyjazdu na okres do 90 dni), Turcja (60 dni), Uzbekistan (60 dni), Tajlandia (45 dni), Indonezja (30 dni), Malezja (30 dni), Mongolia (30 dni), Laos (30 dni) i Wietnam (można przebywać bez wizy do 15 dni, po czym można ubiegać się o wizę do 90 dni).\n\nO bezwizowej Ameryce Północnej Rosjanie mogą zapomnieć. Chyba, że będą chcieli dostać się przez tzw. zieloną granicę. Co innego jest z państwami Ameryki Południowej i Środkowej. Rosjan bez wiz powitają takie oto państwa: Argentyna (90 dni), Brazylia (90 dni), Urugwaj (90 dni), Chile (90 dni), Kostaryka (90 dni), Peru (90 dni) i Ekwador (90 dni).\n\nAfryka bezwizowa dla Rosjan to tylko: Republika Południowej Afryki (90 dni) i Maroko (90 dni). Najbogatsi mogą schronić się przed poborem na ciepłych wyspach. Zapraszają: Mauritius (60 dni) oraz Wyspy Zielonego Przylądka (60 dni). Nieco więcej zachodu wymaga wyjazd do państw wpuszczających Rosjan z wizą elektroniczną Można ją uzyskać bez większych problemów już na terytorium takiego państwa. E-wiz wymagają: Meksyk (180 dni), Egipt (90 dni), Korea Południowa (60 dni), Indie (30 dni), Sri Lanka (30 dni) i Kambodża (30 dni).\n\nJest tylko jeden problem natury formalno-prawnej. Jeśli obywatel FR podlega poborowi do woja, to jeśli przekracza granice Federacji bez odpowiedniego zezwolenia, to podlega karze. Tylko wtedy jednak, gdy już otrzymał wezwanie do stawienia się w wyznaczonej jednostce. Te będą dopiero wysyłane, stąd też taki duży boom na wyjazdy zagraniczne mężczyzn w wieku poborowym. Gdy wysłane zostanie wezwanie, to jest się już w rejestrze powołanych do służby. Prawo wtedy zabrania „opuszczania miejsca zamieszkania bez zgody komisariatów wojskowych”...",
    "KOZŁOWSKI: To nie jest kolejna zimna wojna. Nowy ład światowy nie będzie dwubiegunowy": "„Chiny wykorzystują Rosję jako dźwignię na państwa zachodnie, sposób destabilizowania Europy, bo tam, gdzie dwóch się bije, trzeci korzysta. Jednak jednoznaczne opowiedzenie się po stronie Rosji w wojnie z Ukrainą oznacza utratę szeregu potencjalnych sprzymierzeńców, koniec balansowania i problemy wizerunkowe. Po co to Chinom?” – mówi prof. Krzysztof Kozłowski, prorektor SGH.\n\nKatarzyna Skrzydłowska-Kalukin: Czy dla Chin i dla świata Tajwan jest jak Ukraina?\n\nKrzysztof Kozłowski: Z perspektywy polskiej jest to bardzo wygodne porównanie. Może być również podbijane przez Stany Zjednoczone, cały świat zachodni i przez sam Tajwan.\n\nJednak różnic jest na tyle dużo, że kwestię relacji w Cieśninie Tajwańskiej należy traktować najwyżej jako podobną, ale nie tożsamą ze scenariuszem ukraińskim. Różnice dotyczą głównie tego, kto jest po drugiej stronie. Chin pod wodzą Xi Jinpinga nie można zrównywać z Rosją putinowską.\n\nDlaczego?\n\nPonieważ Rosja putinowska jest państwem patrymonialnym, autokratycznym i autorytarnym. Natomiast Xi, pomimo autorytarnego skrętu i wzmocnienia władzy centralnej kosztem prowincji, wciąż musi dużo bardziej liczyć się z sytuacją wewnętrzną niż Putin.\n\nRosja przez dużą część swojej historii była państwem obozowym. W związku z tym Rosjanie mają większą akceptację dla zachowań, jakie teraz przejawia Putin.\n\nNatomiast Chińczycy przez ostatnich kilkadziesiąt przyzwyczaili się do spełnianych obietnic partii komunistycznej, wzrostu gospodarczego i tego, że mogą na nich skorzystać. Narażenie ich na utratę tego, co zyskali przez ostatnie ponad trzydzieści lat, jest z perspektywy partii niewskazane.\n\nMogłoby tak się stać ze względu na Tajwan?\n\nTajwan jest elementem opowieści o wielkiej odnowie i zjednoczeniu Chin po latach poniżeń. Problem w tym, że z perspektywy historycznej o Tajwanie można mówić na dwa skrajnie różne sposoby.\n\nZgodnie z pierwszą perspektywą Tajwan od zawsze był chiński. Wyspę zawsze zamieszkiwali Chińczycy, chińscy władcy odbijali Tajwan i utrzymywali jego ścisły związek z Chinami. Druga opowieść mówi o Tajwanie jako bycie od Chin odrębnym. Chińczyków na Tajwanie nigdy tak naprawdę nie było, bo ci, którzy tam trafiali, byli migrantami ekonomicznymi, tanią siłą roboczą na polach ryżowych. Pierwszą wersję zawierają chińskie podręczniki – jednak trzeba przyznać, że na Tajwanie odbyło się przynajmniej kilka chińskich insurekcji.\n\nZa wersją drugą przemawia chociażby fakt, że kiedy w latach czterdziestych Chińczycy zaczęli za Chiang Kai-shekiem uciekać z komunistycznych Chin, to na Tajwanie zderzyli się z lokalną ludnością, mówiącą wprawdzie ich językiem, jednak inną mentalnie. Ostatecznie skończyło się to zbrojnymi rozruchami na ulicach (tak zwanym incydentem 28 lutego 1947).\n\nPrawda jest więc gdzieś pomiędzy tymi skrajnymi wersjami. W dodatku na Tajwanie są obecne silne wpływy japońskie. Relacje Tajwanu z Japonią są zupełnie inne niż z innymi zsinizowanymi częściami Azji. Japończycy połączyli Północ i Południe Tajwanu na lądzie. Tajpej było drugim po Tokio miastem, które Japończycy zelektryfikowali. Oczywiście używali też brutalnej siły, zwłaszcza wobec lokalnych aborygenów, ale bardzo zależało im na tym, aby Tajwan stał się piątą japońską wyspą.\n\nOd lat dziewięćdziesiątych XIX wieku mamy więc na Tajwanie do czynienia z obecnością japońską. Potem z krótkim interludium Republiki Chińskiej, kiedy Chiang Kai-shek rządzi częściowo na kontynencie i na Tajwanie, a później na ten Tajwan ucieka. Tylko wtedy okazuje się, że musi wprowadzić stan wojenny, żeby Tajwańczyków trzymać w ryzach. To stawia to pod dużym znakiem zapytania rzekomą nieprzerwaną chińskość Tajwanu.\n\nJednocześnie ta historia jest dla Chin zadrą na honorze, tak samo jak był nią Hongkong i Makau. Makau udało się wchłonąć najbardziej płynnie. W przypadku Hongkongu widzieliśmy nieszczęsny obrót spraw na przestrzeni ostatnich kilku lat. Z resztą w 2014 roku, kiedy zaczęły się pierwsze protesty w Hongkongu, Tajwan również protestował przeciwko zbliżeniu z kontynentem. Hongkong już nie będzie taki, jakim go znaliśmy. A Xi Jinpingowi w tej układance do przyłączenia pozostał tylko Tajwan.\n\nZbliża się rocznica utworzenia Partii Komunistycznej Chin, a potem okrągła rocznica powstania Chińskiej Republiki Ludowej. Chińczycy są świadomi tego, że stali się główną siłą napędową rozwoju Azji i aspirują do tego tytułu na arenie globalnej. Nie dziwi więc, że państwo to, czy organizacja, jaką jest Partia Komunistyczna, będzie chciała mieć w tych okolicznościach wszystko poukładane po swojej myśli.\n\nZ perspektywy europejskiej może to brzmieć mało logicznie. Mamy do czynienia z niewiele ponad 23 milionami ludzi na małej wyspie wobec ponad miliardowego społeczeństwa, które ma już swoje osiągnięcia. No ale takie rzeczy ambicjonalne, odgrywają w Azji ogromną rolę. Zwłaszcza jeśli dołożymy do tego element kulturowy – utratę twarzy, za którą w Pekinie można postrzegać brak chińskiej kontroli na Tajwanem.\n\nJednak jest duże ryzyko porażki. Chińska armia nie ma doświadczenia bojowego. Nie wiadomo, jak zareagują Stany Zjednoczone.\n\nRzeczywiście nie wiadomo, czy armia chińska byłaby zdolna do przeprowadzenia takiej operacji. Nie znamy jej jakości bojowej, a armia tajwańska jest świetnie wyposażona i przygotowana do głębokiej defensywy w bardzo sprzyjających obronie okolicznościach. Do tego Tajwan jest oblewany przez jeden z najsilniejszych prądów morskich na świecie, bardzo trudno byłoby go sforsować pod ostrzałem.\n\nTo, co mnie niepokoi, to fakt, że kiedy zaczynamy oceniać sprawność bojową jakiejś armii, to jesteśmy relatywnie blisko linii frontu. Zaczynamy już realnie myśleć o wojnie.\n\nW tej sytuacji najważniejsza jest rola Tajwanu w światowej gospodarce, zwłaszcza w sektorach wysokich technologii. Tajwan jest jednym z głównych producentów zaawansowanych półprzewodników na świecie. 70 procent Najbardziej zaawansowanych półprzewodników jest produkowanych na Tajwanie. Nie mówimy tylko o sektorze auto-moto, o BMW, który nie ruszy bez tajwańskiego chipu. Mówimy o satelitach wojskowych, o zaawansowanym wyposażeniu wojennym głównie armii amerykańskiej.\n\nA więc dla Ameryki jest to odpowiednik rosyjskiego gazu i ropy w Europie.\n\nW pewnym sensie, ale nie wykorzystywany drapieżnie, tak jak robiła to Federacja Rosyjska pod rządami Putina, tylko tak, by tworzyć wartość dodaną dla siebie. Tajwańczycy tak robią. Osoby po czterdziestce pamiętają może, że zanim na etykietkach pojawiło się „Made in China” było „Made in Taiwan”, tanie produkty masowe przychodziły do nas najpierw stamtąd. Kiedy Chińczycy wypchnęli Tajwańczyków z tego sektora, ci zaczęli szukać innych opcji. Otworzyły się one też na samym kontynencie. Tajwan był jednym z największych inwestorów w Chinach kontynentalnych i efektywnym pośrednikiem dla Zachodu w nawiązywaniu relacji z Chinami.\n\nTeraz wytworzył sobie niepowtarzalną przewagę konkurencyjną pod postacią know-how w zakresie budowania zaawansowanych chipów.\n\nTo jest polisa ubezpieczeniowa, której nie miała Ukraina, by chronić się przed Rosją.\n\nDo tego zmierzam. Ukraina mogła podkreślać swoją rolę państwa tranzytowego, wykazywać, że jeżeli będzie zagrożona, wszyscy w Europie to odczują.\n\nKonsekwencje podboju Tajwanu dla USA byłyby znacznie gorsze, amerykańska armia nie może sobie na to pozwolić. Bez Tajwanu będzie ślepa. Nie mogłaby funkcjonować większość amerykańskich zaawansowanych technologii wojskowych i kosmicznych.\n\nSą tego świadome także inne państwa, takie jak Korea, które zaczęły inwestować w te technologie. Stany Zjednoczone również starają się stworzyć własną bazę. To jednak wymaga czasu, zbudowania doświadczenia i umiejętności, co daje Tajwanowi jeszcze dekadę, jeśli nie dłużej.\n\nAle nie zapominajmy też, że Tajwan jest dobrze działającą demokracją. Kiedy w 2014 roku prezydent Ma Ying-jeou ponad głowami parlamentu postanowił podpisać ramową umowę o współpracy z Chinami, Tajwańczycy wyszli na ulice i umowa nie doszła do skutku. Za pomocą protestów obywatele wstrzymali pewne działania jako niekonstytucyjne i sprzeczne z rządami prawa. To żywy dowód na to, że to społeczeństwo ceni wartości demokratyczne.\n\nI że trudno będzie je podbić?\n\nChińczycy na kontynencie są tego świadomi. Świadczą o tym chociażby ostatnie wypowiedzi chińskiego ambasadora w Australii o tym, że Tajwańczyków trzeba będzie reedukować, czy ambasadora Chin we Francji, że będzie trzeba przypomnieć im o tym, czym są Chiny.\n\nTrajektoria przemian mentalnych, jakie zaszły na Tajwanie, jest kompletnie inna niż na kontynencie. Tajwan nie przeszedł przez rewolucję kulturalną, przez wielki skok ani przez eksplozję drapieżnego kapitalizmu – czego doświadczyli obywatele ChRL. To społeczeństwo nie wypiera się tego, że jest chińskie, ale ludzie czują i myślą inaczej niż Chińczycy na kontynencie. Modelu tajwańskiego nie da się przeszczepić na kontynencie, ale model kontynentalny nie pasuje też do wyspy.\n\nMogłoby się wydawać, że obecna sytuacja jest dla Chin wygodna. Tajwan oficjalnie nie jest uznawany za państwo, znajduje się więc w chińskiej strefie wpływów. Z drugiej strony – jest strategiczny dla świata nie tylko ze względu na półprzewodniki, ale i na swoje położenie. Jest jedną z wysp oddzielających Chiny od wyjścia na pełne morze.\n\nMożemy myśleć o Tajwanie jako o bardzo dobrze umiejscowionym lotniskowcu na tylnym siedzeniu Chińskiej Republiki Ludowej. Nie ma co ukrywać. Ten element też jest oczywiście ważny. Jednak z tych samych względów możemy powiedzieć, że zarówno Chinom, jak i Stanom Zjednoczonym powinno pasować status quo – gra pozorów, balansowanie.\n\nA Nancy Pelosi ląduje na Tajwanie. Co w związku z tym?\n\nWłaśnie tu zaczyna kłaniać się Ukraina. Można zadać pytanie – czy wcześniej nie należało być bardziej asertywnym wobec Rosji? Czy to by jej nie powstrzymało?\n\nTakie pytania padają wśród amerykańskich elit. Teraz pojawia się paralela: mamy do czynienia z Tajwanem i z adwersarzem Tajwanu na kontynencie, może warto wysłać sygnał, że jesteśmy asertywni?\n\nZe strony administracji Bidena i Kongresu, padają jednoznaczne sygnały, że stoją po stronie Tajwanu. Bidenowi ze trzy razy się wymknęło w oficjalnych sytuacjach, że traktuje Tajwan jak państwo, choć z perspektywy chińskiej jest to naruszenie zasad konsensusu z 1992 roku. Pani speaker Nancy Pelosi, jadąc na Tajwan, też działała na zasadzie „mam prawo, nie muszę pytać Chin o zgodę, więc trzymajcie się z dala”. Jest to sygnał asertywności Waszyngtonu, której brak mógł sobie zarzucać względem Ukrainy.\n\nOczywiście nie wiadomo, czy większa asertywność w związku z Ukrainą zmieniłaby sytuację.\n\nA na Tajwanie może być skuteczna?\n\nChiny zmagają się teraz z wyzwaniami demograficznymi. Również z sygnalizowanymi od wielu lat i teraz zmaterializowanymi wyzwaniami na rynku nieruchomości, które wywołują wstrząs w reszcie gospodarki. Gospodarkę dusi też polityka „zero tolerancji wobec covid”. To społeczeństwo żyje teraz pod ogromną liczbą napięć. Państwa autorytarne czy systemy autorytarne bardzo często takie napięcia kanalizują na zewnątrz.\n\nCzyli co robią?\n\nZachowują się agresywnie wobec sąsiadów. Chiny zachowują się agresywnie między innymi na Morzu Południowochińskim.\n\nA władze Stanów Zjednoczonych wysyłają w drugą stronę sygnał, że gwarantują swojemu może nie sojusznikowi, ale przynajmniej nieoficjalnemu sojusznikowi, w nieoficjalny sposób, że są obecne i czuwają. Wysyłają nieoficjalne sygnały Chinom, że jeżeli chcą szukać sposobu na skanalizowanie swoich wewnętrznych napięć, to niech szukają gdzie indziej, tutaj nie, bo tu będzie je to za dużo kosztowało. Oczywiście taka jest intencja amerykańska. Na ile to wyjdzie, zobaczymy.\n\nZałóżmy, że Chiny się zaangażują, więc Amerykanie też. Jaki to będzie miało wpływ na Polskę, Europę, Ukrainę? Stany Zjednoczone nie mogą być za bardzo zaangażowane w dwóch miejscach.\n\nTo jest właśnie główna obawa, a jednocześnie szansa dla Chin. Co się stanie, jeżeli okaże się, że obecność amerykańska będzie utrzymana na dwóch frontach, kiedy to państwo nie ma już takiego potencjału, żeby temu podołać.\n\nA prezydent nie ma takiego poparcia, jakie miał.\n\nAkurat jeżeli chodzi o poparcie przeciwko Chinom, to będzie mu je o wiele łatwiej znaleźć niż przeciwko Putinowi. Postrzeganie Chin jako głównego konkurenta Stanów Zjednoczonych jest ponad podziałami. Demokraci, republikanie, nieważne, oni wszyscy zgadzają się co do tego, że Chiny są głównym rywalem.\n\nNiektórzy traktują Rosję jako mniej istotną, więc ewentualna eskalacja na Morzu Południowochińskim, Wschodniochińskim, wokół Tajwanu może oznaczać odpływ zainteresowania Stanów Zjednoczonych Rosją. Z perspektywy polskiej to nie byłoby korzystne.\n\nByłoby to bardzo niekorzystne. Chiny w nieoficjalny sposób, ale jednak popierają Rosję po rozpoczęciu wojny w Ukrainie. Czy blamaż Rosji ma wpływ na obecną skalę tego poparcia? I w ogóle jaki będzie miał wpływ dalej na te relacje rosyjsko-chińskie?\n\nPozwolę sobie wybiec dalej. Często można spotkać się z opinią, że Chiny i Rosja blisko ze sobą współpracują. Jest im ze sobą po drodze jako adwersarzom Stanów Zjednoczonych, jako państwom niezadowolonym z zachodniej organizacji świata. Tylko jeśli spojrzymy na materialne przejawy tej współpracy, to ciężko je znaleźć.\n\nNajprostszy przykład – ile ropociągów albo gazociągów łączy Federację Rosyjską z Europą Zachodnią, a ile z Chińską Republiką Ludową, w momencie gdy ChRL jest jednym z głównych konsumentów ropy naftowej na świecie?\n\nTuż obok granic chińskich, na Syberii Wschodniej, są ogromne zasoby ropy, którą już na początku tego wieku można było sprzedawać Chinom, kiedy miały niezdywersyfikowane rafinerie i były uzależnione od ropy lekkiej i słodkiej, czyli mało zasiarczonej i z możliwie małą liczbą atomów węgla. Rosja jednak była wtedy zainteresowana innymi rzeczami.\n\nW tej chwili Chiny Rosję raczej wykorzystują jako pewną dźwignię na państwa zachodnie, sposób destabilizowania Europy, bo tam, gdzie dwóch się bije, trzeci korzysta. Jeżeli Amerykanie muszą się zaangażować w ochronę swoich sojuszników natowskich, jeżeli Europa musi się zaangażować na swojej wschodniej flance, to kto się będzie angażował na Morzu Wschodniochińskim? Broniąc kogo – indonezyjskich rybaków? I to będzie przemawiać do Europejczyków? Że bronimy wietnamskich rybaków? Przecież z perspektywy społeczeństw zachodnich Wietnamczycy to są komuniści, problemy Indonezji są niezrozumiałe. W cudzysłowie – nas to nie obchodzi.\n\nA ekspansja Chin w tym regionie jest źródłem ogromnych napięć społecznych. Nawet jeżeli Chiny mają dobrą relację z lokalnymi rządami, to i tak ta ekspansja, chociażby w zakresie rybołówstwa, powoduje, że około 20 procent tamtejszej populacji może stracić oparcie dla własnego bytu, bo rybacy są wypędzani ze swoich tradycyjnych łowisk. To są agresywne zachowania.\n\nJakie to ma znaczenie dla Zachodu?\n\nProsty przykład. Kilka lat temu Filipiny dokonały gwałtownego zwrotu od Stanów Zjednoczonych w kierunku Chin. Prezydentem Filipin został wtedy Rodrigo Duterte, który zasłynął rozstrzeliwaniem bez procesu ludzi podejrzanych o handel narkotykami. Stany Zjednoczone jasno mówiły, że takie zachowanie im się nie podoba, więc odwrócił się w kierunku Chin, które nie miały z tym problemu. Zrezygnował wówczas z walki o dostęp do łowisk na Morzu Południowochińskim, choć miał do nich prawo. Teraz Filipiny domagają się jednak w ONZ tego, z czego zrezygnowały. A więc nawet lokalnym autokratom, nawet lokalnym – przepraszam za słowo – zamordystom, którym, wydawałoby się, blisko jest do władzy urządzającej obozy reedukacji w Sinkiangu czy niszczącej kulturę Tybetu, w praktyce blisko nie jest, bo ekspansja chińska sprawia, że społeczeństwa Wietnamu, Indonezji czy Filipin stykają się z konkretnymi społecznymi wyzwaniami, które są konsekwencją działań Chin. A to oznacza, że wokół Chin jest o wiele więcej złej energii w Azji i punktów zapalnych, niż nam się wydaje. Dla Zachodu oznacza to pole do dyplomatycznej gry.\n\nA jakie znaczenie mają Chiny dla Rosji, która też zresztą nie jest na nie skazana, jeśli chodzi o sprzedaż surowców?\n\nNie jest skazana, ale jest jej najłatwiej sprzedawać Chińczykom ze względu na ich centralną kontrolę nad gospodarką. Chiny są państwem, które jest w stanie relatywnie szybko wyciągnąć rękę do Federacji Rosyjskiej.\n\nNatomiast patrząc historycznie na okres istnienia Federacji Rosyjskiej, momenty współpracy między Rosją i Chinami były zwykle krótkotrwałe i kontekstowe. W dłuższej perspektywie, do tej pory wydawało się, że interesy chińskie wiążą się z Europą jako głównym rynkiem zbytu. W tej chwili, ze względu na agresję rosyjską, to się trochę zmienia.\n\nCzy nam się teraz opłaca myśleć więcej o współpracy z Chinami?\n\nZdecydowanie od dłuższego czasu opłaca nam się myśleć o Azji. Problem polega na tym, że Zachód przeważnie uczy się o Chinach z dużym poślizgiem. Świat nie zauważył, kiedy Chiny się zmieniały pod koniec lat siedemdziesiątych. W obliczu tragedii, która wydarzyła się na placu Tian’anmen, świat uświadomił sobie dopiero, jak bardzo Chiny zmieniły się w latach osiemdziesiątych i zanim to przetrawił, już była końcówka lat dziewięćdziesiątych, kiedy Chiny przeniosły swój rozwój z prowincji do miast i zaczęły kłaść ogromny nacisk na sektor finansowy. Znowu, zanim się tego nauczyliśmy, nadszedł rok 2008, kiedy Chiny już świętowały swój wielki sukces międzynarodowy przy okazji olimpiady. I kiedy pieczątką podbijającą ten sukces było relatywnie szybkie wyjście z kryzysu finansowego przez Państwo Środka, kiedy już świat zachodni patrzył na Chiny jako na antidotum na problem kryzysu, nie zauważył pewnych wyzwań, które już się tworzyły w Chinach.\n\nDzisiaj zauważamy, że mają problem na rynku nieruchomości, a te problemy było już widać w 2008 roku, kiedy pakiet stymulacyjny tak naprawdę kładł nacisk na energochłonne części gospodarki, na upłynnienie zasobów.\n\nMoże więc nadszedł najwyższy czas, żebyśmy zaczęli zauważać, że Xi Jinping konsekwentnie buduje podstawy niezależności gospodarczej Chin od reszty świata. Z mojej perspektywy to jest o wiele bardziej niepokojący długoterminowo sygnał niż chociażby napięcia, o których mówiliśmy – bo to może oznaczać, że Chiny znowu w jakiś sposób mentalnie, intelektualnie się zamykają, a to nigdy światu nie wychodziło na dobre.\n\nNo na to wskazywałby zwrot autokratyczny, który tam następuje.\n\nAutokratyczny to mało powiedziane. Ja bym powiedział, że to się już ociera o totalitaryzm. Nie ma co tego ukrywać.\n\nWracając do relacji gospodarczych między Europą, Polską a Chinami – napięcia polityczne, różne sojusze nie uniemożliwiają ich?\n\nChodzi raczej o ustawienie tego w odpowiedniej perspektywie. Polsce powinno bardziej zależeć na stabilności relacji gospodarczych niż gwałtownym ich zrywaniu. Gospodarce niemieckiej całkiem nieźle szło w relacjach z Chinami, a my zarabialiśmy na byciu podwykonawcami dla koncernów niemieckich. To oznacza, że na kwestie chińskie powinniśmy zwracać więcej uwagi.\n\nJednak z drugiej strony strategicznie czy militarnie, polegamy na sojuszu nie z Unią Europejską, a ze Stanami Zjednoczonymi, które mają twarde spojrzenie na Chiny. Stajemy więc w rozkroku – czy z Chinami należy zarabiać, czy przede wszystkim przed Chinami trzeba się bronić.\n\nBiorąc pod uwagę sytuację ukraińską, musimy trzymać się sojusznika, który da nam możliwość zabezpieczenia granicy, czyli Stanów Zjednoczonych. Z drugiej strony, jeżeli nie będziemy myśleć o innych rzeczach niż kwestie bezpieczeństwa, znowu odłożymy na „święte nigdy” kwestie gospodarcze, to zawsze będziemy w relacji zależności, będziemy dostosowywać się do reguł gry, które niekoniecznie są układane po naszej myśli.\n\nNasz sąsiad, Niemcy meblują właśnie na nowo swoją sytuację gospodarczą, rozluźniają współpracę z Rosją, współpracują gospodarczo z Chinami. Możemy postrzegać to jako szansę, skoro zależy nam, z powodu naszego bezpieczeństwa, na zaostrzeniu kursu wobec Rosji.\n\nTaka rekonfiguracja może dać nam szansę, zgadza się. Problem polega na tym, że postawa niemiecka wobec Chin nie będzie, moim zdaniem, nigdy tak stanowcza jak postawa Stanów Zjednoczonych. Na przykład za prezydencji niemieckiej przymykano w Parlamencie Europejskim oczy na kwestie pracy przymusowej w Chinach.\n\nWierzę jednak w tę pragmatykę niemiecką, dzięki której nie zerwą wszystkich swoich relacji gospodarczych z Chinami. Możemy się cieszyć z tego, że zmienia się pogląd niemiecki na Federację Rosyjską, rzeczywiście, to nam może otworzyć większą przestrzeń do myślenia o bezpieczeństwie, natomiast napięcia w Azji Wschodniej prędzej czy później, ale niezmiennie, przekładają się na antagonizm pomiędzy Waszyngtonem a Pekinem. Dlatego przywiązanie Polski, niezależnie od orientacji politycznej, do Ameryki będzie nas stawiać przed coraz trudniejszymi dylematami i konsekwencjami.\n\nA gdyby doszło do oficjalnego sojuszu Chin i Rosji w sprawie Ukrainy?\n\nTo się nie stanie, bo to nie jest w interesie samych Chin. Rozstrzygnięcia kategoryczne, zamykające inne możliwości rozwoju wypadków w przyszłości, to nie jest chiński sposób myślenia.\n\nDlaczego?\n\nCzęsto używa się metafory, że Europejczycy grają w szachy, a Chińczycy w go. W go nie zbija się figur przeciwnika, by go pokonać, jak w szachach, tylko otacza je tak, by nie miały możliwości ruchu.\n\nZa każdym razem, kiedy chińskie władze stawały się mniej elastyczne na różne scenariusze, tym szybciej nadchodziła wewnętrzna rewolucja, która oznaczała morze przelanej krwi i zmianę władzy.\n\nMam na myśli nie tylko dojście do władzy komunistów, ale również wcześniejsze zmiany cesarskich dynastii. Historia Chin pokazuje, że filozofia polityczna opierająca się na jednej opcji nie ma sensu, bo ogranicza dalsze możliwości manewru.\n\nTo samo pokazują sytuacje biznesowe. W świecie zachodnim umowę traktuje się jako świętość, a Chińczycy często uważają ją za wstęp do współpracy, do którego nie należy się nadmiernie przywiązywać. Z naszej perspektywy to oznacza brak szacunku dla zasad prawa i wzajemnych zobowiązań, a dla nich kluczowy jest bieżący kontekst, a nie zapis.\n\nJednoznaczne opowiedzenie się po stronie Rosji w wojnie z Ukrainą oznacza utratę szeregu potencjalnych sprzymierzeńców, koniec balansowania i problemy wizerunkowe. Po co to Chinom?\n\nMusimy sobie zdawać sprawę ze złożoności wyzwań, z którymi zmagają się tamtejsi decydenci. Stawianie czegokolwiek na ostrzu noża z perspektywy Pekinu tylko zaostrza jeden z tysiąca problemów. Lepiej jest pozwolić na to, żeby sprawy toczyły się swoim tempem i rozwiązać je wtedy, kiedy będzie do tego okazja lub kiedy będzie trzeba to zrobić. Rosja ma teraz problem? Wykorzystajmy to, ale udzielanie im bezwarunkowego poparcia nie ma sensu.\n\nCzy możemy mówić o nowej zimnej wojnie pomiędzy USA i ich sojusznikami a Chinami i państwami, którym jest z nimi po drodze?\n\nNie lubię tego porównania. Historia się rymuje, ale nie powtarza. Tamta rywalizacja była związana z konkretnymi uwarunkowaniami, ustalonymi poprzez koniec drugiej wojny światowej.\n\nNa pewno mamy do czynienia ze zmianą w organizacji centrów światowych, ale ład międzynarodowy, który obecnie się wyłania, nie będzie ładem dwubiegunowym – Pekin kontra Waszyngton oraz państwa zmuszone do opowiedzenia się po jednej ze stron.\n\nGospodarki Chin i Ameryki są tak głęboko ze sobą zszyte, że obecny stan zaawansowania globalizacji nie byłby możliwy bez bliskości tych dwóch państw.\n\nTo oznacza, że w nowym ładzie o wiele silniejszą rolę mogą odgrywać lokalne mocarstwa, które są w stanie lawirować między tymi potęgami.\n\nPaństwa Południa?\n\nMożliwe. To jest też szansa dla Unii Europejskiej, która jest ogromnym rynkiem zbytu i mocarstwem gospodarczym. Dzięki temu mamy możliwość grania z Pekinem oraz z Waszyngtonem na własnych zasadach.\n\nWiele też zależy od tego, w jaki sposób będzie się dalej rozwijać Afryka, w której Chińczycy od lat prowadzą ekspansywną politykę gospodarczą. Zachód musi zdać sobie sprawę z tego, że ponosi odpowiedzialność za to, w jakim stanie jest spora część państw afrykańskich. Nie powinniśmy na to patrzeć protekcjonalnie, ale z odpowiedzialnością warunkującą naszą politykę. Chińczycy przychodzą tam z konkretną ofertą biznesową, chociaż są uprzedzeni i rasistowscy wobec ludzi o innym kolorze skóry. Do tego jest jeszcze Ameryka Południowa, która ma ogromną zadrę, jeśli chodzi o Zachód.\n\nCzyli to jednak sprowadza się do rywalizacji dwóch systemów.\n\nTak, ale ona jest znacznie łatwiejsza do wykorzystania przez lokalnych graczy na ich korzyść.\n\nZarówno w Pekinie, jak i w Waszyngtonie decydenci muszą sobie uświadomić, że żadna ze stron nie będzie mogła jednostronnie kształtować przyszłości, jak to było za czasów zimnej wojny. Wtedy, gdy coś nie szło po myśli ZSRR lub Stanów Zjednoczonych, dochodziło do zdecydowanych działań, co mogliśmy obserwować na Węgrzech czy w Wietnamie. Mam nadzieję, że teraz będzie inaczej, bo pól do wykorzystywania lokalnych przewag przez mniejsze państwa już teraz jest znacznie więcej niż w przeszłości.\n\nCzyli jest pan optymistą?\n\nTak, mimo wszystkich wad globalizacji i ceny, jaką przyszło nam za nią zapłacić.\n\nNatomiast jeżeli spojrzymy na lokalne ośrodki gospodarcze w Azji – Indonezja, Malezja, Singapur – to są państwa, które, pomimo ogromnej złożoności problemów wewnętrznych, umiały się odnaleźć i zbudować swoją własną drogę do sukcesu. Przy czym Malezja otarła się o kleptokrację w związku z funduszami powierniczymi. Singapur, chociaż powszechnie uznawany za jedno z najlepiej funkcjonujących państw świata, dopiero teraz uświadamia sobie skalę wewnętrznych napięć i wyzwań społecznych, związanych z autorytarnymi rządami. Indonezja jest państwem z wyzwaniami klimatycznymi tej skali, że prawdopodobnie będzie musiało ono przenieść swoją stolicę, ze względu na podnoszący się poziom oceanów. Nie powinniśmy jednak lekceważyć potencjału tych krajów do prowadzenia własnej rozgrywki pomiędzy Pekinem i Waszyngtonem.\n\nCzyli koncentrowanie się na Tajwanie jako na miejscu, które może zmienić bieg historii, jest uzasadnione, ale też pomija wiele istotnych kwestii?\n\nTo prawda. Jednak proszę zobaczyć, że ta jedna mała wyspa, której jeszcze niewiele ponad sto lat temu nie można było przejść na piechotę ubitą drogą z północy na południe, była w stanie powiązać interesy gospodarcze niemal wszystkich potęg na świecie. Wyspa, która formalnie nie jest uznawana za państwo przez większość świata, jest relatywnie niezależna gospodarczo, żyje tak jak chce. To pokazuje, że możliwe jest odnalezienie punktu równowagi pomiędzy wielkim Pekinem i wielkim Waszyngtonem.\n\nPrzytłaczająca większość Tajwańczyków nie chce przyłączenia do Chin, ale to wcale nie znaczy, że oni chcą niepodległości. Bo zdają sobie sprawę z tego, że to może odciąć ich od możliwości współpracy z Chińczykami. Po co im to?\n\nTo chyba pewna wskazówka dla nas, żyjących pomiędzy Rosją a Niemcami.\n\nZgadza się. Tym bardziej, że jest to społeczeństwo, które broni swojej demokracji, młodzi ludzie skutecznie protestują przeciwko łamaniu konstytucji. Tajwan uznaje związki jednopłciowe, a jego obywatele wybrali prezydentkę na przywódczynię kraju, która nie jest „czyjąś” żoną lub córką. Można? Można.",
    "Huawei nasłuchuje odgłosów życia w Puszczy Białowieskiej": "Huawei, Białowieski Park Narodowy i organizacja non-profit Rainforest Connection wdrożyły system monitoringu akustycznego, by chronić bioróżnorodność puszczy. Zamontowano ponad 70 urządzeń, które wychwytują dźwięki lasu i przesyłają dane do chmury, gdzie je analizuje sztuczna inteligencja.\n\nTo nie przypadek: Mateusz Szymura z Białowieskiego Parku Narodowego, Ryszard Hordyński, dyrektor ds. strategii i komunikacji Huawei Polska, i Alicja Tatarczuk, menedżerka ds. w CSR w Huawei Polska, poinformowali o wdrożeniu systemu Nature Guardian w Puszczy Białowieskiej 19 września – w Dzień Dzikiej Fauny, Flory i Naturalnych Siedlisk. MACIEJ STANKIEWICZ\n\nSieć punktów nasłuchowych pozwala na precyzyjne monitorowanie dużych obszarów puszczy, których straż Białowieskiego Parku Narodowego (BPN) nie byłaby w stanie objąć patrolami. Urządzenia akustyczne bez przerwy nasłuchują głosów 15 gatunków ptaków, a także wilków i rysi. Dane zdobyte dzięki nasłuchom są wykorzystywane do badania wpływu klimatu na bioróżnorodność i skuteczniejszej ochrony rzadkich gatunków w BPN. System umożliwia choćby tworzenie map gatunków, obserwację wielkości populacji i ich rozprzestrzeniania się na określonych terenach. Na przykład po charakterystycznym „bębnieniu” można rozpoznać konkretny gatunek dzięcioła, a po analizie zapisu wycia wilków określić rozmieszczenie przestrzenne i liczebność watahy. Także odgłosy wydawane przez rysie umożliwiają wykrycie ich obecności i oszacowanie populacji. Monitorowanie akustyczne nie sprawdza się tylko w przypadku króla puszczy, gdyż żubr… nie wydaje dźwięków poza okresem godowym.\n\n– Puszcza Białowieska to niewątpliwie jedno za najistotniejszych centrów bioróżnorodności w Polsce, gdzie wyraźnie widoczne są niesamowite powiązania i relacje tworzące się między różnymi gatunkami. Znamy już tysiące gatunków występujących na tym terenie, ale nadal natrafiamy na wyjątkowe lub endemiczne, o których nie mamy jeszcze wystarczających danych. Cieszy nas, że to właśnie w Białowieskim Parku po raz pierwszy w Polsce zostaną wykorzystane systemy Huawei, które pozwolą nam monitorować niezbadane jeszcze w pełni zasoby dzikiej przyrody – komentuje Mateusz Szymura, przedstawiciel Białowieskiego Parku Narodowego.\n\nGuardian w polskiej puszczy\n\nW sieci: Guardian – część systemu Nature Guardian. W Puszczy Białowieskiej pracują trzy takie urządzenia spięte w sieć z mniejszymi o nazwie AudioMoth Edge. Nagrania prowadzone są w stałych punktach. materiały prasowe\n\nMontaż monitoringu akustycznego w Puszczy Białowieskiej jest częścią projektu CSR na rzecz włączenia cyfrowego – Tech4All, który Huawei prowadzi z partnerami na całym świecie, m.in. w Irlandii, Grecji, Meksyku, a teraz także w Polsce. Projekt dostarcza innowacyjne rozwiązania technologiczne wpierające m.in. środowisko.\n\nW naszym kraju projekt polegał na rozmieszczeniu w Puszczy Białowieskiej systemu Nature Guardian, który bez przerwy rejestruje odgłosy przyrody, w tym wokalizacje różnych gatunków zwierząt. System składa się z 70 urządzeń offline AudioMoth Edge i trzech większych urządzeń Guardian. AudioMoth Edge to zaawansowane rejestratory dźwięku o pełnym spektrum, które wychwytują zarówno częstotliwości słyszalne, jak i ultradźwiękowe, które są automatycznie zapisywane na kartach SD w formie nieskompresowanej. Guardiany zasila energia słoneczna, co pozwala urządzeniom na samowystarczalność. Mają też wbudowane mikroodbiorniki i anteny do przesyłania danych audio do chmury za pośrednictwem sieci GSM, co umożliwia monitorowanie aktywności dzikich zwierząt w czasie rzeczywistym. Połączone technologie tworzą inteligentny system, który w kilkanaście sekund może wychwycić wśród wielu dźwięków – których człowiek nie byłby w stanie wyselekcjonować – np. głosy odkreślonego gatunku zwierząt. To rozwiązanie może też monitorować negatywną działalność ludzką, m.in. kłusownictwo i nielegalny wyrąb lasu.\n\nHuawei wraz z zespołem ekspertów będzie prowadził projekt w Puszczy Białowieskiej przez rok z możliwością przedłużenia na trzy lata.\n\nTech4All na świecie\n\nKról puszczy: Okazuje się, że żubry wydają za mało dźwięków, by w ich przypadku monitorowanie akustyczne miało sens. W zasadzie odzywają się tylko w okresie godowym. Dlatego w badaniach nad nimi lepiej się sprawdza monitorowanie wizualne. Agencja Wschód / Forum\n\n– W ramach projektu stworzonego wspólnie Huawei zespół ekspertów – biologów eko-akustycznych z Rainforest Connection i specjalistów z Białowieskiego Parku Narodowego przez najbliższych kilkanaście miesięcy będzie opracowywał raport analizujący bioróżnorodność na tym terenie. Wnioski i spostrzeżenia zostaną wykorzystane do zaprojektowania skutecznych i precyzyjnych działań ochronnych rzadkich gatunków, które występują w puszczy. Jesteśmy dumni, że po realizacji projektów m.in. na Kostaryce, Filipinach, Grecji i Austrii ten innowacyjny program możemy realizować w Polsce, w okolicach Białowieży – komentuje Ryszard Hordyński, dyrektor ds. strategii i komunikacji Huawei Polska.\n\nPodkreśla, że to 12 taki projekt na świecie. W Grecji sztuczna inteligencja Huawei monitoruje i chroni przed kłusownikami populację górskich kozic (telefony informują odpowiednie służby o podejrzanych wystrzałach), zaś w Austrii bada wpływ zmian klimatycznych na różnorodność gatunków ptaków i płazów w ekosystemie mokradeł nad Jeziorem Nezyderskim. W 2018 r. sieć nasłuchu stworzono w lasach tropikalnych Palawan i Sarawak (Filipiny i Malezja), gdzie rozwiązania Nature Guardian pomagają chronić lasy deszczowe przed nielegalnym wyrębem, wykrywając dźwięki pił łańcuchowych i ciężarówek oraz wysyłając w czasie rzeczywistym powiadomienia strażnikom. W Parku Narodowym Nahuelbuta w Chile system Nature Guardian dostarcza danych do monitorowania krytycznie zagrożonego lisa Darwina, którego populacja szacowana już jest na mniej niż tysiąc osobników, a w Irlandii podobny system nasłuchowy działa w morzu. Boje z mikrofonami podwodnymi śledzą populację waleni i innych morskich ssaków, pomagając chronić je przed zderzeniem ze statkami.",
    "Watykańska drużyna weźmie udział w kolarskich mistrzostwach świata": "Już w najbliższą niedzielę odbędzie się wyścig w Mistrzostwach Świata w Kolarstwie Szosowym w Australii. Po raz pierwszy weźmie w nim udział także ekipa watykańska. Drużynie Athletica Vaticana przewodzi 40-letni zawodowy kolarz Rien Schuurhuis z Niderlandów. O tym, jak do tego doszło, opowiada watykańskiemu dziennikowi „L’Osservatore Romano”.\n\n„Przyjechałem do Rzymu w 2020 roku i natychmiast przyciągnęły mnie wartości i duch wspólnoty Athletica Vaticana, watykańskiego klubu sportowego. Uwaga papieża Franciszka poświęcona sportowi i fakt, że wielokrotnie podkreśla on, iż sport może być środkiem spotkania z innymi, są całkowicie zgodne z moim własnym doświadczeniem życiowym: język sportu jest naprawdę uniwersalny i ostatecznie jest również całkowicie zgodny z encykliką „Fratelli tutti”, o braterstwie wszystkich ludzi, którą papież Fanciszek opublikował w październiku 2020 r.” – powiedział Schuurhuis.\n\nReprezentowanie Athletica Vaticana po raz pierwszy na Mistrzostwach Świata w Kolarstwie Szosowym w Australii 25 września jest dla niego „niesamowitym zaszczytem”. „Wykonaliśmy wspaniałą pracę zespołową, aby to osiągnąć i nie mogę się doczekać, aby przenieść tego ducha zespołu na wyścig” – powiedział niderlandzki kolarz.\n\nPodkreślił, że sport ma moc sprawiania, że każdy daje z siebie wszystko, łącząc hojność, ducha poświęcenia i pokorę. „My w Athletica Vaticana jesteśmy gotowi przynieść te wartości na Mistrzostwa Świata w Wollongong w Australii i zachęcić wszystkich sportowców do bycia „ambasadorami sportu” jako środka integracji, braterstwa i pokoju – coś, co papież Franciszek dał również Athletica Vaticana przy okazji Igrzysk Śródziemnomorskich w Algierii w lipcu” – powiedział.\n\nOdpowiadając, kogo chciałby zobaczyć w roli zwycięzcy Schuurhuis powiedział: „Zobaczymy jak potoczą się losy wyścigu o Puchar Świata w niedzielę. Zawsze miałem słabość do słabeuszy: chciałbym, aby zwycięzcą został zawodnik z jednego z wschodzących krajów kolarskich. Na przykład Erytrejczyk Biniam Girmay pokazał, że jest z wszystkimi na równi. Trasa w Wollongong mi odpowiada: lubię podjazdy, ale mam też kondycję, by jeździć po płaskim terenie. Lubię się odrywać i współpracować z kolarzami z innych drużyn, aby dotrzeć do mety. Jazda na rowerze naprawdę daje niezwykłe doświadczenia”.\n\nDo Mistrzostw Świata przygotował się najlepiej jak mógł, ciężko trenując. „Mieszkam z rodziną w historycznym centrum Rzymu i za każdym razem zaczynam trening od rozgrzewki na jednej z najbardziej ruchliwych ulic: Lungotevere nad Tybrem. Muszę przyznać, że jest to jedna z najfajniejszych części mojego treningu, również ze względu na refleks, którym muszę się ponownie wykazać w środku gęstego chaotycznego rzymskiego ruchu. Po wyjeździe z Rzymu jadę rowerem wokół jeziora Bracciano i jeziora Albano. Regularnie jeżdżę też na rowerze z moimi dwoma synami po brukowanych ulicach centrum miasta; poruszając się między pieszymi, samochodami i motocyklami. To naprawdę doskonały trening dla ich świadomości przestrzennej i kontroli roweru” – powiedział.\n\nSchuurhuis wyznał, że odkąd pamięta, a urodził się 12 sierpnia 1982 roku w Groningen w Niderlandach, kolarstwo było częścią jego życia. „W mojej ojczyźnie jazda na rowerze jest częścią codziennego życia. Jeździmy rowerami do pracy, do szkoły, do sklepów i do kościoła. Pierwsze kieszonkowe wydałem na rower. Nie wiem dokładnie kiedy obudziła się moja miłość do kolarstwa, ale chyba od zawsze była w moim sercu. Byłem fanem Hiszpana Miguela Induraina; bardzo podziwiałem jego skromność i pokorę w kolarstwie i poza nim. Zainspirował wielu młodych kolarzy. Zupełnym kontrastem, nawiasem mówiąc, jest mój bohater z dzieciństwa Mario Cipollini ze swoją żywiołową osobowością” – powiedział niderlandzki kolarz.\n\nWyznał, że przez lata, dzięki jeździe na rowerze, nawiązał wiele przyjaźni z ludźmi o różnym pochodzeniu, wykształceniu i kulturze. „Sport nie zna granic języka, wiary czy wieku. Najstarszy z moich rowerowych przyjaciół mógłby być dziadkiem mojego najmłodszego rowerowego przyjaciela. Moje rowerowe przyjaźnie pomogły mi naprawdę zanurzyć się w miejscach, w których mieszkałem i podróżowałem. Pomogły mi one w zrozumieniu innych kultur, a także w rozwoju osobistym. Kolarstwo nauczyło mnie, by zawsze dawać z siebie wszystko” – zaznaczył Schuurhuis.\n\nJego zdaniem kolarstwo i sport w ogóle jest świetnym sposobem na integrację ze społecznościami na całym świecie. Przed Włochami mieszkał z żoną w Australii, Indiach, na francuskim Pacyfiku. „W każdym z tych miejsc nawiązałem przyjaźnie i dzieliłem wspólne doświadczenia poprzez sport. Australia, która jest teraz moim drugim domem, nauczyła mnie, jak jednoczący może być sport. Połowa mieszkańców Australii urodziła się za granicą lub ma rodziców, którzy urodzili się za granicą. Jest tam dość niesamowita mieszanka kultur i języków. Sport tworzy więzi, które przekraczają takie różnice” – powiedział.\n\nWspomniał, że w Indiach biegł w półmaratonie w Delhi obok kobiety, która była boso i miała na sobie nakrycie głowy z powodu palącego upału. „Wymieniliśmy uśmiech i kilka słów zachęty. W Nowej Kaledonii, mimo braku znajomości francuskiego, zaprzyjaźniłem się z kilkoma młodymi rowerzystami, z których część należała do społeczności Kanaków. Mieli naprawdę niewielkie wsparcie i pieniądze, a moim zaszczytem i przywilejem była możliwość szkolenia i kierowania niektórym z nich i pomagania im w zdobyciu rowerów i innych rzeczy. Podróżowałem rowerem i pieszo po całej Azji i Pacyfiku: Malezja, Indonezja, Nowa Zelandia i Polinezja Francuska. Jednym z najbardziej niesamowitych doświadczeń był wyścig rowerowy na wyspie Flores w Indonezji. Byliśmy zakwaterowani w kilku klasztorach rozrzuconych po wyspie podczas różnych etapów i to było duchowe doświadczenie, którego nigdy nie zapomnę. Ulice były pełne widzów, wydawało się, że cała wyspa jest tam, aby nas dopingować. Ludzie wspierali wszystkich, zupełnie bez względu na rasę, kolor skóry czy religię” – powiedział watykańskiemu dziennikowi Rien Schuurhuis.\n\nPo kolarskich mistrzostwach świata w Australii on i zespół watykański wraz z nuncjuszem apostolskim i Caritasem chcą spotkać się z grupą rdzennej ludności.",
    "Tylko jeden monarcha w Europie ma władzę absolutną. I nie jest to król Karol III": "Obecnie 51 państw świata to monarchie suwerenne (królestwa, księstwa, cesarstwa, emiraty, sułtanaty), w większości dynastyczne\n\nWspółcześni monarchowie rzadko mają władzę absolutną, częściej współdzielą rządy z parlamentem\n\nŻycie koronowanych głów budzi ogromne zainteresowanie opinii publicznej. Od wielu dekad najbardziej medialną monarchią jest Zjednoczone Królestwo Wielkiej Brytanii i Irlandii Północnej\n\nWięcej takich artykułów znajdziesz na stronie głównej Onetu\n\n\"W 2000 r. pozostanie na ziemi już tylko pięciu królów: król pik, król karo, król kier, król trefl i... królowa Anglii\" — przepowiadał Faruk I, zmuszony do abdykacji władca Egiptu i Sudanu. Mylił się, bo chociaż w XX w. monarchie rozpadały się jak domki z kart, w 2022 r. wciąż istnieje ich 51 (dane za Wikipedią). Zdecydowana większość z nich to monarchie parlamentarne i konstytucyjne. Jak tłumaczą historycy:\n\nTrony, które przetrwały ciosy Historii, dokonały tego za cenę uszczuplenia swej władzy politycznej\n\nI podkreślają:\n\nMonarchowie już tylko panują, a nie rządzą, pozostawiając rzeczywistą władzę premierom\n\nNa zdj. Windsorowie\n\nEuropejskie monarchie dynastyczne na celowniku mediów plotkarskich\n\nW 10 (z 12) europejskich monarchiach tron dziedziczony jest w ramach jednej dynastii. Oznacza to, że momencie śmierci lub abdykacji monarchy władzę otrzymuje dotychczasowy następca tronu, którym najczęściej jest najstarszy potomek wcześniejszego monarchy. Gdy 8 września br. zmarła Elżbieta II, wraz z podaniem do publicznej wiadomości informacji o śmierci królowej władzę w Zjednoczonym Królestwie Wielkiej Brytanii i Irlandii Północnej przejął najstarszy syn zmarłej monarchini. Książę Karol stał się królem Karolem III.\n\nDalszą część artykułu przeczytasz pod materiałem wideo:\n\nZe wszystkich współczesnych monarchii właśnie te europejskie dynastyczne budzą największe zainteresowanie mediów i opinii publicznej. Zdecydowanie najpopularniejszą rodziną królewską na świecie są Windsorowie. Skandale z ich udziałem od wielu dekad są pożywką dla tabloidów, a każda informacja z brytyjskiego dworu to hot news.\n\nA inne \"medialne\" europejskie monarchie? Hiszpańska (z obecnie miłościwie panującym Filipem VI Burbonem) ma problemy z odzyskaniem zaufania poddanych. Duńska (na tronie od ponad 50 lat zasiada królowa Małgorzata II) wciąż żyje decyzją księcia Henryka, który nie zgodził się, by po śmierci zostać pochowanym razem z żoną. Szwedzka przygotowuje się do jubileuszu 50-lecia monarchii Karola XVI Gustawa. Holenderska zyskała w 2013 r. (po 123 latach kobiet na tronie Niderlandów) króla, którym został Wilhelm-Aleksander. Norweska uchodzi za \"najbardziej ludzką\", a króla Haralda V poddani uwielbiają; Monakijska żyje w cieniu tzw. klątwy Grimaldich i spekulacji na temat małżeństwa księcia Alberta II, który w 2011 r. poślubił Charlene Wittstock, pływaczkę z RPA.\n\nNa zdj. król Harald V z żoną\n\nPozostałe dynastyczne europejskie monarchie (Belgia, Liechtenstein i Luksemburg) wzbudzają mniejsze zainteresowanie światowych mediów. Warto jednak podkreślić, że w żyłach belgijskiej królowej Matyldy płynie polska krew (po matce — hrabiance Annie Komorowskiej).\n\nZ kronikarskiego obowiązku dodajmy, że europejskimi monarchiami są także Andora i... Watykan. Co ciekawe, papież jako jeden z sześciu na świecie (pozostali to królowie Arabii Saudyjskiej i Eswatini, sułtani Brunei i Omanu oraz emir Kataru) i jedyny monarcha w Europie ma władzę absolutną.\n\nNajstarsza i najmłodsza, najbogatsza i najbiedniejsza...\n\nCo warto wiedzieć o pozaeuropejskich monarchiach? Japońska wygrywa w rankingu najdłużej panujących rodzin królewskich na świecie. Obecny władca Naruhito jest 126. cesarzem Japonii. Według kronik władza w Kraju Kwitnącej Wiśni od ponad 2600 lat należy do potomków jednego rodu, według japońskiej mitologii pierwszy cesarz był wnukiem bogini słońca Amaterasu. Natomiast w rankingu \"najmłodszych monarchii\" zwycięża malezyjska. Pierwszy król tego kraju został wybrany w 1957 r. Wcześniej Malezja była zależna od Wielkiej Brytanii.\n\nTajlandzka monarchia uważana jest za najbogatszą. Majątek obecnego króla Ramy X wycenia się na 43-60 mld dol. Warto wiedzieć, że jego poprzednik Rama IX, czyli Bhumibol Adulyadej, był władcą przez 70 lat i 126 dni. Najbiedniejszą rodziną królewską jest najprawdopodobniej dynastia Dlamin z Eswatini (dawniej Suazi).\n\nNa koniec dodajmy, że najszczęśliwsi są — podobno — poddani króla Bhutanu. Jigme Khesar Namgyel Wangchuck, tak nazywa się monarcha, ma 44 lata, mieszka nie w pałacu, lecz w willi, w podróże zagraniczne lata rejsowymi samolotami i stopniowo modernizuje swoje państwo.\n\nFoto: Rodrigo Reyes Marin / POOL / Getty Images\n\nBądź na bieżąco! Obserwuj Plejadę w Wiadomościach Google\n\nChcesz podzielić się ciekawym newsem lub zaproponować temat? Skontaktuj się z nami, pisząc maila na adres: plejada@redakcjaonet.pl.\n\nDziękujemy, że przeczytałaś/eś nasz artykuł do końca. Jeśli chcesz być na bieżąco z życiem gwiazd, zapraszamy do naszego serwisu ponownie!",
    "Prezydent Andrzej Duda w Afryce. Co chce osiągnąć Polska?": "W czwartek 8 września prezydent Andrzej Duda zakończył trzydniową wizytę w Afryce Zachodniej. Na jej szlaku znalazła się Nigeria, Wybrzeże Kości Słoniowej oraz Senegal. To najdłuższa wyprawa w ten region świata polskiej głowy państwa. Jakie są jej cele i jaki jest potencjał współpracy polsko-afrykańskiej? Z jakich szans nasze państwo do tej pory nie skorzystało?\n\n- Cele tej wizyty są dla nas istotne zwłaszcza w kontekście dywersyfikacji energetycznej. Nigeria i Senegal są perspektywicznymi eksporterami gazu i ropy. Chcemy przetrzeć te szlaki, podobnie jak inne państwa europejskie - mówi w rozmowie z Interią minister Paweł Szrot. - Interesuje nas nie tylko szeroka współpraca gospodarcza, ale również przekazanie naszej perspektywy na wojnę w Ukrainie, która jest konfliktem kolonialnym Rosji. To ona odpowiada za kryzys żywnościowy w Afryce. Państwa regionu mające świeże tradycje niepodległościowe powinny to zrozumieć - dodaje szef Gabinetu Prezydenta.\n\nReklama\n\nTo druga wyprawa Andrzeja Dudy do Afryki Subsaharyjskiej; wcześniej w maju 2017 r. prezydent odwiedził Etiopię, która znalazła się na szlaku kampanii na rzecz wejścia Polski jako niestałego członka do Rady Bezpieczeństwa ONZ. Wcześniej jedynie Aleksander Kwaśniewski we wrześniu 2002 r. udał się na obrady Szczytu Ziemi w stolicy RPA - Johannesburgu.\n\nWedług ekspertów zaniedbane od początku lat 90. relacje z drugim pod względem wielkości kontynentem na świecie - przy dynamicznie zmieniającym się geopolitycznym układzie sił - należy stopniowo odbudowywać. - Polska potrzebuje strategii relacji z Globalnym Południem i konieczne jest zdefiniowanie się nie tylko w kontekście najbliższej zagranicy, ale również innych regionów świata. Nie twierdzę, że mamy konkurować z Wielką Brytanią, Francją, czy Chinami, ale Turcja, czy Malezja, to państwa które aktywnie i skutecznie angażują się regionie - przekonuje prof. Andrzej Polus, afrykanista z Uniwersytetu Wrocławskiego.\n\nCo Polska może zaoferować Afryce?\n\nJedną z płaszczyzn wymiany gospodarczej oraz oferty skierowanej przez Polskę do rozwijających się państw Afryki, może być nasza oferta geofizyczna - konkurencyjna cenowo w stosunku do państw Zachodu. Przy obecnych cenach ropy i węglowodorów trudno byłoby podmiotom polskim, chcącym działać w obszarze produkcji ropy i gazu, wejść do Nigerii, szczególnie przy braku doświadczenia na tym rynku. Warto przypomnieć, że w przeszłości próbował na nim działać śp. Jan Kulczyk.\n\n- Na Nigerii Afryka się nie kończy. Po wybuchu wojny w Ukrainie Polska musi szukać sposobów na dywersyfikację źródeł dostaw energii, Orlen niedawno sondował możliwości w Angoli. W mojej ocenie najbardziej perspektywicznym rynkiem w tym zakresie jest Afryka Wschodnia - chciałbym, aby projekty gazowe rozwijane w Tanzanii i Mozambiku również były w orbicie polskich zainteresowań. Ale Afryka Zachodnia, do której udał się prezydent, to nie tylko gaz, ale również bogate złoża fosforytów i fosforanów w Senegalu, potrzebnych do wytwarzania nawozów - tłumaczy prof. Polus.\n\nCo, poza współpracą energetyczną, Polska może zaoferować państwom afrykańskim? Jako gospodarka jesteśmy konkurencyjni na rynku zbrojeniowym, technologicznym i żywnościowym. Z tego pierwszego, ze względu na niższe koszty dostaw, w Ugandzie Polskę wypiera sprzęt importowany z Rosji. Jak przekonują eksperci, problem ze stałą obecnością firm z Europy Środkowo-Wschodniej w Afryce polega na braku dużej, dobrze ugruntowanej inwestycji, która pociągnęłaby za sobą kolejne. Taką próbą była choćby inwestycja KGHM w Demokratycznej Republice Konga, z której miedziowy gigant ostatecznie się wycofał. Przeprowadzone w marcu 2022 r. Polsko-Afrykańskie Forum Gospodarcze pokazało jednak, że potencjał do prowadzenia wspólnych interesów jest znaczący.\n\nPolska może - i już to robi - eksportować do Afryki technologię oraz rozwiązania IT. - Polskie firmy prowadzą działalność komercyjną w tej dziedzinie - np. w branży turystycznej w Nigerii, ale również realizują zamówienia rządowe, np. pomagają w Etiopii w usprawnieniu administracji publicznej - mówi Interii ekspert Polskiego Instytutu Spraw Międzynarodowych Jędrzej Czerep.\n\nNiewykorzystany potencjał\n\nNasi rozmówcy zwracają uwagę, że pomimo ożywienia relacji polsko-afrykańskich, skala ich niewykorzystanego potencjału jest znacząca. - Wierzę, że istnieje realna szansa na rozwój stosunków handlowych z Afryką. To ważne, choćby od strony surowców energetycznych, wymiany technologii. Niemniej Polska ma do zrobienia w porównaniu z krajami zachodnioeuropejskimi, które powoli przepracowują kolonialną przeszłość. Polska miała w czasach PRL silną obecność na kontynencie, którą później porzucono. Mam nadzieję, że to się zmieni - przekonuje Serge Nkounkou z Kongo, przedsiębiorca, który skończył Uniwersytet Warszawski i obecnie mieszka w Polsce.\n\n- Niewykorzystanym potencjałem od zawsze było zaktywizowanie absolwentów polskich uczelni z Afryki z lat 70. i 80., którzy znają nasz język oraz mają sentyment do naszego kraju. W latach 90., gdy przekierowaliśmy całą uwagę w kierunku euroatlantyckim, ta więź się urwała. Zaczęto ją odbudowywać kilka lat temu przy okazji tworzenia zagranicznych biur handlowych PAIH-u, kiedy zaczęto poszukiwać tych ludzi, ale w tej dziedzinie nigdy za wiele działań - dodaje Jędrzej Czerep z PISM.\n\nJak przekonuje Serge Nkounkou, \"Polska, mimo tego, że kiedyś wykształciła i nadal kształci grono studentów z Afryki, nie korzysta z ich potencjału\". - Oni po polskich uczelniach wracają do kraju, niektórzy zajmują później wysokie stanowiska w administracji albo biznesie - niestety właściwie nikt się do nich później nie odzywa. A przecież to bardzo dobry kontakt w budowaniu współpracy gospodarczej i politycznej - mówi Interii. Tymczasem nasz kraj nadal cieszy się dobrym wizerunkiem na kontynencie. Nie był kolonizatorem, pomagał gospodarczo, w Etiopii wielu polityków do tej pory pamięta np. polskie traktory z Ursusa. To fundament, na którym można budować - twierdzą zgodnie nasi rozmówcy.\n\n\"Afryka nie chce być stawiana przed ultimatum\"\n\nAby zrobić to mądrze, należy jednak pamiętać, że Afryka to nie \"państwo\", ale skomplikowany organizm etniczno-polityczny, którego nie należy generalizować albo oceniać przez pryzmat doświadczeń anglosaskich i europejskich.\n\n- To, czego Afryka dzisiaj nie chce, to być stawianą przed ultimatum: albo Zachód, albo Rosja. Tutaj nie ma jednolitej postawy wobec wojny w Ukrainie, co było widać choćby w głosowaniu rezolucji potępiającej rosyjską agresję na forum ONZ. Część z państw afrykańskich wyszła z głosowania, wiele wstrzymało się od głosu, Erytrea głosowała przeciwko potępieniu Rosji, zaś Kenia najgłośniej z państw subsaharyjskich inwazję. Nie możemy jednak zapominać, że Afryka postrzega Rosję inaczej niż Europa, ze względu na wsparcie Związku Radzieckiego w okresie dekolonizacji oraz w walce z apartheidem. Ten sentyment jest do tej pory żywy, uważa się, że Rosja nigdy nie była państwem kolonialnym, co oczywiście nie jest do końca prawdą. Stąd rola Polski, która powinna tłumaczyć, że Kreml, walcząc z Ukrainą, de facto zachowuje się jak kolonizator, a rosyjski kolonializm nie przyjął formy kolonializmu zamorskiego; choć w Rogu Afryki istniała przez krótki czas rosyjska kolonia - Nowa Moskwa - założona przy wsparciu caratu... - tłumaczy prof. Andrzej Polus.\n\nWłaśnie ten element - poza gospodarką i energetyką - został celowo zaakcentowany podczas podróży zagranicznej polskiego prezydenta. - Wspieranie Ukrainy przez Polskę nie ogranicza się do udzielania wsparcia politycznego, militarnego, ekonomicznego oraz pomocy uchodźcom. Polska angażuje się także - i prezydent Andrzej Duda robi to osobiście - do zwalczania rosyjskiej propagandy, która próbuje wywołany przez Rosję konflikt zbrojny pokazać w Afryce jako część walki z amerykańskim i europejskim imperializmem. Rosja oskarża w Afryce Ukrainę i Zachód o spowodowanie kryzysu żywnościowego. My musimy pokazać punkt wodzenia Ukrainy i Polski, które z rosyjskim imperializmem walczą od stuleci - twierdzi w rozmowie z Interia Sławomir Dębski, dyrektor PISM.\n\nMarcin Makowski, Interia",
    "[Aktualizacja: odpowiedź Xiaomi] POCO M5s bez ładowarki w Europie!": "Aktualizacja 8.09., 9:15: Uzyskaliśmy oficjalną odpowiedź Xiaomi na nasze zapytanie.\n\nZaprezentowany niedawno POCO M5s poza tym, iż jest właściwie klonem Redmi Note 10S, ma też inną, mniej oczekiwaną cechę. Okazuje się, że w porównaniu z resztą świata zostaliśmy potraktowani wyjątkowo, bo w Europie nie uświadczymy ładowarki do tego telefonu w zestawie.\n\nInformację na ten temat można przeczytać na stronie produktu zamieszczonej m.in. na stronach Xiaomi. Dowiemy się tam, iż urządzenie wspiera ładowanie o mocy 33 watów, lecz zasilacz jest sprzedawany oddzielnie “w niektórych regionach”. Jakich? Lista znajduje się na dole strony, gdzie znajdziemy w zasadzie wszystkie kraje Europy, w tym Polskę, a także Hongkong i Indonezję. Ładowarki nie wycofano z rynków takich jak Malezja czy Filipiny, co dobitnie pokazuje, jak producent podzielił konsumentów swojego “nowego” smartfona ze względu na ich region.\n\nTo nie pierwszy raz\n\nNie jest to pierwszy przypadek usuwania przez Xiaomi ładowarki z zestawu. Podobna sytuacja miała niedawno miejsce w przypadku innego rebrandu Redmi Note 10S, jakim był Redmi Note 11 SE (dostępny tylko w Indiach). Tam również pozbyto się “kostki” z zestawu; jeśli ktoś jej potrzebuje, trzeba ją dokupić oddzielnie. Podobnie było w przypadku Mi 11 w Chinach, lecz tutaj konsumenci mieli wybór: mogli kupić wersję z ładowarką bądź nie, w obu przypadkach cena była taka sama, nie trzeba było dopłacać do ładowarki. To wciąż lepsze rozwiązanie niż usuwanie ładowarki z zestawu w ogóle.\n\nCo jest powodem takiej decyzji? Póki co nie wiadomo; może mamy za dużo ładowarek i Xiaomi postanowiło tak zrobić w trosce o ekologię (pomijając już fakt, iż wydawanie kilkunastu smartfonów rocznie na pewno pozytywnie wpływa na nasze środowisko…)? Nie uzasadnia to jednak dołączania ładowarki do zestawu w regionach innych niż Europa, Hongkong czy Indonezja (bo w to, że poza tymi krajami nie ma za dużo ładowarek, śmiem wątpić). Wysłałem zapytanie do przedstawicieli POCO, w którym poprosiłem o odniesienie się do tej sytuacji. Do chwili publikacji niniejszego artykułu nie otrzymałem odpowiedzi; gdy dotrze ona do nas, zostanie on zaktualizowany.\n\nUzyskaliśmy odpowiedź Xiaomi na nasze zapytanie:\n\nDołączanie ładowarek lub innych akcesoriów do pudełek jest zawsze decyzją uzależnioną od wielu czynników, w tym wymagań użytkowników w danym regionie. W przyszłości, przy podejmowaniu decyzji o wyborze dołączonych akcesoriów, czynniki te będą nadal uwzględniane.\n\nInformacja własna"
}