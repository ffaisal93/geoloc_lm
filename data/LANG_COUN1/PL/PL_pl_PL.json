{
    "\"Polska znika\". Nawet w rządzie przyznają, że jest dramatycznie źle": "Wiceminister Barbara Socha została zapytana przez \"Super Express\", czy zaskoczyły ją wyniki Narodowego Spisu Powszechnego, według których w ciągu dekady liczba ludności Polski skurczyła się o 1,2 proc., czyli ok. 0,5 mln osób. Wiceszefowa MRiPS przyznała, że wyniki spisu nie są zaskakujące. Zaznaczyła przy tym, że w demografii zmiany nie następują z dnia na dzień.\n\n\"Jest dramatycznie źle. Natomiast ta dramatyczna sytuacja to ostatnie 30 lat. To nie jest tak, że coś się wydarzyło w ostatnim czasie. Oczywiście pandemia sprawiła, że mieliśmy więcej zgonów i przyhamowały urodzenia. Jednak zły trend demograficzny dla Polski zaczął się 30 lat temu\" — stwierdziła Socha.\n\nZobacz także: GUS pokazał wstępne wyniki spisu. Polska ma poważny problem\n\n\"Mieliśmy transformację szokową, która zburzyła poczucie bezpieczeństwa Polaków. Skutki tego są odczuwalne do dzisiaj (...) Dzisiaj dorosło pokolenie Polaków urodzonych w latach 90. I ono tworzy mniejsze rodziny niż poprzednicy. Mamy mniej kobiet, które mogą urodzić dzieci. Stąd spadek urodzeń\" — zauważyła.\n\nPodkreśliła, że kiedy do władzy doszło Prawo i Sprawiedliwość, na poważnie potraktowało wyzwania demograficzne: począwszy od programu 500 plus, poprzez powołanie pełnomocnika ds. pracy nad strategią demograficzną.\n\nZobacz także: Ta gmina to prawdziwa ziemia obiecana. Liczba mieszkańców puchnie w oczach\n\nNa uwagę, że w ostatnich latach nie widać wzrostu dzietności, a wręcz przeciwnie, jej spadek, wiceminister rodziny odpowiedziała, że nie będzie widać wzrostu dzietności przez co najmniej 20 lat. \"Zmiany zauważalne są dopiero z pokolenia na pokolenie. Dlatego też w Strategii Demograficznej horyzont czasowy to 2040 r. Pracujemy nad tym, by młodzi ludzie, którzy dopiero myślą o zakładaniu rodziny, mogli swoje plany prokreacyjne realizować w dobrych warunkach\" — powiedziała.",
    "Mistrzostwa świata siatkarek. Kiedy i o której mecz Polska - Tajlandia? [TRANSMISJA]": "Reprezentacja Polski po 12 latach wróciła na kobiecy mundial i udanie zainaugurowała tegoroczny turniej. W piątek Biało-Czerwone pokonały Chorwację 3:1. Chociaż wynik może na to nie wskazywać, to Chorwatki w trzech pierwszych setach postawiły się podopiecznym Stefano Lavariniego. Dopiero w czwartym secie rywalkom Polek zaczęło brakować siły w ataku i przegrały seta do 15.\n\nREKLAMA\n\nZobacz wideo Tyle zarabia Grbić w reprezentacji Polski. Jak wygląda jego przyszłość? [Sport.pl LIVE]\n\nPolska - Tajlandia. Mecz pułapka\n\nO tym, że tajlandzkie siatkarki mogą zaskoczyć, przekonała się reprezentacja Turcji. Turczynki były zdecydowanymi faworytkami z rywalkami z Azji, a ostatecznie przegrały 3:2. Tajlandki pokazały się, jako naprawdę waleczne zawodniczki i mimo ciągłego odrabiania strat, to one wygrały dwie ostatnie partie spotkania z Turcją i zanotowały pierwsze zwycięstwo na tegorocznym mundialu.\n\nPolki mają dobre wspomnienia ze spotkań z reprezentacją Tajlandii. Od 2017 roku obie reprezentacje mierzyły się ze sobą 7 razy i 6 z tych spotkań kończyło się wygraną Biało-Czerwonych. Ostatnia wygrana Tajlandii miała miejsce w 2018 roku, gdy pokonały reprezentację Polski 3:2 w Lidze Narodów. Ostatni raz Polska grała z rywalkami z Azji w czerwcu bieżącego roku. Wtedy po zaciętym spotkaniu to zawodniczki Stefano Lavariniego były górą po tie-breaku. Tamten mecz i wynik Tajlandii z Turcją powinien sprawić, że Polki nie zlekceważą teoretycznie słabszych rywalek.\n\nWięcej takich informacji znajdziesz na Gazeta.pl\n\nDrugi mecz mistrzostw świata w siatkówce. Polska - Tajlandia. Gdzie obejrzeć? Transmisja TV, stream online\n\nDrugie spotkanie Polek na mistrzostwach świata będzie można obejrzeć we wtorek, 27 września, o godzinie 20:30 w TVP Sport oraz w Polsacie Sport. Transmisja spotkania z reprezentacją Tajlandii dostępna będzie także w Internecie w serwisach Polsat Box Go.",
    "Mistrzostwa Europy U20. Polska wicemistrzem Europy. Po wspaniałym meczu": "Finał mistrzostw Europy U20 był bardzo emocjonujący i zacięty. Polska przegrywała z Włochami 0:2, jednak nasi siatkarze pokazali charakter, doprowadzając do tie-breaka. W nim lepsi byli rywale.\n\nObie drużyny były faworytami turnieju i potwierdziły przewidywania. W grupie lepsi byli gospodarze, którzy wygrali 3:0 i awansowali do finału z pierwszego miejsca. Następnie pokonali 3:1 Bułgarię, a Polska w bardzo dobrym stylu wygrała 3:0 z Belgią, najlepszą w grupie 2.\n\nMecz o złoto zaczął bardzo dobrze dla Biało-czerwonych, którzy prowadzili 3:0, a następnie po ataku Jakuba Majchrzaka 5:2. W siatkówce jest jednak powiedzenie, że \"kto zagrywa, ten wygrywa\". Włosi byli gorsi w ataku, mieli mniej bloków, ale aż siedem punktów zdobyli po serwach i to takich, z którymi problemy mieliby seniorzy. Autorem trzech był Alessandro Bovolenta, a czterech Luca Porro. Na nic zdała się bardzo dobra skuteczność Piotra Śliwki (67 proc.) i Majchrzaka (80 proc.).\n\nW drugim secie włoscy siatkarze nie serwowali już tak mocno jak wcześniej, niestety spadł poziom gry naszej drużyny. Skuteczność w ataku spadła prawie o połowę, pojawiło się dużo błędów. Niestety, na finale nie było systemy challenge, a sędzia dwukrotnie pomylił się na niekorzyść polskiej drużyny, co było widać nawet na powtórkach w relacji internetowej. Protestujący Tytus Nowik zobaczył żółtą kartkę. Nie pomogła zmiana rozgrywającego - Włosi objęli prowadzenie 2:0.\n\nReprezentacja Polski pokazała jednak charakter i w trzecim secie zagrała dużo lepiej. Przede wszystkim poprawili przyjęcie, a presja wywierana na rywalach zaczęła przynosić efekty. Przegrywali 4:7, ale trzy kolejne autowe ataki Włochów, as Piotra Śliwki i blok Majchrzaka sprawiły, że było 11:8! Polacy grali znakomicie i gdy tylko rywalom udawało się zbliżyć, odskakiwali znów na trzy punkty. Gospodarze mistrzostw nie poddawali się, obronili dwa setbole, ale Majchrzak i Nowik ich zatrzymali.\n\nI nasi siatkarze poszli za ciosem. Okazało się, że Jakub Olszewski, który zastąpił Kamila Szymenderę, potrafi serwować równie mocno jak Porro czy Bovolenta. Polska dominowała od pierwszych akcji do końca, kończąc seta z 69-procentową skutecznością. Majchrzak i Nowik skończyli wszystkie ataki, a dla Śliwka i Olszewskiego przeszkodą nie był nawet potrójny blok.\n\nO tytule mistrza Europy miał zdecydować tie-break. Zaczął się on źle dla naszej drużyny, bo dwa razy zatrzymany został Olszewski, w aut zaatakował Nowik, a rozpędzeni Włosi zaczęli grać tak, jak w pierwszym secie. Wychodziło im wszystko i wygrali wysoko. Ale polska drużyna nie musi się wstydzić, bo z trzech ostatnich turniejów mistrzowskim wracała z medalem: brązowym z mistrzostw Europy U18, złotym z mistrzostw świata U19 i srebrnym z ME U20.\n\nBrązowy medal zdobyła Bułgaria, która pokonała Belgię 3:1.\n\nPolska - Włochy 2:3 (19:25, 19:25, 26:24, 25:17, 6:15)\n\nPolska: Kubicki 1, Szymendera 5, Kufka 11, Nowik 19, Śliwka 16, Majchrzak 11, Hawryluk (libero) oraz Biliński, Olszewski 5, Gaweł, Kędzierski (libero), Czerny",
    "Świderski talizmanem reprezentacji. Jak strzela, to Polska zwykle wygrywa": "Reprezentacja Polski wygrała 1:0 z Walią i zapewniła sobie utrzymanie w najwyższej dywizji Ligi Narodów oraz pierwszy koszyk w losowaniu el. Euro 2024. Bohaterem okazał się Karol Świderski, który wykorzystał świetne podanie Roberta Lewandowskiego i zdobył ósmą bramkę w narodowych barwach. \"Kiler. Cały występ toczył zaciekłą walkę z obrońcami Walii, dobrze się zastawiał i zdobywał stałe fragmenty gry. Aż przyszła 59. minuta i z zimna krwią wykorzystał swoją jedyną sytuację w tym meczu. Tego się oczekuje od napastnika\" - pisał dziennikarz Sport.pl Jakub Seweryn w pomeczowych ocenach.\n\nREKLAMA\n\nZobacz wideo Tak Robert Lewandowski podsumował przegrany mecz Polska - Holandia. Dużo do poprawy!\n\nKarol Świderski talizmanem reprezentacji. Jak strzela, to Polska głównie wygrywa\n\nKarol Świderski zadebiutował w reprezentacji Polski w meczu z Andorą (3:0), który odbył się w marcu 2021 r. za kadencji Paulo Sousy. Wtedy wszedł na boisko 63. minucie, wchodząc za Roberta Lewandowskiego i pokonał bramkarza po 25 minut później.\n\nŚwiderski wystąpił we wszystkich czternastu meczach u Sousy i strzelił w nich sześć goli. Napastnik Charlotte FC nie dostał szansy przed barażami o awans na mundial w Katarze od Czesława Michniewicza, ale potem odpłacił się za zaufanie, dając wygraną 2:1 nad Walią w pierwszej kolejce Ligi Narodów.\n\nPod koniec Ligi Narodów Karol Świderski znów okazał się kluczowym ogniwem. To on - strzelając gola po akcji z Jakubem Kiwiorem i Robertem Lewandowskim - dał wygraną w Cardiff, a przy okazji zapewnił nam utrzymanie w najwyższej dywizji.\n\nTylko jeden mecz z bramką Świderskiego nie zakończył się zwycięstwem reprezentacji Polski. Mowa o pojedynku z Węgrami (1:2) na koniec eliminacji do mistrzostw świata w Katarze. W pozostałych siedmiu meczach zaliczyliśmy sześć wygranych i remis. Karol Świderski łącznie strzelił osiem goli w 17 meczach i potrzebował do tego 747 minut.\n\nCzy Karol Świderski może stworzyć duet napastników z Robertem Lewandowskim na mistrzostwach świata w Katarze? Czesław Michniewicz nie wykluczył takiego scenariusza i wskazał, jakie atuty stawiają Świderskiego wyżej od Arkadiusza Milika czy Krzysztofa Piątka. - Chcemy grać dwójką napastników, ale każdy mecz ma swoją historię. Karol Świderski dobrze czuje się z Robertem, bo jest bardzo rozbieganym piłkarzem, a Arek Milik jest bardziej statyczny - tłumaczył selekcjoner w rozmowie z TVP Sport.",
    "Szczątki trzech prezydentów RP na uchodźstwie będą sprowadzone do kraju. W ramach misji \"wolna Polska\"": "Groby Władysława Raczkiewicza (1885-1947), Augusta Zaleskiego (1883-1972) i Stanisława Ostrowskiego (1892-1982) znajdują się obecnie na Cmentarzu Lotników Polskich Newark w Londynie.\n\nREKLAMA\n\n6 listopada w Newark w Wielkiej Brytanii rozpocznie się uroczyste pożegnanie szczątków prezydentów, a ich powrót do Warszawy odbędzie się sześć dni później - powiedział podczas poniedziałkowej konferencji na Zamku Królewskim w Warszawie pełnomocnik rządu ds. ochrony miejsc pamięci Wojciech Labuda.\n\nWięcej treści znajdziesz na stronie głównej Gazeta.pl >>>\n\nSzczątki prezydentów zostaną przetransportowane do stolicy samolotem wojskowym w asyście honorowej Wojska Polskiego.\n\n\"Oficjalna uroczystość powitania prezydentów odbędzie się na płycie Wojskowego Portu Lotniczego w Warszawie. Następnie kondukt żałobny przejedzie do Świątyni Opatrzności Bożej. Tu odbędzie się uroczysta ceremonia pogrzebowa z udziałem Prezydenta RP i najwyższych władz państwowych\" - czytamy na rządowej stronie \"Misja: Wolna Polska\".\n\nZobacz wideo Gawkowski o zjednoczeniu opozycji: Będzie bardzej wspólne rządzenie niż wspólna lista\n\nSzczątki trzech prezydentów będą sprowadzone do Warszawy\n\nDo mauzoleum w Świątyni Opatrzności Bożej zostaną również przeniesione szczątki ostatniego prezydenta RP na uchodźstwie Ryszarda Kaczorowskiego (1919-2010) i jego małżonki Karoliny Kaczorowskiej (1930-2021), które spoczywają teraz w innej części krypt pod Świątynią.\n\nW mauzoleum znajdą także dwa symboliczne groby - prezydentów Kazimierza Sabbata (1913-1989), który spoczywa na cmentarzu Gunnersbury w Londynie oraz Edwarda Raczyńskiego (1891-1993) pochowanego na cmentarzu w Rogalinie.\n\nPapież przeciwko broni atomowej. \"Zbrodnia większa niż kiedykolwiek\"\n\nInstytut Pamięci Narodowej ma zorganizować na terenie Świątyni specjalną \"izbę pamięci\" poświęconą rządowi na emigracji.\n\n- Prezydenci Rzeczypospolitej na uchodźstwie stali się depozytariuszami polskiej niepodległości. To oni przechowali ideę państwa niepodległego, suwerennego, wolnego. To oni byli tymi, którzy mówili za granicą o tym, że Polska po roku 1945 nie jest krajem wolnym, że znajduje się pod obcą sowiecką dominacją. To oni również byli tymi, wokół których krystalizowało się życie polskiej emigracji, nie tylko w aspekcie politycznym, ale także kulturowym. To tam, na emigracji, przetrwała idea Polski wolnej i niepodległej - mówił na poniedziałkowej konferencji prasowej zastępca prezesa Instytutu Pamięci Narodowej dr hab. Karol Polejowski.\n\nPełnomocnik rządu ds. Polonii i Polaków za granicą, Jan Dziedziczak, mówił o nowopowstałej izbie pamięci: - Dotychczas - mimo że od przekazania insygniów minęło już prawie trzydzieści dwa lata - Polska nie doczekała się takiego miejsca. Nie było miejsca, gdzie można było oddać hołd prezydentom na uchodźstwie, jak również zapoznać się z historią całej idei naszych legalnych rządów przez okres komunizmu.\n\n***\n\nPomóż Ukrainie, przyłącz się do zbiórki. Pieniądze wpłacisz na stronie pcpm.org.pl/ukraina >>>\n\n",
    "Stajemy się krajem emerytów. Polska nie jest gotowa na demograficzną zapaść": "Prognozy GUS z 2014 roku są jasne i jak pokazują kolejne lata - trafne. Drastyczny spadek liczby ludności Polski (w 2050 roku będzie nas o około 4,5 miliona mniej) i co kluczowe - pogłębiająca się zapaść w samej strukturze społecznej. Będzie się rodzić coraz mniej dzieci, a osób starszych będzie przybywać. To z kolei spowoduje, że ludzi zdolnych do pracy (w wieku produkcyjnym) będzie mniej niż seniorów, którzy zdominują przekrój społeczny.\n\nChoć informacja ta jest znana od lat, a nad poszukiwaniem rozwiązań pochylają się eksperci i politycy, znajdujemy się praktycznie w punkcie wyjścia. Co gorsze, nie ma widoków na rozwiązanie problemów, a z kolejnych sektorów napływają ostrzeżenia, że bez działań czeka nas katastrofa.\n\nReklama\n\nW czym tkwi kłopot? Krótka futurospekcja. Mamy 2050 rok, osoby w wieku produkcyjnym często zmieniają branżę, dostosowując się do wymagań nowego świata i nowych priorytetów społecznych. Gonitwa jeszcze większa niż dziś. Polska jest krajem emerytów, którzy potrzebują zaplecza w postaci liczniejszej służby zdrowia, nierzadko też miejsc w domach opieki. A tych nie ma. Stoją więc w gigantycznych kolejkach do lekarza, w szpitalu brakuje pielęgniarek, które mogłyby przyjść z pomocą. Nie są w stanie samodzielnie funkcjonować, a dzieci (jeśli je mają) nie są w stanie czasowo podołać opiece, do domów zapewniających takie wsparcie utworzyły się natomiast kolejki. Czas oczekiwania? Trzy lata. Koniunktura gospodarcza jest na tyle słaba, że emeryt dostaje głodową emeryturę.\n\nNiemożliwe? Pomyślmy.\n\nCmentarzysko pustostanów\n\nW połowie ubiegłego roku eksperci z Instytutu Emerytalnego (niezależny think tank zajmujący się m.in. tematyką systemu emerytalnego - przyp. red.) dr Antoni Kolek i Oskar Sobolewski stworzyli raport, w którym zbadali wpływ zmian demograficznych na społeczeństwo roku 2030, 2050 i 2080.\n\nOpierając się na prognozach GUS opisali model społeczeństwa, które zastaniemy za kilka dekad. Jak dowodzą, przeważająca w kraju liczba emerytów sprawi, że niektóre sektory urosną w siłę, a inne całkowicie znikną. Co za tym idzie - rynek pracy będzie jeszcze bardziej dynamiczny niż dziś i umiejętność dostosowania się do nowych wyzwań i zawodów okaże się konieczna.\n\nZmienią się także priorytety i wydatki. \"Stracą na znaczeniu wydatki na transport, odzież, czy wyposażenie mieszkań\" - dowodzą eksperci. Zaznaczają przy tym, że główne znaczenie w domowych budżetach będzie miało wyżywienie, koszty stałe i wydatki związane ze zdrowiem.\n\n\"Można spodziewać się opustoszałych galerii handlowych, czy dzielnic biurowych, które z powodu braku najemców nie będą w stanie się utrzymać\" - przewidują autorzy raportu.\n\nSłużba zdrowia w agonii\n\nO kolejkach do lekarzy powiedziano już wszystko. Już chyba każdy też tego doświadczył. A jak alarmuje sam sektor - będzie jeszcze gorzej. Prawdziwa katastrofa dotyczy głównie zawodu pielęgniarki.\n\nLiczba pielęgniarek w 2021 roku wyniosła ponad 307 tys. Średnia wieku stale rośnie. W ubiegłym roku średni wiek pielęgniarki wyniósł 53 lata. Naczelna Izba Pielęgniarek i Położnych pokazała raport, w którym pojawiło się wiele alarmujących danych.\n\nPo pierwsze, gdyby już dziś od łóżek pacjentów odeszły pielęgniarki i położne, które pracują, choć posiadają uprawnienia emerytalne, 272 szpitale pozostałyby bez kadry. W raporcie pojawiają się również prognozy na kolejne lata. W 2020 roku prawo wykonywania zawodu pielęgniarki lub położnej otrzymało niespełna 5700 osób. Ile z tych osób rzeczywiście podejmie pracę w zawodzie lub chociażby w Polsce? Tu stawiamy znak zapytania. Gdyby przyjąć, że każdego roku tyle osób zgłosi się do pracy w polskiej służbie zdrowia, to i tak do 2030 roku liczba zatrudnionych pielęgniarek i położnych zmniejszy się o ponad 36 tys. - czytamy w raporcie.\n\nRaport pokazuje niepokojącą zależność - więcej pielęgniarek będzie nabywać prawa emerytalne niż wchodzić do zawodu. To z kolei wywoła paraliż. 415 placówek zostanie w takim układzie bez kadry - prognozuje Izba. Do 2030 roku braki kadrowe w tym sektorze najbardziej odczują województwa: śląskie, dolnośląskie, mazowieckie, wielkopolskie i kujawsko-pomorskie (kolejność od najtrudniejszej sytuacji - przyp. red.). Skoro zapaść nadejdzie już za niespełna dekadę, o 2050 roku nawet strach mówić głośno.\n\nMinisterstwo Zdrowia przygotowało dokument, w którym znalazły się strategie zmierzające do poprawy sytuacji w pielęgniarskiej branży - słyszymy od resortu.\n\n\"Działania prowadzone w ostatnich latach na rzecz pielęgniarek i położnych przyniosły efekty. Zwiększyło się zainteresowanie młodych osób kształceniem w tych zawodach i tym samym zatrzymano niekorzystny trend zmniejszania liczby pielęgniarek i położnych w systemie ochrony zdrowia. W roku akademickim 2018/2019 liczba studentów na kierunku pielęgniarstwo I stopnia wynosiła 6 900 osób, a w roku 2020/2021 - 8 202\" - informuje nas MZ.\n\nMZ nie wspomina jednak, że spora część pielęgniarek, które zdobywają prawo wykonywania zawodu, \"ginie\" po studiach. Osoby te, choć mogą pracować w zawodzie, nie pojawiają się na tzw. radarze - część wyjeżdża do pracy za granicę, część pracuje w pokrewnej, lepiej płatnej branży, zamiast przy łóżku pacjenta.\n\nMinisterstwo przypomina nam, że zapowiedziało również zmiany w zasadach kształcenia na wspomnianym kierunku. Nowe standardy nauczania będą obowiązywały od kolejnego roku akademickiego. Nie pominięto także podwyżek.\n\n\"Minimalne wynagrodzenie zasadnicze pielęgniarek i położnych na stanowiskach z wymaganym średnim wykształceniem wynosi 5322,78 zł. W stosunku do wynagrodzeń obowiązujących od 1 lipca 2021 r. jest to wzrost o ponad 41 proc., tj. o kwotę 1550,53 zł. Jest to najwyższy procentowy wzrost wynagrodzenia zasadniczego ze wszystkich grup zawodowych objętych ustawą\" - odpowiada nam ministerstwo.\n\nGdy pytamy, ile osób zgłosiło się do uproszczonej ścieżki uzyskania prawa do wykonywania zawodu pielęgniarki, które kwalifikacje zdobyły poza UE, a ile zgód w tym zakresie wydano, widzimy jednak sporą różnicę.\n\nLiczba złożonych wniosków do ministra zdrowia wyniosła bowiem 1259, a liczba wydanych decyzji o możliwości wykonywania pracy jedynie 750.\n\nSeniorzy bez pomocy\n\nKolejna sprawa niepokojąca demografów to stacjonarne zakłady pomocy społecznej. W chwili, gdy społeczeństwo gwałtownie się starzeje, opieka tego rodzaju jest konieczna. Z danych GUS za 2021 rok wynika, że w Polsce działa jedynie 2015 takich zakładów, w których jest 127,3 tys. miejsc.\n\nNie wszystkie zajmują seniorzy. Część tego typu placówek pomaga samotnym matkom, bezdomnym, czy osobom niepełnosprawnym. Pod koniec grudnia ubiegłego roku osoby w wieku senioralnym zajmowały ponad 32 tys. miejsc we wspomnianych placówkach, co stanowiło najwyższy odsetek wśród wszystkich osób zakwaterowanych w zakładach pomocy społecznej.\n\n\"Prawie 85 proc. osób przebywających w stacjonarnych zakładach pomocy społecznej finansowało, przynajmniej w części, koszty pobytu z dochodów własnych, np. emerytury czy renty\" - wskazuje w swoich wyliczeniach GUS. 7,5 proc. mieszkańców korzystało w tym zakresie z pomocy rodziny, a 6,1 proc. z finansowania państwowego lub samorządowego. Zaledwie ok. 1 proc. mieszkańców został całkowicie zwolniony z opłat.\n\nKierujemy się więc do Ministerstwa Rodziny i Polityki Społecznej, by ustalić, jakie są priorytety resortu w kwestii polityki senioralnej Polski. Słyszymy o trzech głównych programach: Senior plus (2015-2020), Aktywni plus (2020-2025) i Opieka 75 plus.\n\nW przypadku pierwszego programu samorządy tworzą dzienne domy i kluby dla seniorów. W 2021 roku stworzono łącznie 71 takich ośrodków z 1595 miejscami. Drugi program to szerokie wsparcie aktywności seniorów, który jest realizowany poprzez dofinansowania dla organizacji, które działają na rzecz takich osób. W 2021 roku dofinansowano 317 projektów na łączną kwotę ponad 38 mln zł. Skorzystało z tego niespełna 500 tys. osób powyżej 60. roku życia.\n\nOstatni program ma na celu polepszenie dostępu do usług opiekuńczych. Gminy, które przystępują do programu mogą liczyć na wsparcie finansowe w tym zakresie. Szczegółów na temat realizacji projektu jednak nie podano. Ministerstwo nie odpowiedziało nam również, czy planowany jest rozwój stacjonarnych zakładów pomocy społecznej do 2030 i dalej do 2050 roku.\n\nGłodowe emerytury\n\nW temacie demografii pojawia się efekt kuli śniegowej determinowany przez zasobność portfeli przyszłych seniorów. Jeśli osoba starsza nie będzie w stanie samodzielnie funkcjonować, a rodzina nie będzie miała możliwości, by pomóc lub senior po prostu nie będzie miał rodziny - zostają własne dochody lub oszczędności.\n\nA tu czyha kolejne zagrożenie - głodowa emerytura. Wysokość świadczeń ma mocne powiązanie z tempem rozwoju gospodarczego, jednak jak widać choćby na przykładzie 2022 roku - wszystko się może zdarzyć.\n\nJeszcze w 2021 roku Bank Światowy chwalił polską gospodarkę za odbicie się po pandemii. Luty 2022 roku (wybuch wojny w Ukrainie - red.) wszystko jednak zmienił i piękne prognozy są już nieaktualne.\n\nWskaźniki inflacji zjadają emerytury, wypłaty, oszczędności. Im skromniejsze zasoby, tym trudniejsza sytuacja. Z tegorocznych danych wynika, że przez sytuację gospodarczą emeryci powiększają dodatkowo swoje zadłużenie. BIG InfoMonitor i BIK zebrały dane, z których wynika, że sytuacja finansowa osób powyżej 65. roku życia wygląda fatalnie.\n\nZaległości seniorów sięgają już ponad 10 mld zł, to o ponad miliard więcej niż w marcu 2020 roku (przed pandemią - red.). Co więcej, z wyliczeń GUS wiemy, że podwyżki nie ominęły usług z kategorii ochrony zdrowia. A tu seniorzy są zmuszeni wydawać pieniądze, oszczędności w tym sektorze nie wchodzą w grę.\n\nZdjęcie Polska nie jest przygotowana na wyzwanie / Jaap Arriens/NurPhoto / Getty Images\n\nLata lecą, problemy te same\n\nSmutna konkluzja jest taka, że choć diagnozowanie problemów odbywa się co najmniej od 2014 roku, to wciąż tkwimy w martwym punkcie. Problemy praktycznie się nie zmieniły, nierozwiązane zagadnienia straszą jeszcze bardziej. A na domiar złego - przybywa kolejnych, mniej lub bardziej spodziewanych.\n\nNa naszą niekorzyść nie działa sama demografia. Gdyby tak było, to wiele państw na Zachodzie już by dawno pogrzebały odmęty historii. Przykładów nie trzeba daleko szukać. Monako - z najstarszym społeczeństwem na świecie, czy wreszcie nasi sąsiedzi Niemcy - również w czołówce. A jednak Niemcy czy Monako wciąż prosperują. I to nieźle.\n\nTymczasem w Polsce problem zdążył się już pogłębić. W najnowszych danych ze spisu ludności widzimy, że struktura społeczna znacząco się zmieniła względem ubiegłych lat. Już dziś co piąty mieszkaniec Polski ma powyżej 60 lat. GUS dobitnie pokazuje, że na wschodzie naszego kraju sytuacja ma się zdecydowanie najgorzej. To tam odnotowano ubytek ludności przekraczający w ubiegłym roku 10 proc.\n\nSą to też obszary, w których systematycznie powiększał się odsetek mieszkańców w wieku senioralnym. W województwach podlaskim, lubelskim, czy świętokrzyskim liczba osób w wieku 65 lat i więcej stanowi co najmniej 20 proc. całej populacji regionu. Dane te pokazują, że katastrofa demograficzna dzieje się na naszych oczach.\n\nRozwiązanie w zasięgu ręki?\n\nO sposoby na uniknięcie najgorszego pytamy współautora raportu na temat zmian demograficznych dra Antoniego Kolka.\n\n- Trzeba myśleć o zasobach ludzkich naszego kraju tak, jak to robią działy kadr (HR) w firmach. Kadry dbają o to, żeby pozyskiwać pracowników, przesuwać do różnych zadań i ich szkolić, ale myślą też o tym, co zrobić, kiedy pracownicy zaczną z firmy odchodzić. Dlatego postulujemy stworzenie Ministerstwa Zasobów Ludzkich, które mogłoby taką rolę przyjąć - zaznacza na wstępie rozmowy.\n\n- Szybka analiza wskazuje, że w związku z coraz większym brakiem na rynku pracownika, trzeba będzie szukać nowych kadr poza granicami naszego kraju. Dla Niemca czy Czecha będziemy mniej konkurencyjni niż firmy w ich rodzimych krajach, ale już pracownik ze Wschodu, Azji, czy z Bałkanów może być chętny do pracy w Polsce. Trzeba go tylko do tego zachęcić i pokazać, że u nas istnieje szansa na rozwój - dodaje.\n\n- Problem ze zbyt małą liczbą pracowników na rynku pracy nie jest przejściowy. On z nami zostanie i będzie narastał. Już dziś pracodawcy mają problem z tym, że chcą zatrudnić, ale nie mają chętnych. W związku z tym pracodawcy muszą zahamować rozwój firmy, co też dla naszej gospodarki nie jest dobre. Migracja byłaby ratunkiem dla Polski, jednak ona nie dzieje się w próżni - kontynuuje ekspert.\n\nMigracja to konieczność\n\nDr Kolek nie ma wątpliwości, że działaniem, które pomogłoby w walce ze skutkami starzenia się społeczeństwa, byłaby migracja. Taki mechanizm sprawdza się już na Zachodzie.\n\n- Teraz, siłą rzeczy, mieliśmy ogromny napływ uchodźców z Ukrainy, ale głównie były to kobiety i dzieci - co w obecnej sytuacji jest całkowicie zrozumiałe. I oczywiście taka kobieta mogłaby iść do pracy, ale pod warunkiem, że będzie miała z kim zostawić swoje dzieci. To z kolei zależy od samorządów, które albo zorganizują ten sektor w taki sposób, żeby to ułatwić, lub wręcz przeciwnie i Ukrainka nie będzie mogła pracować - kreśli obecną sytuację ekspert.\n\n- Cudzoziemcy przyjeżdżający do Polski podejmują u nas pracę, więc polityka migracyjna na jakimś poziomie w Polsce funkcjonuje. Na ile ona jest jednak długofalowa i przemyślana - to inna kwestia. Bo pojawia się też pytanie, ilu uchodźców zostanie u nas tymczasowo, a ilu osiedli się na stałe. Tutaj jest potrzebna rządowa strategia, która pozwoli tym tematem zarządzać. Konieczne jest zachęcanie całych rodzin do osiedlania się w naszym kraju, tworzenie warunków, które pozwolą im podjąć taką decyzję - dodaje.\n\n- Jeśli nastąpi kolejny odpływ pracowników spowodowany powrotami na Ukrainę, to na naszym rynku pracy powstanie wyrwa - mówi.\n\nŁatanie kadrowych dziur\n\nBy zapełnić demograficzną wyrwę, konieczne jest nie tylko pozyskanie pracownika z zewnątrz, ale i jego zatrzymanie w kraju. Problem obserwowany w pielęgniarstwie dotyka też innych branż.\n\n- Dokładnie ten sam kłopot występuje w edukacji. Dyrektorzy szkół mówią wprost, że gdyby emerytowani nauczyciele pożegnali się teraz z zawodem, to szkoły nie zapełniłyby etatów, by sprawnie prowadzić lekcje. Tu podwyżki wszystkiego nie załatwią, bo konieczna jest w zasadzie zmiana systemowa. Oczywiście słyszymy, że np. jest coraz więcej miejsc na specjalizacjach, np. na pielęgniarstwie, ale te kadry wciąż są niewystarczające. I problem narasta - analizuje dr Kolek.\n\n- Na Zachodzie poradzono sobie z tym problemem - znów - otwierając się na migrację. U nas potrzeba tego samego, zachęcając do przyjazdu ludzi, których nam na rynku pracy brakuje. W Polsce spada to niestety tylko na pracodawców, którzy odpowiadają za to od początku do końca. Możliwości firm w tym zakresie są jednak ograniczone, bo pracodawca nie ma wpływu chociażby na kwestie proceduralne, przyznawanie obywatelstwa, itd. Państwo się tutaj nie angażuje, zostawia ten kłopot bez rozwiązania. Gospodarka jednak ten problem odczuwa - mówi ekspert.\n\nWiek emerytalny i 500 plus do zmiany?\n\nW raporcie stworzonym przez dra Antoniego Kolka i Oskara Sobolewskiego czytamy również, że zmian wymagają inne aspekty funkcjonowania państwa. Proste rozwiązanie z raportu - warto tak dziś budować przedszkola i szkoły, by wraz z coraz mniejszą liczbą dzieci, placówki te wykorzystywać do innych celów - na przykład na domy opieki.\n\nTo jednak nie wszystko. - Albo będziemy promowali osoby, które pracują, albo pracownika, który co chwilę ląduje na L4, rzadko angażuje się w zadania, generalnie jest marudny i niechętnie nastawiony do czegokolwiek. Polska od pewnego czasu nie promuje pracujących - wyższe podatki, wyższe składki i rozbudowana polityka socjalna, która nie jest skierowana do najaktywniejszych. Jeszcze na początku dyskusji o 500 plus mówiło się o tym, że te pieniądze mogłyby być dokładane na rozwój dzieci, na dodatkowe zajęcia, dziś w ogóle się o tym nie mówi. Dziś pozostało tylko zdanie - 500 plus ogranicza biedę w Polsce i kropka. Czy to rozwiązało problem demograficzny? Nie. Ten program ma swoją przyszłość w Polsce i on jest bardzo ważny, ale w jego funkcjonowaniu trzeba pójść dalej. Można np. pomyśleć o dodatku dla aktywnych zawodowo rodziców. Jeśli rodzice dwójki dzieci pracują, to może powinni dostawać dodatkowy bon, który przyda im się na edukację swoją lub swoich dzieci - argumentuje ekspert.\n\n- Mamy też ogromny problem z wysokością emerytur kobiet. Kobiety są w naszym systemie dyskryminowane i poszkodowane. Ich emerytura jest o średnio 1000 zł niższa niż mężczyzn, którzy przechodzą na emeryturę pięć lat później. To jest problem, który jest w pierwszej kolejności do rozwiązania - dodaje.\n\n- Wiek emerytalny musi być zrównany i podniesiony, bo tak robi cała Europa, która ma podobne problemy demograficzne, ale to nie jest takie proste. W Polsce można łączyć emeryturę i dalszą pracę. W związku z tym dziś najlepszą strategią byłoby natychmiastowe przejście na emeryturę po osiągnięciu 60 lat w przypadku kobiety i dalsza praca na tym samym stanowisku - podkreśla.\n\n- Patrząc systemowo - wiek emerytalny powinien być dostosowany do danych dotyczących długości życia. Tu z kolei konieczne byłoby odpolitycznienie tego zagadnienia. Wiek emerytalny stał się przedmiotem targów politycznych - dziś jedna partia mówi: wiek emerytalny 60 i 65 lat, za chwilę przyjdzie kolejna, która uzna, że 55 lat. To jest czysty populizm i nie ma nic wspólnego z budowaniem prężnie działającego państwa. Chęć dojścia do władzy, a nie rozwiązywania problemów społecznych. Może powinno się ustalać wiek emerytalny dla danego rocznika? Średnie dalsze trwanie życia danego rocznika obliczane przez GUS jako punkt wyjścia - zastanawia się dr Kolek.\n\nMrzonek o tym, że problemy z demografią rozwiąże 500 plus już nikt nie powtarza. Stało się jasne, że program ten niweluje problem ubóstwa, ale swojego założenia w postaci zwiększenia dzietności nie realizuje. Prognozy również nie zakładają, że nagle na horyzoncie objawi się baby boom. Rewolucji społecznej w tym zakresie też nic nie zwiastuje.\n\nDlatego, przygotowując się na zapowiadane scenariusze, koniecznym jest założenie, że Polska, czy tego chcemy czy nie, będzie krajem emerytów. Nie ma tu pytań: \"czy tak będzie\" i \"kiedy tak będzie\". Nie ma nawet pytania - \"co z tym zrobić\", bo i to jest dość jasne. Jest tylko pytanie, kiedy zaczniemy intensywnie działać w tym zakresie i kiedy działania te przyniosą realne skutki.",
    "Polska w 1. koszyku. Kiedy losowanie el. EURO 2024? Na kogo możemy trafić?": "Niedzielny mecz w Cardiff miał dla Polaków podwójne znaczenie. Oprócz rywalizacji o utrzymanie w dywizji A Ligi Narodów Biało-Czerwoni walczyli o pierwszy koszyk podczas losowania grup na turniej eliminacyjny do kolejnych mistrzostw Europy. Aby tak się stało, nasi piłkarze musieli znaleźć się w dwójce najlepszych drużyn z trzeciego miejsca.\n\nREKLAMA\n\nZobacz wideo Lewandowski wrócił do domu. Reakcja kibiców podzielona\n\nPolska wygrywa i melduje się w pierwszym koszyku przed losowaniem el. Euro 2024. Trafią na teoretycznie słabszych rywali\n\nChoć przed meczem z Walią sytuacja Polaków wydawała się być skomplikowana, o czym pisaliśmy tutaj, to dzięki korzystnym wynikom udało się jednak zapewnić pierwszy koszyk już w niedzielę. Polska wygrała bowiem 1:0 z Walią, Dania sensacyjnie pokonała 2:0 Francję, a Chorwacja ograła 3:1 Austrię i to sprawiło, że Biało-Czerwoni są już pewni bycia w najlepszej dwójce drużyn z trzecich miejsc.\n\nWięcej artykułów o podobnej treści znajdziesz na portalu Gazeta.pl.\n\nWielka nadzieja zawiodła Michniewicza. Druga linia istnieje tylko teoretycznie\n\nPierwszy koszyk oznacza wylosowanie potencjalnie łatwiejszych przeciwników w eliminacjach. Polacy nie trafią na pewno na Chorwację, Danię, Portugalię, Hiszpanię, Holandię, Belgię, Węgry oraz Włochy, które już mają zapewniony pierwszy koszyk.\n\nNiedzielne wyniki oznaczają, że jednym z rywali Polaków mogą być Francuzi, który zajęli 4. miejsce w klasyfikacji drużyn z trzecich miejsc i nie znaleźli się w pierwszym koszyku. Ponadto Biało-Czerwoni z drugiego koszyka mogą trafić na takie zespoły jak Anglia czy Walia. W trzecim najgroźniejszym rywalem wydają się być na ten moment Szwedzi, a w czwartym Turcy. Póki co znane jest ulokowanie w koszykach 37 spośród 53 uczestników eliminacji do Euro 2024. Pozostałe rozstrzygnięcia powinniśmy poznać w tym tygodniu.\n\nPodział na koszyki przed losowaniem eliminacji do Euro 2024:\n\nKoszyk 1:\n\nPolska\n\nBelgia\n\nChorwacja\n\nDania\n\nWęgry\n\nWłochy\n\nHolandia\n\nHiszpania\n\nPortugalia\n\nKoszyk 1 lub 2:\n\nSzwajcaria\n\nCzechy\n\nKoszyk 2:\n\nBośnia i Hercegowina\n\nAnglia\n\nIzrael\n\nWalia\n\nFrancja\n\nAustria\n\nKoszyk 2 lub 3:\n\nAlbania\n\nFinlandia\n\nIslandia\n\nCzarnogóra\n\nNorwegia\n\nSzkocja\n\nSerbia\n\nUkraina\n\nKoszyk 3:\n\nArmenia\n\nIrlandia\n\nRumunia\n\nSłowenia\n\nSzwecja\n\nKoszyk 4:\n\nGrecja\n\nGruzja\n\nKazachstan\n\nLuksemburg\n\nTurcja\n\nAzerbejdżan\n\nKoszyk 4 lub 5:\n\nBułgaria\n\nCypr\n\nWyspy Owcze\n\nKosowo\n\nMacedonia Północna\n\nSłowacja\n\nIrlandia Północna\n\nKoszyk 5:\n\nBiałoruś\n\nEstonia\n\nGibraltar\n\nŁotwa\n\nLitwa\n\nMołdawia\n\nMalta\n\nKoszyk 6:\n\nAndora\n\nLiechtenstein\n\nSan Marino\n\nLosowanie grup eliminacji do Euro 2024 odbędzie się 9 października we Frankfurcie. Finały mistrzostw Europy odbędą się w dniach 14 czerwca - 14 lipca 2024.",
    "Rosja szykuje masowe cyberataki. Na celowniku też Polska": "Według Ukraińskiego wywiadu Rosja planuje przeprowadzić masowe cyberataki na obiekty infrastruktury krytycznej na Ukrainie, w szczególności energetykę, a także zwiększyć liczbę ataków DDoS na instytucje w Polsce i krajach bałtyckich - informuje Ukrainska Prawda.\n\nPortal powołuje się na wypowiedź służb prasowych Głównego Zarządu Wywiadu Ministerstwa Obrony Ukrainy.\n\n„Przede wszystkim atak (cyberatak – przyp. red.) będzie wymierzony w przedsiębiorstwa przemysłu energetycznego. Pozwoli to wrogowi spróbować zwiększyć efekt uderzeń rakietowych w obiekty energetyczne, przede wszystkim na wschodzie i południowe regiony Ukrainy” - podano.\n\nWywiad podkreśla, że w ten sposób Rosjanie będą próbowali spowolnić kontrofensywę ukraińskich obrońców. W szczególności podczas prowadzenia operacji wykorzystane zostaną doświadczenia cyberataków na systemy energetyczne Ukrainy w 2015 i 2016 roku.\n\nRosja planuje także zwiększyć intensywność ataków DDoS na infrastrukturę krytyczną najbliższych sojuszników Ukrainy, przede wszystkim Polski i państw bałtyckich.\n\nKamila Wronowska",
    "MŚ Katar 2022: Polska - Chile. Kiedy i gdzie ostatni test Biało-Czerwonych przed mundialem?": "Plan minimum wykonany. Polacy zostają w elicie\n\nPolscy piłkarze po golu Karola Świderskiego pokonali na wyjeździe Walię i utrzymali się w najwyższej dywizji Ligi Narodów. Biało-Czerwoni nie mieli jednak w Cardiff łatwej przeprawy - gospodarze byli równorzędnym rywalem, a w pierwszych minutach meczu wręcz dominowali.\n\nPodopieczni Michniewicza zajęli ostatecznie trzecie miejsce w grupie A4 z siedmioma punktami. Do turnieju Final Four awansowała Holandia - 16 pkt. W niedzielę \"Pomarańczowi\" pokonali w Amsterdamie Belgię 1:0, powiększając przewagę nad tym rywalem do sześciu punktów.\n\nWygrana z Walią oznacza, że Biało-Czerwoni nie tylko utrzymali się w Dywizji A Ligi Narodów, ale też zapewnili sobie losowanie z pierwszego koszyka w eliminacjach mistrzostw Europy. Oznacza to teoretycznie łatwiejszą drogę na Euro 2024.\n\nOstatni test przed Katarem. Kiedy mecz Polska - Chile?\n\nStarcie w Cardiff było ostatnim mecz o stawkę tych ekip przed mistrzostwami świata, które 20 listopada rozpoczną się w Katarze. Przed turniejem Polskę czeka jeszcze towarzyskie spotkanie z Chile.\n\nDrużynie z Ameryki Południowej nie udało się zakwalifikować do finałów mistrzostw świata. W grupie zajęła 7. miejsce.\n\nMecz Polska - Chile odbędzie się 16 listopada.\n\nWcześniej prezes PZPN Cezary Kulesza potwierdził, że spotkanie odbędzie się na PGE Narodowym w Warszawie.\n\nTERMINARZ meczów reprezentacji Polski na MŚ Katar 2022:\n\n22 listopada (wtorek): Meksyk – Polska (godz. 17.00 - Ad-Dauha)\n\n26 listopada (sobota): Polska – Arabia Saudyjska (14.00 - Ar-Rajjan)\n\n30 listopada (środa): Polska – Argentyna (20.00 - Ad-Dauha)\n\nCzytaj także:\n\nLosowane MŚ Katar 2022 komentowali dziennikarze PolskieRadio24.pl Paweł Majewski i Bartosz Goluch:\n\nJK",
    "Kolejny projekt dofinansowany z programu „Polska Metrologia”": "Politechnika Wrocławska w ramach programu „Polska Metrologia” będzie realizowała projekt pod nazwą „Zapewnienie spójności pomiarowej wzorców świadków dużych rezystancji z możliwie najwyższą dokładnością”. Porozumienie o współpracy w ramach inicjatywy podpisali Rektor Politechniki Wrocławskiej prof. Arkadiusz Wójs oraz Prezes Głównego Urzędu Miar prof. Jacek Semaniak.\n\nSymboliczny czek na realizację projektu przekazał władzom uczelni Sekretarz Stanu w MEiN Wojciech Murdzek. Łączna kwota wsparcia w ramach programu to 854 100 zł.\n\n„Funkcjonalna analiza powierzchni w inżynierii mechanicznej”\n\nProjekt to kontynuacja dwóch wcześniejszych programów badawczych zrealizowanych w latach 2008-2011 i 2015-2018. W ramach tych projektów autorzy stworzyli w Głównym Urzędzie Miar system dwutorowy wzorcowania najważniejszych wzorców wtórnych rezystancji.\n\nW ramach projektu „Funkcjonalna analiza powierzchni w inżynierii mechanicznej” zostaną przeprowadzone ponowne badania istniejącego systemu. Zmodernizowany zostanie także mostek aktywny, dzięki czemu rozszerzone zostaną jego możliwości pomiarowe, a także komora termostatyczna, co umożliwi poprawę jej parametrów oraz ułatwi sterowanie. Efektem prac będzie udoskonalony system zapewnienia spójności pomiarowej wzorców dużych rezystancji w zakresie 1 GW – 100 TW z możliwie najwyższą dokładnością, wykorzystujący transfery rezystancji.\n\nWyniki prac zostaną opublikowane w czasopismach naukowych o zasięgu międzynarodowym i ogólnokrajowym, a także przedstawione na konferencjach międzynarodowych (m.in.: „Conference on Precision Electromagnetic Measurements”) oraz krajowych (m.in. „Międzyuczelniana Konferencja Metrologów i Podstawowe Problemy Metrologii”).\n\nZe strony Politechniki Wrocławskiej projektem pokieruje dr inż. Krystian Krawczyk z Katedry Podstaw Elektrotechniki i Elektrotechnologii.\n\n„Polska Metrologia”\n\nCelem programu „Polska Metrologia” jest wsparcie badań naukowych i prac rozwojowych w obszarach związanych z metrologią. Przedsięwzięcie umożliwia realizację projektów służących m.in. zwiększeniu konkurencyjności polskiej gospodarki oraz stymulowaniu rozwoju metrologii, w szczególności w obszarach zdrowia, środowiska, energii, zaawansowanych technik pomiarowych i rozwoju technologii cyfrowych.\n\nNa realizację projektów w ramach programu „Polska Metrologia” Ministerstwo Edukacji i Nauki przeznaczyło ponad 21 mln zł. Do konkursu zgłoszono 83 wnioski, zaś do finansowania zostało zakwalifikowanych 26 projektów.",
    "Prezydent: Polska, dążąc do rozwoju, dostatku i bezpieczeństwa, potrzebuje własnej nowoczesnej nauki": "Polska, jako państwo dążące do rozwoju, dostatku i bezpieczeństwa, potrzebuje własnej nowoczesnej nauki, pomagającej sprostać licznym wyzwaniom - stwierdził prezydent Andrzej Duda w pisemnym przesłaniu z okazji inauguracji roku akademickiego 2022/2023.\n\nCzytaj więcej Profesorowie będą zarabiać więcej? Resort edukacji i nauki pracuje nad zmianami\n\nW opublikowanym w poniedziałek przesłaniu do polskiej społeczności akademickiej prezydent Duda zauważył, że uroczystości inauguracyjne zawsze przypominają o \"doniosłej roli\", jaką nauka odgrywa we współczesnym świecie - jej wielkim wpływie na procesy gospodarcze i społeczne, zaspokajaniu potrzeb ludzkich i zwalczaniu masowych zagrożeń.\n\n\"Doświadczenia lat pandemii oraz roku 2022 – pierwszego od II wojny światowej roku pełnoskalowej wojny w Europie – uświadamiają nam to wszystko w sposób wyjątkowy. Polska, jako państwo dążące do rozwoju, dostatku i bezpieczeństwa, potrzebuje własnej nowoczesnej nauki, pomagającej sprostać licznym wyzwaniom\" - napisał prezydent.\n\n\"Nasz kraj musi być mocnym, autonomicznym ośrodkiem rozwoju badań\"\n\nAndrzej Duda podkreślił, że nauka ma zasadniczo charakter uniwersalny, a jej rozwój wymaga międzynarodowej współpracy.\n\n\"Wiążą się z tym dwojakiego rodzaju zadania. Z jednej strony, nasz kraj musi być mocnym, autonomicznym ośrodkiem rozwoju badań, ich finasowania i wdrażania, chcąc – poza wymienionymi celami praktycznymi – uniknąć statusu i wizerunku naukowej peryferii. Z drugiej strony, musimy prowadzić szeroko zakrojoną współpracę zagraniczną zarówno w dziedzinie nauk ścisłych, jak i humanistycznych. Do różnych działań, od lat prowadzonych w tym celu, w ostatnim czasie doszło powołanie szeregu nowych instytucji, takich jak Sieć Badawcza Łukasiewicz i Narodowa Agencja Wymiany Akademickiej. Szczególną okazją do rozszerzenia i intensyfikacji takiej aktywności będzie 550–lecie urodzin Mikołaja Kopernika. Do promocji nauki polskiej w świecie powinna przyczynić się nowo powołana z tej okazji Akademia Kopernikańska i planowany na luty 2023 roku – wraz z jej inauguracją – pierwszy Światowy Kongres Kopernikański w Toruniu\" - stwierdził prezydent.\n\nZwrócił jednocześnie uwagę, że \"wojna tocząca się na Ukrainie, zaatakowanej przez imperialną Rosję, rzuca cień na wszystkie dziedziny polityki, gospodarki i życia społecznego\".\n\nPrezydent: polskie uczelnie otworzyły się na ukraińskich studentów i pracowników naukowych\n\n\"Rzeczpospolita otworzyła się na uchodźców wojennych, a polskie uczelnie na ukraińskich studentów i pracowników naukowych, którzy uzyskali możliwość kontynuowania edukacji i badań w naszym kraju. Życząc Ukraińcom rychłego zwycięskiego zakończenia działań zbrojnych i powrotu do normalności, trzeba jednak podkreślić, że współpraca między uczonymi i ośrodkami akademickimi z naszych krajów po wojnie powinna stać się jeszcze szersza i bardziej intensywna. Leży to w żywotnym interesie obu państw, służy bowiem nie tylko rozwojowi badań w poszczególnych dyscyplinach wiedzy i kształceniu młodzieży, ale także lepszemu poznawaniu się i wzajemnemu zrozumieniu obu tak bliskich sobie narodów\" - napisał Duda.\n\nPrezydent wskazał, że są wszelkie powody, by sądzić, że rok akademicki 2022/2023 \"będzie wolny od trybu zdalnego pracy dydaktycznej na uczelniach, wymuszonego w poprzednich latach sytuacją epidemiczną\". \"I tego przede wszystkim dziś Państwu życzę\" - napisał.\n\nPrzypomniał, że polskie instytucje akademickie od 2018 roku funkcjonują w nowych warunkach, określonych przez ustawę Prawo o szkolnictwie wyższym i nauce. \"Zapewniam, że nadal będę wsłuchiwał się uważnie w opinie Państwa środowiska na temat tych regulacji. Zachęcam do podjęcia w ramach Narodowej Rady Rozwoju dyskusji nad kilkuletnimi już doświadczeniami i trudnymi zagadnieniami\" - napisał Duda. (PAP)\n\nAutorka: Agata Zbieg\n\nmj/",
    "Francja U-18. \"Polacy chcieli się zemścić\"": "Niecodzienne i skandaliczne obrazki oglądaliśmy podczas niedzielnego meczu reprezentacji Polski do lat 18 z Francją. Nasi rywale urządzili sobie polowanie na nogi polskich zawodników. Otrzymali aż czerwone kartki! Sędzia przerwał mecz w 77. minucie i spotkanie zostało uznane jako walkower na korzyść „Biało-Czerwonych”. Poprosiliśmy o komentarz Wojciecha Kobeszki, selekcjonera naszej kadry.\n\nReprezentacja Polski U-18 wygrała Limoges Tournament we Francji. Pewnie ta informacja przeszłaby bez większego echa w polskich mediach, gdyby nie okoliczności wokół ostatniego starcia między Polską a Francją. Mecz został przerwany w 77. minucie z powodu… czterech czerwonych kartek dla gospodarzy. Miał to być zwyczajny mecz towarzyski, a wyszło z tego polowanie na nogi Polaków.\n\n„Zostawiliśmy dużo serca na murawie”\n\n– To był ostatni mecz tego turnieju. My wygraliśmy dwa mecze i Francuzi również, więc było to starcie o wygranie całych rozgrywek. Czuliśmy pozytywną energię i motywację przed tym spotkaniem. Nie mogliśmy się go doczekać. Chłopcy chcieli zagrać świetny mecz i zejść z boiska z podniesionym czołem. Zostawili dużo serca na murawie. Nie mieliśmy wpływu na to, co się wydarzyło w 77. minucie. Jednak cieszymy się, że wygraliśmy ten mecz i cały turniej – komentuje Wojciech Kobeszko, selekcjoner reprezentacji Polski U-18.\n\n– Graliśmy twardo i męsko, ale nie daliśmy żadnych powodów, żeby ten mecz wyglądał w taki sposób. Przykro mi jest z tego powodu, że tematem numerem jeden jest nadmierna agresja Francuzów. Chciałbym się skupić na aspektach sportowych, bo do momentu przerwania spotkania, graliśmy bardzo dobre zawody, prowadziliśmy 3:2. Jestem dumny z postawy swojej drużyny – dodaje.\n\nZ czego wynikała nadmierna agresja w tym meczu? To jest wręcz niepojęte, że takie rzeczy mogą się dziać w meczu towarzyskim juniorów. – To pytanie należy zadać Francuzom, bo my dostaliśmy tylko jedną żółtą kartkę w drugiej połowie i to w momencie, gdy nastała spora nerwowość na boisku. Nie pękliśmy przed reprezentacją Francji, postawiliśmy opór i być może ta frustracja przeciwników wynikała z tego, że nie mogli nic zrobić. Nerwy im puściły i oglądaliśmy nieprzyjemne obrazki na tym meczu – zauważył Kobeszko.\n\nNajbardziej nieprzyjemnym obrazkiem była sytuacja z 77. minuty, kiedy to jeden z Francuzów dopuścił się bardzo brutalnego faulu. Wideo z jego wejściem krąży po sieci i jest głównym dowodem na to, że nasi rywale przeginali w tym spotkaniu. – To było bardzo niebezpieczne wejście Francuza. Taka też czasem jest piłka, że komuś puszczają nerwy. I dzieje się coś takiego. Najważniejsze, że naszemu zawodnikowi nic poważniejszego się nie stało – podkreśla.\n\nFrance Vs Pologne U18 Match arrêté la France était à 8 contre 11 et maintenant à 7 sur ce coup de tête.\n\nLes 2 joueurs de Monaco Ben Seghir et Olmeta n’ont pas été expulsés et Benama n’est pas rentré pic.twitter.com/I067ReI5G4 — Part time 🇲🇨 (@D_Givens_) September 25, 2022\n\nWedług przepisów, jakie na ogół panują w spotkaniach ligowych, ten mecz mógł być kontynuowany. Bo można grać w siedmiu. Aczkolwiek tam były nieco inne reguły, które uwzględniały taką sytuację, że mecz może zostać przerwany po czwartej czerwonej kartce dla jednej drużyny. Jednak czy selekcjoner reprezentacji Polski byłby za tym, żeby to spotkanie kontynuować? Czy jednak dobrze się stało, że ta rzeź się skończyła wcześniej?\n\n– My chcieliśmy grać dalej. To ostatnie wejście było bardzo brutalne, ale wcześniejsze sytuacje wyglądały inaczej. Sędzia wyrzucił z boiska trzech zawodników za dwie żółte kartki. Gdyby była taka możliwość, to kontynuowalibyśmy ten mecz. Emocji na pewno nie brakowało z uwagi na przebieg spotkania. Wcześniej nie zauważyłem żadnych sytuacji, które świadczyłyby o tym, że zaraz wydarzy się tu coś złego. Była walka z naszej strony, ale bez złośliwości.\n\nTrener Francji oskarża Polaków o prowokację\n\nCzy nasi zawodnicy są cali i zdrowi po tym brutalnym meczu? – W krótkim odstępie czasowym rozegraliśmy trzy spotkania. Chłopcy są poobijani i zmęczeni całym turniejem, ale nikt nie doznał żadnego poważniejszego urazu. Sztab medyczny przyjrzał się uważnie naszym zawodnikom i na szczęście jest wszystko w porządku – zapewnia Wojciech Kobeszko, selekcjoner reprezentacji Polski U-18.\n\nBernard Diomede, trener reprezentacji Francji U-18 również wyraził swoją opinię na temat tego spotkania i on uważa, że to Polacy sprowokowali całe zamieszanie i to przez nas ten mecz wyglądał tak, jak wyglądał :– Przez dwa dni czuliśmy napięcie wokół tego spotkania, ponieważ oczywiście Polska nie przetrawiła porażki 1:6 na Euro. Zamierzali się zemścić. Natychmiast to się potwierdziło poprzez prowokacje, ataki i słowa, których nie powinniśmy słyszeć. To już nie był mecz towarzyski.\n\nKobeszko kontruje i odpowiada Diomede: – Przykro jest mi słyszeć takie rzeczy. Mnie nie było na mistrzostwach Europy U-17. Nie miałem się za co mścić, część chłopaków też była nowa, więc nie do końca rozumiem i nie wiem, o czym mówi trener Diomede. Skupiliśmy się na aspekcie sportowym. Każdy się tłumaczy na swój sposób. Nie potrafię zrozumieć interpretacji selekcjonera reprezentacji Francji. Nie zauważyłem tego, żebyśmy my w jakikolwiek sposób prowokowali rywali przed czy w trakcie meczu. Na boisku była odczuwalna atmosfera wielkiego święta, bo graliśmy o zajęcie pierwszego miejsca na turnieju.\n\nAczkolwiek Diomede nie krył też rozczarowania z postawy swoich chłopaków podkreślał w swoich wypowiedziach, że jego zawodnicy źle się zachowywali podczas tego spotkania i wyciągnie poważne konsekwencje: – Mieliśmy kumulację żółtych kartek, nie wszystkich moim zdaniem zasłużonych, co doprowadziło do trzech czerwonych. Ostatnia czerwona kartka nie podlega dyskusji, to było niedopuszczalne i chłopak o tym wie. Jako pedagog wykonam swoją pracę. To, co się stało, nie może się powtórzyć. To musi się zmienić w następnym spotkaniu. Niektórzy mogą nigdy nie wrócić do drużyny Francji. Muszą to zrozumieć. Inni mieli dobre nastawienie, starali się uspokoić sytuację. Postaramy się dobrze, na zimno przeanalizować, kto zachowywał się dobrze i kto zachowywał się źle. Jako trener ukarzę zawodników, którzy na to zasłużyli.\n\nWIĘCEJ O REPREZENTACJI POLSKI:\n\nFot. Newspix",
    "DESI 2022 – Polska nadal w ogonie cyfryzacji wśród państw UE": "W nowym rankingu gospodarki i społeczeństwa cyfrowego DESI 2022, Polskę sklasyfikowano na 24 miejscu wśród 27 państw członkowskich Unii Europejskiej. To taka sama pozycja jak w poprzednim zestawieniu – za nami nadal są tylko Grecja, Bułgaria i Rumunia. Naszą największą bolączką jest niezmiennie niski poziom umiejętności cyfrowych. Na czele indeksu przygotowywanego przez Komisję Europejską uplasowała się natomiast Finlandia.\n\nNajważniejsze informacje Polska osiągnęła w tym roku wynik 40,5 przy średniej unijnej wynoszącej 52,3.\n\nJedynie 43% osób w wieku od 16 do 74 lat posiada w naszym kraju podstawowe lub wyższe umiejętności cyfrowe (UE 54%).\n\nAbsolwenci kierunków w dziedzinie ICT stanowią obecnie 3,7% wszystkich absolwentów w Polsce - to nadal poniżej średniej UE.\n\nW Polsce odnotowano wzrost odsetka gospodarstw domowych objętych zasięgiem stałych sieci o bardzo dużej przepływności - 70% w porównaniu z 65% w roku 2020.\n\nW 2021 roku technologią 5G objętych było 34,2% gospodarstw domowych. Niestety, jest to wynik mocno poniżej średniej dla UE, która wynosi 65,8%.\n\n40% polskich firm z sektora MŚP osiągnęło co najmniej podstawowy poziom wskaźnika wykorzystania technologii cyfrowych (średnia unijna 55%).\n\n19% krajowych przedsiębiorstw korzysta z rozwiązań chmurowych - rok wcześniej 15%, ale średnia unijna w 2021 roku wyniosła 34%.\n\nPolska uzyskała bardzo dobry wynik, jeżeli chodzi o otwarte dane (95% w porównaniu z 81% dla UE) plasując się na czwartym miejscu wśród krajów Unii.\n\nJak wynika z raportu, osiągnęliśmy wynik 40,5 przy średniej unijnej wynoszącej 52,3 – dla porównania w ubiegłym roku 41 do 50,7. We wspomnianym badaniu KE sprawdza cztery obszary: kapitał ludzki, łączność, integrację technologii cyfrowej oraz cyfrowe usługi publiczne.\n\nI tak, w tej pierwszej z tych kategorii – “Kapitał ludzki” – zajmujemy 24. miejsce z wynikiem poniżej średniej we wszystkich wskaźnikach. Jedynie 43% osób w wieku od 16 do 74 lat posiada w naszym kraju podstawowe lub wyższe umiejętności cyfrowe (UE 54%), a 57% – co najmniej podstawowe umiejętności tworzenia treści cyfrowych (UE 66%). Specjaliści ICT i kobiety-specjaliści w tej dziedzinie stanowią w Polsce niższy odsetek ludności aktywnej zawodowo niż średnia w UE. Z kolei absolwenci kierunków w dziedzinie ICT stanowią obecnie 3,7% wszystkich absolwentów w Polsce – to nadal poniżej średniej UE. A niedobór specjalistów ma istotny wpływ na absorpcję technologii cyfrowych przez przedsiębiorstwa. “Jedynie 18% firm zapewnia specjalne szkolenia w zakresie ICT, co w połączeniu z niskim poziomem umiejętności cyfrowych i niską skłonnością kadry kierowniczej do inwestowania w tym obszarze uniemożliwia przedsiębiorstwom, w szczególności MŚP, pełne wykorzystanie potencjału gospodarki cyfrowej” – czytamy w raporcie KE.\n\nJak wskazują unijni analitycy, uwzględnienie aspektu umiejętności cyfrowych na szerszą skalę było utrudnione, ponieważ nadal nie przyjęto kluczowego, rządowego „Programu Rozwoju Kompetencji Cyfrowych” – co ma nastąpić do końca tego roku.\n\nW kategorii “Łączność” odnotowujemy wzrosty\n\nW dziedzinie łączności Polska zajmuje 25 miejsce w UE. W ubiegłym roku odnotowano w naszym kraju wzrost odsetka gospodarstw domowych objętych zasięgiem stałych sieci o bardzo dużej przepływności – 70%\n\nw porównaniu z 65% w roku 2020. Należy również wspomnieć o pewnym wzroście zasięgu łączy FTTP (technologia „światłowód do lokalu”) – 51,9% w 2021 roku, w porównaniu z 44,6% w roku poprzednim. Przy czym zasięg łączy FTTP na obszarach wiejskich pozostaje na niższym poziomie – w 2021 roku technologią tą objętych było 32,6% wiejskich gospodarstw domowych (średnia UE 33,3%). W porównaniu z 2020 rokiem, kiedy to dostęp do tej technologii miało 24,1% wiejskich gospodarstw domowych, widać jednak tendencję wzrostową.\n\nJeśli chodzi natomiast o wykorzystanie stałych łączy szerokopasmowych to w 2021 roku dostęp do nich posiadało 69% gospodarstw domowych, co oznacza niewielki wzrost rdr, kiedy to odsetek ten wynosił 68%. Polska osiąga też dobre wyniki pod względem liczby abonentów stałych łączy szerokopasmowych o prędkości co najmniej 100 Mb/s – korzystało z nich 43% polskich gospodarstw domowych. Co ciekawe, to wynik powyżej średniej dla UE wynoszącej 40%. Z kolei wykorzystanie łączy o prędkości co najmniej 1 Gb/s na poziomie 1,1% pozostaje jednak poniżej średniej dla UE wynoszącej 2,09% gospodarstw domowych.\n\nCo do łączności mobilnej to jak wynika z indeksu, w 2021 roku technologią 5G objętych było 34,2% gospodarstw\n\ndomowych. Niestety, jest to wynik mocno poniżej średniej dla UE, która wynosi 65,8%. Ten nieznaczny zasięg wynika z faktu, że Polska wciąż nie udostępniła jeszcze wspólnego widma radiowego na potrzeby wdrażania sieci 5G.\n\nPoziom integracji technologii cyfrowej\n\nJeśli chodzi o integrację technologii cyfrowej w działalności biznesowej to zajmujemy 24. miejsce wśród krajów UE. 40% polskich firm z sektora MŚP osiągnęło co najmniej podstawowy poziom wskaźnika wykorzystania technologii cyfrowych. Niestety, stanowi to wynik sporo poniżej średniej dla UE wynoszącej 55%. Jeśli chodzi o wskaźnik dotyczący ICT na rzecz zrównoważenia środowiskowego, w Polsce odsetek przedsiębiorstw prowadzących działania proekologiczne z wykorzystaniem ICT, które osiągnęły średni/wysoki poziom wskaźnika wykorzystania technologii cyfrowych, wynosi 60% (średnia unijna 66%).\n\nPolskie przedsiębiorstwa wykorzystują technologie cyfrowe na potrzeby handlu elektronicznego – 14% firm z sektora MŚP prowadziło sprzedaż internetową (13% w 2020 roku), a 5% sprzedaż transgraniczną do innych krajów UE. Również zaawansowane technologie powoli, ale stale zyskują na popularności wśród polskich przedsiębiorstw. 19% z nich korzysta z rozwiązań chmurowych – rok wcześniej 15%, ale średnia unijna w 2021 roku wyniosła 34%. Z elektronicznej wymiany informacji korzysta 32% krajowych firm (średnia unijna 38%). Niemniej jednak tylko 18% polskich przedsiębiorstw aktywnie korzysta z mediów społecznościowych, a 3% wykorzystuje w swojej działalności technologię sztucznej inteligencji (AI). Szeroko rozpowszechnione nie są także e-faktury oraz duże zbiory danych. Jak podkreślają unijni analitycy, świadczy to o konieczności zwiększenia starań w kierunku osiągnięcia celu cyfrowej dekady na 2030 rok, zgodnie z którym 75% przedsiębiorstw powinno korzystać z usług w chmurze, dużych zbiorów danych oraz AI.\n\nCyfrowe usługi publiczne\n\nPod względem cyfrowych usług publicznych Polska zajmuje 22. miejsce w UE. Jak wynika z indeksu DESI, z usług administracji elektronicznej korzystało 55% użytkowników Internetu – 49% w poprzednim roku. Jednak wynik ten tylko nieznacznie zbliżył się do średniej w UE wynoszącej 64%. Natomiast jeżeli chodzi o wstępnie wypełnione formularze to nasz wynik jest znacznie lepszy od średniej dla UE (74 w porównaniu z 64). Polska uzyskała ponadto bardzo dobry wynik, jeżeli chodzi o otwarte dane (95% w porównaniu z 81% dla UE) plasując się na czwartym miejscu wśród krajów Unii.\n\nNiestety, nadal jeszcze osiągamy słaby wynik pod względem dostępności cyfrowych usług online – 57, jeżeli chodzi o cyfrowe usług publiczne dla obywateli (średnia unijna 75) i 70, jeżeli chodzi o cyfrowe usługi publiczne dla przedsiębiorstw (UE 82). I to właśnie w tym obszarze należy zwiększyć prowadzone działania, aby Polska mogła osiągnąć cel cyfrowej dekady zakładający 100% świadczenia przez internet kluczowych usług publicznych – podsumowują unijni specjaliści.",
    "Tysiące archiwalnych artykułów „Polska the Times” usunięto z sieci. „Zniknął kawał historii”": "Jak ustaliło OKO.press, znaczna część archiwalnych materiałów „Polska The Times”, jednego z tytułów przejętych przez Orlen, zniknęła z internetu. Byli i obecni dziennikarze gazety komentują: „Jest mi po ludzku przykro. 10 lat pracy poszło w piach”\n\n„Niedawno szukałem swojego starego tekstu. Wtedy odkryłem, że z artykułów starszych niż 2017 rok została na stronie dosłownie garstka. Zniknęło, lekko licząc, kilkaset moich publikacji. Dałem znać innym moim znajomym z redakcji. Ich teksty też zniknęły” – mówi nam jeden z byłych dziennikarzy „Polska The Times”.\n\nGdzie się podziały tamte artykuły\n\nOgólnopolski dziennik „Polska The Times” wystartował w 2007 roku. Cel był śmiały: przebić w sprzedaży „Gazetę Wyborczą”. Dziennik łączył sześć już istniejących lokalnych tytułów należących do Polskapresse (dziś Polska Press Grupa). Gazeta miała dział ogólnopolski oraz strony z wiadomościami regionalnymi.\n\nPod koniec 2020 roku prezes PKN Orlen Daniel Obajtek ogłosił, że Orlen kupuje wydawnictwo Polska Press, do którego należy 20 spośród 24 lokalnych dzienników wydawanych w Polsce, a także 120 tygodników lokalnych oraz 500 portali internetowych.\n\nPo przejęciu spółki przez Orlen zaczęła się czystka. Szefowie lokalnych gazet jeden po drugim tracili stanowiska. Na ich miejsce wskakiwali pracownicy prorządowych mediów. Jak mówił nam w kwietniu 2021 roku dziennikarz jednego z lokalnych dzienników, redakcja dostawała co kilka godzin maila od zarządu z informacją, kto żegna się z pracą.\n\nMimo to, że dziennikarze i dziennikarki odchodzili z Polska Press, ich archiwalne artykuły ciągle można było bez problemu wyszukać w internecie. Do czasu.\n\nW ostatnich tygodniach wielu byłych i obecnych pracowników „Polska The Times” przypadkowo odkrywa, że dziesiątki, a czasami setki ich tekstów zniknęło z sieci.\n\n„Zniknął kawał historii”\n\n„Nikt nie wiedział o tym, że coś takiego będzie robione, że jego materiały znikną, więc nikt nie miał szansy ich sobie skopiować. Zostało to zrobione bez żadnej informacji. A przecież można było nas uprzedzić. O to mam największy żal” – mówi nam jedna z dziennikarek „Polska Press”.\n\n„Oczywiście, zgodnie z prawem właściciel mediów może robić z tymi artykułami, co chce, ale jest mi po ludzku przykro. Mam poczucie, że 10 lat mojej pracy poszło w piach. Nie twierdzę, że każdy z setek tekstów, które napisałem, był wybitny, ale z kilku byłem naprawdę dumny” – opowiada jeden z byłych pracowników „Polska The Times”.\n\nInny w rozmowie z nami zwraca uwagę, że nie chodzi tylko o pracę i dobre samopoczucie autorów i autorek – te artykuły to także kawał historii, zwłaszcza tej lokalnej. Od polityki przez kulturę po sport. „Często to jedyne dostępne materiały, z których można się dowiedzieć np., jak zaczynała się kariera polityka, który dzisiaj jest w rządzie”.\n\nZniknięcie artykułów pokrywało się w czasie z uruchomieniem na początku września 2022 nowego portalu i.pl (wydaje go spółka PL24, w której 100 proc. udziałów ma Polska Press). Portal, który w zamyśle ma konkurować z największymi graczami na rynku, takimi jak Onet czy Wirtualna Polska, zastąpił stronę Polskatimes.pl.\n\nCo się nie klika, to znika\n\nZ ustaleń OKO.press wynika, że decyzja o usunięciu artykułów wynikała z przyczyn technicznych. Chodziło o to, żeby liczba tekstów, które mają zmienioną domenę na i.pl była mniejsza. Dzięki temu materiały na nowym portalu mają się lepiej indeksować w wyszukiwarce Google.\n\n„Kryterium była klikalność. Pozostawiono natomiast teksty z tzw. długim ogonem, które nawet po kilku latach się czytają, bo dotyczą jakiejś znanej osoby albo wydarzenia. Zniknęły teksty, które nie przynosiły już żadnego ruchu. Oczywiście nikt nie kasował ich ręcznie, robił to algorytm” – mówi nam jedna osób pracujących w Polska Press znająca kulisy sprawy. Jak twierdzi, teksty, które zniknęły z internetu, ciągle są dostępne w niepublicznym archiwum tytułu i pracownicy spółki mogą z nich korzystać.\n\nW czwartek 22 września wysłaliśmy w tej sprawie pytania do rzecznika Polska Press Wojciecha Paczyńskiego. Zapytaliśmy m.in. o to, kto podjął decyzję o usunięciu tekstów z internetu, jaka jest skala tego przedsięwzięcia oraz dlaczego autorzy i autorki nie zostali o tym poinformowani.\n\nW piątek, w krótkiej rozmowie telefonicznej, Paczyński potwierdził, że część materiałów zniknęła w związku z uruchomieniem portalu i.pl. Na resztę pytań obiecał odpowiedzieć mailowo, jednak do momentu publikacji artykułu tego nie zrobił.",
    "27 września w Stalowej Woli mecz reprezentacji U20 Polska - Portugalia. Emocje gwarantowane": "Portugalia dotarła do Rzeszowa w niedzielę. O 18:30 odbyła trening na stadionie Stali Rzeszów.\n\nW poniedziałek drużyna z Półwyspu Iberyjskiego trenowała na stadionie Resovii przy ul. Wyspiańskiego.\n\n- Cieszymy się że jesteśmy w Polsce. Miasto jest bardzo ładne, zostaliśmy przyjęci bardzo dobrze. Sam mecz będzie dla nas trudny i wymagający. Przede wszystkim dlatego, że Polska ma w swoim zespole zawodników o rok starszych od naszych. Poza tym to dobrzy zawodnicy. My jednak liczymy na dobry mecz, chcemy się dobrze zaprezentować no i oczywiście wygrać - powiedział po treningu trener reprezentacji Portugalii Bino Macaes.\n\nBazą reprezentacji Polski jest ośrodek Rado Resort w Woli Chorzelowskiej. Tam też Polacy przygotowują się do meczu z Portugalią.\n\nW miniony piątek, w wyjazdowym starciu biało-czerwoni ulegli Niemcom 1:2.\n\nWarto przypomnieć, że nie jest to pierwszy mecz reprezentacji Polski U20 z Portugalią na Podkarpaciu. W 2019 roku kadry tych państw spotkały się w Rzeszowie. Skromnie, bo 1:0 wygrała Portugalia.",
    "Polska czy Niemcy? Kto udziela większej pomocy Ukrainie": "Czas czytania: około min.\n\nPolska czy Niemcy? Kto udziela większej pomocy Ukrainie\n\nWypowiedź\n\nPolska zobowiązała się przekazać Ukrainie pomoc w wysokości 2,8 mld dolarów (w tym 1,8 mld dolarów na pomoc wojskową). Tym samym deklarowana pomoc odpowiada 0,49 polskiego PKB.\n\nNiemcy z kolei zadeklarowały pomoc opiewającą na kwotę 3,1 mld dolarów (w tym 1,2 mld na pomoc wojskową). Niemieckie zobowiązania odpowiadają 0,08 proc. krajowego PKB, czyli sześciokrotnie mniej niż w przypadku Polski.\n\nZarówno Polska, jak i Niemcy wywiązały się w 100 proc. z zadeklarowanej pomocy wojskowej. Nie posiadamy informacji, jak wydatkowano 1 mld dolarów na pomoc finansową w przypadku Polski i 1,9 mld dolarów na pomoc humanitarną i finansową w przypadku Niemiec.\n\nW związku z tym, że dysponujemy niepełnymi statystykami, wypowiedź oceniamy za nieweryfikowalną .\n\n\n\nWarto jednak odnotować, że tylko zrealizowana pomoc wojskowa w relacji do PKB była dziewięciokrotnie wyższa po stronie Polski (0,27 proc.) niż po stronie Niemiec (0,03 proc.).\n\nUSA oferują największą pomoc budżetową\n\nOd początku wybuchu wojny w Ukrainie Kiel Institute For The World Economy prowadzi raport, w którym zawarte są informacje na temat pomocy udzielanej Ukrainie.\n\nOd 31 stycznia do 3 sierpnia 2022 roku wśród państw przeznaczających najwięcej środków budżetowych na pomoc Ukrainie znajdują się Stany Zjednoczone (3,9 mld euro) oraz Niemcy (1,3 mld euro). USA zobowiązały się jednak do przeznaczenia 8,5 mld euro, podczas gdy Niemcy wywiązały się z zobowiązań w 100 proc.\n\nWśród krajów, które przeznaczyły powyżej 1 mld euro, jest jeszcze Kanada (1,15 mld euro – 65 proc. zobowiązań). Dalej uplasowała się Wielka Brytania (0,6 mld euro – 56 proc. zobowiązań). Francuzi z kolei przeznaczyli 0,3 mld euro, czyli 54 proc. zobowiązań.\n\nGdyby poza państwami uwzględnić Unię Europejską, znalazłaby się ona na 2. miejscu. Natomiast Polska nie została uwzględniona w opublikowanym zestawieniu.\n\nPolska w czołówce państw, które deklarują pomoc Ukrainie\n\nKwoty przekazywane Ukrainie mogą być większe, gdyż środki płynące do naszego sąsiada nie muszą pochodzić tylko z budżetów krajowych. Niestety, w tym wypadku musimy bazować wyłącznie na kwotach deklarowanych.\n\nZ dostępnych danych wynika, że liderem zadeklarowanej pomocy dla Ukrainy są Stany Zjednoczone. Waszyngton zobowiązał się do wsparcia opiewającego na sumę 44,5 mld dolarów, z czego 25 mld dolarów to pomoc militarna, 9,2 mld dolarów to pomoc humanitarna, a 10,3 mld to pomoc finansowa.\n\nNa drugim miejscu znajduje się Unia Europejska, która oświadczyła, że przeznaczy łącznie 16,2 mld dolarów – ¾ tej kwoty to pomoc finansowa. Na trzecim miejscu uplasowała się Wielka Brytania (6,5 mld dolarów, z czego 4 mld to pomoc militarna).\n\nTuż za podium plasują się Niemcy, które obiecały pomoc o wartości 3,1 mld dolarów. Piątą jest Kanada z zadeklarowaną pomocą w wysokości 3 mld dolarów. Szósta Polska zobowiązała się do wsparcia w kwocie 2,8 mld dolarów (1,8 mld dolarów na pomoc wojskową i 1 mld euro na pomoc finansową).\n\nPolskie zobowiązania większe od niemieckich w relacji do PKB\n\nZobowiązania Polski względem Ukrainy są mniejsze jedynie o 0,3 mld euro w porównaniu do zobowiązań Niemiec. Biorąc jednak pod uwagę dane w stosunku do PKB, Polska wypada lepiej na tle Niemiec.\n\nWedług szacunków zobowiązania Polski stanowią 0,49 proc. krajowego PKB, co było trzecim najwyższym wynikiem. W przypadku Niemiec mowa o 0,08 proc. PKB (siedemnaste miejsce). Tym samym deklarowana pomoc Polski w relacji do PKB jest sześciokrotnie większa niż pomoc Niemiec. Należy jednak podkreślić, że są to dane poglądowe, ze względu na brak informacji o zrealizowanej pomocy humanitarnej i finansowej.\n\nZ dostępnych danych wiemy, że Polska w 100 proc. wywiązała się z pomocy wojskowej (1,8 mld dolarów). Nie wiemy jednak, czy pozostały 1 mld dolarów wsparcia finansowego trafił na Ukrainę. Niemcy również wywiązały się w 100 proc. z pomocy wojskowej (1,2 mld euro). Nie mamy jednak informacji, co stało się z pozostałą kwotą (1,9 mld euro).",
    "Poważna awaria internetu w całej Polsce": "Według wskazań Downdetectora problemy pojawiły się m.in. w Google'u i pokrewnych - YouTubie oraz Gmailu, Spotify'u, serwerach Nazwa.pl i Home.pl, Netflixie, Gadu Gadu, bankach ING, Santander, Millennium i wiele innych.\n\nREKLAMA\n\nPo kilkudziesięciu minutach było widać spadek liczby zgłoszeń, a sytuacja zaczęła wracać do normy.\n\nZwróciliśmy się z pytaniami o awarię do NASK i sieci telekomunikacyjnych, tekst zostanie uzupełniony, gdy dostaniemy ich odpowiedzi.\n\n\"Zauważyliśmy problemy z dostępem do niektórych stron, które mogły dotyczyć również części klientów Orange Polska. Obecnie usługi działają już poprawnie\" - poinformował nas rzecznik firmy Orange Wojtek Jabczyński.",
    "Nieoficjalnie: Polska Grupa Górnicza podniesie ceny i zmniejszy limity. Miesiąc od ostatniej podwyżki": "Rosyjska napaść na Ukrainę i odpowiedź Zachodu na tę agresję wojsk Putina sankcjami, które uderzyły m.in. w import rosyjskiego węgla, wyraźnie wpłynęły na cenę tego surowca. Od marca opał we w miarę przystępnych cenach można kupić w sklepie internetowym Polskiej Grupy Górniczej.\n\nREKLAMA\n\nZobacz wideo Ekspert: Węgiel sprowadzony z Rosji dawał stosunkowo dużo ciepła\n\nWęgiel. Polska Grupa Górnicza podnosi ceny\n\nNa początku września Polska Grupa Górnicza poinformowała jednak o kolejnej podwyżce cen węgla w swoim sklepie internetowym. Wtedy był to już drugi wzrost w ciągu miesiąca. Ceny podskoczyły o ok. 20 proc.\n\n\"Wychodząc naprzeciw wyjątkowemu zapotrzebowaniu rynku na węgiel, Polska Grupa Górnicza podjęła decyzję o zwiększeniu wydobycia w przyszłym roku. W tym celu musi ponieść dodatkowe nakłady inwestycyjne, co skutkuje m.in. korektą cen opału o ok. 20 proc. w sklepie internetowym PGG S.A. od 8 września 2022 r.\" - informowała PGG w komunikacie.\n\nPolska Grupa Górnicza znów podniesie ceny węgla?\n\nNie minął miesiąc, a portal spidersweb.pl donosi nieoficjalnie, że PGG planuje nie tylko podnieść ceny po raz trzeci w przeciągu dwóch miesięcy, ale również wprowadzić nowe limity na zakup węgla. Obecnie cena ekogroszku w sklepie internetowym kosztuje ok. 1700 zł, a węgiel luzem - ok. 1500 zł za tonę. Po podwyżce, o której pisze portal, ceny ekogroszku mają wzrosnąć do 2000 zł.\n\nZmiany mają także objąć limity w zakupie węgla. Przed kryzysem energetycznym jeden użytkownik mógł zakupić 5 ton węgla. Obecnie ten limit jest ustalony na poziomie 3 ton węgla, a po przewidywanych zmianach ma wynieść, 1,5 tony. Modyfikacje mają wejść w życie już w ten czwartek lub w przyszłym tygodniu. Może się więc okazać, że wtorkowe zakupy będą ostatnimi według obecnego cennika.\n\nWięcej informacji z kraju na stronie głównej Gazeta.pl\n\nPolska Grupa Górnicza. Jak kupić węgiel?\n\nPrzypominamy, że węgiel w e-sklepie PGG wciąż można kupić wyłącznie we wtorki i czwartki o 16:00. Użytkownicy serwisu meldują jednak problemy z zakupem. E-sklep przeżywa wtedy prawdziwe oblężenie. Towar jest dostępny na \"półce sklepowej\" do wyczerpania zapasu, ale w praktyce znika w mgnieniu oka.\n\nO tym jak kupić węgiel na stronie Polskiej Grupy Górniczej pisaliśmy w poniższym artykule >>>",
    "Sasin ogłasza nadzwyczajny podatek, a polska giełda leci w dół. \"Traci też Skarb Państwa\"": "Podatek od zysków nadzwyczajnych dla spółek energetycznych, który obejmie notowanych na GPW państwowych gigantów z tej branży, ma być jednym ze sposobów na walkę z cenami energii. Pieniądze uzyskane w ten sposób mają zostać użyte do zamrożenia cen energii.\n\n– Zaproponowałem podatek od nadmiarowych zysków. Moja propozycja jest taka, żeby to był podatek 50 proc. Mam nadzieję, że rząd to przyjmie. To bardzo wysoki podatek, który da budżetowi państwa 13,5 mld zł – przekazał Sasin w Telewizji Polskiej.\n\nZapowiedzi tego podatku w weekend padły też z ust premiera Mateusza Morawieckiego i prezesa PiS Jarosława Kaczyńskiego.\n\nGPW traci. WIG20 jest na tragicznie niskich poziomach\n\nTymczasem w poniedziałek rano notowania Giełdy Papierów Wartościowych w Warszawie spadły do poziomów z czasu covidowej paniki w marcu 2020 r.\n\nNotowania WIG20 straciły od początku roku ponad jedną trzecią i spadły do poziomu 1430 punktów, a giełdowi pesymiści zastanawiają się, czy w tym tygodniu WIG20 \"zdobędzie Grunwald\" (osiągnie poziom 1410 punktów).\n\nW dół leci skupiający spółki energetyczne WIG-Energia (spadek o ponad 5 proc. od poniedziałku rano, który w pierwszej połowie roku \"ratował\" warszawską giełdę. To się jednak odmieniło i od początku sierpnia stracił aż blisko jedną trzecią swojej wartości.\n\nWśród liderów dzisiejszych spadków są Enea, PGE, Tauron i PGNiG (wszystkie trzy ze spadkami powyżej 6 proc.) i PKN Orlen (spadek kursu o ponad 5 proc.).\n\nPaweł Majtkowski z eToro: słabością naszego rynku jest brak komunikacji ze strony polityków\n\nJak zauważa w komentarzu dla money.pl, Paweł Majtkowski, analityk rynków finansowych z eToro, propozycja wprowadzenia podatku od nadmiarowych zysków firm energetycznych nie powinna bardzo zaskakiwać inwestorów, ponieważ tego rodzaju rozwiązania zostały wprowadzone lub są zapowiadane na wielu rynkach. – Takie propozycje obniżają wyceny spółek z branży energetycznej. I nie inaczej będzie także w Polsce – nie ma wątpliwości Majtkowski.\n\n– Różnica jest jednak taka, że na świecie spółki energetyczne jako jedne z niewielu od początku roku przynoszą zyski. Amerykański indeks S&P 500 Energy od początku roku wzrósł o 28 proc., w tym samym czasie WIG Energia spadł o ponad 7 proc. (WIG20 spadł w tym czasie o 36 proc.). A to w czasie, gdy zyski polskich spółek energetycznych wzrosły średnio bardziej niż tych za oceanem – podkreśla ekspert.\n\nJak zaznacza Majtkowski, dla rynku duże znaczenie ma też sposób komunikacji wprowadzenia takiego rozwiązania. Tymczasem w jego opinii jedną ze słabości polskiego rynku \"jest zdecydowanie sposób komunikacji rządzących i polityków z rynkiem, a raczej jej brak\".\n\n\n\nO wprowadzeniu nowego rozwiązania inwestorzy dowiadują się z fragmentarycznych informacji przedstawianych w mediach przez poszczególnych polityków. Taka ważna dla rynku propozycja powinna być przedstawiona w całości, tak by inwestorzy mogli poznać wszystkie jej szczegóły. Najlepiej, gdyby zostało to zrobione poza godzinami handlu, tak, by analiza przedstawionej propozycji mogła dotrzeć do wszystkich inwestorów. Gdy tego brakuje, rynek wycenia najbardziej pesymistyczny scenariusz wprowadzonego rozwiązania. Traci na tym także sam Skarb Państwa, który jest poważnym akcjonariuszem wielu spółek na GPW – zauważa Paweł Majtkowski, analityk rynków z eTOro.\n\n\n\nEkspert: od polskiej giełdy odstraszają nieprzewidywalne interwencje polityków\n\n\"Po zapowiedzi nowego podatku WIG20 zaczyna niemal 3-procentowym spadkiem i nowym dołkiem bessy. Geopolityka i sytuacja gospodarcza to jedno, ale nieprzewidywalne interwencje polityków to coś, co będzie odstraszać zagranice o od polskiej giełdy latami\" – komentuje z kolei na Twitterze Piotr Sobolewski, analityk ds. sektora finansowego Polityki INSIGHT.\n\nJak podkreśla Sobolewski, chociaż inne kraje wprowadzają podobne rozwiązania, to rząd premiera Mateusz Morawieckiego wyróżnia jego skala, jeśli podatek wejdzie w życie w wysokości 50 proc., a na kondycję GPW mają też wpływ wcześniejsze jego pomysły, jak na przykład wakacje kredytowe na koszt banków.\n\nDalsza część artykułu pod materiałem wideo\n\nZobacz także: Sasin kontra Morawiecki. \"Ktoś musi dostać w łeb\"\n\nZ kolei Paweł Biedrzycki ze StrefaInwestorow.pl zauważa, że podatek od zysków nadzwyczajnych będzie działał wstecz i obejmie wyniki za 2022 r. \"Na ten moment wygląda na to, że dotknie on spółki stricte energetyczne czyli PGE, Enea i Tauron\" – stwierdza na Twitterze.\n\nJak wylicza Biedrzycki, kursy akcji państwowych spółek energetycznych straciły od momentu ich giełdowego debiutu: Tauron -54 proc. (w 12 lat), Enea -55 proc. (14 lat), PGE -70 proc. (13 lat).\n\nGPW od początku 2022 r. najgorszą inwestycją... na świecie\n\nPolska giełda już przed okresem ostatnich, wrześniowych spadków była... jedną z najgorszych na świecie. Wedle stanu z końca sierpnia, inwestycja w polski rynek kapitałowy na początku 2022 r. w porównaniu z 49 innymi krajami zaowocowałaby najwyższym poziomem straty (ponad -32 proc.). Podobnie fatalnie w porównaniu wypada inwestycja w polską giełdę, gdy weźmiemy pod uwagę dane od 2014 roku.\n\nJak zauważył w komentarzu do tych danych dla money.pl Piotr Kuczyński, analityk rynków Domu Inwestycyjnego Xelion, trudno się temu dziwić, gdy na GPW mamy nadreprezentację spółek Skarbu Państwa. – Kapitał zagraniczny co do zasady państwowych biznesów nie lubi i nie chodzi tutaj o to, kto rządzi, tylko ogólnie ryzyko związane z tym, że interes akcjonariuszy może nie być uznany za najważniejszy – komentuje Kuczyński.\n\nMateusz Lubiński, dziennikarz money.pl\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Polska energetyka jako test Kobayashi Maru [KOMENTARZ]": "Analizy i komentarze Polska energetyka jako test Kobayashi Maru [KOMENTARZ] Jakub Wiech 21.09.2022 12:17 Drukuj\n\nPDF\n\n\n\n\n\nLeonard Nimoy jako Spock w serialu Star Trek\n\nFot. Domena Publiczna Facebook\n\nTwitter\n\nLinkedIn\n\nKopiuj link\n\nWyślij email Polska energetyka jest w sytuacji bez dobrego wyjścia. Jedyną nadzieją jest zmiana reguł gry – ale ta wcale nie musi się udać.\n\nReklama\n\nZnane fanom serialu Star Trek ćwiczenie Kobayashi Maru było symulacją dla studentów akademii Gwiezdnej Floty. Polegało ono na tzw. scenariuszu no-win, tj. bez pozytywnego wyjścia: nie dało się go zakończyć sukcesem. Przystępujący do testu uczeń miał za zadanie uratować cywilny statek kosmiczny, który - uszkodzony - przebywał na terytorium wroga. Jeśli student poszedł tej jednostce w sukurs, to naprzeciw niemu stawała nagle potężna flota nieprzyjaciela, która szybko niszczyła jego okręt i zabijała załogę. Jeśli zaś uchylił się od ratowania cywili, to oblewał sprawdzian za niewykonanie rozkazu. Takie postawienie sprawy może się wydawać irracjonalne – ale test Kobayashi Maru zawierał pewien ukryty sens. Ocenie podlegało nie to, czy student faktycznie uratuje cywilny statek, ale to, jak zachowa się w absolutnie kryzysowej, beznadziejnej sytuacji. Jednakże jednemu studentowi udało się przejść ten sprawdzian – był to przyszły kapitan Enterprise, James T. Kirk, który włamał się do programu tworzącego symulację Kobayashi Maru, zmienił program ćwiczenia i nie tylko uratował cywilny statek, ale też pokonał jednostki nieprzyjaciela. „Nie wierzę w scenariusze bez dobrego wyjścia\" – powiedział Kirk w jednym z odcinków Star Trek. Ta dość plastyczna historia świetnie nadaje się do zilustrowania stanu polskiej elektroenergetyki.\n\nReklama\n\nSystem elektroenergetyczny Polski jest w opłakanym stanie. Cechuje się najwyższym udziałem węgla spośród wszystkich krajów Unii Europejskiej (sięgającym ok. 70%), trzykrotnie wyższą intensywnością emisji od unijnej średniej (ok. 700 gramów CO 2 na kilowatogodzinę) i wysokim średnim wiekiem głównych jednostek wytwórczych, czyli elektrowni węglowych (47 lat). Odstaje to nie tylko od standardów polityki klimatycznej UE, ale także coraz bardziej od podstawowych norm bezpieczeństwa. Widać to było wyraźnie w grudniu 2021 roku, kiedy operator polskiego systemu elektroenergetycznego musiał prosić operatorów państw sąsiednich o wsparcie, bo nad Wisłą brakło mocy wytwórczych do skompletowania rezerwy. W zeszłym roku się udało – Polska zaimportowała moc z Niemiec, Szwecji i Ukrainy. Ale jeśli taka sytuacja zdarzy się ponownie w ciągu najbliższych miesięcy, to ratowanie się cudzymi elektrowniami może być trudniejsze ze względu na kryzys energetyczny.\n\nPolskie problemy elektroenergetyczne w najbliższych latach będą się tylko pogłębiać. Deficyt mocy skoczy gwałtownie po roku 2025, kiedy to skończy się wsparcie dla elektrowni węglowych z tzw. rynku mocy. Według wyliczeń prezentowanych na opracowaniu Ministerstwa Klimatu i Środowiska, w pesymistycznym scenariuszu po roku 2030 w Polsce może brakować ok. 11 gigawatów mocy zainstalowanej. To odpowiednik dwóch Elektrowni Bełchatów.\n\nReklama\n\nRozwiązania na horyzoncie nie widać. Inwestycje w nowe moce wytwórcze idą bardzo wolno – energetyka wiatrowa na lądzie jest przyblokowana legislacyjnie, energetyka wiatrowa na morzu będzie rozwijana dopiero pod koniec bieżącej dekady, fotowoltaika nie rozwiąże tak głębokiego deficytu, zresztą na budowę dużych mocy w źródłach odnawialnych w nadziei, że zastąpią węgiel do 2025 roku i tak jest już za późno. Tymczasem na atom trzeba poczekać co najmniej do połowy lat 30. XXI wieku. A problem z dostępnością mocy zainstalowanych i intensywnością emisji sprawia, że energia elektryczna w Polsce będzie coraz droższa – o ile w ogóle będzie, bo deficyty mocowe mogą przełożyć się na stałe ograniczenia dostępu do elektryczności dla przemysłu. Pogorszenie sytuacji po 2025 roku może sprawić, że z Polski będą uciekać przedsiębiorstwa. Innymi słowy mówiąc: na dobre rozwiązania jest już za mało czasu, a za chwilę sytuacja znacznie się pogorszy. Tak zatem wygląda testKobayashi Maru osadzony w realiach polskiej elektroenergetyki.\n\nGrając według reguł trudno znaleźć tu jakiekolwiek dobre wyjście. Brak transformacji energetycznej z ostatnich 30 lat stworzył zaległości, których nie da się szybko i sprawnie nadrobić – zwłaszcza, że polskie państwo jest słabe instytucjonalnie i ma problemy z realizacją tak rozległych czasowo, finansowo i organizacyjnie projektów. Coraz większą nadzieją staje się zatem nagięcie reguł – przede wszystkim w zakresie unijnej polityki klimatycznej, ale też w zakresie bezpieczeństwa. Polski rząd szuka sojuszników do zmiany zasad np. w kwestii unijnego systemu handlu emisjami (EU ETS). Najprawdopodobniej podjęte zostaną też działania w kwestii rynku mocy, m. in. w zakresie zwiększenia widełek emisyjności w tym mechanizmie, co umożliwi przedłużenie okresu, w którym elektrownie węglowe będą mogły korzystać ze wsparcia. Ale mało krajów Unii Europejskiej podziela polskie problemy w tych kwestiach - więc stworzenie jakiejkolwiek sensownej koalicji politycznej jest wymagające.\n\nReklama\n\nDodatkowo rząd rozgląda się za możliwościami sięgnięcia po zewnętrzne dostawy mocy – stąd np. rozmowy z Ukrainą w sprawie połączenia z elektrownią jądrową Chmielnicki. Trzeba jednak pamiętać, że taka współpraca energetyczna z ogarniętym wojną państwem jest dość niebezpieczna, zwłaszcza jeśli dotyczy jednostek jądrowych, a więc przystosowanych do pracy w podstawie.\n\nOczywiście te wszystkie działania nie muszą zakończyć się sukcesem – ale wydają się jedyną drogą do pokonania trudności, jakie piętrzą się przed polską elektroenergetyką (oczywiście oprócz konsekwentnie realizowanej transformacji, która powinna być prowadzona równolegle). Czy zatem Polska doczeka się swojego energetycznego Jamesa Kirka? Odpowiedź na to pytanie powinna pojawić się niebawem.",
    "W Polsce potrzebne są obostrzenia? Dr Stopyra: musimy zrobić jedną rzecz": "Część odnośników w artykule to linki afiliacyjne. Po kliknięciu w nie możesz zapoznać się z ofertą na konkretny produkt – nie ponosisz żadnych kosztów, a jednocześnie wspierasz pracę naszej redakcji i jej niezależność.\n\nPotrzebujesz porady? Umów e-wizytę 459 lekarzy teraz online\n\nSPIS TREŚCI\n\nAdam Niedzielski zapowiedział, że rząd na razie nie planuje wprowadzania obostrzeń związanych z epidemią COVID-19 Dr Lidia Stopyra: — Uodpornienie populacji (szczepienie, przechorowanie) jest na takim poziomie, że obostrzenia nie bardzo mają sens Lekarka: — Musimy tak naprawdę zrobić jedno — zaszczepić się i dzięki temu żyć normalnie Więcej informacji znajdziesz na stronie głównej Onet\n\nSzef MZ o obostrzeniach we wrześniu: wszystko wskazuje na to, że nic takiego nie będzie miało miejsca\n\n— We wrześniu mogą pojawić się impulsy do zwiększenia zakażeń koronawirusem, np. powrót dzieci do szkół; wtedy będziemy się zastanawiali, czy jakichś regulacji, chociażby dotyczących maseczek w środkach transportu, nie zastosować — mówił pod koniec lipca minister zdrowia. Kilka dni temu do tematu ewentualnych obostrzeń nawiązał w rozmowie z Adamem Niedzielskim dziennikarz Radia Plus, Jacek Prusinowski.\n\n— Wszystko wskazuje na to, że nic takiego nie będzie miało miejsca — odpowiedział szef MZ. Dlaczego? — Mamy do czynienia z nieco innym przebiegiem tej fali niż miało to miejsce w poprzednich latach — mówił minister Niedzielski.\n\nDalsza część artykułu pod materiałem wideo.\n\nJak wyjaśniał, \"szósta fala pojawiła się nieco wcześniej — w czasie wakacji. Liczba zachorowań była stosunkowo niska, ale mieliśmy dużo tzw. ekspozycji, czyli kontaktu z wirusem, który również uodparnia\". — Teraz we wrześniu mamy więcej interakcji społecznych i mamy sytuację zwiększenia liczby zachorowań. Mamy jednak do czynienia z pewnym przeskalowaniem niż obserwacją jakiegoś rzeczywistego wzrostu zakażeń.\n\nLekarz zakaźnik: tak naprawdę musimy zrobić jedno\n\nCzy w dzisiejszej sytuacji epidemicznej faktycznie nie potrzebujemy obostrzeń? Tak sprawę widzi specjalistka chorób zakaźnych i pediatrii dr Lidia Stopyra: — Obecnie tak naprawdę nie ma potrzeby wprowadzania restrykcji — mówi Medonetowi, wyjaśniając: — Uodpornienie populacji (szczepienie, przechorowanie) jest na takim poziomie, że obostrzenia nie bardzo mają sens.\n\nPakiet badań krwi sprawdzających odporność dostępny w Medonet Market pomoże ci sprawdzić, czy twój organizm radzi sobie z patogenami. Autopromocja\n\n— Oczywiście musimy nadal chronić osoby szczególnie obciążone ryzykiem ciężkiego przebiegu COVID-19. Stąd m.in. obowiązkowe maseczki w aptekach, przychodniach czy szpitalach, czyli tam, gdzie tych ludzi spotykamy — zaznacza.\n\nLekarka zwraca uwagę na rzecz najważniejszą, o którą trzeba zadbać: — Musimy tak naprawdę zrobić jedno — zaszczepić się: boosterem, a jeśli nie mamy za sobą pierwszej, drugiej czy trzeciej dawki, nadrobić to jak najszybciej. Zaszczepić się i dzięki temu żyć normalnie. To powinno być właściwe postępowanie — podkreśla. Zaszczepieni ryzykują co najwyżej objawami przeziębieniowymi. Niezaszczepieni — ryzykują życiem. Wprawdzie ponad 90 proc. się uda, bo zachorują łagodnie, niektórzy jednak zapłacą naprawdę wysoką cenę.\n\nTreści z serwisu Medonet mają na celu polepszenie, a nie zastąpienie, kontaktu pomiędzy Użytkownikiem a jego lekarzem. Serwis ma charakter wyłącznie informacyjno-edukacyjny. Przed zastosowaniem się do porad z zakresu wiedzy specjalistycznej, w szczególności medycznych, zawartych w Serwisie należy bezwzględnie skonsultować się z lekarzem. Potrzebujesz konsultacji lekarskiej lub e-recepty? Wejdź na halodoctor.pl, gdzie uzyskasz pomoc online - szybko, bezpiecznie i bez wychodzenia z domu.",
    "Pamięć ofiar sowieckiej agresji na Polskę 17 września 1939 roku": "Pomnik symbolizujący zamordowanych polskich jeńców wojennych, aresztowanych przedstawicieli administracji państwowej i elit intelektualnych jest jednocześnie symbolem wszystkich obywateli polskich, którzy ponieśli śmierć na nieludzkiej ziemi w konsekwencji sowieckiej agresji we wrześniu 1939 roku i zajęcia ziem polskich.\n\nW imieniu władz III dzielnicy Budapesztu wieniec złożył Pan dr László Kiss, Burmistrz. W imieniu środowiska polskiego i polonijnego na Węgrzech kwiaty złożyli Pani Maria Felföldi, Przewodnicząca Ogólnokrajowego Samorządu Polskiego oraz Pan Alfred Wtulich, Prezes Polskiego Stowarzyszenia Kulturalnego im. Józefa Bema na Węgrzech.\n\nWartę honorową w mundurach żołnierzy września 1939 roku wystawiła Grupa Rekonstrukcji Historycznych Legion Wysockiego na Węgrzech.Pomnik symbolizujący zamordowanych polskich jeńców wojennych, aresztowanych przedstawicieli administracji państwowej i elit intelektualnych jest jednocześnie symbolem wszystkich obywateli polskich, którzy ponieśli śmierć na nieludzkiej ziemi w konsekwencji sowieckiej agresji we wrześniu 1939 roku i zajęcia ziem polskich.\n\nW imieniu władz III dzielnicy Budapesztu wieniec złożył Pan dr László Kiss, Burmistrz. W imieniu środowiska polskiego i polonijnego na Węgrzech kwiaty złożyli Pani Maria Felföldi, Przewodnicząca Ogólnokrajowego Samorządu Polskiego oraz Pan Alfred Wtulich, Prezes Polskiego Stowarzyszenia Kulturalnego im. Józefa Bema na Węgrzech.\n\nWartę honorową w mundurach żołnierzy września 1939 roku wystawiła Grupa Rekonstrukcji Historycznych Legion Wysockiego na Węgrzech.",
    "Niemiecka prasa pisze o Polsce. \"Zbroi się jak żaden inny kraj NATO\"": "Jednak jest jeszcze jeden powód, dla którego mieszkańcy Polski i Korei Południowej mogą czuć, że są sobie bliscy. To poczucie, że żyje się w niebezpiecznym sąsiedztwie. Podczas gdy przed 24 lutego 2022 roku polskie ostrzeżenia przed agresywną Rosją w Brukseli czy Berlinie często były uważane za przesadę, to Korea Południowa uchodziła za pełną zrozumienia. \"Także ona czuje się stale zagrożena, i to przez sąsiada posiadającego broń atomową, Koreę Północną\" – pisze \"Die Welt\".",
    "Dobra gra i kolejne zwycięstwo. Polska młodzieżówka się nie zatrzymuje": "Dobra gra i kolejne zwycięstwo. Polska młodzieżówka się nie zatrzymuje\n\nReprezentacja Polski do lat 19 wygrała 2:0 z Estonią w swoim drugim meczu grupy 5 I rundy eliminacji do mistrzostw Europy. Biało-Czerwoni byli zdecydowanie lepsi i zasłużenie sięgnęli po komplet punktów. Bohaterem został rezerwowy Tomasz Pieńko.\n\nNewspix / Piotr Matusewicz / PressFocus / NEWSPIX.PL / Na zdjeciu: reprezentacja Polski U-19\n\nPodopieczni Marcina Brosza grali ofensywnie, przeważali w zasadzie od samego początku i wydawało się, że gol jest jedynie kwestią czasu. Długo brakowało jednak zimnej krwi pod polem karnym Estończyków. Składnych akcji było multum, ale zawodziła decyzyjność lub po prostu umiejętności.\n\nWreszcie jednak objawił się rezerwowy Tomasz Pieńko. Najpierw pewnie wykorzystał rzut karny (podyktowany po faulu na nim samym), a następnie ze spokojem pokonał bramkarza w sytuacji sam na sam po kapitalnym prostopadłym podaniu Miłosza Brzozowskiego. Było to potwierdzenie bardzo dobrej gry Polaków.\n\nEstonia poza znakomitą okazją w jednej z pierwszych akcji, gdy musiał się wykazać Oliwier Zych, w zasadzie nie zagroziła Polakom, którzy po dwóch meczach są na pierwszym miejscu w grupie z kompletem punktów.\n\nKolejne spotkanie biało-czerwoni rozegrają 27 września o godz. 14, również w Gdyni, a ich rywalem będzie reprezentacja Włoch. Finały mistrzostw Europy odbędą się w dniach 3-16 lipca 2023 roku na Malcie. Polacy są na dobrej drodze do wywalczenia awansu, na początek do II rundy eliminacji.\n\nPolska - Estonia 2:0 (0:0)\n\n1:0 Tomasz Pieńko (k.) 64'\n\n2:0 Tomasz Pieńko 68'\n\nSkłady:\n\nPolska: Oliwier Zych - Igor Drapiński, Szymon Michalski, Wiktor Matyjewicz - Dawid Bugaj (79' Jakub Kolan), Mateusz Kowalczyk (46' Kacper Urbański), Antoni Kozubal, Maximilian Oyedele, Miłosz Brzozowski (88' Miłosz Kurowski) - Jakub Antczak (46' George Chmiel), Szczepan Mucha (46' Tomasz Pieńko).\n\nEstonia: Ott Nomm - Hugo Palutaja, Andreas Vaher, Robin Kane, Samuel Merilai - Ramol Sillamaa (65' Nikita Kondratski), Artur Sakarias, Martin Vetkal, Karel Eerme (46' Egert Ounapuu), Daniel Luts (46' Aleksander Svedovski) - Mihhail Orlov (75' Gregor Lehtmets).\n\nŻółte kartki: Drapiński (Polska) oraz Luts, Sillamaa, Kondratski (Estonia).\n\nSędzia: Matthew De Gabriele (Malta).\n\nCZYTAJ TAKŻE:\n\nWyprowadził Szczęsnego z równowagi. Polak dosadnie o jego zachowaniu\n\nCo za gol Messiego. Można przewijać i przewijać\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy Polska awansuje do finałów mistrzostw Europy do lat 19? Tak Nie zagłosuj, jeśli chcesz zobaczyć wyniki\n\nPolub Piłkę Nożną na Facebooku\n\nZgłoś błąd",
    "Orange: aż 16 GB internetu gratis po meczu Walia — Polska": "Orange Polska ma świetny prezent dla swoich klientów: dzięki zwycięstwie Polski z Walią w Lidze Narodów dostaną oni aż 16 GB darmowego internetu! Sprawdź, jak odebrać ten fajny bonus.\n\nCo prawda gra polskiej reprezentacji w niedzielnym meczu z Walią nie była wybitnie zjawiskowa, ale nasi chłopcy zrobili swoje, wygrywając i utrzymując się w dywizji A Ligi Narodów.\n\nOrange: aż 16 GB internetu gratis po meczu Walia — Polska\n\nZ tej okazji Orange Polska ma bonus dla swoich klientów w ramach akcji GB za gole. Tym razem można zgarnąć aż 16 GB darmowego internetu.\n\nDlaczego akurat 16 GB, skoro bramka była jedna? Orange postanowiło w ten sposób dodatkowo uhonorować Karola Świderskiego, zdobywcę zwycięskiego gola, który biega na boisku z szesnastką na koszulce. Aż szkoda, że ta liczba nie jest jeszcze wyższa 😉\n\nJak odebrać pakiet? Wyślij SMS z zakładki „dla Ciebie” w aplikacji Mój Orange lub standardowo o treści SWIDERSKI pod numer 233 (opłata za SMS-a zgodna z cennikiem Twojego planu taryfowego). Jeśli jesteś użytkownikiem Flexa zgarnij dodatkowe 16 GB, wpisując SWIDERSKI w aplikacji, w zakładce „Kody promocyjne”.\n\nNa jednym numerze można aktywować tylko jeden dodatkowy pakiet GB za gole. Aktywacji można dokonać w ciągu 24 godzin od publikacji podlinkowanego posta na FB. Promocyjne GB są ważne 3 dni od daty aktywacji i obowiązują tylko w kraju.\n\nŹródło\n\nNie przegap kolejnej promocji\n\nJeżeli szukasz przecen i promocji i nie chcesz przegapić dobrych okazji, zachęcam do śledzenia naszego maniaKalnego profilu Łowcy Promocji na facebooku. Codziennie sprawdzamy co ciekawego można znaleźć w Sieci.",
    "Czy Polska wpuści Rosjan uciekających przed mobilizacją? PiS i opozycja jednym głosem": "Zdecydowany sprzeciw wobec wpuszczania do Polski Rosjan masowo uciekających przed mobilizacją wojskową wyrazili w niedzielę zgodnie przedstawiciele PiS i ugrupowań opozycyjnych. Od tej zasady mogą być uzasadnione wyjątki - wskazali politycy.\n\nW programie \"Śniadanie Rymanowskiego\" w Polsat News członkowie: PiS, PSL-KP, Lewicy i Konfederacji zadeklarowali stanowczy sprzeciw wobec zgody na wjazd do Polski Rosjan, którzy masowo starają się opuścić Rosję po ogłoszeniu w ostatnich dniach mobilizacji wojskowej w tym kraju. Jedynie Grzegorz Schetyna (PO) stanął na stanowisku, że decyzję o zablokowaniu wpuszczania Rosjan w tej sprawie powinna zostać wypracowana i podjęta na szczeblu UE. Jego zdaniem, UE powinna podjąć decyzję o twardym zablokowaniu \"tego transferu\" ludzi.\n\nRzecznik PiS Radosław Fogiel zadeklarował, że nie ma szans na żadne wpuszczanie Rosjan do Polski. \"My przyjęliśmy uchodźców z Ukrainy w odruchu humanitarnym zgodnie z zasadami prawa międzynarodowego i to jest rolą Polski\" - powiedział.\n\nJego zdaniem, opuszczający obecnie Rosję, to nie są opozycjoniści i bohaterowie.\n\n\"To są ludzie, którym ta wojna nie przeszkadzała albo wręcz ją wspierali, siedząc na kanapach. Teraz, kiedy zaczęło im się +palić+, nagle zorientowali się, że są pacyfistami. Oczywiście, jeżeli ktoś w jednostkowym przypadku będzie w stanie udowodnić, że od zawsze był przeciwko wojnie i był z tego powodu prześladowany, można rozważyć odstąpienie od tej reguły\" - powiedział.\n\n\n\nWicemarszałek Sejmu i lider Nowej Lewicy Włodzimierz Czarzasty przypomniał, że od początku wojny na Ukrainie konsekwentnie uważa, iż Rosjanie nie powinni opuszczać Rosji. \"Społeczeństwo rosyjskie musi się zorientować, że rządzi nimi człowiek nieobliczalny. Społeczeństwo rosyjskie musi zacząć reagować na to, co się stało w Buczy i na to co robi Putin. (...) Jeśli w tej chwili 300 tys. lub 500 tys. Rosjan bezpośrednio dotknie tego, to może zaczną myśleć\" - powiedział Czarzasty.\n\nZaznaczył przy tym, że od zasady niewpuszczania Rosjan są wyjątki. Wskazał, że chodzi o ludzi, którzy byli niszczeni politycznie i sprzeciwiali się jawnie agresji na Ukrainę.\n\nTakże wicemarszałek Sejmu Piotr Zgorzelski (PSL-KP) zadeklarował sprzeciw wobec wpuszczaniu \"uciekinierów\" z Rosji.\n\n\"Skoro bardzo mocno i dobrze Polska stanęła przy Ukrainie, to powinna konsekwentnie nie wpuszczać Rosjan, żeby nie stwarzać wrażenia, że z jednej strony wspieramy Ukrainę, a z drugiej strony otwieramy drzwi dla jej wrogów\" - argumentował ludowiec.\n\n\"Tym, którzy udowodnią, że ich ucieczka ma wymiar humanitarny, czy prześladowania politycznego, oczywiście wizy można dać\" - dodał Zgorzelski.\n\nZdecydowanym przeciwnikiem wpuszczania Rosjan do Polski jest też Krzysztof Bosak z Konfederacji. \"To nie są żadni opozycjoniści, to są ludzie, którzy nie chcą iść na wojnę, bo zrozumieli, że ta wojna to nie jest żadna +operacja specjalna+ tylko, że tam się umiera. To nie jest nasza sprawa, to nie jest nasz problem. To jest problem rosyjski. Niech Rosjanie sobie ten problem rozwiązują\" - mówił.\n\nGrzegorz Schetyna (PO) powiedział z kolei, że w tej sprawie należy postępować bardzo twardo i solidarnie z UE. \"Byłbym zwolennikiem w takiej sytuacji jak najszybszego zwołania (spotkania)ministrów spraw wewnętrznych i ministrów spraw zagranicznych krajów UE i potem przygotowanie Komisji Europejskiej i Rady Europejskiej. To powinien być jeden głos całej wspólnoty\" - mówił.\n\nCo powinna zrobić Unia Europejska?\n\nDopytywany, zaznaczył, że UE powinna podjąć decyzję o twardym zablokowaniu \"tego transferu\" ludzi. Jak dodał, nie uważa uciekających w ostatnich dniach z Rosji za osoby walczące z reżimem Putina. \"Bo nie widziałem wielotysięcznych demonstracji i protestów ulicznych przeciwko polityce Putina i agresji i wojnie z Ukrainą\" - wskazał.\n\nZe Schetyną w sprawie roli UE nie zgodził się poseł Bosak. Jego zdaniem, decyzja w tej sprawie nie należy do UE, ponieważ, jak powiedział - wspólnota nie ma w tej kwestii kompetencji i to państwa członkowskie decydują kogo przyjmują. Podobnie zdanie wyraził poseł Fogiel, zauważając, że kwestie migracyjne należą do kompetencji przede wszystkim państw członkowskich. \"To są decyzje Polski i innych krajów\" - podkreślił polityk PiS.\n\nMobilizacja w Rosji ma objąć 1 mln osób\n\nW środę władze Rosji ogłosiły \"częściową\" mobilizację, która ma objąć oficjalnie 300 tys. osób. Niezależne media donoszą, że dekret zawiera niejawny punkt, w którym mowa jest o tym, że zaciąg ma objąć ponad 1 mln osób. Rosyjskie władze od czwartku prowadzą mobilizację na masową skalę. Według doniesień medialnych, przejścia graniczne szturmowane są przez osoby chcące uniknąć wcielenia do wojska. Bilety lotnicze w jedną stronę mają być wyprzedane, a na lądowych przejściach granicznych z Kazachstanem, Armenią i Gruzją ustawiają się kolejki w których trzeba czekać ok 24 godzin. (PAP)\n\nautor: Mateusz Mikowski\n\nmar/\n\n",
    "Walia - Polska: podanie Roberta Lewandowskiego, gol Karola Świderskiego. Cudowna akcja Polaków - Liga Narodów, piłka nożna": "Polacy walczyli o punkty w Cardiff\n\n19.09 | Trening reprezentacji Polski przed meczami LN z Holandią i Walią na stadionie Legii.\n\nTrening reprezentacji Polski przed meczami LN z Holandią i...\n\nTrening reprezentacji Polski przed meczami LN z Holandią i Walią\n\n24.09 | Polscy piłkarze przylecieli w sobotę wczesnym popołudniem do Cardiff, gdzie w niedzielę wieczorem rozegrają mecz z Walią, kończąc rywalizację w grupie 4 dywizji A Ligi Narodów. Biało-Czerwoni, jeśli chcą pozostać w najwyższej dywizji, nie mogą przegrać tego spotkania.\n\nTrening Walijczyków przed meczem z Polską w Lidze Narodów\n\nTrening Walijczyków przed meczem z Polską w Lidze Narodów\n\nTrening Walijczyków przed meczem z Polską w Lidze Narodów\n\nWALIA - POLSKA: WYNIK I RELACJA NA ŻYWO W EUROSPORT.PL>>>\n\nWszystko zaczęło się od długiego podania obrońcy Jakuba Kiwiora. Linia pomocy Walijczyków przerzucona, oszukana. Piłka trafiła do Lewandowskiego, a ten błysnął geniuszem. Jednym dotknięciem zwiódł pilnującego go obrońcę, oddał piłkę Karolowi Świderskiemu, a ten trafił do bramki.\n\n\n\nWALES 0-1 POLAND\n\n58' Karol Swiderski pic.twitter.com/qYuvlbYGNj — All goals replay (@goalsreplayg) September 25, 2022\n\n\n\n\n\nW sumie trzy dotknięcia piłki, odkąd wprawił ją w ruch Kiwior. Tyle wystarczyło. Polska prowadziła w meczu Ligi Narodów 1:0 i takim wynikiem skończyło się spotkanie.\n\nDzięki zwycięstwu w ostatniej kolejce grupy A4 utrzymała się w najwyższej dywizji piłkarskiej Ligi Narodów.\n\nWalia - Polska 0:1 (0:0)\n\nBramka: Karol Świderski (58.)\n\nWalia: Hennessey - Roberts (85' Thomas), Cabango, Rodon, Norrington-Davies (58' Moore) - Johnson, Morrell, Levitt (72' Colwill), Bale, Williams - James.\n\nPolska: Szczęsny - Bednarek, Glik, Kiwior - Bereszyński (90' Gumny), Krychowiak, Żurkowski (83' Szymański), Zieliński, Świderski (65' Piątek), Zalewski - Lewandowski.\n\nżółte kartki: Norrington-Davies, Williams, Johnson, Moore - Krychowiak, Bereszyński, Glik.\n\nsędziował: Andris Treimanis (Łotwa).\n\nwidzów: 31 520.\n\nŹródło: PAP/Leszek Szymański Lewandowski i Świderski. Świetna współpraca, później wielka radość",
    "Polska w finale All Stars Adventure. Silv4n i spółka podejmą Węgry": "Już dzisiaj reprezentacja Polski zagra w finale All Stars Adventure. Nasi rodacy podejmą drugą co do wielkości siłę tego wydarzenia, czyli Węgry. Spotkanie rozpocznie się już o godzinie 17:00.\n\nPolska w finale All Stars Adventure\n\nNasza reprezentacja w greckim All Stars Adventure jak na razie pokazała się z bardzo mocnej strony, ponieważ prowadzi w klasyfikacji punktowej i wygląda na to, że ma spore szanse na osiągnięcie sukcesu. W skład naszej streamerskiej kadry wchodzą Mikołaj „Silv4n” Sinacki, Damian „Nervarien” Ziaja, Dominika „Mai Linh” Linh, Dominik „Maquk” Makowiak oraz Wiktoria „ViAndHerArt” Małachowska. O koronę Europy Wschodniej zmierzą się z ekipą Węgrów, która jak na razie radziła sobie równie dobrze na całym turnieju.\n\nTEAM POLAND 🇵🇱​ Już dzisiaj o godzinie 17:00 Wielki Finał! 🏆​\n\nZapraszamy na relację, która odbędzie się na naszym profilu. 📺 Transmisja na żywo:\n\n​https://t.co/WJRjjDMBmXhttps://t.co/hCR4pQdXjBhttps://t.co/0vt7OFsaRchttps://t.co/OrxSQxoTSLhttps://t.co/9573bfgsTy pic.twitter.com/eQQuE7Jdkk — League of Legends Polska (@LoLPL) September 26, 2022\n\nW ciągu ostatnich kilku dni reprezentacje Czech i Słowacji, Serbii, Rumunii, Grecji i Cypru, Węgier oraz Polski rywalizowały w kilku kategoriach. Oprócz samej tradycyjnej rozgrywki na Rozpadlinie Przywoływaczy, zawodnicy mierzyli się też innych dyscyplinach. Mogliśmy zobaczyć potyczki w Wild Rifcie, przeróżnych quizach i aktywnościach. All Stars Adventure zamknie się natomiast już dzisiaj, razem z ostatnią finałową serią rozegraną w formie Best Of Five. Finał rozpocznie się dzisiaj o godzinie 17:00. Polakom podczas tego starcia będziemy mogli kibicować na ich kanałach na Twitchu.",
    "Mecz Polska - Holandia to lek na zatrucie iluzją": "Mecze i wyniki polskiej reprezentacji w Lidze Narodów są bardzo przykre i dają do myślenia. Z Walią udało się wygrać 2-1, ale Holandia i Belgia brutalnie się po Polakach przespacerowały. 1-6 w Belgii, wyraźne 0-2 z Holandią na Stadionie Narodowym, wreszcie to bezbarwne 0-1 z Belgami w poprzednim starciu - to pokazuje, że polski zespół choćby od tych dwóch drużyn dzieli na razie przepaść.\n\nReklama\n\nOwszem, to dwie czołowe drużyny na świecie, które z powodzeniem mogą walczyć na najbliższym mundialu w Katarze o medale (chociaż w Holandii raczej studzi się gorączkę i euforię). Jednakże ostatnie występy polskich piłkarzy w rozgrywkach klubowych mogły spowodować, że i u nas łatwo było o nastroje podniosłe, sugerujące jakoby Polska jechała na mundial z podobnymi aspiracjami.\n\nNo bo też sytuacja wygląda zupełnie inaczej niż w 2018 roku, gdy Adam Nawałka pojechał z Polską na tak nieudany mundial do Rosji. Wtedy piłkarze grali mało i byli bez formy. Teraz nie dosyć, że mamy mistrzostwa świata w środku sezonu, gdy wielu zawodników osiąga szczyt swojej formy, a nie ją wygasza jak w czerwcu, to na dodatek jest to okres sukcesów polskich graczy w klubach.\n\nPolacy gwiazdami klubów, nie reprezentacji\n\nRobert Lewandowski jest w FC Barcelona klasą dla siebie, a hiszpańska prasa - podobnie jak polska - nie znajduje już dostatecznych epitetów, by go opisać. Do tego swoje strzelanie dla Juventusu Turyn kontynuuje Arkadiusz Milik. Podczas ostatnich kolejek Ligi Mistrzów byliśmy świadkami niecodziennej sytuacji, gdy obie gwiazdy polskiej kadry strzelały na zmianę. Sytuacji, której kilkanaście lat temu nikt nawet sobie nie wyobrażał.\n\nMamy w Juventusie także czołowego bramkarza świata Wojciecha Szczęsnego. W formie jak Piotr Zieliński, ważna postać SSC Napoli - także liczącej się drużyny w Europie. Dodajmy do tego młodych zawodników, którzy wywołują owacje w swoich klubach takich jak Sebastian Szymański, Jakub Kamiński i wielu innych. Wychodzi z tego całkiem ciekawa drużyna narodowa, prawda?\n\nDrużynę, o której komentator TVP Jacek Laskowski powiedział przed meczem z Holandią: - Wygląda jak chłopak przed pierwszą randką. Uśmiech z przodu, tajemnica w środku i niepokój z tyłu.\n\nMecz z Holandią pokazał dość wąski uśmiech, odsłonił całą tajemnicę środka, a niepokój z tyłu zmienił w lęk. Polska reprezentacja okazuje się bowiem nie być prostą sumą znakomitych piłkarzy z ich wielkich klubów, łącznym zbiorem ich asyst i bramek w rozgrywkach ligowych. Jest żywym organizmem, którego wiele układów i nerwów nie działa jak należy.\n\nTe pojedynki z Beneluxem są w pewnym sensie odtrutką na zatrucie iluzją związaną z tym, że gdy ma się grupę gwiazd w dużych klubach, sukces murowany. Akurat nasz rywal w ostatnich meczu Ligi Narodów wie o tym najlepiej. A będzie to mecz o pozostanie w elicie, a nie o jej podbój.\n\nKto pierwszy poczuł na skórze siłę holenderskiego futbolu totalnego? [GRA NAWROTA o piłce nożnej Beneluxu]",
    "Polska wysyła węgiel za granicę. Nie ma przepisów zabraniających eksportu": "Wywóz i eksport węgla kamiennego realizowany był zarówno poprzez spółki Skarbu Państwa, jak i podmioty prywatne, na podstawie wcześniej podpisanych umów handlowych\n\nOd stycznia do lipca 2022 r. za granicę, zarówno do krajów UE jak i poza Unię, trafiło 1,05 mln węgla energetycznego - poinformował wiceminister aktywów Piotr Pyzik. Jak zaznaczył, węgiel eksportowały spółki państwowe i prywatne.\n\nSprzedaż węgla kamiennego do celów energetycznych, z polskich kopalń, z przeznaczeniem na wywóz do UE i eksport poza kraje Unii w okresie styczeń-lipiec 2022 r. wyniosła 1,05 mln ton - napisał Pyzik w odpowiedzi na interpelację poselską.\n\nJak zaznaczył, wywóz i eksport węgla kamiennego realizowany był zarówno poprzez spółki Skarbu Państwa, jak i podmioty prywatne, na podstawie wcześniej podpisanych umów handlowych. Po 24 lutego 2022 r., czyli po ataku Rosji na Ukrainę spółki Skarbu Państwa, do których należą kopalnie, nie zawierały nowych umów na wywóz i eksport węgla energetycznego - podkreślił Pyzik.\n\n\n\nReklama\n\nStosowne umowy handlowe zostały zawarte przez spółki Skarbu Państwa jeszcze przed wybuchem wojny na Ukrainie, a zerwanie tych umów, naraziłoby poszczególne spółki na kary z tego tytułu.\n\nDodatkowe ilości węgla zostały wyeksportowane na Ukrainę\n\nTrzeba także zaznaczyć, że przed wprowadzeniem embarga na import węgla z Rosji, dodatkowe ilości węgla zostały wyeksportowane na Ukrainę - napisał wiceminister aktywów. W odpowiedzi na interpelację podkreślił także, że obecnie nie ma przepisów, które zabraniałyby eksportu i wywozu węgla z Polski.\n\n***",
    "Mistrzostwa Europy U20. Polska w półfinale po horrorze": "Czwarty mecz i czwarta wygrana zapewniła reprezentacji Polski U20 awans do półfinału mistrzostw Europy. Mecz ze Słowenią był niezwykle zacięty i zakończył się dopiero po tie-breaku.\n\nPodobno każda, nawet najsilniejsza drużyna, ma w turnieju słabszy dzień. Polska wygrała trzy pierwsze spotkania, a w czwartym zmierzyła się ze Słowenią, która dotąd przegrała tylko raz. Wiadomo było, że każda wygrana daje naszym siatkarzom awans do czołowej czwórki turnieju, niezależnie od wyniku ostatniego meczu - w czwartek z Włochami. Być może to usztywniło podopiecznych trenera Mateusza Grabdy, bo zagrali chyba najsłabiej w mistrzostwach. Ale silne zespoły poznaje się po tym, że potrafią rozstrzygnąć rywalizację na swoją korzyść także wtedy, gdy im nie idzie.\n\nSłowenia znakomicie zaczęła spotkanie, prowadząc niemal od początku pierwszego seta. Jej zawodnicy grali cierpliwie, popełniali niewiele błędów i bardzo dobrze bronili. Ale Polacy wyciągnęli wnioski i w drugiej partii po serii trudnych serwów Mateusza Kufki wygrywali 6:0. Jednak rywale się nie poddali. Mozolnie odrabiali straty i po zdobyciu czterech punktów w jednym ustawieniu doprowadzili do remisu 13:13. Polacy też pokazali, że umieją serwować. Asy Piotra Śliwki i Jakuba Majchrzaka, bloki tego ostatniego i skuteczność Tytusa Nowika pozwoliły znów odskoczyć i utrzymać przewagę do końca.\n\nTrzeci set był dziwny. Polacy mieli duże problemy w ataku i wydawało się, że emocje skończyły się szybko, gdyż Słowenia wygrywała 16:7. Biało-czerwoni nie zamierzali jednak rezygnował. Trener Grabda wprowadził na boisko zmienników, Kufka raził rywali serwami (trzy asy w jednym ustawieniu) i przewaga zmniejszyła się do dwóch punktów (16:18). Skutecznie atakował Kacper Ratajewski i Polska doprowadziła do remisu (18:18). Była szansa na wygraną, jednak w decydujących akcjach minimalnie lepsi byli rywale. W polskim zespole nieskuteczni byli przyjmujący, dlatego w czwartej partii zamiast Śliwki pojawił się Jakub Olszewski. Nasza drużyna pokazała, że potrafi grać mądrze - zamaskować niedostatki i wykorzystywać słabsze strony przeciwników. A Słoweńcom zaczęły puszczać nerwy. Od wyniku 15:15 w czwartym secie lepiej grali Polacy i wyrównali stan meczu.\n\nTie-break był zacięty i nerwowy. Najpierw wygrywała Polska (5:2), później Słowenia (7:6) i wtedy Rok Bracko został ukarany przez sędziego czerwoną kartką za niesportowe zachowanie, czyli prowokowanie naszych siatkarzy. Ostatni remis mieliśmy przy wyniku 11:11, ale kolejny punkt zdobył Olszewski, Nowik dołożył asa (13:11). Rywale zmniejszyli straty do punktu, lecz wtedy przytomnością reakcji błysnął Kajetan Kubicki, który zaatakował z drugiej piłki po obronie, zaś wygraną przypieczętował blokiem Kamil Szymendera.\n\nPolska jako jedyna w grupie ma komplet zwycięstw, a w czwartek o godzinie 20 zmierzy się z Włochami.\n\nPolska - Słowenia 3:2 (20:25, 25:19, 23:25, 25:19, 15:12)\n\nPolska: Kubicki 5, Szymendera 7, Kufka 9, Nowik 18, Śliwka 10, Majchrzak 15, Hawryluk (libero) oraz Olszewski 5, Biliński 1, Ratajewski 4\n\nWyniki i tabele tutaj",
    "Walia – Polska. Mecz o utrzymanie i pierwszy koszyk w eliminacjach Euro 2024 (sport.tvp.pl)": "",
    "13-latkowie zagrali tak, że polska kadra mogłaby się uczyć. \"Czym ich karmią? [WIDEO]": "Zobacz wideo Lewandowski i Szewczenko na murawie. Wyjątkowa chwila dla Ukrainy i Polski\n\nAkcję rozpoczęło dwóch młodych zawodników Santosu na 40 metrze. Grając z pierwszej piłki, zwiedli dwóch rywali z ECSB. Jeden z nich chwilę później dostał piłkę na 20 metrze i świetnie minął dwóch kolejnych przeciwników. Nie kończył jednak sam akcji, ale zdecydował się na przerzut na prawą stronę. Jego kolega pięknym zwodem minął rywala i pobiegł do linii bocznej. Potem zwodem na zamach, położył następnego i świetnie dograł po ziemi na czwarty metr. Zawodnik Santosu nie pilnowany przez nikogo pięknie trafił do siatki po zagraniu piętą.\n\nREKLAMA\n\nLewandowski osaczony na lotnisku w Barcelonie. Wymowna mina [WIDEO]\n\nCzym karmią ich w Brazylii?\n\nWielu użytkowników Twittera było zachwyconych tą akcją i pięknym golem. - Czym karmią ich w Brazylii?!?!?! To jest drużyna do lat 13 - napisał jeden z internautów. \"Niektóre kraje naprawdę mają dar od Boga...wow\". „Wyobraź sobie, że widzisz, jak twoje 13-letnie dziecko gra i bawi się piłką w ten sposób. To jest niesamowite\" - dodali kolejni.\n\nO tej akcji pisało również wiele zagranicznych mediów.",
    "EuroBasket 2022: Polska - Niemcy. Relacja i wynik na żywo": "Polscy koszykarze zagrają w Berlinie z gospodarzami w przedostatnim meczu 41. mistrzostw Europy (godz. 17.15). Stawką pojedynku jest brązowy medal. Biało-czerwoni o trzecie miejsce rywalizować będą po raz szósty, a Niemcy drugi raz w historii.\n\nDo tej pory Polska zdobyła trzy brązowe krążki - W 1939 roku w Kownie (trenerem był Walenty Kłyszejko, nie rozegrano meczu o 3. miejsce, o kolejności decydowały wyniki i bilans koszy z fazy grupowej) oraz 1965 w Moskwie i 1967 w Helsinkach (szkoleniowcem był słynny Witold Zagórski).\n\nZOBACZ TAKŻE: EuroBasket 2022. Gwiazda reprezentacji przed meczem o brąz: Najpierw medal, później... Lakers\n\nPolacy o medal zagrają po raz pierwszy od 1971 r., gdy w Essen ulegli Włochom w spotkaniu o trzecie miejsce 67:85.\n\nBędzie to 13. mecz Polski i Niemiec o punkty na europejskich i światowych parkietach. Bilans jest remisowy - obydwie drużyny wygrały sześć razy.\n\n\"Niemcy grają na tym turnieju dobry basket, wyeliminowali Grecję, są gospodarzami. Niedzielny mecz to dla nas życiowa szansa” – powiedział Michał Michalak, który w 2010 r. podczas turnieju MŚ do lat 17 w Hamburgu był kapitanem biało-czerwonych, wicemistrzów świata.\n\nO godz. 20.30 w finale zagrają reprezentacje Francji i Hiszpanii.\n\nRelacja i wynik na żywo meczu Polska - Niemcy od godz. 17:15 na Polsatsport.pl.\n\nKN, PAP",
    "Kaczyński wie, że Polska nie dostanie teraz pieniędzy z KPO. \"Być może wytoczymy im procesy\"": "Jarosław Kaczyński podczas spotkania z sympatykami PiS w Nysie został zapytany, czy Polska otrzyma ostatecznie pieniądze z Krajowego Planu Odbudowy. Zwrócił uwagę, że szefowa Komisji Europejskiej Ursula von der Leyen zapowiedziała w ostatnich dniach, iż nasz kraj nie otrzyma pieniędzy z tego funduszu.\n\nREKLAMA\n\nKaczyński: Nie wydaje mi się żebyśmy mogli te pieniądze otrzymać\n\n- W Warszawie mówiła [szefowa KE - red.], że da, tam, że nie da, bo jej grożą, że ją wyrzucą. To jest oczywiście nielegalne i my prędzej czy później te pieniądze dostaniemy. Sądzę, że po prostu po zwycięskich wyborach. Teraz nie wydaje mi się żebyśmy mogli te pieniądze otrzymać z tego względu, że czynienie dalszych ustępstw nie ma już żadnego sensu. Co nie zrobiliśmy to i tak było \"nie\" - stwierdził prezes PiS. - Przedsięwzięcia zatwierdzone w KPO realizujemy. Rachunki wyślemy do Unii, być może im wytoczymy procesy - dodał.\n\nZobacz wideo Derski: Warto teraz brać umowy za prąd na kilka miesięcy, żeby móc je szybciej zmienić\n\nW sobotę w wywiadzie dla Radia Wrocław Kaczyński mówił, że w tej chwili chodzi przede wszystkim o główne środki, które według oświadczeń kilku komisarzy są niezagrożone. - Nie ma cienia podstaw, dlaczego miałyby być kwestionowane - podkreślił kolejny raz prezes PiS.\n\nNa początku czerwca Komisja Europejska zaakceptowała Krajowy Plan Odbudowy dla Polski, ale postawiła warunki. Ich spełnienie jest konieczne do rozpoczęcia wypłat z unijnego Funduszu Odbudowy. Te warunki to tak zwane kamienie milowe, szczegółowo zapisane w aneksie do decyzji Komisji Europejskiej z pozytywną oceną polskiego KPO.\n\nPolska chce uzyskać z Funduszu Odbudowy 35 miliardów euro. Z tej sumy 24 miliardy euro to bezzwrotne dotacje, a reszta to preferencyjne pożyczki.",
    "Oceny po meczu Polska - Walia. \"Zadanie zostało wykonane\"": "WP SPORTOWEFAKTY, 26 Września 2022, 09:32\n\nOceny po meczu Polska - Walia. \"Zadanie zostało wykonane\"\n\n- Spodziewałem się takiego występu z Walią. Drugi raz tak słabo, jak z Holandią nie mogliśmy zagrać. Piłkarze zawsze powtarzają, że dobrze, jak jest szybko kolejny mecz, bo można sobie Rozwiń\n\npoprawić humory. To był trudny teren. Zgadzam się z trenerem Czesławem Michniewiczem, że zagraliśmy niezły mecz.",
    "Anna Moskwa: pracownicy zaporoskiej elektrowni są sterroryzowani": "Jeśli wojska rosyjskie nie wycofają się z terenu zaporoskiej elektrowni jądrowej, to Rosja powinna zostać zawieszona w prawach członka Międzynarodowej Agencji Energii Atomowej, a następnie wyrzucona z tej organizacji - mówi PAP minister klimatu i środowiska Anna Moskwa.\n\nW poniedziałek szefowa resortu klimatu i środowiska uczestniczyła w odbywającej się w Wiedniu 66. konferencji generalnej Międzynarodowej Agencji Energii Atomowej (MAEA). Tematem konferencji było bezpieczeństwo nuklearne, rozwój energetyki jądrowej oraz kwestie zagrożeń dla bezpieczeństwa jądrowego wywołanych przez agresję Rosji na Ukrainę.\n\nMAEA powinna podjąć kroki względem Rosji\n\nJak relacjonowała minister, podczas swojego wystąpienia zaapelowała do władz MAEA oraz państw członkowskich o podjęcie pilnych kroków względem Rosji, której wojska stacjonują na terenie Zaporoskiej Elektrowni Atomowej.\n\n\"Misja MAEA do Zaporoża, a w szczególności raport po tej wizycie jasno pokazują, że są dowody, iż na miejscu przebywają zarówno wojska rosyjskie, jak i pracownicy Rosatomu, a pracownicy ukraińskiego operatora są tam sterroryzowani, co wyklucza normalne funkcjonowanie elektrowni. Jako Polska zaapelowaliśmy o to, by Międzynarodowa Agencja Energii Atomowej wymusiła na Rosji natychmiastowe wycofanie się z Zaporoża\" - powiedziała Anna Moskwa.\n\nZaporoska Elektrownia Atomowa w Enerhodarze na południu Ukrainy to największa siłownia jądrowa w Europie. Po rozpoczętej 24 lutego inwazji Rosji na Ukrainę obiekt został zajęty przez agresora na początku marca. W sierpniu wojska rosyjskie kilkukrotnie ostrzelały siłownię, stwarzając ryzyko uwolnienia substancji promieniotwórczych. Rosja każdorazowo oskarżała o te incydenty Kijów.\n\nMinister dodała, że jeśli Rosja nie wycofa się z zaporoskiej elektrowni, to w pierwszym kroku powinna zostać zawieszona w prawach członka Agencji. \"Jeśli po zawieszeniu Rosja nadal okupowałaby elektrownię, to powinna zostać wyrzucona z MAEA. O podjęcie takich kroków zaapelowałam podczas swojego wystąpienia\" - wskazała.\n\nSzefowa MKiŚ przekazała, że polską propozycję poparły m.in. Ukraina oraz Kanada. \"Czujemy szczególnie mocno wsparcie Kanady, która była wraz z nami inicjatorem wysłania misji MAEA do Zaporoża. Podczas rozmów kuluarowych inne państwa deklarowały poparcie dla Polskiej inicjatywy ws. zawieszenia Rosji w prawach członka Agencji\" - dodała.\n\nW połowie września Rada Gubernatorów Międzynarodowej Agencji Energii Atomowej przyjęła polsko-kanadyjską rezolucję wzywającą rosyjskie wojska do opuszczenia Zaporoskiej Elektrowni Jądrowej.\n\nNa ten temat Anna Moskwa rozmawiała w Wiedniu także z amerykańską sekretarz energii Jennifer Granholm. \"Stany Zjednoczone zgadzają się z nami, że powinien zostać rozpisany jasny proces z konkretnymi sankcjami dla Rosji jeśli nie wycofa się z Zaporoża\" - relacjonowała.\n\nMinister dodała, że spotkanie Granholm było również okazją do rozmowy na temat amerykańskiej oferty budowy reaktorów jądrowych w Polsce. \"Rozmawiałyśmy również o ofercie amerykańskiej ws. współpracy w energetyce jądrowej. Po naszej stronie ciągle trwa analiza ofert amerykańskiej, koreańskiej oraz francuskiej\" - poinformowała.\n\nPolska rozważa ofertę energetyczną USA\n\nDopytywana, czy jeszcze w październiku rząd dokona wyboru technologii oraz partnera w budowie bloków jądrowych w Polsce, Moskwa przypomniała, że zgodnie z polsko-amerykańską umową strona polska ma 30 dni na ewentualną akceptację umowy z USA. \"Robimy wszystko, aby tego terminu dotrzymać, ale rząd podejmie decyzję wtedy, kiedy będziemy na to gotowi\" - powiedziała.\n\nAmerykańska oferta ma dotyczyć budowy reaktorów Westinghouse typu AP1000. Cztery takie bloki pracują w Chinach, dwa mają ruszyć w najbliższych miesiącach w USA. Chiny planują budowę kolejnych czterech takich bloków. W październiku 2021 r. wstępną, niewiążącą ofertę budowy 4-6 reaktorów EPR złożył francuski EDF, a w kwietniu 2022 r. ofertę techniczną i finansową na sześć reaktorów APR1400 złożył koreański KHNP.\n\nZgodnie z Programem Polskiej Energetyki Jądrowej Polska planuje budować nowoczesne, ale sprawdzone i duże reaktory typu PWR. W Polityce Energetycznej Polski do 2040 r. zakłada się, że w 2033 r. uruchomiony zostanie pierwszy blok polskiej elektrowni jądrowej o mocy ok. 1-1,6 GW. Kolejne bloki będą wdrażane co 2-3 lata, a cały program jądrowy zakłada budowę sześciu bloków o mocy do 9 GW. Polski rząd oczekuje, że partner w programie jądrowym obejmie także 49 proc. udziałów w specjalnej spółce, dostarczy odpowiedniego finansowania i będzie uczestniczył nie tylko w budowie, ale i eksploatacji elektrowni jądrowych. (PAP)\n\nAutor: Michał Boroń\n\nkgr/",
    "Live Nation Polska i Tauron Arena odwołały koncert Rogera Watersa": "Współtwórca zespołu Pink Floyd miał wystąpić w Tauron Arenie Kraków w kwietniu przyszłego roku. Wzbudziło to niezadowolenie części radnych miasta, którzy przygotowali projekt rezolucji mający uznać Rogera Watersa za persona non grata w Krakowie. Artysta, według mediów, ma krytykować wsparcie Zachodu dla Ukrainy.\n\n\n\nW sobotę przedstawiciel Tauron Areny poinformował, że menedżer Watersa zrezygnował z koncertu bez podania przyczyny. W niedzielę Tauron Arena Kraków oświadczył na swojej stronie internetowej: \"Live Nation Polska i Tauron Arena Kraków odwołały koncert Rogera Watersa\".\n\n\n\nWaters w niedzielę poinformował w mediach społecznościowych, że on i jego menedżer nie odwoływali koncertu w Krakowie. Muzyk krytycznie odniósł się do działań radnego miasta Łukasza Wantucha (klub Przyjazny Kraków), oceniając, że dąży do uznania artysty za persona non grata w Krakowie i nawołuje mieszkańców, aby nie kupowali biletów na koncert. Z wpisu Watersa wynika, że muzyk zachęca zaangażowanych, zwłaszcza rządy USA i Rosji, w konflikt w Ukrainie, do pracy na rzecz pokoju zamiast eskalowania problemów; takie eskalowanie problemów może - zdaniem artysty - doprowadzić do wojny nuklearnej i końca życia na planecie.\n\n\n\nRoger Waters napisał także, że wielką stratą będzie dla niego odwołanie występu w Krakowie, ponieważ chciał podzielić się z mieszkańcami \"przesłaniem miłości\". Odwołanie koncertu będzie również - według muzyka - stratą dla mieszkańców, bo trasa koncertowa \"This Is Not A Drill\" jest, jak zwrócił uwagę, ważnym uzupełnieniem jego dorobku.\n\n\n\nW związku z planami koncertu Watersa w Tauron Arenie, krakowscy radni Prawa i Sprawiedliwości w tym tygodniu wnieśli pod obrady Rady Miasta projekt rezolucji, w którym chcą uznania Rogera Watersa za persona non grata. W dokumencie radni napisali, że \"mając na uwadze zbrodniczy atak Rosji na Ukrainę, a także wychodzące na jaw kolejne zbrodnie wojenne popełnione przez rosyjskich żołnierzy wyrażają oburzenie tezami i sformułowaniami wygłaszanymi przez pana Rogera Watersa, a związanymi z inwazją rosyjską na Ukrainę\".\n\n\n\nRadni chcą też uznania za persona non grata każdą osobę, która publicznie zachwala, popiera lub w innej formie wspiera kremlowski reżim. Głosowanie nad uchwałą odbędzie się podczas sesji w najbliższą środę.\n\n\n\nWedług mediów Waters napisał m.in. list otwarty do ukraińskiej pierwszej damy Ołeny Zełenskiej, w którym krytykuje państwa Zachodu za wspieranie Ukrainy. Jak twierdzi, dostawy broni to \"tragiczna pomyłka\", a Stany Zjednoczone są zainteresowane tym, aby wojna trwała jak najdłużej. \"Ukraińcy bronią swojego kraju i przyszłości swoich dzieci. Jeśli się poddamy, Ukraina jutro przestanie istnieć. Jeśli Rosja się podda, wojna się skończy\" - odpisała Watersowi żona prezydenta Ukrainy. Media przywoływały także wypowiedzi artysty niechętne prezydentowi Rosji Władimirowi Putinowi i zapewnienia Watersa, że zależy mu na pokoju.\n\nBeata Kołodziej",
    "Fundacja Polska Bezgotówkowa wspiera popularyzację Click to Pay": "Z inicjatywy Fundacji Polska Bezgotówkowa oraz przy zaangażowaniu dwóch największych organizacji płatniczych na świecie – Mastercard i Visa – rozpoczęto działania, mające na celu popularyzację globalnego standardu płatniczego na polskim rynku. Click to Pay to bezpieczna i wygodna metoda dokonywania płatności za zakupy internetowe na wszelkiego rodzaju urządzeniach z dostępem do internetu – jak komputer, tablet, czy smartfon, oparta na globalnym standardzie SRC opracowanym przez EMVCo. Metoda ta eliminuje konieczność każdorazowego wpisywania numerów kart i innych informacji podczas dokonywania płatności.\n\n– Click to Pay jako standard płatności w internecie można porównać do terminali płatniczych, które akceptują w ten sam sposób wszystkie płatności zbliżeniowe dokonywane kartą – bez względu na organizację, która ją wydała. Rozwiązanie to ma na celu umożliwienie konsumentom dokonywania płatności za zakupy online, w dowolnym środowisku lub sieci, w jednolity i bardzo intuicyjny sposób. Wypracowanie optymalnego doświadczenia klienta, pozwoli zwiększyć jego satysfakcję zakupową oraz poczucie bezpieczeństwa (większa liczba dokonanych zakupów), jednocześnie umożliwi podłączenie wielu kart do jednego wirtualnego portfela, co wpłynie na znacznie szybszą obsługę płatności – komentuje Joanna Erdman, prezes zarządu Fundacji Polska Bezgotówkowa.\n\nW pierwszym etapie prac Fundacji, przy zaangażowaniu Mastercard i Visa, zostaną wybrane najlepsze praktyki rynkowe, które pozwolą wypracować optymalną wersję rozwiązania z perspektywy klienta. W kolejnym przewidziano rozmowy z uczestnikami środowiska płatniczego, czyli dostawcami usług płatniczych, agentami rozliczeniowymi oraz bankami – wydawcami kart.\n\n– Bazujemy na doświadczeniach międzynarodowych wdrożeń oraz jednolitym standardzie EMV, ale chcemy, aby standard wdrożenia był dopasowany do potrzeb lokalnych klientów. Polski rynek ma swoją specyfikę płatności w internecie i zależy nam na tym, by wykorzystać najlepsze praktyki w projekcie Click to Pay. Widzimy także, że to rozwiązanie ma olbrzymi potencjał i pozwala budować nowe produkty i usługi – dodaje Adrian Kurowski, Dyrektor Visa w Polsce.\n\n– To już kolejny projekt Fundacji Polska Bezgotówkowa, który konsoliduje środowisko płatnicze w celu wypracowania wspólnego rozwiązania dla rynku płatniczego. Clik to Pay będzie zapewniał konsumentom intuicyjny i szybki proces dla kupującego oraz bardzo wysoki poziom bezpieczeństwa płatności – podsumowuje Bartosz Ciołkowski, Dyrektor Generalny na Polskę, Czechy i Słowację, Mastercard Europe.\n\nŹródło: Fundacja Polska Bezgotówkowa",
    "Cała Europa na zielono, a Polska na żółto-czerwono. Dopiero wrzesień, a mapa smogu wygląda alarmująco": "Smog to kombinacja różnych zanieczyszczeń powietrza. Jest wynikiem działalności człowieka i warunków atmosferycznych. Możemy wyróżnić dwa rodzaje smogu: typu Los Angeles i londyński.\n\nREKLAMA\n\nMówi się o smogu w typie Los Angeles, który powstaje przede wszystkim w letnich miesiącach i który spotkać można głównie w strefach subtropikalnych oraz tak zwany smog londyński, bardziej charakterystyczny dla umiarkowanej strefy klimatycznej i powstający głównie od listopada do stycznia (czasem marca)\n\n- wyjaśnia Airly - firma, która zajmuje się edukacją na temat czystego powietrza.\n\nZobacz wideo Jak państwo walczy ze smogiem? Pytamy Rzecznika Praw Obywatelskich\n\nMapa smogu. Polska wypada bardzo źle na tle Europy\n\nZ mapy jakości powietrza Airly wynika, że natężenie smogu w Polsce jest alarmujące. Na tle Europy nasz kraj wypada bardzo źle. W większości krajów europejskich poziom smogu jest niski, co widać na mapie, która obfituje w kolor zielony. W Polsce jednak przeważa kolor żółto-czerwony, co oznacza, że poziom smogu jest wysoki, a w niektórych miejscach nawet ekstremalny.\n\nWięcej informacji znajdziesz na stronie głównej Gazeta.pl\n\nKiedy ferie zimowe 2022/23? Niektórzy będą długo czekać na swoją kolej\n\nJak wskazuje mapa przygotowana przez Airly, najczystsze powietrze w Polsce jest przy zachodniej granicy kraju oraz południowo wschodnim krańcu kraju. Najbardziej zanieczyszczonymi miastami w Polsce są Kraków oraz Warszawa.\n\nMapa jakości powietrza Airly Fot. Airly\n\nIle oosób umiera przez smog? Dane są zatrważające\n\nW 2021 roku w Gazeta.pl opisywaliśmy badanie, którego wyniku opublikowano w medycznym piśmie \"Lancet\". Naukowcy z Barcelona Institute for Global Health pokazali, jak smog wpływa na śmiertelność w ponad tysiącu miast Europy.\n\nPrzewodniczący Jan Duda o smogu: Organizm też potrzebuje pewnych bodźców\n\nBadanie dotyczyło poziomu zanieczyszczenia powietrza cząstkami stałymi PM 2,5 (jeden z głównych składników smogu) oraz dwutlenkiem azotu. Rezultaty wykazały, że gdyby we wszystkich miastach z rankingu spełniane były normy WHO dla zanieczyszczenia cząstkami PM 2,5 (czyli mniejszymi niż 2,5 mikrometra), to ratowałoby to życie około 51 tys. osób rocznie. Z kolei zmniejszenie tego zanieczyszczenia do poziomu takiego, jak w najczystszych miastach oznaczałoby uniknięcie 125 tys. niepotrzebnych śmierci.",
    "Tylko ok. 30 proc. leków dostępnych w aptekach w Polsce produkujemy w kraju": "Wartość polskiego rynku leków wynosi ok. 38,3 mld zł. Oznacza to, że co najmniej tyle wydajemy rocznie, jako Polacy i państwo polskie, na leki\n\nPolski rynek farmaceutyczny i bezpieczeństwo lekowe Polaków zależą od zagranicznych przedsiębiorstw\n\nWiększość Polaków (64 proc.) uważa, że wśród leków dostępnych w Polsce powinny przeważać leki produkowane w kraju\n\nObecnie tylko ok. 30 proc. leków dostępnych w aptekach w Polsce jest produkowanych w kraju, a udział polskiego przemysłu farmaceutycznego w światowym rynku stanowi zaledwie 0, 25 proc. - wynika z raportu \"Farmaceutyczny wyścig narodów\" fundacji Instytut Nowej Europy.\n\nReklama\n\nAutorzy raportu - dr Katarzyna Obłąkowska i dr Artur Bartoszewicz - wskazują, że wartość polskiego rynku leków wynosi ok. 38,3 mld zł. Oznacza to, że co najmniej tyle wydajemy rocznie, jako Polacy i państwo polskie, na leki.\n\n\"Jednak to stwierdzenie nie jest pełne, bowiem rzetelna ocena jest następująca: polski rynek farmaceutyczny to duży rynek zbytu dla przedsiębiorstw zagranicznych. Wartość sprzedanej produkcji farmaceutycznej wyprodukowanej w Polsce w 2020 r. wynosiła bowiem tylko ok. 11,5 mld zł. Czym innym jest rynek farmaceutyczny, czym innym przemysł farmaceutyczny. I to ten drugi buduje siłę narodu i gospodarki narodowej\" - podkreślono w raporcie.\n\nNajwiększymi producentami farmaceutycznymi są: Chiny (27,8 proc. wartości światowego rynku farmaceutycznego), USA (17,4 proc.), Japonia (6,4 proc.), Szwajcaria (4,9 proc.), Francja (3,2 proc.), Indie (3,2 proc.), Niemcy (3 proc.), Włochy (3 proc.), Wielka Brytania (2,1 proc.), Irlandia (1,7 proc.), Korea Południowa (1,6 proc.), Hiszpania (1,4 proc.), Belgia (1,6 proc.), Dania (1,3 proc.), Szwecja (0,9 proc.) i Kanada (0,8 proc.). Kolejnymi są Izrael (0,56 proc.) i Holandia (0,55 proc.). Polski przemysł farmaceutyczny stanowi jedynie 0,24 proc. światowego rynku farmaceutycznego.\n\nWartość sprzedanej produkcji farmaceutycznej wyprodukowanej w Polsce w 2020 r. wynosiła 10,97 mld zł (leki i pozostałe wyroby farmaceutyczne) oraz 0,49 mld zł (podstawowe substancje farmaceutyczne), czyli łącznie 11,46 mld zł. Stanowi to ok. 1 proc. łącznej wartości produkcji sprzedanej wyrobów przemysłowych w Polsce. Przychody netto ze sprzedaży ogółem przedsiębiorstw przemysłu farmaceutycznego w 2020 r. osiągnęły wartość 11,7 mld w produktach i 4,2 mld w towarach i materiałach.\n\nOznacza to, że wartość krajowej produkcji leków w 2020 r. odpowiadała tylko za 32 proc. krajowego rynku farmaceutycznego, a za prawie 68 proc. odpowiadała produkcja zagraniczna.\n\nW raporcie wskazano, że wśród 40 największych przedsiębiorstw dostarczających leki na polski rynek i odpowiedzialnych za 70 proc. jego wartości, tylko sześć to producenci polscy i łącznie są odpowiedzialni za ok. 12 proc. wartości polskiego rynku farmaceutycznego. Oznacza to - jak wskazują autorzy raportu - że polski rynek farmaceutyczny i bezpieczeństwo lekowe Polaków zależą od zagranicznych przedsiębiorstw.\n\nZ badania wynika też, że większość Polaków (64 proc.) uważa, że wśród leków dostępnych w Polsce powinny przeważać leki produkowane w kraju. Dodatkowo w opinii 27 proc. ankietowanych udział leków produkowanych w Polsce i importowanych powinien być zbliżony. Tylko 1 proc. Polaków uważa, że leki importowane powinny przeważać.\n\n\"Zatem struktura rynku farmaceutycznego jest sprzeczna z oczekiwaniami społeczeństwa polskiego\" - wskazano.\n\nAutorzy raportu zwracają jednocześnie uwagę na \"ogromny potencjał krajowej branży farmaceutycznej\" i oceniają, że \"Polska może stać się czwartym największym eksporterem leków na świecie\".\n\n\"Polski przemysł farmaceutyczny jest bardziej innowacyjny niż polska produkcja komputerów, wyrobów elektronicznych i optycznych, i w zasadzie na tym samym poziomie co działalność związana z oprogramowaniem i doradztwem w zakresie informatyki. Ministerstwo Rozwoju zauważa, że przedsiębiorstwa działające w sektorze farmaceutycznym w Polsce wskazywane są wśród sektorów najbardziej skłonnych do innowacji procesowych\" - czytamy.\n\nPodkreślono, że ok. 63,1 proc. przedsiębiorstw produkcyjnych w tym sektorze było \"aktywnych innowacyjnie\" w latach 2018-2020, podczas gdy w całej gospodarce narodowej aktywne innowacyjnie przedsiębiorstwa przemysłowe oraz usługowe stanowiły w tych latach odpowiednio 36,7 proc. i 33,0 proc.\n\n\"Krajowy sektor farmaceutyczny swoimi najwyższymi standardami rewolucjonizuje polską gospodarkę, promuje standardy etycznego postępowania, praw człowieka, troski o środowisko oraz bezpieczeństwo pracy wśród swoich dostawców w łańcuchu dostaw\" - wskazali autorzy raportu.\n\nIch zdaniem krajową produkcję leków powinien wesprzeć polski rząd, m.in. poprzez przygotowanie aktualizacji polityki lekowej w perspektywie roku 2030 i 2050. Autorzy raportu proponują też wsparcie rządu dla producentów krajowych - w tym zachęty fiskalne, stabilność i przewidywalność finansowania publicznego i mechanizmów prawnych.\n\nRaport został stworzony we współpracy z Polskim Związkiem Pracodawców Przemysłu Farmaceutycznego - Krajowymi Producentami Leków.\n\n***",
    "Czego dziś potrzebuje polska kardiologia? Relacja z kongresu PTK": "Kardiologia jest postrzegana jako prymus wśród innych dziedzin medycyny, ale nie oznacza to, że nie mierzy się z poważnymi wyzwaniami. O najważniejszych z nich dyskutowali eksperci podczas XXVI Międzynarodowego Kongresu Polskiego Towarzystwa Kardiologicznego w Katowicach.\n\nTen artykuł czytasz w ramach płatnej subskrypcji. Twoja prenumerata jest aktywna\n\nDebata systemowa podczas XXVI Międzynarodowego Kongresu Polskiego Towarzystwa Kardiologicznego Fot. Polskie Towarzystwo Kardiologiczne\n\nXXVI Międzynarodowy Kongres Polskiego Towarzystwa Kardiologicznego rozpoczął się 22 września. Spotkanie polskich kardiologów potrwało do 24 września. Po oficjalnym otwarciu Kongresu PTK odbyła się ekspercka debata poświęcona systemowym, organizacyjnym i finansowym potrzebom kardiologii. Dyskusja koncentrowała się na najważniejszych ograniczeniach i wyzwaniach w kilku kluczowych dziedzinach kardiologii.\n\nChoroba niedokrwienna serca – cały czas groźna dla polskich pacjentów\n\nEksperci zgodzili się co do tego, że Polska pozostaje krajem wysokiego ryzyka śmiertelności z przyczyn sercowo-naczyniowych – w przeciwieństwie do pozostałych państw Unii Europejskiej, gdzie ryzyko to szacuje się na niskim lub umiarkowanym poziomie. Od 2015 roku przestała w polskiej populacji rosnąć oczekiwana długość życia, a w populacji kobiet wskaźnik ten zaczął spadać. Jedną z głównych przyczyn umieralności pozostaje choroba niedokrwienna serca. Na drugim miejscu jest udar niedokrwienny.\n\n- Według najnowszych danych NFZ liczba świadczeń udzielonych pacjentom z powodu choroby niedokrwiennej serca spadła do poziomu ok. 1 mln. Spadek ten ma miejsce głównie w POZ, gdzie liczba świadczeń spadła o ponad 50 proc. W lecznictwie szpitalnym świadczeń jest mniej o ok. 20-30 proc. (…) Jesteśmy w czołówce Europy, jeśli chodzi o liczbę kardiologów oraz dostępności do kardiologa, szczególnie w małych miasteczkach i na terenach wiejskich. Jeśli chodzi koronarografię, to sytuacja również jest stosunkowo niezła. Nadal utrzymujemy się w czołówce, jeśli chodzi o dostępność do pierwotnej angioplastyki wieńcowej – powiedział prof. dr hab. n. med. Mariusz Gąsior, kierownik III Katedry i Oddziału Klinicznego Kardiologii Śląskiego Uniwersytetu Medycznego.\n\nJak poinformował prof. Gąsior, w ostatnich latach dynamicznie rośnie liczba świadczeń diagnostycznych u chorych z podejrzeniem choroby niedokrwiennej serca. Zgodnie ze stanem na 15 września 2022 r. w zależności od województwa czas oczekiwania na hospitalizację na oddziale kardiologii jest bardzo zróżnicowany – wynosi w trybie planowym od ok. 5 miesięcy do kilkunastu dni, w trybie pilnym od 20-30 dni do kilku dni, a w części regionów przyjęcia realizowane są na bieżąco.\n\n- Dużym sukcesem okazał się program KOS-zawał, dzięki któremu znacząco spadła śmiertelność i liczba rehospitalizacji z powodu niewydolności serca. W ubiegłym roku zanotowano 68 tysięcy przypadków zawału serca. Do programu KOS-zawał włączono 14 tysięcy chorych. To tylko jedna czwarta chorych – zwrócił uwagę prof. Gąsior.\n\nWskazał, że w polskiej populacji nadal wysokie jest rozpowszechnienie klasycznych czynników ryzyka choroby wieńcowej: palenia tytoniu, cukrzycy czy nadciśnienia tętniczego. Jego zdaniem większy nacisk należy położyć na profilaktykę wtórną i prewencję pierwotną. Wielkie nadzieje kardiologów budzi Narodowy Program Chorób Układu Krążenia, którego działania w znacznym stopniu koncentrować się będą właśnie w obszarach prewencji i profilaktyki.\n\nPRZECZYTAJ TAKŻE: Prof. Hryniewiecki: czas poprawić organizację opieki kardiologicznej, skuteczność profilaktyki i prewencji\n\nLeczenie chorób strukturalnych serca - Europa wyprzedziła Polskę\n\nCzy Polska leczy pacjentów z chorobami strukturalnymi serca na poziomie zbliżonym do tego europejskiego? Jak wskazał dr hab. n. med. Marek Grygier, prof. UM – przewodniczący Asocjacji Interwencji Sercowo-Naczyniowych PTK – leczenie chorób strukturalnych serca jest częścią kardiologii interwencyjnej, w której możliwości terapii i poprawy rokowania pacjentów zdecydowanie zwiększyły się w ostatnim czasie.\n\n- W obszarze chorób strukturalnych serca możliwość interwencji jest bardzo duża. Zabiegi zamykania ASD (atrial septal defect – ubytek przegrody międzyprzedsionkoweji) i PFO (patent foramen ovale – przetrwały otwór owalny) oraz VSD (ventricular septal defect – ubytek przegrody międzykomorowej) wykonujemy od wielu lat i w wielu ośrodkach kardiologii interwencyjnej. Wydaje się, że jako jedna z niewielu rzeczy w zakresie chorób strukturalnych serca procedury te są dobrze finansowane przez NFZ. Ciągle jednak mamy problem z tym, że kieruje się na te zabiegi zbyt małą liczbę pacjentów, co dotyczy zwłaszcza chorych po udarze o niewyjaśnionej etiologii. W 2021 r. takich zabiegów wykonaliśmy 1050, co oznacza wzrost w stosunku do roku poprzedniego, ale nie wyczerpuje potrzeb zdrowotnych – wskazał prof. Grygier.\n\nZ uwagi na to ekspert dostrzega konieczność dalszych działań edukacyjnych. Jak dodał, bardziej skomplikowane zabiegi kardiologii interwencyjnej realizowane są w nielicznych ośrodkach. Chodzi np. o procedury zamknięcia przetoki wieńcowej lub przecieki okołozastawkowe. Większość tych zabiegów nie jest również należycie finansowana. Choć finansowanie zabiegów zamykania uszka lewego przedsionka wzrosło do satysfakcjonującego poziomu, nadal ich liczba pozostaje niewystarczająca: w 2021 r. wykonano ich ok. 630 (co oznacza wzrost o 40 proc. w porównaniu do 2020 r.).\n\nKardiologia Ekspercki newsletter przygotowywany we współpracy z kardiologami ZAPISZ MNIE\n\n× Kardiologia Wysyłany raz w miesiącu Ekspercki newsletter przygotowywany we współpracy z kardiologami Chcę otrzymywać newsletter * Oświadczam, że jestem lekarzem, farmaceutą lub osobą prowadzącą zaopatrzenie w produkty lecznicze * Wyrażam zgodę na otrzymywanie od spółki Grupa Rx informacji handlowych drogą elektroniczną dotyczących: produktów i usług partnerów spółki ZAPISZ MNIE Administratorem Twoich danych osobowych będzie Grupa Rx sp. z o.o. Klauzula informacyjna w pełnej wersji dostępna jest tutaj\n\n- Bardzo dużym problemem pozostają zabiegi dotyczące zastawki aortalnej. (…) Spektrum używanych zastawek jest bardzo szerokie: to co pojawia się na świecie, jest dostępne też w Polsce. Mimo pewnej podwyżki wyceny w ostatnim okresie, zabiegi te są nadal zbyt słabo finansowane i w wielu ośrodkach finansowanie i logistyka związana z tymi procedurami ograniczają ich liczbę. (…) W 2021 r. wykonano 55 zabiegów na milion. (…) Europa nam odjechała - w 2020 r. w krajach europejskich na milion mieszkańców wykonano ponad 140 zabiegów – zwrócił uwagę prof. Grygier.\n\nZabiegi na zastawce mitralnej wykonywane są w tej chwili w 15 ośrodkach kardiologii dorosłych. Podstawową barierą pozostaje finansowanie i ich wysokie koszty. Efektem jest to, że nadal zbyt mała liczba chorych, mimo ewidentnych wskazań, może zostać poddana leczeniu z wykorzystaniem tej metody. Prof. Grygier podkreślił też, że zabiegi na zastawce trójdzielnej w zasadzie nie są finansowanie przez NFZ: w 2021 r. realizowało je jedynie 5 ośrodków w kraju, wykonano zaledwie 11 takich procedur.\n\nIntensywna terapia kardiologiczna oczekuje na przełom\n\nIntensywna terapia kardiologiczna (ITK) jest dziedziną interdyscyplinarną, obejmującą szerokie spektrum wiedzy medycznej, która rozwija się niezwykle dynamicznie, mimo że to obszar generujący wysokie koszty. W Europie nadal brakuje jednolitego systemu kształcenia w zakresie intensywnej terapii kardiologicznej. Powszechnie przyjął się - również w Polsce - model, w którym intensywna terapia jest realizowana jako nadspecjalizacja po wybranych specjalizacjach podstawowych. Tak jest w Polsce od 2013 roku.\n\n- Sytuacja w tym obszarze jest bardzo ciężka. Lekarzy ze specjalizacją w dziedzinie anestezjologii i intensywnej terapii mamy w Polsce ok 4 tysięcy, w trakcie szkolenia jest ok. 3 tysięcy kolejnych. 1200 osób skończyło 65. rok życia i wciąż pracuje w zawodzie. Na każde 100 tysięcy mieszkańców przypada średnio ok. 15 anestezjologów. Najgorzej jest w województwie podkarpackim, gdzie wskaźnik ten wynosi 10 na 100 tysięcy mieszkańców. Zgodnie z rozporządzeniem ministra zdrowia z 2016 r. w każdym wielospecjalistycznym szpitalu łóżek intensywnej terapii powinno być nie mniej niż 2 proc. W Europie w szpitalach miejskich odsetek ten wynosi 5 proc., w specjalistycznych do 15 proc. Przy czym mało ośrodków spełnia wymóg 2 proc. – podkreśliła prof. dr hab. n. med. Agnieszka Tycińska z Katedry i Kliniki Kardiologii Uniwersytetu Medycznego w Białymstoku.\n\nJak dodała, podstawowym celem PTK w tym zakresie pozostaje szkolenie nowych specjalistów, wprowadzenie norm zatrudnienia (jeden anestezjolog na jedno stanowisko operacyjne) oraz zapewnienie świadczeniom z ITK takiego samego finansowania, jakie mają świadczenia realizowane na OIT. Prof. Tycińska zwróciła też uwagę, że problemem pozostaje brak pielęgniarek. PTK opracowuje program szkolenia dla pielęgniarek - w oparciu przede wszystkim o procedury z obszaru intensywnej terapii, a nie zabiegowe – który ułatwi ich zatrudnianie w oddziałach.\n\n- CMKP zgodziło się patronować temu szkoleniu – wskazała prof. Tycińska.\n\nPotrzeby w obszarze elektroterapii i elektrofizjologii omówił z kolei prezes Polskiego Towarzystwa Kardiologicznego prof. dr hab. n. med. Przemysław Mitkowski. Wiele było podobnych do ograniczeń, z jakimi mierzą się specjaliści w innych zakresach kardiologii: to przede wszystkim niska wycena świadczeń oraz rozmijanie się aktualnych rekomendacji z praktyką kliniczną, spowodowane brakiem refundacji leków i procedur medycznych.\n\nBariery i wyzwania w obszarze elektroterapii i elektrofizjologii:\n\nZniesienie limitu na procedury\n\nWprowadzanie nowych technologii i procedur\n\nEwaluacja wyceny „starych” świadczeń\n\nStworzenie ram czasowych dla decyzji refundacyjnych\n\nCałość relacji wkrótce na łamach “Pulsu Medycyny”.\n\nPRZECZYTAJ TAKŻE: Prof. Witkowski: braki kadrowe mogą stać się barierą w realizacji Narodowego Programu Chorób Układu Krążenia",
    "Polska wygrywa w Cardiff!": "Plan został wykonany i Polacy pozostają w Dywizji A Ligi Narodów. Reprezentacja Polski nie była stroną dominującą w meczu z Walią, jednak wygrała w Cardiff po golu Karola Świderskiego.\n\nKolejny gol Świderskiego, tym razem na wagę wygranej (fot. 400mm.pl / Piotr Kucza)\n\nNoty po Walii - KLIKNIJ!\n\nOd początku dynamika rozegrania meczu stała na wysokim poziomie, choć gra koncentrowała się w obrębie środka pola. Walijczycy grali bardzo fizycznie jak przystało na ich styl gry. Arbiter często zatrzymywał grę, jednak mimo stanowczych przewinień wyspiarzy łotewski arbiter był oszczędny w kartkach.\n\n\n\nDopiero w 19. minucie świetną sytuację na zdobycie gola miał Szymon Żurkowski. Pomocnik polskiej kadry został uruchomiony fantastycznym podaniem Zielińskiego i Żurkowski wychodził na pozycję sam na sam. Kompletnie się pogubił i nie zdołał nawet oddać strzału, obrońcy szybko wybili piłkę z obrębu pola karnego. W 27. minucie Zieliński centrował w pole karne z rzutu wolnego i akcje zamykał Lewandowski, jednak piłka po strzale głową wpadła do koszyczka bramkarza.\n\nPóźniej jednak do głosu dochodziła reprezentacja Walii, która kilkukrotnie zagroziła bramce Wojciecha Szczęsnego. Polski bramkarz w miarę dobrze wypełniał swoje obowiązki i wyłapywał piłki przy akcjach gospodarzy. Polacy nie potrafili wyjść z dobrą akcją. Tylko Piotr Zieliński był wyróżniającą się postacią naszej drużyny w pierwszej części spotkania. Fatalnie grał Grzegorz Krychowiak, który popełniał szereg błędów i często tracił piłkę. Pod kreską znów był Kamil Glik, Robert Lewandowski za to był skutecznie odcięty od gry przez Walię. Pierwsza połowa była kalką gry Polaków z meczu z Holandią.\n\n\n\nW drugiej połowie postawa Polaków się poprawiła i biało-czerwoni żwawiej podchodzili pod bramkę Walijczyków i budowali coraz lepsze akcje. W 58. minucie polska drużyna objęła prowadzenie w Cardiff. Jakub Kiwior posłał świetną piłkę do Roberta Lewandowskiego ustawionego tuż przed polem karnym. Kapitan polskiej kadry od razu odegrał do wybiegającego Świderskiego i napastnik pokonał bramkarza gospodarzy.\n\nPo przerwie brakowało klarownych sytuacji na zdobycie gola. Więcej szans miała Walia, jednak kapitalną pracę między słupkami wykonywał za to Wojciech Szczęsny, który być może zagrał swój najlepszy mecz w reprezentacji Polski. Pierwszy bramkarz reprezentacji zaliczył kilka świetnych interwencji, ratując przy tym wynik meczu.\n\nPolacy dowieźli wynik do ostatniego gwizdka sędziego, choć w końcówce meczu Walijczycy narzucili bardzo wysoki pressing i piłka po uderzeniu Bale'a odbiła się od poprzeczki. Biało-czerwoni utrzymali się w Dywizji A Ligi Narodów i i zaliczyli lekki progres względem ostatniego blamażu z Holandią, choć dalej forma naszych piłkarzy znacznie odstaje od oczekiwań.\n\n\n\n",
    "Polska produkcja żywności a kryzys gospodarczy": "",
    "Ekonomiści: Polsce grozi najpoważniejszy kryzys gospodarczy od ponad 30 lat": "- Sytuacja jest bardzo zła, a czasu do stracenia już nie ma - przekonywali ekonomiści w czasie poniedziałkowej prezentacji raportu „Zagrożenia dla rozwoju Polski wynikające z prowadzonej polityki gospodarczej”. Raport przygotowali prof. Witold Orłowski, dr Maciej H. Grabowski. , dr Jarosław Neneman i prof. dr hab. Walenty Poczta. Raport został opracowany w ramach Forum Inicjatyw Rozwojowych Europejskiego Funduszu Rozwoju Wsi Polskiej. W jego prezentacji oprócz prof. Orłowskiego i dr Grabowskiego udział wzięli także dwaj byli szefowie rządu prof. Jerzy Buzek, przewodniczący rady programowej Fundacji EFRWP i prof. Marek Belka, członek rady programowej tej fundacji.\n\nReklama\n\nJest bardzo źle\n\n- Raport został przygotowany rok temu, jeszcze przed wybuchem wojny, ale doskonale przewidział to co będzie się działo w naszej gospodarce – mówił Jerzy Buzek.\n\n- Wszystko o czym pisaliśmy jest aktualne. Jedynie jeszcze się wyostrzyło – dodał Witold Orłowski.\n\nWyjaśnił, że gdy raport powstawał jego autorzy myśleli o czekającej nas stagflacji z zerowym wzrostem gospodarczym i inflacją na poziomie 10 proc., dziś zaś mówimy o spadku PKB i inflacji rzędu 15-20 proc.\n\n- Rząd przyznaje dziś, że owszem mamy pewne problemy gospodarcze, ale zaraz dodaje, że spowodowała je wojna w Ukrainie. A to nieprawda. Problemy było widać już w zeszłym roku, na długo przed wybuchem wojny. Już wtedy widzieliśmy, że gospodarka zbliża się do ściany, a uderzenie w nią może być dramatyczne, jeśli nie zostaną podjęte odpowiednie działania – mówił prof. Orłowski.\n\nReklama\n\nProf. Buzek przekonywał, że nasza gospodarka była nieprzygotowana na wyzwania kryzysowe. Zaszkodziła jej pandemia, ale potem dodatkowo uderzył w nią Polski Ład, a dopiero w tym roku, także konsekwencje napaści Rosji na Ukrainę.\n\n- Mieliśmy 7 lat bardzo dobrego wzrostu gospodarczego, ale opartego niemal wyłącznie na konsumpcji. Tak się nie da rosnąć bez końca. Jeśli nie ma inwestycji, nie ma rozwoju. A inwestycje cały czas kuleją i sytuacja zamiast poprawiać, pogarsza się – mówił prof. Orłowski.\n\nWskazywał, że inflacja rośnie od 2015 r., ale choć wzrost był systematyczny, to powolny, więc nikt się tym nie przejmował. – Problem stagflacji, który pojawił się jeszcze w zeszłym roku, wojna podniosłą co najmniej do kwadratu. Prawdopodobnie wpadliśmy w pułapkę długoletniej wysokiej inflacji. A gospodarka idzie w stronę recesji – mówił Witold Orłowski.\n\nSztandarowy program rządu nazwany Polskim Ładem, wprowadził chaos w polskich finansach. – Uderzył w dochody samorządów. Średnio spadły one o kilkanaście procent, ale w średnich i małych miastach nawet o 20 proc. Samorządy straciły pewność swoich dochodów, firmy ratingowe obniżają ich oceny, a to oznacza, że muszą pożyczać drożej – mówił Maciej Grabowski.\n\n– Wiedzę o stanie finansów publicznych rząd sprowadził do poziomu kabaretu – przekonywał prof. Orłowski. Tłumaczył, że na dobrą sprawę nie wiadomo jaki jest stan budżetu państwa, bo znacząca część jego wydatków jest wyprowadzana na zewnątrz, kompletnie niewiarygodne są więc informacje o poziomie deficytu, a także długu, który jednak mocno rośnie.\n\n- Polityka banku centralnego w całości podporządkowana jest polityce rządu. Miarą jej sukcesu jest wysokość zysku, który może przekazać do budżetu. W efekcie NBP, poza podwyżką stóp, nie podejmuje działań, które pomogłyby zwalczyć inflację. To absurd – przekonywał Marek Belka.\n\nReklama\n\nTakim działaniem mogłaby być emisja obligacji NBP, lub rządu, oprocentowanych wskaźnikiem inflacji.\n\nEkonomiści zwracali też uwagę na poważne zagrożenie Polexitem. Ich zdaniem, choć formalnie jesteśmy w UE, to poważny konflikt z Komisją Europejską już stawia nas na jej marginesie. W efekcie nie korzystamy z dużej części pieniędzy, które unia dla nas przygotowała. – Panuje poważne niezrozumienie konsekwencji tej sytuacji. Bo UE, to nie tylko pieniądze, ale też dostęp do ogromnego unijnego rynku, do handlu. To też inwestycje – mówił prof. Orłowski.\n\nI ostrzegał, że pierwsi konsekwencje Polexitu odczują rolnicy. Nie tylko dlatego, że unijne dopłaty, to blisko połowa dochodów polskiej wsi. To także ogromnie zyskowny handel zagraniczny naszymi produktami rolno-spożywczymi, którego saldo w ostatnich latach mocno rosło.\n\nJak ratować sytuację?\n\n- Dość już kabaretowych wystąpień o tym, że nie grozi nam kryzys, że inflacja sama spadnie, a wzrostu gospodarczego zazdrości nam cały świat – mówi prof. Orłowski\n\nZdaniem autorów raportu, ale też prof. Belki, naszą gospodarka potrzebuje dziś poważnej dyskusji rządu z ekspertami. Potrzebne są pilne działania. W pierwszej kolejności pokazanie prawdziwego stanu finansów publicznych. Pilnie, w ciągu kilku miesięcy powinna być przygotowana strategia przywrócenia równowagi finansów i gospodarki. Konieczne jest także podjęcie skutecznej walki z inflacją. Pomóc może spodziewany spadek cen surowców energetycznych, ale też recesja w gospodarce światowej. To jednak nie wystarczy. Potrzebne są też zdecydowane działania wewnętrzne. - Chodzi o to, żeby nie dolewać paliwa do ognia, czyli nie podsycać inflacji – tłumaczył prof. Belka.\n\nDalej ekonomiści wymieniali m.in., natychmiastową poprawę stosunków z KE, zamrożenie na dwa lata zmian w podatkach, z wyłączeniem tych, które stabilizowałyby dochody samorządów, a także zmianę podejścia do polityki społecznej, z odejściem od powszechnego rozdawania publicznych pieniędzy, na rzecz spójnych programów socjalnych.",
    "USA na żywo. Relacja i wynik": "W czwartkowy wieczór w Arena Gliwice reprezentacja Polski powalczy o awans do półfinału tegorocznych mistrzostw świata w siatkówce! Rywalem Biało-Czerwonych będą Stany Zjednoczone. Relacja i wynik na żywo na Polsatsport.pl.\n\nBędzie to już drugie starcie obu ekip podczas tej imprezy. Polacy i Amerykanie znaleźli się bowiem w tej samej grupie, w której podopieczni Nikoli Grbicia zajęli pierwsze miejsce z kompletem zwycięstw i zaledwie jednym straconym setem. Biało-Czerwoni na inaugurację pokonali Bułgarów 3:0, aby następnie zwyciężyć Meksyk w takich samych rozmiarach. Na deser doszło do konfrontacji z USA, której stawką było zwycięstwo w grupie.\n\nZOBACZ TAKŻE: “Siatkówka totalna”. To sposób Grbicia na Amerykanów?\n\nAmerykanie, którzy wcześniej mieli na rozkładzie Meksykanów (3:0) i Bułgarów (3:0), dobrze rozpoczęli mecz od wygrania pierwszego seta. W kolejnych odsłonach Polacy przejęli jednak inicjatywę i odnieśli efektowny triumf 3:1.\n\nW 1/8 finału rywalem siatkarzy ze Stanów Zjednoczonych była Turcja. Ekipa z Ameryki Północnej prowadziła w setach już 2:0 i wydawało się, że odniesie pewne zwycięstwo. Nic bardziej mylnego. Turcy sensacyjnie doprowadzili do tie-breaka i byli o krok od sprawienia gigantycznej niespodzianki. Amerykanie wyszli z opresji i po twardym boju awansowali do ćwierćfinału.\n\nPolska w 1/8 finału zmierzyła się z Tunezją i w przeciwieństwie do USA - pewnie pokonała znacznie niżej notowanego adwersarza. Tunezyjczycy bowiem ani razu nie przekroczyli bariery 20 punktów i przegrali 0:3.\n\nStarcia polsko-amerykańskie zawsze dostarczały olbrzymich emocji. Drużyna ze Stanów postara się o rewanż za porażkę w grupie, podczas gdy nasz zespół będzie chciał drugi raz w tej imprezie pokazać, kto jest po prostu lepszy. Zanosi się na znakomite widowisko.\n\nRelacja i wynik na żywo meczu Polska - USA od godz. 21:00 na Polsatsport.pl.",
    "Zmiany w zarządzie DB Cargo Polska. Railpool otwiera filię w Polsce": "Rada Nadzorcza DB Cargo Polska powołała Annę Sojkę oraz Michała Batko do zarządu spółki. Będą oni odpowiadać kolejno za HR i obszar produkcji. Odchodzący z firmy Robert Nowakowski zostanie szefem nowo otwartej filii Railpool w Polsce.\n\nZapraszamy do Katowic na Międzynarodowe Targi Obrabiarek, Narzędzi i Technologii Obróbki TOOLEX. Targi pod patronatem WNP.PL odbędą się 4-6 października 2022 r. - w ich ramach zapraszamy na ciekawą konferencję Nowy Przemysł 4.0. Rejestracja trwa!\n\nNowi członkowie zarządu DB Cargo Polska zastąpią Tamarę Staniowską i Roberta Nowakowskiego, którzy podjęli decyzję o zakończeniu pracy w firmie z dniem 30 września 2022 roku.\n\nOdchodzący z DB Cargo Robert Nowakowski od 1 października będzie kierował nową tworzoną przez Railpool filią w Polsce z siedzibą w Poznaniu.\n\nSpółka z Monachium to jedna z wiodących firm leasingujących pojazdy szynowe w Europie.\n\nAnna Sojka i Michał Batko - od lat związani z DB Cargo Polska\n\nAnna Sojka jest absolwentką Wyższej Szkoły Zarządzania Marketingowego i Języków Obcych. Ukończyła również studia podyplomowe w zakresie zarządzania zasobami ludzkimi w Górnośląskiej Wyższej Szkole Handlowej. Związana jest z DB Cargo Polska od trzynastu lat. Pracę rozpoczęła w 2009 roku na stanowisku specjalisty ds. komunikacji, odpowiadając za komunikację wewnętrzną oraz działania z zakresu zaangażowania pracowniczego. W sierpniu 2013 roku swoją karierę związała z pracą w Pionie HR, gdzie była odpowiedzialna między innymi za proces planowania i rozwój najwyższej kardy zarządzającej. W 2019 roku objęła funkcję dyrektora zarządzania Zasobami Ludzkimi w ramach, której odpowiadała za zagadnienia z zakresu rozwoju zawodowego pracowników Grupy DB Cargo Polska i kształtowania kultury organizacyjnej firmy. W styczniu 2022 roku objęła funkcję dyrektora Biura Zarządu, Transformacji i Cyfryzacji, gdzie odpowiada za kształtowanie strategii DB Cargo Polska oraz za komunikację korporacyjną.\n\nMichał Batko jest absolwentem Uniwersytetu w Białymstoku. Ukończył również studia MBA na Uniwersytecie Ekonomicznym w Krakowie i Krakowskiej Szkole Biznesu. Z DB Cargo Polska związany jest od początku swojej kariery. Pracę zaczynał w 2000 roku jako specjalista w dziale prawnym. Przez kolejne lata zajmował kierownicze stanowiska w spółkach należących do Grupy DB Cargo Polska, a w 2015 roku objął stanowisko prezesa zarządu spółki Infra Silesia. Od roku 2018 pełni funkcję dyrektora Zarządzania, Produkcji i Utrzymania Taboru Kolejowego, w ramach której odpowiada za serwis i produkcję taboru kolejowego na potrzeby grupy DB Cargo i licznych klientów zewnętrznych.\n\nRailpool otwiera filię w Polsce, Robert Nowakowski jej szefem\n\nOdchodzący z DB Cargo Robert Nowakowski od 1 października będzie kierował nową tworzoną przez Railpool filią w Polsce z siedzibą w Poznaniu. Spółka z Monachium to jedna z wiodących firm leasingujących pojazdy szynowe w Europie.\n\n- Utworzenie filii Railpool w Polsce jest logiczną kontynuacją naszej znaczącej działalności na tym rynku, jednym z największych i najważniejszych rynków kolejowych w Europie. Bardzo się cieszę, że Robert Nowakowski jest z nami na pokładzie, aby od października kierować lokalnym biznesem. Jest doświadczonym menedżerem kolejowym, który bardzo dobrze zna polski rynek i jestem przekonany, że jego bogate doświadczenie w połączeniu z kompetencją Rail pol w zakresie leasingu z pełnym zakresem usług i naszym nowoczesnym taborem przyniesie ogromne korzyści naszym lokalnym klientom i partnerom biznesowym - powiedział Torsten Lehnert, dyrektor generalny Railpool,\n\nRobert Nowakowski posiada ponad 20-letnie doświadczenie w sektorze kolejowym. 11 lat pracował DB Cargo Polska, przez ostanie pięć jako członek zarządu.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.\n\nZobacz nasze najnowsze 1x1 z Jerzym Polaczkiem z PiS. Czy województwo straci wpływ na ważny port lotniczy?\n\nSzukasz magazynu do wynajęcia. Zobacz ogłoszenia na PropertyStock.pl",
    "Amerykanie przedstawili ofertę ws. atomu. Bloomberg: Polska może mieć więcej niż jednego partnera": "Atom Amerykanie przedstawili ofertę ws. atomu. Bloomberg: Polska może mieć więcej niż jednego partnera Energetyka24 06.09.2022 14:05 Drukuj\n\nPDF\n\n\n\n\n\nFot. Pixabay Facebook\n\nTwitter\n\nLinkedIn\n\nKopiuj link\n\nWyślij email Amerykanie przesłali Polsce całość oferty ws. budowy elektrowni jądrowej - poinformował Mirosław Kowalik, prezes Westinghouse Polska.\n\nReklama\n\n\"Na przełomie czerwca i lipca 2022 r. Westinghouse i Bechtel przekazał stronie polskiej techniczne studium wykonalności budowy elektrowni jądrowych w Polsce, tzw. raport Front-End Engineering and Design. Ten raport to techniczna część amerykańskiej oferty dla polskiego rządu i jeden z elementów realizacji umowy międzyrządowej pomiędzy Polską a USA w zakresie współpracy na rzecz rozwoju programu energetyki jądrowej, która weszła w życie w lutym 2021 r. Na początku września br., polskiemu rządowi została przedstawiona całościowa propozycja, tzw. CER (Concept Execution Report), zawierająca oprócz części technicznej również komponent finansowania polskiego projektu jądrowego ze strony instytucji amerykańskich\" - mówi wnp.pl Mirosław Kowalik, prezes Westinghouse Polska.\n\nReklama\n\nPolska może współpracować z więcej niż jednym partnerem przy budowie swojej pierwszej elektrowni jądrowej. Rozważa technologie dostarczone przez firmy z Francji, Korei Południowej i USA – podała w poniedziałek agencja Bloomberg\n\nJak wyjaśniła, największa wschodnia gospodarka Unii Europejskiej jest jedynym krajem w regionie, który nie ma elektrowni jądrowej. W ramach planu pozbycia się „brudnego paliwa\", Polska planuje osiągnąć 6 do 9 gigawatów mocy jądrowej na początku lat 2040.\n\nReklama\n\nCzytaj też Gazprom podbija stawkę i twierdzi, że eksploatacja Nord Stream 1 może grozić wybuchem\n\nReklama\n\nJak twierdzi, szanse na przyłączenie innych partnerów do wartego 30 mld dolarów programu wzrosły po tym, jak premier Mateusz Morawiecki odwołał w lipcu Piotra Naimskiego odpowiedzialnego za bezpieczeństwo energetyczne i zagorzałego zwolennika współpracy z USA.\n\nBloomberg zwraca uwagę, że Morawiecki w rozmawiał Paryżu o energii jądrowej z prezydentem Emmanuelem Macronem, a telefonicznie z prezydentem Korei Południowej Yoon Suk Yeol. W niedzielę natomiast rozmawiał z wiceprezydent Kamalą Harris i podkreślił później, że współpraca z USA była najbardziej zaawansowana wyrażając przy tym nadzieję, że różne negocjacje sobie nie zaprzeczają.\n\nReklama\n\n„Polska stawia na energię jądrową i morskie wiatraki, które pomogą zmniejszyć zależność od węgla obecnie wykorzystywanego do 70 proc. produkcji energii. Plan zakłada niemal całkowite zaprzestanie korzystania z węgla do 2050 roku\" – pisze Reuters i dodaje, że do tego czasu zastąpi to m.in. energia jądrowa.\n\nPrzytacza też słowa wiceministra spraw zagranicznych Pawła Jabłońskiego, że Polska jako duży kraj nie musi wybierać jednej, stosowanej powszechnie technologii.\n\nReklama\n\n\"Nie możemy wykluczyć współpracy z więcej niż jednym partnerem lub wszystkimi trzema jednocześnie\" – odwołuje się Bloomberg do fragmentu wywiadu Jabłońskiego dla „Radia Zet\".",
    "Janusz Piechociński pokazał Polskę w smogu. \"Błagam, nie palcie oponami\"": "\"Sezon grzewczy jeszcze nie rozpoczął się na dobre, dane z 25 września. Błagam, nie palcie oponami\" – napisał w poniedziałek na Twitterze Janusz Piechociński, były polityk i członek rządu, a dziś człowiek doradzający spółkom giełdowym i funduszom zagranicznym.\n\nJest wrzesień, a Polska już w smogu\n\nDo wpisu dołączył mapkę z polskiej aplikacji, która na bieżąco pokazuje stopień zanieczyszczenia powietrza w Polsce i na świecie. Nasz kraj \"świeci się\" na żółto i pomarańczowo, co oznacza znaczący smog, a gdzieniegdzie widać nawet kolor fioletowy oznaczający zanieczyszczenie powietrza przekraczające wszelkie normy.\n\nTe kolory zna każdy, kto od lat śledzi w różnych aplikacjach i innych źródłach to, jak duży jest smog w Polsce. Tej jesieni i zimy taki widok może być jednak częstszy, o czym ostrzegają od dłuższego czasu osoby zaangażowane w walkę o czyste powietrze.\n\nWszystko przez to, że Polacy mają w tym roku wyjątkowo pod górkę, jeśli chodzi o kupno opału dobrej jakości. Ceny wzrosły drastycznie, a dodatkowo zdobycie przyzwoitego węgla czy nawet drewna opałowego potrafi być drogą przez mękę, o czym pisaliśmy nieraz w money.pl.\n\nCzęść osób w obawie przed nadchodzącym sezonem grzewczym robi zapasy z materiałów, które zdecydowanie nie powinny służyć jako paliwo do ogrzewania domów, czyli np. starych mebli czy plastiku.\n\nNormy jakościowe węgla czasowo zniesione\n\nDodatkowo rząd czasowo zniósł obowiązujące w Polsce normy jakości węgla spalanego w domach. Co de facto oznacza, że będzie można palić niemal wszystkim, m.in. odpadami z kopalni. Partia rządząca tłumaczy, że odstąpienie od stosowania norm jakościowych węgla ma w trudnym okresie jesienno-zimowym zabezpieczyć \"elementarne potrzeby Polaków\".\n\n– Trzeba w tej chwili palić wszystkim, poza oponami czy podobnymi szkodliwymi rzeczami, bo Polska musi być ogrzana – mówił na początku września prezes PiS Jarosław Kaczyński podczas spotkania z wyborcami w Nowym Targu. – Tu jest pewna tradycja palenia, zresztą w wielu innych miejscach jest jeszcze taka tradycja palenia drewnem, to spokojnie można w ten sposób palić – dodał były wicepremier.\n\nTe słowa odbiły się głośnym echem. Osoby od lat walczące w Polsce z praktyką palenia \"czym się da\" załamali ręce.\n\nJeśli odpowiedzią na obecne niedobory węgla jest powiedzenie ludziom: palcie czym chcecie, to jest to przyznanie się wprost do porażki. Jeżeli rząd nakłania do zbierania chrustu po lasach, zawiesza jednocześnie normy węgla na najbliższe dwa lata, co oznacza, że najbliższe trzy sezony grzewcze będziemy palić węglem, którego normy nie będą kontrolowane, to jest to absolutna porażka polityki antysmogowej i energetycznej – komentował wówczas Paweł Siergiej, rzecznik prasowy Polskiego Alarmu Smogowego.\n\nEksperci tej organizacji przewidują, że czeka nas jeden z najgorszych sezonów grzewczych pod kątem zanieczyszczonego powietrza. Magdalena Bartecka, ekspertka Polskiej Zielonej Sieci i Koalicji Klimatycznej, wyjaśniała niedawno w rozmowie z money.pl, że nie trzeba palić oponami, aby zatruć ludzi.\n\nJest wiele tworzyw, elementów, których spalanie jest trujące – należą do nich wszystkie tworzywa sztuczne, płyty wiórowe i elementy drewniane, które są pokryte farbami, lakierami i impregnatami. One będą nas i naszych bliskich skutecznie zatruwać – wyjaśniała.\n\nMasz newsa, zdjęcie lub filmik? Prześlij nam przez dziejesie.wp.pl\n\nzdrowie smog węgiel\n\nOceń jakość naszego artykułu: Twoja opinia pozwala nam tworzyć lepsze treści.",
    "Polska - Włochy NA ŻYWO [WYNIK]. Dzisiaj finał MŚ siatkarzy. Gdzie oglądać? O której? Transmisja online stream z mistrzostw świata 11.09": "Finał Polska - Włochy na żywo, mecz MŚ siatkarzy 2022 dziś w Spodku. To już ostatnie starcie w mistrzostwach świata w siatkówce mężczyzn, które odbywały się naszym kraju i Słowenii. Polaków stać było w Katowicach na dobry wynik i obronę złota, ale ostatecznie przegrali. Mecz można było oglądać na żywo przygotowana jest transmisja live, stream online z meczu Polaków i Włochów.\n\nPolska - Włochy 1:3 (25:22, 21:25, 18:25, 20:25) [WYNIK]\n\nWcześniej pisaliśmy\n\nPolska - Włochy dziś na żywo. W wielkim finale MŚ siatkarzy każdy wynik jest możliwy\n\nObie drużyny w tym sezonie spisywały się dobrze i przed mistrzostwami świata typowane były w gronie kandydatów do medali. To się sprawdziło. Trudno jednak wskazać faworyta. Można się spodziewać, że na żywo oglądać będzie można wielki siatkarski spektakl. Bilans bezpośrednich starć Polska - Włochy w tym sezonie jest na remis, ale ze wskazaniem na nasza ekipą. To dlatego, że wygrała „ważniejsze” starcie - o 3. miejsce w Lidze Narodów (3:0). Wcześniej w fazie grupowej tych rozgrywek uległa temu rywalowi 1:3.\n\nŚwietne wyniki Polski i Włochów w MŚ siatkarzy 2022. Dotychczas nie doznały porażki\n\nW MŚ siatkarzy 2022 Polska i Włochy pewnie wygrały swoje mecze grupowe. Więcej sił w fazie pucharowej stracili Biało-Czerwoni, bo dwa mecze z potęgami, USA i Brazylią, kończyły się tie-breakami. Drużyna Italii natomiast miała lepsze wyniki, thriller zaliczyła tylko z Francuzami. W półfinale nadspodziewane szybko rozprawiła się ze Słowenią. POLSKA Polska - Brazylia 3:2 (23:25, 25:18, 25:20, 21:25, 15:12) [półfinał]\n\nPolska - USA 3:2 (25:20, 25:27, 21:25, 22:25, 15:12) [ćwierćfinał]\n\nPolska - Tunezja 3:0 (25:20, 25:15, 25:20) [1/8 finału]\n\nPolska - USA 3:1 (23:25, 25:21, 25:19, 25:21) [faza grupowa]\n\nPolska - Meksyk 3:0 (25:17, 25:14, 25:19) [faza grupowa]\n\nPolska - Bułgaria 3:0 (25:12, 25:20, 25:20) [faza grupowa] WŁOCHY Włochy - Słowenia 3:0 (25:21, 25:22, 25:21) [półfinał]\n\nWłochy - Francja 3:2 (24:26, 25:21, 23:25, 25:22, 15:12) [ćwierćfinał]\n\nWłochy - Kuba 3:1 (25:21, 21:25, 26:24, 25:18) [1/8 finału]\n\nWłochy - Chiny 3:0 (25:14, 25:10, 25:14) [faza grupowa]\n\nWłochy - Turcja 3:0 (25:18, 25:20, 25:22) [faza grupowa]\n\nWłochy - Kanada 3:0 (25:13, 25:18, 39:37) [faza grupowa]\n\nPolska - Włochy na żywo. Gdzie oglądać? Transmisja stream online z finału MŚ siatkarzy\n\nNiedzielne spotkanie (11.09, godz. 21) mistrzostw świata siatkarzy można oglądać w bezpłatnej telewizji, będzie też darmowy online. Tu będzie transmisja:\n\nTVP 1 i TVP Sport\n\naplikacja TVP Sport\n\nstrona sport.tvp.pl\n\nPolsat Sport\n\nPolsat Sport Go\n\nFinał MŚ siatkarzy 2022 Polska - Włochy na żywo. Dzisiaj wielki hit, mecz o złoto. Transmisja TV online stream w nternecie\n\nFACEBOOK Dołącz do nas na Facebooku! Publikujemy najciekawsze artykuły, wydarzenia i konkursy. Jesteśmy tam gdzie nasi czytelnicy! Polub nas na Facebooku! TWITTER Dołącz do nas na Twitterze! Codziennie informujemy o ciekawostkach i aktualnych wydarzeniach. Obserwuj nas na Twiterze! KONTAKT Kontakt z redakcją Byłeś świadkiem ważnego zdarzenia? Widziałeś coś interesującego? Zrobiłeś ciekawe zdjęcie lub wideo? Napisz do nas!"
}