{
    "Śladem Zuzi i Łukasza pojechałem do przyszłości. Norwegia to elektryczny raj": "Tegoroczna wyprawa do Norwegii przy zeszłorocznej Misji Norwegii może wypadać trochę blado. Ja za kierownicą dwóch elektryków koncernu Volkswagen, Skody Enyaq iV i VW ID.5, przejechałem ponad 600 km. Z Oslo do Stavanger. Zuzia i Łukasz w Audi Q4 e-tron Sportback mieli ambitniejszy plan...\n\nREKLAMA\n\nW sześć dni pokonali około 3000 km. Najpierw ruszyli do Świnoujścia, żeby następnego dnia, skoro świt, zameldować się na promie i ruszyć przez Bałtyk do Skandynawii. Ze Szwecji już prosto do Norwegii, ale wcale nie zakończyli trasy w Oslo. Pojechali dużo dalej na północ. Wyprawa nie ograniczała się tylko do głównych dróg i największych miast.\n\nMisja Norwegia fot. Moto.pl\n\nRelację z Misji Norwegii możecie zobaczyć poniżej:\n\nZobacz wideo \"3 tysiące kilometrów elektrykiem do raju elektryków\". Podróż Audi Q4 Sportback e-tron z Warszawy do Norwegii\n\nDlaczego wszyscy jeżdżą do Norwegii?\n\nOczywiście nie można porównywać Norwegii do Polski jeden do jednego. To ludnościowo bardzo mały kraj z ogromnymi zasobami naturalnymi, przez to bajecznie bogaty, a w dodatku czerpiący większość energii z wód. Z naszej perspektywy niedościgniona utopia. Bardziej powinniśmy pewnie podpatrywać duże powierzchniowo i rozproszone ludnościowo Niemcy i Francję i to tam szukać realistycznych, dla takiego kraju jak Polska, rozwiązań.\n\nAle Norwegia to cel i wzór dla wszystkich. Już dzisiaj pokazuje, jak mogą wyglądać europejskie drogi za kilkanaście lat. Daje też przykład, jak się do e-rewolucji przygotować.\n\nNorwegia: kraina prądem płynąca. Jak się udaje realizować norweski cud? [MOTO 2030]\n\nPodłączanie ulic do prądu to długi proces\n\nKiedy Norwegia zaczęła myśleć o elektromobilności? Już na początku lat 90' poprzedniego wieku wprowadzono brak podatku zakupowego/importowego dla elektryków. Kolejne kroki również stawiano wiele lat temu. Dzięki nim dzisiaj to elektryki dominują w sprzedażowym torcie i są pierwszym wyborem większości Norwegów.\n\nOto kilka punktów z prezentacji, którą widzieliśmy na wyjeździe. Zauważcie, że Norwegia jest już dzisiaj w takim momencie, że część ulg wyłączyła lub ograniczyła.\n\nWyłączenie z opodatkowania 25 proc. VAT przy zakupie (2001-)\n\nBrak rocznego podatku drogowego dla EVs (1996-2021). Ograniczony podatek od 2021. Pełny podatek od 2022.\n\nBrak opłat za przejazd płatnymi drogami (1997- 2017).\n\nBrak opłat za promy (2009- 2017).\n\nMaksymalna opłata za promy dla aut elektrycznych wynosi 50 proc. (2018-)\n\nMaksymalna opłata za płatne drogi dla aut elektrycznych wynosi 50 proc. (2018-)\n\nDarmowe parkowanie w miastach (1999- 2017)\n\nOgraniczony podatek dla służbowych samochodów o 50 proc. (2000-2018); 40 proc. (2018-) i 20 prc. od 2022.\n\nWyłączenie podatku 25 proc. VAT z leasingu (2015-)\n\nKrok po kroku i w czerwcu tego roku elektryki stanowiły już 80 proc. całej sprzedaży. Może dlatego zapowiedzi zakazu rejestracji nowych aut spalinowych już w 2025 r. nie budzi tam aż takich kontrowersji, a wielu dostępnych u nas modeli po prostu tam nie ma. Z powodu niskiego popytu.\n\nVolkswagen nie oferuje tam w ogóle Arteona ani Passata. Nie zdecydował się też na oferowanie małego SUV-a Taigo, który niedawno zadebiutował nad Wisłą. Czy można się dziwić? U nas przystępnie wycenione i przestronne Taigo ma szansę na dobry wynik sprzedażowy. W Norwegii w top10 sprzedaży nie ma ani jednego auta z silnikiem spalinowym.\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nTo naprawdę inny świat. Widzisz to już od razu po lądowaniu\n\nNie do końca wierzyłem w te wszystkie zachwyty i słowa o \"elektrycznym raju\" Łukasza, Zuzi i kolegów z innych redakcji. Jednak Norwegia udowodniła mi, że to wszystko prawda już po kilku minutach w Skandynawii.\n\nNa lotnisku w Oslo jest ponad 750 ładowarek. Na samym lotnisku!\n\nTo kompletnie zmienia zasady gry. U nas wyprawa elektrykiem np. na Okęcie dla kogoś, kto mieszka daleko od Warszawy to już mógłby być problem. Bo czy starczy zasięgu na powrót do domu? Trzeba by pewnie ruszyć wcześniej i podładować się gdzieś na szybkiej ładowarce. Norweg takiego problemu nie ma. Przyjeżdża rano na lotnisko podłącza się do któregoś z wallboxów i, kiedy wróci z biznesowego lotu wieczorem lub kolejnego dnia, będzie miał 100 proc.\n\nEnyaq iV czy ID.5 po norweskich drogach, gdzie jeździ się wolniej i płynniej, niż w Polsce rzeczywiście przejadą te 400-500 km. Nie ma więc mowy o problemach z powrotem do domu.\n\nAż 750 ładowarek oznacza, że auto może stać podpięte cały dzień, a inny kierowca i tak znajdzie dla siebie miejsce.\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nLotnisko lotniskiem. Norweg podładuje się także podczas zwiedzania, a na drodze szybkiego ruchu w ogóle nie martwi się zasięgiem\n\nŁadowarki znajdziemy jednak także w miejscach, których się nie spodziewamy. Przykład? Pojechaliśmy do centrum Oslo, gdzie w podziemiach twierdzy Akershus z 1290 r. powstał parking dla elektryków z 86 miejscami. Przejeżdżaliśmy też przez wioskę Hovden, gdzie mieszka lekko ponad 400 osób. To popularne turystycznie miejsce, gdzie znajdziemy aż 24 szybkie punkty ładowania, a do tego 11 ładowarek Typ 2.\n\nByliśmy też pod jedną z największych atrakcji turystycznych Norwegii. Preikostelen to półka skalna zawieszona na klifie 604 metry nad fiordem Lysefjorden. Tam też można się podładować podczas zdobywania szczytu. Na parkingu stoi 20 ładowarek Typ 2.\n\nWyprawa do Norwegii VW ID.5 i Skoda Enyaq iV fot. VW\n\nWyprawa do Norwegii VW ID.5 i Skoda Enyaq iV fot. VW\n\nWyprawa do Norwegii VW ID.5 i Skoda Enyaq iV fot. VW\n\nNa polskim kierowcy ogromne wrażenie robią jeszcze wielkie huby z ładowarkami. U nas szybkich ładowarek wciąż jest jak na lekarstwo. Podczas wyprawy zajechaliśmy do punktu w pobliżu Larvik, gdzie działają aż 34 szybkie ładowarki:\n\n12 IONITY – ultraszybkie ładowarki o mocy 320 KW\n\n4 ładowarki sieci Circle K\n\n20 ładowarek Tesla Supercharger – dostępnych dla innych marek\n\nOgromna moc IONITY oznacza, że w praktyce da się naładować samochód w te kilkanaście-kilkadziesiąt minut, którymi często chwalą się producenci. Nasz VW ID.5 w 10 minut mógł powiększyć zasięg o 100 km. Naładowanie od 5 do 80 proc. trwa mniej niż 30 minut. Na takiej stacji to realne wartości.\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nNo i na koniec. To się po prostu Norwegom opłaca\n\nCo ciekawe, samo ładowanie jest zaskakująco tanie. Zwłaszcza, że wszystko w Norwegii jest raczej koszmarnie drogie... 1kWh na ultraszybkiej stacji IONITY kosztowała tylko 0,75 zł. W momencie, kiedy jeździliśmy po Norwegii za litr benzyny trzeba było zapłacić około 12 zł.\n\nNasze 650 km kosztowałoby więc 468 zł w aucie, które pali 6 l/100 km, a w elektryku, tylko ładując się na IONITY, 83 zł przy zużyciu 17 kWh/100 km. Załóżmy wyższe zapotrzebowanie na energię (20 kWh/100 km), wtedy zapłacilibyśmy niecałe 100 zł. Warto też pamiętać, że większość kierowców ładuje swoje samochody w domu, można więc zapłacić jeszcze mniej.\n\nOczywiście w Polsce by to tak świetnie nie wyglądało. Paliwo jest wyraźnie tańsze, a prąd - droższy. Piszemy jednak o elektrycznym raju.\n\nWyprawa do Norwegii VW ID.5 i Skoda Enyaq iV Mariusz Barwinski\n\nWyprawa do Norwegii VW ID.5 i Skoda Enyaq iV Mariusz Barwinski\n\nPolska krok po kroku będzie zmierzać w tym kierunku\n\nNorwegia pokazuje dwie rzeczy. Po pierwsze, jak mają wyglądać nasze miasta i autostrady w przyszłości. Po drugie, jak długa i wymagająca droga nas czeka. Nawet w tak bogatym kraju z czystą energią elektromobilność nie zaskoczyła z dnia na dzień. Norwegowie krok po kroku konsekwentnie zbliżali się do momentu, kiedy udział BEV w sprzedaży nowych aut sięgnął 80 proc., a infrastruktura jest tak rozbudowana, że w ogóle nie trzeba się przejmować o zasięg i w pełni korzystać z zalet elektrycznego napędu. Dzisiaj ich drogi to inny motoryzacyjny świat.\n\nWyprawa do Norwegii to niezwykłe doświadczenie dla każdego kierowcy. Ciekawe, kiedy i nasz motokrajobraz zacznie się na poważnie zmieniać.",
    "KE rozmawia z Norwegią o „zrównoważonych” cenach gazu. Temat jako pierwsza w UE podniosła Polska": "Wiadomości KE rozmawia z Norwegią o „zrównoważonych” cenach gazu. Temat jako pierwsza w UE podniosła Polska Energetyka24 19.09.2022 14:36 Drukuj\n\nPDF\n\n\n\n\n\nZdjęcie ilustracyjne\n\nFot. Pexels.com Facebook\n\nTwitter\n\nLinkedIn\n\nKopiuj link\n\nWyślij email Komisja Europejska rozmawia z Norwegią, która w efekcie kryzysu energetycznego stała się głównym dostawcą gazu do UE i czerpie z tytułu wysokich cen surowca ogromne zyski. Unijni urzędnicy chcą, aby ceny gazu z Norwegii były „zrównoważone\". Temat ten w UE jako pierwsza kilka tygodni temu podniosła Polska.\n\nReklama\n\nW 2021 roku rosyjski gaz stanowił 40 proc. unijnego importu, a obecnie już tylko ok. 10 proc. Dlatego UE szuka nowych dostawców, prowadząc rozmowy m.in. ze Stanami Zjednoczonymi, Norwegią, Algierią i państwami Zatoki Perskiej.\n\nReklama\n\nNorwegia jest obecnie największym dostawcą gazu do UE. Ten skandynawski kraj sprzedaje jednak błękitne paliwo do UE po bardzo wysokiej cenie, znacznie wyższej, niż przed wojną na Ukrainie.\n\nO rozmowach z Norwegią w swoim ubiegłotygodniowym przemówieniu w Parlamencie Europejskim w Strasburgu poinformowała szefowa KE Ursula von der Leyen.\n\nReklama\n\n„Musimy nadal działać, by obniżyć ceny gazu. Musimy zagwarantować bezpieczeństwo dostaw, a jednocześnie zapewnić naszą konkurencyjność na arenie światowej. (...) Wraz z premierem (Norwegii – PAP) Jonasem Storem uzgodniłam powołanie grupy zadaniowej. Zespoły rozpoczęły już pracę\" – powiedziała von der Leyen w Strasburgu 14 września.\n\nW poniedziałek Komisja Europejska była pytana w Brukseli o szczegóły tych rozmów, jednak nie chciała ich przedstawić. Rzecznik KE Eric Mamer przyznał jednak, że tematem rozmów z Norwegami ma być właśnie cena gazu. „To oczywiście kwestia, o której chcemy rozmawiać z władzami Norwegii. Nie ma co do tego wątpliwości\" – zaznaczył.\n\nReklama\n\nMamer dodał, że chodzi o to, aby zagwarantować z bardzo wiarygodnym partnerem jakim jest Norwegia „zrównoważone ceny\" surowca.\n\nCzytaj też Wiemy jaki limit ceny na rosyjski gaz zaproponowała Komisja Europejska\n\nWcześniej we wrześniu \"The Economist\" w swoim artykule przypomniał, że Polska jako pierwsza podniosła ten problem, kiedy to w maju premier Mateusz Morawiecki potępił \"chore\" ceny norweskiego gazu.\n\nReklama\n\nInne kraje protestują dyskretniej sugerując, że rozsądny dostawca mógłby ograniczyć ceny surowca, przynajmniej w czasie trwania wojny. Norwegia tymczasem stoi na stanowisku, że ceny reguluje rynek, a duże zyski są jej teraz potrzebne do sfinansowania ekologicznej transformacji.\n\n\"The Economist\" napisał też, że podczas gdy Ukraińcy walczą, a Europejczycy drżą na myśl o rachunkach za energię, Norwegia czerpie nieprzyzwoite zyski z wojny, a powinna pomyśleć o tym, jak pomóc UE przejść przez kryzys.\n\nReklama\n\nTygodnik zauważa, że dzięki trwającej od pół roku inwazji Rosji na Ukrainę, Norwegia - drugi pod względem bogactwa kraj kontynentu (wyprzedza go jedynie Luksemburg) - wyraźnie się wzbogaciła. Kraj, któremu zależy na kreowaniu w świecie własnego wizerunku jako siły dobra, musi odpierać zarzuty o czerpanie zysków z wojny - stwierdza \"The Economist\".\n\nW normalnych warunkach sprzedaż ropy, gazu i energii elektrycznej przynosi Norwegii ponad 50 mld dolarów rocznie, czyli 10 tys. dolarów na jednego mieszkańca kraju. Obecnie, dzięki wojnie, przychody Norwegii z eksportu energii wzrosły do ponad 200 mld dolarów rocznie.\n\nReklama\n\nIm dłużej ceny gazu będą utrzymywać się na niebotycznym poziomie, tym większe będą naciski na Norwegię, by oddała część swoich ogromnych dochodów - konstatuje \"The Economist\".",
    "Norwegia: Niezidentyfikowane drony latały przy platformach wiertniczych": "Przy platformach wiertniczych na Norweskim Szelfie Kontynentalnym w ostatnim czasie zaobserwowano niezidentyfikowane drony - pisze gazeta \"Nettavisen\".\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nWedług norweskich służb specjalnych PST po inwazji Rosji na Ukrainę można spodziewać się zwiększonej presji wywiadowczej.\n\nW związku z incydentami policja prowadzi śledztwo.\n\nByć może mamy do czynienia z akcją wywiadu skierowaną przeciwko Norwegii.\n\nNorwegia posiada duże strategiczne zasoby (źródeł energii), a jednocześnie ma niewielkie środki na ich obronę.\n\nJest pytanie, czy aby nie mamy do czynienia z dronami sterowanymi ze statków? To możliwe\n\nAmund Revheim z policji regionu południowo-zachodniej Norwegii potwierdził \"Nettavisen\", że \"od kilku miesięcy pojawiają się informacje o wielu obserwacjach dokonanych na różnych polach naftowych\". \"Prawdopodobnie mamy do czynienia z dronami sterowanymi ze statków\" - podkreślił.\n\nW związku z incydentami policja prowadzi śledztwo w sprawie możliwego naruszenia tzw. ustawy naftowej, która zakazuje zbliżania się do platform wydobywczych na odległość mniejszą niż 500 metrów. Najważniejszą częścią dochodzenia jest mapowanie ruchu statków w okresach, gdy odnotowano aktywność niezidentyfikowanych obiektów latających.\n\nByć może mamy do czynienia z akcją wywiadu. Tylko kto chciałby obserwować norweskie platformy wydobywcze?\n\nWedług Martina Bernsena z PST \"być może mamy do czynienia z akcją wywiadu skierowaną przeciwko Norwegii. Infrastruktura na morzu często jest celem działań obcych służb\". \"Po wybuchu wojny na Ukrainie należy spodziewać się zwiększonej presji wywiadowczej\" - zaznaczył.\n\nWykładowca z Akademii Marynarki Wojennej Stale Ulriksen uważa, że \"zagrożenie dla norweskich instalacji naftowych i gazowych nigdy nie było większe niż obecnie\". \"Rosja dostrzega, że jest w stanie wojny z NATO. Na Morzu Północnym mamy zatem strategicznie ważną produkcję gazu, która nigdy nie była ważniejsza niż teraz. Europa znalazłaby się w niezwykle trudnej sytuacji, gdyby wstrzymano dostawy gazu z Norwegii\" - podkreślił Ulriksen.\n\nTo mogą być Rosjanie. W zabezpieczenie instalacji na Morzu Północnym mogłyby zaangażować się inne państwa NATO\n\nEkspert nie wierzy jednak w możliwość bezpośrednich rosyjskich ataków na platformy wiertnicze. Uważa, że bardziej prawdopodobne mogą być działania Rosjan mające na celu uszkodzenie podwodnych instalacji, na przykład gazociągów, w taki sposób, aby mogli wyprzeć się odpowiedzialności.\n\nWedług Ulriksena \"Norwegia posiada duże strategiczne zasoby (źródeł energii), a jednocześnie ma niewielkie środki na ich obronę\". \"W zabezpieczenie instalacji na Morzu Północnym mogłyby zaangażować się inne państwa NATO. Mogłaby powstać osobna kwatera NATO odpowiedzialna za ochronę szelfu\" - uważa.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Norwegia bogaci się na wojnie. \"Economist\": Czerpią nieprzyzwoite zyski": "Pismo zauważa, że dzięki trwającej od pół roku wojnie, w której Rosja zaatakowała Ukrainę, Norwegia - drugi pod względem bogactwa kraj kontynentu (wyprzedza go jedynie Luksemburg) - wyraźnie się wzbogacił. Dostarczanie energii do Europy od dawna przynosiło Norwegii zyski - jest czwartym co do wielkości eksporterem gazu ziemnego na świecie. Stały się one wręcz nieprzyzwoite, odkąd Rosja, dotąd rywal w dostarczaniu nośników energii do Europy, zamieniła rurociągi na broń. W miarę jak wojna i wynikający z niej kryzys energetyczny przeciągają się, sumy płynące na północ okazują się żenujące. Kraj, któremu zależy na kreowaniu w świecie własnego wizerunku jako siły dobra, musi odpierać zarzuty o czerpanie zysków z wojny - pisze \"Economist\".\n\nReklama\n\nNorwegia byłaby zamożna nawet gdyby pięć dekad temu nie natknęła się na podmorskie złoża ropy. Ogromne ilości energii, którą eksportuje obecnie Oslo, pozwalają na wiele. W normalnych warunkach sprzedaż ropy, gazu i energii elektrycznej przynosi ponad 50 mld dolarów rocznie, czyli 10 tys. dolarów na jednego Norwega. To wystarczy, aby utrzymywać państwo opiekuńcze.\n\nTeraz, dzięki wojnie, przychody Norwegii z eksportu energii wzrosły do ponad 200 mld dolarów rocznie. Gdyby nie fakt, że Norwegia rozsądnie chowa taką gotówkę w państwowym funduszu majątkowym, to przy tych cenach każdy Norweg mógłby dostać roczny czek o wartości około 40 tys. dolarów - mniej więcej tyle, ile wynosi PKB na głowę mieszkańca Unii Europejskiej. Zamiast tego 5,5 mln obywateli Norwegii musi zadowolić się majątkiem wartym 1,2 bln dolarów, pomimo niedawnego spadku wartości inwestycji - wylicza brytyjski tygodnik.\n\nReklama\n\nDo niedawna Europejczycy, główni klienci Norwegii, nie mieli zastrzeżeń. Każde nierosyjskie źródło energii było mile widziane, a alternatywy znajdowały się głównie na Bliskim Wschodzie i w północnej Afryce. Dla zachodnich polityków błaganie o węglowodory u norweskiego ministra jest mniej kłopotliwe niż u autorytarnego petropotentata. Norwegia żądała jedynie, by Unia złagodziła retorykę dotyczącą konieczności szybszego odchodzenia od paliw kopalnych. Zwiększała wydobycie gazu tak bardzo, jak to było możliwe, tłumiąc nawet strajki związków zawodowych, aby utrzymać przepływ energii. Norwegia wysłała pieniądze na wsparcie Ukrainy i przyłączyła się do sankcji nałożonych przez UE na Rosję, choć nie jest członkiem wspólnoty.\n\n\"Economist\" wskazuje, że nastroje uległy jednak pogorszeniu wraz z pogłębieniem się kryzysu energetycznego. W obliczu ratowania zakładów energetycznych i konsumentów Europa nie jest już chętna, by wciąż wzbogacać Norwegię. Polska jako pierwsza podniosła problem: w maju jej premier potępił \"chore\" ceny norweskiego gazu. Inne kraje protestują dyskretniej, sugerując, że rozsądny dostawca mógłby ograniczyć ceny surowca, przynajmniej w czasie trwania wojny. Norwegia stoi na stanowisku, że ceny reguluje rynek, duże zyski są jej teraz potrzebne do sfinansowania ekologicznej transformacji.\n\nW opinii tygodnika, politycy w Oslo muszą zmierzyć się z własnymi problemami energetycznymi. Dużą ilość energii Norwegia pozyskuje z elektrowni wodnych. Susza spowodowała jednak wyschnięcie wielu zbiorników wodnych, co podniosło ceny energii elektrycznej w niektórych częściach kraju. Niektóre gałęzie przemysłu, takie jak produkcja nawozów czy wytapianie metali, istnieją tylko dzięki taniej energii. Większość Norwegów ogrzewa swoje domy prądem i kupuje samochody elektryczne. Wielu Norwegów winą za podwyżki obarcza eksport energii elektrycznej do Europy. Rząd odpowiedział hojnymi dotacjami i sugeruje, że może ograniczyć eksport energii elektrycznej, rzekomo w celu ochrony swoich wyczerpanych zasobów. To zirytowało sąsiadów z Unii Europejskiej, którzy chcą, aby rynki energetyczne pozostały otwarte.\n\nIm dłużej ceny gazu będą utrzymywać się na niebotycznym poziomie, tym większe będą naciski na Norwegię, by oddała część swoich ogromnych dochodów - konstatuje \"Economist\". Solidarność z Europą leży w interesie Norwegii, podobnie jak dobre stosunki z sąsiadami - argumentuje Georg Riekeles z think tanku European Policy Centre.\n\nUdzielanie rabatu na gaz drażni norweskich polityków. Jednak premier Jonas Gahr Store zasugerował w tym tygodniu, że norweskie firmy energetyczne mogą zgodzić się na długoterminowe kontrakty, które obniżają obecne ceny gazu w zamian za stabilne zyski później.\n\nNorwegia powinna również zaoferować udział w programach pomocowych wdrażanych przez UE, np. pomagających złagodzić skutki Covid-19.\n\nUkraina przekonała się, że Europa jest skłonna pomagać w nieszczęściu. A kraje, którym przytrafia się niespodziewana nagroda, powinny wrzucać jej część do wspólnej puli - uważa tygodnik.",
    "Mieszkańcy Norwegii w coraz trudniejszej sytuacji. Koszty utrzymania rosną": "Czy koszty życia w Norwegii rosną w tym samym tempie co wynagrodzenie? Fot. materiały prasowe Norges Bank\n\nJak wynika z najnowszego badania Państwowego Instytutu Studiów nad Zachowaniami Konsumentów (Statens Institutt for Forbruksforskning – SIFO), przeciętna rodzina w Norwegii wydaje średnio 1100 NOK więcej miesięcznie. Wyraźny wzrost obciążenia finansowego nastąpił w ciągu pierwszych ośmiu miesięcy 2022 roku.\n\nBadacze SIFO posłużyli się przykładem czteroosobowej rodziny, w której jedno z dzieci uczęszcza do przedszkola. – Korekta cen wskazuje, że koszty utrzymania wzrosły dla nich o 1100 NOK miesięcznie – skomentowała kierująca projektem Marthe Hårvik Austgulen. Największym ciosem dla domowego budżetu mają być koszty jedzenia, napojów i innych artykułów spożywczych oraz utrzymanie samochodu. Od początku roku miały obniżyć się koszty opieki nad dziećmi.\n\n\n\nRzeczywiste koszty utrzymania czteroosobowej rodziny w Norwegii mogły zmienić się jeszcze bardziej. Badania SIFO nie zawierają różnic wynikających z opłat mieszkaniowych oraz rachunków za prąd. Te od początku 2022 roku wzrosły najmocniej.\n\nW Norwegii żyje się coraz trudniej? W najnowszym raporcie SIFO „Jak gospodarstwa domowe radzą sobie z rosnącymi kosztami życia?” badacze zwracają uwagę, że łączne koszty życia zdecydowanie wzrosły od początku 2022 roku. – Od stycznia 35 proc. gospodarstw domowych znalazło się w gorszej lub zdecydowanie gorszej sytuacji finansowej – stwierdzają analitycy. Jako najważniejszą przyczynę pogorszenia domowych budżetów wskazali rosnące koszty zużycia energii. – Ci, którzy znaleźli się w gorszej sytuacji materialnej, musieli jeszcze bardziej ograniczyć konsumpcję, korzystanie z samochodu, wyjścia ze znajomymi i wyjazdy wakacyjne – zwraca uwagę SIFO.\n\nOd czerwca 2021 roku zwiększa się odsetek osób z problemami finansowymi. Konieczność opłacania rachunków i rat kredytów stała się problematyczna dla 25 proc. gospodarstw domowych.Fot. stock.adobe.com/standardowa\n\nW najbliższym czasie koszty życia w Norwegii mogą wzrosnąć po raz kolejny. 23 września Norges Bank znów ogłosił podwójną podwyżkę stóp procentowych. Te mają wpływ m.in. na wysokość rat kredytowych. – Jeśli okaże się, że inflacja będzie utrzymywać się na wysokim poziomie dłużej niż obecnie szacujemy, może być potrzebna jeszcze wyższa stopa procentowa – ostrzega norweski bank centralny.\n\n\n\nŹródła: SIFO, MojaNorwegia.pl",
    "Haaland strzelił, ale Norwegia przegrała. Boleśnie. Bohaterem... \"nowy Haaland\"": "Norwegowie, których zabraknie na mistrzostwach świata w Katarze, podobnie jak m.in. Węgrzy czy Bośnia i Hercegowina, odbijają sobie ten fakt w Lidze Narodów. W czerwcu spisywali się świetnie - w spotkaniach ze Szwecją (dwóch), Serbią i Słowenią zdołali zdobyć aż 10 punktów, robiąc ogromny krok w kierunku Dywizji A.\n\nREKLAMA\n\nZobacz wideo Tak Robert Lewandowski podsumował przegrany mecz Polska - Holandia. Dużo do poprawy!\n\nHaaland strzelił, ale Norwegia niespodziewanie przegrała. Bohaterem... \"nowy Haaland\"\n\nW sobotę Erling Haaland i spółka mierzyli się w Lublanie z ostatnią w tabeli grupy B4 Słowenią. Wszystkie gole w tym spotkaniu padły po przerwie, a strzelanie rozpoczęło się świetnie dla Norwegów. Już w 47. minucie Słoweńcy w absurdalny sposób stracili piłkę we własnym polu karnym i Haaland w swoim stylu sytuacyjnym strzałem pokonał Jana Oblaka.\n\nSzczere wyznanie Szczęsnego: Zdarzyło mi się to pierwszy raz w karierze\n\nPóźniej jednak Słowenia niespodziewanie potrafiła odwrócić losy meczu. Najpierw w 69. minucie do remisu doprowadził Andraz Sporar, a dwanaście minut później zwycięskie trafienie dla Słowenii zaliczył Benjamin Sesko, czyli napastnik Red Bulla Salzburg nazywany... \"nowym Haalandem\", o którego starały się już największe kluby Europy i który od przyszłego sezonu będzie zawodnikiem RB Lipsk.\n\nReprezentacja Norwegii prowadzi w tabeli grupy B4 Ligi Narodów z dorobkiem 10 punktów zdobytych w pięciu kolejkach, ale kwestia awansu do dywizji A rozstrzygnie się dopiero we wtorek, gdy Norwegowie podejmą w Oslo Serbów. Słowenia z pięcioma punktami zepchnęła na ostatnie miejsce w grupie Szwecję (3 punkty).",
    "PGNiG zabezpiecza dostawy gazu z Norwegii na potrzeby Baltic Pipe": "23 września 2022 r. Equinor zawarł z Polskim Górnictwem Naftowym i Gazownictwem długoterminowy kontrakt na sprzedaż gazu. Umowa podpisana została na 10 lat a wolumen dostarczanego gazu wyniesie ok. 2,4 mld m sześc. rocznie. Gaz eksportowany będzie nowym gazociągiem Baltic Pipe. Rura ma łączyć norweski system eksportu gazu poprzez Danię i Bałtyk z Polską i umożliwia transport norweskiego gazu do Polski.\n\nReklama\n\n– Equinor jest dostawcą energii z wielu źródeł i kluczowym dostawcą gazu do Europy od 45 lat. Bardzo się cieszę, że dzięki umowom na dostawy gazu podpisanym z PGNiG możemy wzmocnić naszą pozycję również jako wiarygodnego partnera dla Polski. Equinor już kooperuje z polskimi firmami przy realizacji projektów morskich elektrowni wiatrowych oraz farm fotowoltaicznych – mówi Irene Rummelhoff, wiceprezes Equinor ds. Marketingu, Midstreamu i Processingu. – Podpisane kontrakty na dostawy gazu, który będzie przesyłany gazociągiem Baltic Pipe, to istotne wzmocnienie bezpieczeństwa energetycznego naszego kraju – mówi Iwona Waksmundzka-Olejniczak, prezes PGNiG. Spółka podkreśla, że w objęty nowym, długoterminowym kontraktem zawartym na warunkach rynkowych, odpowiada 15 proc. typowego rocznego zużycia gazu w Polsce. Umowa będzie obowiązywała od 1 stycznia 2023 roku do 1 stycznia 2033 r.\n\nGazociąg, którego inwestorami są polski Gaz-System i duński Energinet, rozpocznie przesył gazu od 1 października 2022 roku. Docelowo będzie miał przepustowość około 10 mld m sześc. rocznie, z czego PGNiG zarezerwowało ok. 8,0 mld m sześc. rocznie. Podstawą wykorzystania rezerwacji ma być wydobycie PGNiG w Norwegii, które w tym roku wyniesie 3,0 mld m sześc., W przyszłym roku będzie to ok. 2,5 mld m sześc., a dodatkowo od przyszłego roku także grupa Lotos będzie dostarczała ok. 0,5 mld m sześc. W perspektywie kilku lat własne wydobycie PGNiG w Norwefii może wzrosnąć do 4,0 mld m sześc. rocznie.\n\nDodatkowo w 2020 r. PGNiG Supply & Trading GmbH podpisało umowę na zakup gazu ziemnego od Ørsted Salg & Service A/S, spółki zależnej Ørsted. Kontrakt miał obowiązywać od 1 stycznia 2023 r. do 1 października 2028 r., a jego całkowity wolumen to około 6,4 mld m sześc. gazu. Jednak ze względu na opóźnienie prac rewitalizacyjnych na polu gazowym Tyra, dostawy od tego koncernu będą opóźnione o co najmniej kilka miesięcy. Sumując więc wszystkie kontrakty, które PGNiG ma zawarte i własne wydobycie daje to moc ok., 5,5 mld m sześc. od pierwszego stycznia 2023 r. W ciągu roku, po dostawach od Ørsted ilość tego surowca wzrośnie o dodatkowo o ok. 1 mld m sześc. Spółka ma także podpisane jeszcze inne umowy na dostawy surowca w tym m.in. z Totalem, ale oficjalnie jeszcze o nich nie komunikowała.",
    "Przejechałem Norwegię na prądzie i nie osiwiałem. To było tanie i wygodne": "Przejechałem Norwegię elektrykiem\n\nCo więcej, zrobiłbym to ponownie, bo w Norwegii, jak nigdzie indziej na świecie, jazda samochodem elektrycznym, to po prostu wielka frajda i same przywileje. W Norwegii spędziłem dwa dni za kierownicą dwóch, obecnie najbardziej popularnych elektryków grupy VAG - Volkswagena ID.5 w wersji Pro Performance (204 KM) oraz Skody Enyaq iV 80 (204 KM). W dwa dni, przez górskie, kręte drogi, otoczone wzgórzami, jeziorami i wysokimi drzewami, przejechałem ze Stavanger do Oslo. Jakie wyciągnąłem wnioski po przejechaniu blisko 650 km?\n\nSPRAWDŹ - Volkswagen ID.5 sam podjedzie pod ładowarkę - PIERWSZA JAZDA\n\ni Autor: Jan Guss-Gasiński Elektrykami przez Norwegię - Skoda Enyaq iV, Volkswagen ID.5, Audi e-tron\n\nElektromobilność w Norwegii po prostu się opłaca\n\nPierwszą rzeczą, jaka zwróciła moją uwagę po wyjechaniu na norweskie drogi, to ilość samochodów elektrycznych i hybrydowych. Jak się okazało, od początku 2022 roku aż 90 proc. zarejestrowanych nowych samochodów to auta „z wtyczką”, z czego 80 proc. to samochody w pełni elektryczne. W ostatnich latach Norwegowie przestali interesować się autami spalinowymi, co zmusiło wiele marek do ograniczenia swojej oferty. Dla przykładu, w norweskich salonach Volkswagena nie zamówimy Arteona czy Passata, a niedawno zaprezentowanego niedawno Taigo nawet tam nie reklamowano. Dlaczego tak się dzieje? Jazda elektrykiem w Norwegii się po prostu opłaca i ma sporo sensu.\n\ni Autor: Jan Guss-Gasiński Elektrykami przez Norwegię - Skoda Enyaq iV, Volkswagen ID.5, Audi e-tron\n\nTo zasługa rozbudowanej infrastruktury i taniej energii\n\nNajlepszym przykładem jest mała gmina Hovden, którą zamieszkuje ok. 400 osób. Nawet w takiej wiosce, oddalonej od większego miasta znajduje się blisko 30 punktów ładowania. A w dużych aglomeracjach? Tam ładowarki znajdziemy na prawie każdym parkingu, a niektóre z tych parkingów są przeznaczone tylko dla bezemisyjnych aut. Jednym z nich jest podziemny parking w podziemiach twierdzy Akershus, którą wybudowano w 1290 roku.\n\nZOBACZ - Skoda Enyaq iV 60. Czy najtańszy wariant daje radę? - TEST, OPINIA\n\nTo świetny przykład na to, że grube kable i skomplikowane instalacje można zainstalować nawet w zabytkowych miejscach. Ogromne wrażenie zrobił na mnie również parking lotniska w Oslo, gdzie na dedykowanym dla aut elektrycznych piętrze stało aż 700 ładowarek - często większość jest zajętych. Liczne punkty ładowania znajdziemy również przy autostradach i okolicach największych atrakcji turystycznych tj. Preikestolen - to skalna półka zawieszona na klifie, 604 metry nad fiordem Lysefjorden.\n\ni Autor: Jan Guss-Gasiński Elektrykami przez Norwegię. Ceny na stacjach przerażają\n\nNorwegowie potrafią liczyć. Energia jest tańsza od paliwa\n\nDrugą sprawą jest tania energia, którą od lat Norwegia czerpie ze źródeł odnawialnych, a głównie z elektrowni wodnych (96 proc). Efekt? Na stacji benzynowej tanio nie jest. Litr paliwa kosztuje średnio 12 zł, kiedy 1 kWh na ultraszybkiej stacji (350 kW) tj. IONITY, kosztuje 75 groszy. Ponadto samochody elektryczne są zwolnione z podatku VAT (25 proc), a za takie rzeczy jak płatne drogi, rejs promem czy parkowanie w płatnych strefach, właściciele elektryków płacą o połowę mniej. Kiedyś to było dla nich darmowe, jednak gdy bezemisyjne auta zyskały na tak dużej popularności, rządzący musieli zmienić strategię, by państwo zaczęło na czymś zarabiać.\n\nTrasę pokonaliśmy za grosze\n\nWystarczy wziąć kalkulator w dłoń, by się przekonać, jak tanie jest podróżowanie elektrykiem po Norwegii. Moja podróż ze Stavanger do Oslo liczyła 650 kilometrów, których pokonanie, przy średnim zużyciu energii na poziomie 17 kWh/100 km i cenie 75 groszy za 1kWh, wyniosło mnie 83 złote. W aucie spalinowym, który na tej samej trasie zużyłby ok. 6 l/100 km, pokonanie tego dystansu kosztowałoby mnie 468 zł, czyli ponad pięć razy więcej.\n\ni Autor: Jan Guss-Gasiński Elektrykami przez Norwegię. Kolejki pod ładowarkami\n\nNorwegia jest gotowa zrezygnować z aut spalinowych\n\nNorwegia stworzyła adekwatną politykę fiskalną i bardzo dobre warunki do eksploatacji samochodów elektrycznych, energia pochodzi ze źródeł odnawialnych, w stosunkowo krótkim czasie rozwinięto infrastrukturę ładowania. Dzięki temu samochody elektryczne świetnie się sprawdzają, nawet w tym surowym klimacie. Mając tak dobre zaplecze, Norwegia jest gotowa na dobre zrezygnować z aut spalinowych. To stanie się już niebawem, bowiem od 2025 roku Norwegia planuje zakończyć rejestracje nowych spalinowych aut już w 2025 roku. Unia Europejska zrobi to najwcześniej w 2035 roku, ale czy my będziemy na to gotowi?\n\ni Autor: Jan Guss-Gasiński Elektrykami przez Norwegię - Skoda Enyaq iV, Volkswagen ID.5, Audi e-tron\n\nW Polsce elektromobilność kuleje\n\nKażdy, kto miał okazję dłużej obcować z elektrykiem w Polsce, dobrze wie, że elektromobilność u nas kuleje. Punktów jest zdecydowanie za mało, a ładowarki są za słabe, by mówić o kilkunastuminutowej przerwie. I choć z każdym miesiącem ich przybywa, wątpię, by do 2035 roku Polacy mogliby przesiąść się do elektryków. Podobne zdanie ma także Pavel Šolc, prezes zarządu Volkswagen Group Polska.\n\nPolskie społeczeństwo, polski rynek nie są dziś gotowe na tak gwałtowną zmianę. Niezwykle ważne jest, aby cele polityczne wyznaczone przez parlament UE były poparte odpowiednimi działaniami politycznymi we wszystkich krajach europejskich, także w Europie Środkowo-Wschodniej, w tym w Polsce. Potrzebujemy dobrej polityki i dobrego prawodawstwa, które patrzy w przyszłość\n\n- tłumaczył Pavel Solc podczas tegorocznego Kongresu Nowej Mobilności w Łodzi.",
    "Słowenia – Norwegia: typy, kursy, zapowiedź (24.09)": "Słowenia – Norwegia (24.09. godz. 18:00) – zapowiedź\n\nSłowenia – Norwegia (24.09. godz. 18:00) – typ\n\n1.96 WYGRANA NORWEGII ZAGRAJ\n\nGospodarze zawodzą w tej edycji Ligi Narodów i są bliscy spadku do dywizji C. Słowenia dwukrotnie grała z Serbią. Na wyjeździe przegrała 1:4 i zremisowała u siebie 2:2. Podzielili się też punktami na wyjeździe z Norwegią 0:0 i ulegli Szwecji 0:2.Norwegia prowadzi w tabeli i zwycięstwo w Lublanie może przybliżyć ich do awansu, a przy dobrym układzie w meczu Serbia – Szwecja nawet zapewnić sobie grę w dywizji A. Norwedzy pokonali na wyjeździe Serbię 1:0 i Szwecję 2:1. Następnie podzielili się punktami ze Słowenią i pokonali ponownie Szwedów 3:2, tym razem przed własną publicznością.\n\nSłowenia – Norwegia (24.09. godz. 18:00) – przewidywane składy\n\nSłowenia – Norwegia (24.09. godz. 18:00) – transmisja\n\nNorwegia jest zdecydowanym faworytem w tym meczu i moim zdaniem Erling Haaland i spółka powinni zgarnąć trzy punkty. Jeśli Norwegia wygra to spotkanie to może zapewnić sobie awans do dywizji A.Oblak; Karnicnik, Bijol, Mevlja, Brekalo, Sikosek; Zajc, Cerin, Kurtić; Sesko, VerbićNyland; Ryerson, Strandberg, Ostigard, Bjorkan; Odegaard, Berge, Thorsby; Elyounoussi, Haaland, SorlothMecz Słowenii z Norwegią odbędzie się na Stadionie Stożice w Lublanie. Początek starcia o godzinie 18. Transmisja na kanale Polsat Sport News. Relacja na sport.betfan.pl.",
    "Odkryj fiordy, wodospady i tajemnice zorzy polarnej. Norwegia first minute": "Przemierzaj najpiękniejsze fiordy świata, zobacz wodospady i majestatyczne lodowce, udaj się na rejs po Lofotach i odkryj tajemnice zorzy polarnej. Norwegia jest doskonałym kierunkiem dla osób ceniących aktywny wypoczynek oraz piękne krajobrazy. W artykule polecamy sprawdzone i docenione przez klientów wycieczki z najciekawszym programem. Biuro podróży Albatros już od wielu lat specjalizuje się w wycieczkach objazdowych po Skandynawii. Oferta dotyczy wycieczek w sezonie 2023.\n\nW tekście umieszczono linki reklamowe naszego partnera.\n\nDlaczego warto odwiedzić Norwegię?\n\nNorweska, dzika i unikalna przyroda zachwyca turystów na każdym kroku. Odległe przestrzenie, pozbawione działalności człowieka są uznawane przez wielu za najpiękniejsze tereny na świecie. Wydawać by się mogło, że Norwegia to kraina zimna i lodu, na co wskazywać by mogło jej położenie geograficzne, jednak to wrażenie nie jest do końca prawdziwe. Przeciętne temperatury w znacznej części Norwegii są tylko nieco niższe niż w Polsce, a klimat jest uznawany za stosunkowo łagodny. Warto wspomnieć, że Norwegowie bardzo dbają o naturę, uwielbiają wszystko, co pomaga ją chronić, są mistrzami recyklingu i ruchu zero waste. Sprawdź najlepsze wycieczki objazdowe po Norwegii\n\nNorwegia – na tropie zorzy polarnej\n\nUczestnicy wycieczki \"Norwegia – na tropie zorzy polarnej\" udadzą się do Tromsø, które uznawane jest za jedno z najlepszych miejsc na świecie do obserwacji zorzy polarnej. Podczas podróży uczestnicy zobaczą również najpiękniejsze fragmenty norweskiego wybrzeża. Na uczestników czekać będzie przejażdżka psimi zaprzęgami, poszukiwanie wielorybów oraz rejs po Lofotach w blasku zorzy. SPRAWDŹ CENĘ I SZCZEGÓŁOWY PROGRAM WYCIECZKI\n\nNorwegia – przez góry i fiordy, 6 dni\n\n\"Norwegia – przez góry i fiordy\" to niezwykła wycieczka, której uczestnicy zwiedzą dawną i obecną stolicę Norwegii, oraz przejadą słynną koleją Flåmsbanen przez wspaniałe norweskie krajobrazy z Bergen do Oslo, co więcej, wypłyną w rejs po fiordzie Sognefjorden. SPRAWDŹ CENĘ I SZCZEGÓŁOWY PROGRAM WYCIECZKI\n\nBergen i norweskie fiordy, 6 dni\n\nUczestnicy wycieczki \"Bergen i norweskie fiordy\", odkryją najpiękniejsze miejsca kraju wikingów, zobaczą majestatyczne fiordy, góry rzeźbione lodowcem, klimatyczne portowe miasteczka, słynną Drogę Trolli, wodospady, dolinę uwięzioną pomiędzy ścianami wysokich gór, oraz dawną i obecną stolicę Norwegii. SPRAWDŹ CENĘ I SZCZEGÓŁOWY PROGRAM WYCIECZKI\n\nRezerwuj wymarzony urlop w Norwegii",
    "Norwegia oczyści Niderlandy z dwutlenku węgla. W ciągu roku tyle spalin nie produkują nawet samochody w Oslo": "Wychwytywanie i przechowywanie dwutlenku węgla ma być jedną z norweskich technologii przyszłości. Fot. Ole Jørgen Bratland, materiały prasowe Equinor\n\nDwie norweskie spółki – Northern Lights i Yara – podpisały umowę o transgranicznym transportowaniu i składowaniu dwutlenku węgla. Gaz będzie przesyłany z Niderlandów do kraju fiordów. Jaki informuje Equinor – jeden z właścicieli Northern Lights – to pierwsza tego typu rozwiązanie na świecie.\n\nReklama\n\nSpaliny będą przesyłane z fabryki Yara Sluiskil (prowincja Zeeland). Norweska spółka wydzielona z grupy Norsk Hydro produkuje w niej amoniak i nawozy. Od 2025 roku placówka będzie transportowała do Norwegii około 800 tys. ton dwutlenku węgla. To więcej niż emisja wynikająca z ruchu samochodowego w Oslo. – To kamień milowy w rozwoju systemu wychwytywania, transportu i składowania dwutlenku węgla. Dzięki pierwszej umowie handlowej na transport i składowanie gazów otwieramy łańcuch, który ma kluczowe znaczenie dla osiągnięcia przez świat zera klimatycznego do 2050 roku – skomentował dyrektor generalny Equinor Anders Oppedal.\n\n\n\nSpółka Northern Lights odbierze dwutlenek węgla za pośrednictwem terminalu w Øygarden niedaleko Bergen. Gaz będzie stamtąd transportowany 2600 metrów w głąb morza i składowany w magazynach podmorskich.\n\nCzęść długofalowego planu rządu Spółka Northern Lights prowadzi działalność m.in. w ramach Langskip, czyli długofalowego projektu norweskiego rządu. Program został uruchomiony w 2020 roku przez Ernę Solberg. System został uznany za znaczący dla świata przez Międzyrządowy Zespół ds. Zmian Klimatu ONZ (IPCC) oraz Międzynarodową Agencję Energetyczną (MAE). Poza Northern Lights, rząd zdecydował się stworzyć zakłady pozyskujące dwutlenek węgla w fabryce HeidelbergCementc w Brevik oraz stołecznym zakładzie recyklingu. Każdy z nich jest w stanie pozyskiwać 400 tys. ton spalin rocznie.\n\nProgram Langskip wyceniono na 25,1 mld NOK w okresie 10 lat. Głównym fundatorem projektu jest państwo. Budżet Norwegii pokryje 16,8 mld NOK.Il. materiały prasowe Equinor\n\n\n\n\n\nKomunikat prasowy Equinor Norwegia inwestuje w system wychwytywania, utylizacji i składowania dwutlenku węgla (CCS) od ponad 25 lat. Za pośrednictwem Equinora państwo jest lub było partnerem ponad 40 projektów. Jak wylicza spółka, na pod dnem Morza Północnego można składować gazy, które zostaną wyprodukowane w Norwegii w ciągu około 1000 lat.",
    "Pokój na Høybråten -Oslo cisza, spokój i porządek": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Norwegia przedłuża wydobycie węgla": "Ostatnia norweska kopalnia węgla kamiennego, znajdująca się w arktycznym archipelagu Svalbard, nie zostanie zamknięta, jak planowano, jesienią 2023 roku. Wydobycie tego surowca jest znów opłacalne i będzie kontynuowane do 2025 roku - poinformował w piątek koncern Store Norske.\n\nJak przekazała prezes Anette Malm Justad, podstawowym zadaniem kopalni w Longyearbyen jest zaopatrywanie w węgiel lokalnej elektrowni, ale część surowca trafia również na eksport.\n\n„W sprawie kolejnych dostaw porozumieliśmy się z niemiecką firmą Clariant, która wykorzystuje nasz węgiel o wysokiej jakości do produkcji przemysłowej” - podkreśliła.\n\nWedług norweskiego publicznego nadawcy NRK, inwazja Rosji na Ukrainę spowodowała wzrost cen węgla do historycznie wysokiego poziomu, otwierając nowe perspektywy dla kopalni na Svalbardzie.\n\n„W Europie istnieje obecnie duże zapotrzebowanie na węgiel do celów przemysłowych. Sytuacja geopolityczna jest bardzo niepewna, dlatego Norwegia musi wziąć na siebie część odpowiedzialności za dostarczanie surowców krytycznych” - podkreślił minister przemysłu Jan Christian Vestre.\n\nW związku z przedłużeniem wydobycia koncern Store Norske ma zwiększyć zatrudnienie.\n\nNa Svalbardzie w Barentsburgu działa również rosyjska kopalnia węgla. Rosjanie mają prawo do prowadzenia działalności gospodarczej w archipelagu na podstawie Traktatu Spitsbergeńskiego z 1925 roku.\n\nCzytaj też: Kowalczyk: Uruchamiamy 25 mld euro dla polskich rolników\n\nPAP/kp",
    "Po 300 latach Norwegia i Szwecja doczekają się „odświeżonej” granicy. Trwa tworzenie mapy": "Prace nad przywróceniem granicy między Svinesund i Treriksrøysa (punktem, w którym spotykaja się granice Norwegii, Szwecji i Finlandii - na zdj.) odbywają się w dużej mierze na terenach pozbawionych dróg. wikimedia.org/ fot.TylerTheTraveler/ https://creativecommons.org/licenses/by-sa/3.0/deed.en\n\nPrace nad poprawieniem 1630-kilometrowej granicy szwedzko-norweskiej trwają już trzeci rok. Kiedy ostatni raz tworzono jej mapę, technologia GPS nie istniała, a wiele kilkusetletnich kamieni granicznych stoi w niedokładnie obliczonych miejscach.\n\nOd pierwszego pomiaru minęło prawie 300 lat. Kraj fiordów znajdował się wówczas pod rządami Danii. Do dziś zachowały się pomalowane na żółto kamienne słupy graniczne. Teraz jednak poprawny przebieg linii oddzielającej Szwecję i Norwegię można określić z centymetrową dokładnością. To jedna z najdłuższych granic lądowych między dwoma narodami w Europie.\n\nNorwegia i Szwecja wspólnie przeprowadzają badania graniczne i weryfikują nawzajem swoją pracę, a także dzielą wydatki. Przedstawiciele Norweskiego Urzędu ds. idą w górę granicy z Iddefjorden w Halden do Lierne. Szwedzki Lantmäteriet organizuje zaś pracę od Lierne do Treriksrøysa, gdzie spotykają się Norwegia, Szwecja i Finlandia.\n\nTeraz poprawny przebieg linii oddzielającej Szwecję i Norwegię można określić z centymetrową dokładnością.Źródło: stock.adobe.com/standardowa/Martin of Sweden\n\nTo nie bułka z masłem Prace nad przywróceniem granicy między Svinesund i Treriksrøysa odbywają się w dużej mierze na terenach pozbawionych dróg. Samo dotarcie do daleką północ wymaga przepłynięcia łodzią przez jezioro Kilpisjärvi, a następnie trzykilometrowej wędrówki.\n\nTo jednak nic w porównaniu z innymi częściami granicy. Wiele transportów personelu i materiałów odbywa się helikopterem, niekiedy badacze muszą używać sprzętu wspinaczkowego. Obydwie grupy oceniają jednak przebieg pomiarów pozytywnie.\n\n\n\nŹródła: NRK, SVT",
    "Premierzy Norwegii i Danii przyjadą na oddanie Baltic Pipe": ".pl\n\nwiadomości z Polski i ze świata",
    "Norwegia przekaże Ukrainie pociski Hellfire. Urządzą wrogom piekło na ziemi": "Norweski rząd poinformował, że przekaże Ukrainie rakiety Hellfire. Darowizna obejmuje około 160 pocisków, wyrzutnie i jednostki naprowadzające. Ukraina otrzyma również sprzęt noktowizyjny pochodzący z zapasów Sił Zbrojnych.\n\nO przekazaniu darowizny poinformował norweski minister obrony Bjørn Arild Gram podczas spotkania w Niemczech z ministrami obrony z około 40 krajów. \"Jest to broń, o którą prosiła Ukraina i która przyda się w walce z rosyjskimi siłami inwazyjnymi. Pocisk jest łatwy w obsłudze i może być używany zarówno przeciwko celom lądowym, jak i morskim\" – wyjaśnił minister obrony Bjørn Arild Gram.\n\nPociski zostały pierwotnie pozyskane dla Coastal Ranger Commando, norweskiej jednostki desantowej wyszkolonej do działania w przybrzeżnych teatrach bojowych, pełniącej funkcję korpusu morskiego i artylerii przybrzeżnej. Norweskie siły zbrojne dokonały weryfikacji stanu pocisków przed ich wysyłką. Ukraińscy operatorzy zostali przeszkoleni w zakresie użycia Hellfire przez norweskich instruktorów.\n\nHellfire dla Ukrainy\n\nAGM-114 Hellfire (Helicopter launched fire-and-forget) to amerykański kierowany pocisk rakietowy, który początkowo nosił klasę powietrze-ziemia. Kolejne modernizacje pozwoliły na jego zastosowanie również z platform naziemnych. Pocisk jest naprowadzany głównie wiązką laserową, ale możliwe jest zastosowanie także innych modułów naprowadzających.\n\nNaziemna wyrzutnia rakiet Hellfire, którą otrzymają Ukraińskie Siły Zbrojne, może być transportowana przez pojazd lub przenoszona ręcznie. Może być również zamontowana na ruchomych platformach. W skład systemu wchodzi kilka głównych elementów: zdalnie sterowana wyrzutnia i sam pocisk Hellfire,\n\noptyczno-elektroniczne stanowisko obserwacji i naprowadzania,\n\npanel operatora.\n\nPociski o masie 45 kg wyposażone są w 8-kilogramową głowicę i mają zasięg lotu od 500 do 8000 metrów. Ich naprowadzanie odbywa się za pomocą laserowego wskaźnika celu, który ma być trafiony. Długość pocisku wynosi 163 centymetry, a średnica 17,8 centymetra. Jego prędkość wynosi 1530 km/h. Elementy systemu połączone są ze sobą kablami. Głównym zastosowaniem pocisku jest rażenie silnie opancerzonych celów, głównie czołgów.\n\nNorwegia przekazała Ukrainie także sprzęt noktowizyjny. Chodzi zarówno o gogle noktowizyjne, jak i lornetki. Jest to sprzęt, który w norweskich siłach zbrojnych został zastąpiony nowszymi rozwiązaniami. \"Jak dotąd my i nasi sojusznicy przekazaliśmy systemy wojskowe i sprzęt z naszych własnych zapasów. W przyszłości będziemy musieli ściśle współpracować z przemysłem obronnym, aby utrzymać niezbędne dostawy sprzętu wojskowego dla Ukrainy. Dzięki temu Ukraina otrzyma również bardziej nowoczesny i wydajny sprzęt\" – mówi minister obrony Bjørn Arild Gram.\n\nKonrad Siwik, dziennikarz Wirtualnej Polski",
    "Topniejący lód odsłonił coś niezwykłego. Wielkie odkrycie w Norwegii": "- Groty strzał o trzech ostrzach są znane z epoki wikingów w Norwegii, ale są bardzo rzadkie w porównaniu z normalnymi grotami o dwóch ostrzach. Groty strzał z trzema ostrzami są używane do zadawania większych ran cielesnych w upolowanej zwierzynie, w tym przypadku reniferach - tłumaczył Lars Pilø, archeolog lodowcowy i redaktor strony Secrets of the Ice.",
    "Norwegia nie może pogodzić się z porażką w sądzie. Wraca sprawa odstrzału wilków": "Jak od kilku lat zwracają uwagę aktywiści, populacja wilków w Norwegii jest zagrożona. Fot. Lilly M, CC BY-SA 3.0, via Wikimedia Commons\n\nMinisterstwo Środowiska wniosło odwołanie do Sądu Najwyższego. Resort nie zgadza się z decyzją Sądu Apelacyjnego, który wydał orzeczenie krytykujące państwo za odstrzał wilków. Konflikt prawny trwa od 2020 roku.\n\nW lipcu 2022 roku Sąd Apelacyjny w Oslo uznał za nieważną decyzję Ministerstwa Klimatu i Środowiska, na mocy której zezwolono na odstrzał sześciu wilków. Instytucja utrzymała w mocy orzeczenie sądu rejonowego wydane w 2021 roku. – Nie zgadzam się z tą decyzją. Sprawa rodzi fundamentalne i ważne pytanie dotyczące zarządzania populacją wilków, a my musimy uzyskać ostateczną odpowiedź. Uważam, że wszystko powinno zostać ocenione przez Sąd Najwyższy – skomentował minister klimatu i środowiska Espen Barth Eide.\n\nTrwa trzyletni konflikt państwa i aktywistów W 2019 roku Ministerstwo Klimatu i Środowiska podjęło decyzję o zabiciu sześciu wilków przebywających w tzw. strefie wilka. Tego typu obszary zapewniają zwierzętom ochronę. Po odstrzale NOAH – organizacja walcząca o prawa zwierząt – zaskarżyła resort do sądu. Aktywiści twierdzili, że pozwolenie na odstrzał w strefie chronionej nie ma mocy prawnej. Ministerstwo powołało się na zapisy ustawy o różnorodności naturalnej, które wskazują, że myśliwi mogą dopuścić się uboju w celu dbania o interesy publiczne o doniosłym znaczeniu. Tłumaczenie urzędników odrzuciły sąd rejonowy oraz apelacyjny.\n\nKonflikt pomiędzy aktywistami i resortem środowiska widoczny był również w 2022 roku. Ostatecznie, sąd apelacyjny przyznał rację ministerstwu i zezwolił na odstrzał 28 wilków.Fot. Soren Wolf, Flickr.com (CC BY-ND 2.0)\n\nW lutym 2022 roku postępowanie norweskich władz krytycznie oceniła szefowa Noah, Siri Martinsen. Zwróciła uwagę, że gatunek wilka w Norwegii utrzymywany jest na krytycznie niskim poziomie. Kraj fiordów oskarża się też o tworzenie najbardziej wrogiego środowiska dla wilków w Europie Zachodniej, co może naruszać przepisy Unii Europejskiej. Aktywiści apelują także, by rząd nie zwracał uwagi na naciski ze strony lobby myśliwych.\n\n\n\nŹródła: Ministerstwo Klimatu i Środowiska, MojaNorwegia.pl",
    "Norwegia potępia wojenne plany Putina. „Rosja stała w miejscu, teraz otrzymała cios”": "Na zdjęciu: wizyta premiera Jonasa Gahr Støre w Kijowie (lipiec 2022). Fot. Zelensky Press Service, Flickr.com (CC BY-NC 2.0)\n\nNorweski rząd, przedstawiciele sił zbrojnych oraz komentatorzy życia politycznego skrytykowali ostatnie działania Rosji oraz Władimira Putina. Potępili m.in. orędzie prezydenta federacji oraz planowane przeprowadzenie referendów w okupowanych regionach Ukrainy. – Nie uznamy ewentualnych rosyjskich aneksji – skomentowała minister spraw zagranicznych Anniken Huitfeldt.\n\nW środę 21 sierpnia Władimir Putin wygłosił orędzie do narodu. W pierwszej tego typu wypowiedzi od momentu wybuchu wojny w Ukrainie ogłosił m.in. częściowo mobilizację społeczeństwa. Jak sprecyzował rosyjski resort sił zbrojnych, powołanie do armii może otrzymać około 300 tys. rezerwistów. – Następuje bardzo poważna eskalacja konfliktu. To sygnał polityczny. Minie trochę czasu, zanim zobaczymy skutki militarne takiej decyzji – skomentował w rozmowie z Dagbladet podpułkownik Geir Hågen Karlsen.\n\n\n\nOficer zwrócił także uwagę, że Rosja planuje zmienić państwową sytuację ekonomiczną. Działalność przemysłu ma w większym stopniu skupić się na przeobrażeniu w gospodarkę wojenną. Dodał, że wojskom agresora brakuje sprzętu, który mógłby usprawnić inwazję na Ukrainę. – Rosjanom brakuje wszystkiego, od karabinów po mundury. Wątpliwe, że uda się w nie wyposażyć wszystkich żołnierzy. [...] Rosja ostatnio stała w Ukrainie w miejscu. Teraz widać, że otrzymała mocny cios – podsumował sprawę.\n\nSilny sprzeciw wobec rosyjskich działań Norwescy wojskowi zwracają również uwagę, że wątpliwa jest możliwość powołania do broni blisko 300 tys. rezerwistów. – Rosja musi ich wyszkolić i grupować w jednostki. To będzie bardzo trudne. Prawie opróżnili akademie wojskowe, by wysłać na front kolejne oddziały. W najlepszym razie stworzy wojsko, które będzie mogło przyjąć pozycję statycznego obrońcy. Wyszkolenie armii zdolnej do ofensywy zajmie miesiące, a nawet lata – ocenił na łamach VG podpułkownik Palle Ydstebø.\n\n\n\nPoniżej: Twitt Mychajło Podolaka – doradcy Szefa Kancelarii Prezydenta Ukrainy – wyśmiewający nieudany plan inwazji Rosji na Ukrainę.\n\n210th day of the \"three-day war\". Russians who demanded the destruction of ended up getting:\n\n\n\n1. Mobilization.\n\n2. Closed borders, blocking of bank accounts.\n\n3. Prison for desertion.\n\n\n\nEverything is still according to the plan, right? Life has a great sense of humor. — Михайло Подоляк (@Podolyak_M) September 21, 2022\n\nOd połowy września norweski rząd aktywnie krytykuje działania wojsk rosyjskich na terytorium okupowanej Ukrainy. MSZ potępiło zarówno zbrodnie dokonane w Izium (obwód charkowski) oraz plany referendów. – Bardzo poważne są doniesienia o masowych grobach i okrucieństwach popełnianych na terenach Ukrainy niedawno wyzwolonych spod rosyjskiej okupacji. Wszelkie naruszenia praw człowieka i ewentualne zbrodnie wojenne muszą zostać zbadane. Odpowiedzialni muszą zostać postawieni przed sądem i pociągnięci do odpowiedzialności – czytamy w komunikacie MSZ.\n\nNorwegia potępia planowane przez Rosję referenda na okupowanych terenach Ukrainy. Nielegalne plebiscyty doprowadzą do eskalacji sytuacji i będą poważnym naruszeniem prawa międzynarodowego. Nie uznamy ewentualnych rosyjskich aneksji.\n\n~Ministerstwo Spraw Zagranicznych\n\nRządzący zgłosili również gotowość do wspólnego rozwiązania problemów wynikających z wojny toczącej się na obszarze Ukrainy. – Inwazja Rosji na Ukrainę i wiele trudnych kryzysów na świecie rzuciły w tym roku cienie na Zgromadzenie Ogólne ONZ. Największe wyzwania naszych czasów można rozwiązać tylko wspólnie – podsumował obecne działania premier Jonas Gahr Støre.\n\n\n\nŹródła: VG, Dagbladet, Ministerstwo Spraw Zagranicznych, Kancelaria Prezesa Rady Ministrów",
    "Norwegia, czyli surowcowe mocarstwo. Zyski ze sprzedaży ropy i gazu wyniosą 5 000 miliardów koron?": "Pomimo planów wprowadzenia zielonej transformacji, sprzedaż ropy i gazu stanowi główne źródła zysków Norwegii. Fot. Jan Arne Wold & Elisabeth Sahl, materiały prasowe Equinor\n\nAnalitycy Nordea Markets stworzyli prognozę zarobków Norwegii ze sprzedaży ropy i gazu. Jeśli obecne stawki utrzymają się, kraj zyska ponad 4 900 mld NOK do końca 2024 roku. Wpływy uzależnione są m.in. od dalszego rozwoju kryzysu energetycznego w Europie.\n\n– To szalone zyski dla Norwegii. Jesteśmy teraz głównym eksporterem ropy i gazu – komentuje na łamach E24 Dane Cekov, twórca analizy Nordea Markets. Jak wynika z ekspertyzy, sprzedaż surowców w 2022 roku może przynieść Norwegom 1500 mld NOK zysku. Rok później kwota może zwiększyć się do 1900 mld NOK. W 2024 roku spadnie, ale pozostanie na wysokim poziomie (1500 mld NOK).\n\n\n\n– Do końca lipca 2022 roku Norwegia wyeksportowała ropę i gaz o wartości 910 mld NOK. To więcej niż kwota, którą uzyskaliśmy przez cały poprzedni rok. Wtedy było to 830 mld NOK. Dodatkowo, wciąż spodziewamy się wysokich cen surowców w przyszłości – komentuje Dane Cekov.\n\nWszystko zależy od kryzysu\n\n\n\n1750 mld NOK – analiza Nordea Markets z marca stworzona po napaści Rosji na Ukrainę,\n\n1200 mld NOK – analiza Nordea Markets z kwietnia stworzona po wiosennym spadku cen surowców,\n\n1500 mld NOK w 2022 i 1900 mld NOK w 2023 roku – analiza Nordea Markets stworzona pół roku po wybuchu wojny w Ukrainie. Zyski Norwegów uzależnione są od cen na rynku surowców. Te z kolei podlegają ciągłym zmianom przez wzgląd na czynniki geopolityczne. Do najważniejszych należą obecnie rosyjska inwazja na Ukrainę oraz postępujący w Europie kryzys energetyczny. Problem obserwowany jest od sierpnia 2021 roku. Coraz więcej problemów sprawiają susze oraz ograniczenia dostaw gazu ze wschodu. W ciągu ostatnich miesięcy prognozy zarobków kraju fiordów z tytułu sprzedaży ropy i gazu w 2022 roku zmieniane były trzykrotnie:\n\nKalkulacje zakładają, że ceny surowców nie będą podlegały wyraźnym zmianom do końca 2024 roku.Fot. materiały prasowe Equinor, Øyvind Gravås i Bo B. Randulff\n\nW sierpniu cena ropy brent wahała się od średnio 92,55 USD do 101,70 USD za baryłkę. Największy wzrost cen obserwowany jest od 22 sierpnia. Saudowie ogłosili wówczas, że możliwe jest ograniczenie wydobycia surowca. Z kolei 24 sierpnia ceny gazu osiągnęły najwyższy poziom w Unii Europejskiej. Na giełdzie w Amsterdamie płacono 303 euro za MWh surowca.\n\n\n\nŹródła: E24, Nordea Markets, MojaNorwegia.pl",
    "Apel premiera Morawieckiego okazał się skuteczny. Norwegia kupi Ukrainie gaz": "Premier Norwegii Jonas Gahr Støre zapowiedział, że jego kraj przeznaczy 2 mld koron norweskich na zakup gazu ziemnego dla Ukrainy, aby pomóc im w uzupełnieniu zapasów surowców energetycznych przed nadchodzącą zimą. To część większego pakietu wsparcia, sięgającego równowartości miliarda euro. Pod koniec maja br. polski premier zachęcał młodzież do pisania do swoich norweskich znajomych, żeby ci wpłynęli na swój rząd, aby ten podzielił się zyskami ze sprzedaży ropy i gazu. - Powinni podzielić tym nadmiarowym, gigantycznym zyskiem - mówił Mateusz Morawiecki.\n\nCzytaj więcej w raporcie: Wojna na Ukrainie\n\n\n\n\n\n– Ogarnięta wojną Ukraina pilnie potrzebuje wsparcia zewnętrznego. Zwróciła się do Norwegii o przyjęcie wiodącej roli w pomocy w zapewnieniu jej dostępu do energii. Odpowiadamy na to wezwanie i planujemy przekazać 2 mld koron norweskich (ponad 200 mln euro – red.), aby umożliwić Ukraińcom zakup gazu ziemnego tej jesieni i zimy – powiedział premier Jonas Gahr Støre na konferencji energetycznej w Stavanger w Norwegii.\n\n\n\n\n\nJeszcze w lipcu premier Støre w Kijowie zapowiedział, że Norwegia zwiększy swoje wsparcie dla Ukrainy, proponując pakiet o wartości 10 mld koron (ponad 1 mld euro).\n\n\n\n\n\nTeraz wskazuje, że norweskie wsparcie w zakupie gazu ziemnego pomoże Ukrainie zwiększyć jej zapasy przed zimą, co pomoże m.in. w zapewnieniu ogrzewania ukraińskim szpitalom i szkołom, a także przygotowanie ciepłych posiłków.\n\n\n\n\n\nPieniądze mają zostać przekazane za pośrednictwem Europejskiego Banku Odbudowy i Rozwoju (EBOR).\n\n\n\n\n\nZobacz także: Niemcy zaopatrywali Rosję w substancje do produkcji broni chemicznej? Jest śledztwo",
    "Norwegia nie chce likwidować farm wiatrowych mimo nieważnej koncesji. Saamowie dalej walczą o swoje prawo": "Chociaż Sąd Najwyższy orzekł, że koncesja na energetykę wiatrową w Fosen jest nieważna, rząd rozpoczął nowe dochodzenie w sprawie wpływu elektrowni na tereny wypasu reniferów i chce ją utrzymać.\n\nW liście do parlamentu Samów z 25 czerwca Ministerstwo Ropy Naftowej i Energii wyjaśniało, że chce pogodzić zarówno interesy saamskich hodowców, jak i zapewnić źródło energii wiatrowej w regionie.\n\nParlament Sami wielokrotnie zwracał się do państwa o zaprzestanie eksploatacji farm wiatrowych po tym, jak Sąd Najwyższy jesienią ubiegłego roku uznał ​​koncesję na energetykę wiatrową w Fosen za nieważną. Zgodnie z orzeczeniem obecność i działanie 151 turbin na terenie używanym przez hodowców reniferów to łamanie samskiego prawa. Sąd nie zdecydował jednak, co stanie się z farmami wiatrowymi.",
    "Umowa kupna to nie wszystko. Rejestracja samochodu w Norwegii": "Rejestracja auta to jedno z utrapień osób, które zakupiły lub sprowadziły pojazd do Norwegii. Fot. materiały prasowe NAF\n\nPowiadomienie o zmianie właściciela pojazdu, ubezpieczenie i umowa kupna-sprzedaży to trzy najważniejsze dokumenty związane z zakupem samochodu. Chcąc poruszać się autem po norweskich drogach, musimy pamiętać, by w terminie dopilnować wszystkich formalności. Część z nich należy do obowiązków sprzedającego.\n\nW najbardziej komfortowej sytuacji znajdują się kierowcy, którzy decydują się na zakup nowego auta z salonu. Za dopełnienie wszystkich formalności odpowiadają wówczas dealerzy. Specjalną ofertę dla klientów posiadają również norweskie komisy samochodów używanych. Właściciele placówek oferują najczęściej, za dodatkową opłatą, przeprowadzenie pełnego procesu rejestracji auta. Kierowcy, którzy nie zdecydują się na podobną opcję, muszą zająć się wszystkimi formalnościami samodzielnie.\n\nRejestracja samochodu w Norwegii Pierwszym krokiem realizowanym przez poprzedniego i obecnego właściciela pojazdu powinno być podpisanie tzw. salgsmelding, czyli karty informującej o zmianie posiadacza samochodu. Formularz NA 0232 – melding om eierskifte musi być podpisany przez kupującego i sprzedającego. Ten drugi ma trzy dni na dostarczenie dokumentu do Statens vegvesen. Może to zrobić online lub tradycyjnie, składając dokument w wersji papierowej. Jeśli salgsmelding ma zostać zatwierdzony, musi zawierać dane, D-Nummer oraz numer telefonu obu stron transakcji oraz wcześniejszych współwłaścicieli pojazdu. Formularz należy złożyć w ciągu trzech dni od zakończenia transakcji.\n\nNAF, największa organizacja zrzeszająca kierowców, oferuje pomoc przy sprzedaży i rejestracji auta.Fot. Fotolia\n\nKolejnym elementem, o który musi zadbać sprzedający, jest przekazanie Vognkort, czyli karty pojazdu, do Statens vegvesen. Zawarte w niej informacje zamieszczone są w dwóch częściach – jedna powinna znajdować się w pojeździe, a druga wśród dokumentów właściciela. Po zakończeniu procesu rejestracji urząd przesyła do nowego posiadacza samochodu nową kartę pojazdu.\n\nDo przeprowadzenia pełnego procesu rejestracji samochodu niezbędne jest również posiadanie COC (Certificate Of Conformity). To dokument potwierdzający, że pojazd ma homologację zgodną z wytycznymi Komisji Europejskiej. Odpowiednią kontrolę można przeprowadzić na stacji drogowej (Trafikkstasjon) zarządzanej przez Statens vegvesen. Pojazd, w celu dokończenia formalności z nim związanych, musi posiadać również ubezpieczenie OC.\n\nWładze Norwegii w pełni respektują unijne przepisy dot. rejestracji pojazdów.Fot. MN\n\nPo skompletowaniu wszystkich dokumentów i dopilnowaniu formalności realizowanych przez sprzedającego, kupujący może rozpocząć ostatni etap procedury. Po zatwierdzeniu zgłoszenia sprzedaży musi wnieść opłatę za ponowną rejestrację. Jej wysokość zależy m.in. od modelu i wieku pojazdu. Następnie otrzyma na stacji drogowej tymczasowy dowód rejestracyjny. Można z niego korzystać tylko w granicach kraju fiordów. Statens vegvesen przesyła dokument docelowy w ciągu siedmiu dni roboczych.\n\nRejestracja samochodu w Norwegii sprowadzonego z Polski Jeśli chcemy przyjechać do Norwegii samochodem pochodzącym z Polski, procedura rejestracji nie będzie różniła się od tradycyjnych działań realizowanych w Norwegii. Należy dopełnić jednak wszelkich formalności, które należy przeprowadzić na granicy. Jeśli pojazd spełnia wszystkie wymogi (dopuszczenie do ruchu drogowego w Polsce, ważny przegląd rejestracyjny, wykupiona polisa ubezpieczeniowa, obecność tablic rejestracyjnych i karty wozu, ważny dowód rejestracyjny), na granicy należy wybrać przejście oznaczone kolorem czerwonym. Służby wydadzą tam specjalne dokumenty tranzytowe.\n\n\n\nW kolejnej części procedury właściciel samochodu ma obowiązek opłacenia podatku VAT (merverdigavgift) w lokalnym Urzędzie Celnym (Tolletaten). Pozostałe procedury nie różnią się od formalności związanych z rejestracją samochodu kupionego w Norwegii. Zamiast salgsmelding urzędnicy muszą otrzymać od właściciela dokumenty przekazane przez służby graniczne.\n\n\n\nŹródła: NAF, Statens vegvesen",
    "Komisja Europejska chce pułapu cenowego na gaz i podziału dochodów z ropy. Norwegia sceptyczna": "KE planuje pilną reformę rynku energii elektrycznej w celu powstrzymania gwałtownego wzrostu cen. flickr.com/ European Parliament/ https://creativecommons.org/licenses/by-nd/2.0/\n\n7 września przewodnicząca Komisji Europejskiej Ursula von der Leyen przedstawiła propozycje środków, które miałyby pomóc w zażegnaniu europejskiego kryzysu energetycznego. Wśród pomysłów znalazł się m.in. podział dochodów z ropy i gazu, co jednak nie spodobało się niektórym norweskim politykom.\n\nKE planuje pilną reformę rynku energii elektrycznej w celu powstrzymania gwałtownego wzrostu cen. Poza tym, że von der Leyen podkreśliła konieczność racjonalnego gospodarowania prądem i pracy nad ograniczeniem zapotrzebowania na energię elektryczną, z jej strony padła również propozycja przekierowywania nadwyżki dochodów od dostawców energii do gospodarstw domowych dotkniętych kryzysem. Jak bowiem podkreśliła, nie muszą się oni borykać z wysokimi kosztami produkcji, a jednocześnie sprzedają drogo prąd.\n\nWspólny fundusz i wsparcie dla firm Nadprogramowe dochody z węgla, gazu i ropy powinny zaś, zdaniem szefowej KE, trafić do funduszu solidarności i zostać zainwestowane w ochronę odbiorców poszkodowanych przez sytuację na rynku energii. Również firmy powinny otrzymać pomoc od państwa, np. w postaci gwarancji, które zapewniłyby im płynność finansową.\n\nUrsula von der Leyen podkreśliła także, że dochody z paliw kopalnych finansują działania wojenne prezydenta Władimira Putina, dlatego w gestii państw członkowskich leży, ograniczyć zarobki Rosji z gazu. Miałoby w tym pomóc ustalenie pułapu cenowego na rosyjski surowiec. Na fali tej informacji Putin zagroził odcięciem wszystkich dostaw energii, jeśli Wspólnota podejmie taki krok. Przedstawiciele krajów Unii mają dyskutować na temat zaproponowanych rozwiązań 9 września podczas nadzwyczajnego zgromadzenia.\n\nPorozmawiać trzeba Premier Norwegii Jonas Gahr Støre zaznaczył, że jest otwarty na debatę i odbył już rozmowę telefoniczną z przewodniczącą Komisji Europejskiej. Jak jednak podał norweski rząd, nie poruszono tematu limitu cenowego dla gazu z Rosji i kraju fiordów. Norwegia stała się największym dostawcą surowca do Unii po rosyjskich cięciach eksportowych w następstwie wojny w Ukrainie, co przyniosło norweskiej gospodarce rekordowe dochody z przemysłu naftowego, spotęgowane dodatkowo wzrostem cen.\n\nStøre powiedział, że to naturalne, że Norwegia prowadzi bliski dialog z UE na temat trudnej sytuacji w Europie.Źródło: /Na zdjęciu: Jonas Gahr Støre, Fot. materiały prasowe Partii Pracy, Flickr.com (CC BY-ND 2.0)\n\nStøre powiedział, że to naturalne, że Norwegia prowadzi bliski dialog z UE na temat trudnej sytuacji w Europie, ale ostrzegł przed wprowadzeniem środków o „niezamierzonych konsekwencjach”, które mogłyby pogorszyć dostęp do energii, a kraj fiordów chce być jej wiarygodnym dostawcą.\n\n– To firmy sprzedają gaz – powiedział. – Przewidywalność i długoterminowa widoczność będą zaletą zarówno dla producentów gazu, jak i klientów w Europie, zapewniając wystarczające europejskie dostawy energii również w przyszłości – dodał.\n\nNorwegia musi zadbać o własną energię Propozycje środków złagodzenia kryzysu energetycznego ogłoszone przez KE wzbudziły dezaprobatę niektórych norweskich polityków. Nettavisen cytuje rzecznika polityki energetycznej Partii Postępu (Frp), Mariusa Arion Nilsena, który zaznacza, że jeżeli UE chce dostępu do norweskich dochodów z ropy i gazu, nie otrzyma zgody. – Jest to całkowicie nie do przyjęcia – komentuje Nilsen. Frp popiera jednak pomysł pomocy gospodarstwom domowym, jak również konieczność oszczędzania energii.\n\nZ kolei pod koniec sierpnia stanowisko Norwegii nie spodobało się liderom Wspólnoty. Komisja Europejska uznała wówczas, że ​​Norwegia nie ma prawa ograniczać eksportu energii przez zagraniczne kable w wyniku porozumienia EOG. Rząd ogłosił, że stanie się tak, jeśli wskaźnik wypełnienia magazynów wodnych stanie się zbyt niski.\n\n– Podobnie jak inne kraje, Norwegia ma obowiązek zabezpieczenia dostaw energii w niepewnych czasach – mówi Aasland w wywiadzie dla TV2. – Dlatego opracujemy osobny mechanizm zarządzania, co oznacza, że ​​gdy poziom wody spadnie poniżej normy na sezon, eksport będzie ograniczony – dodaje.\n\nTemat ma również zostać poruszony podczas unijnego spotkania w Brukseli 9 września.\n\n\n\nŹródła: Reuters, Financial Times, Nettavisen",
    "Zimowa siatka połączeń: wraca popularna trasa do Norwegii": "Wizz Air ogłosił zimową siatkę połączeń na sezon 2022/2023 - znajdą się w niej także kierunki popularne wśród norweskiej Polonii. Węgierski przewoźnik poleci z lotniska w Goleniowie do Stavanger.\n\nJak informuje Wizz Air, zimowa siatka połączeń będzie obowiązywać od 30 października 2022 do 25 marca 2023. Wśród kierunków znajdą się także połączenia z Polski do Norwegii: z lotniska w Goleniowie do Bergen, Stavanger i Oslo Sandefjord Torp.\n\nLoty dwa razy w tygodniu\n\nPołączenia na powyższych trasach w sezonie zimowym będą realizowane dwa razy w tygodniu - również loty do Oslo Sandefjord Torp będą odbywać się dwa, a nie trzy - jak obecnie - razy w tygodniu. W okresie świąteczno-noworocznym zostanie tylko zwiększona tygodniowa liczba lotów do Oslo Sandefjord Torp - ponownie do trzech.\n\n\n\nGoleniów-Bergen: od 30 października loty w środy i niedziele (obecnie połączenia realizowane są we wtorki i soboty)\n\nGoleniów-Stavanger: połączenie rusza 31 października, loty w poniedziałki i piątki\n\nGoleniów-Oslo Sandefjord-Torp: od 1 listopada loty we wtorki i soboty, a w okresie 15.12-5.01 także w czwartki (obecnie połączenia realizowane są w poniedziałki, środy i piątki).",
    "Kult 25.09 Vulkan Arena - Norwegia": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Norwegia stawia na amunicję programowalną do granatników": "Siły zbrojne Norwegia stawia na amunicję programowalną do granatników AŚ Adam Świerkowski 30.08.2022 07:53 Drukuj\n\nPDF\n\n\n\n\n\nFot. Saab. Facebook\n\nTwitter\n\nLinkedIn\n\nKopiuj link\n\nWyślij email Koncern Saab otrzymał zamówienie od norweskich sił zbrojnych na dostarczenie im amunicji do granatnika/działa bezodrzutowego Carl Gustaf co pozwoli zwiększyć zdolności norweskich żołnierzy względem wielu rodzajów zagrożeń\n\nReklama\n\nReklama\n\nZamówienie zostało podpisane w ramach 15-letniej umowy ramowej, która umożliwia norweskim siłom zbrojnym składanie zamówień na amunicję oraz same granatniki Carl-Gustaf. Obejmuje to nowy programowalny pocisk odłamkowo-burzący HE 448, a także inne rodzaje amunicji. W styczniu 2021 roku Norwegia została czternastym użytkownikiem najnowszej wersji tego bardzo popularnego systemu, Carl-Gustaf M4.\n\n„Cieszymy się, że możemy nadal wspierać norweskie siły zbrojne naszą amunicją do systemu Carl-Gustaf. Ta amunicja jeszcze bardziej wzmocni norweskie zdolności obronne\" – mówi Görgen Johansson, szef działu biznesowego Saab Dynamics.\n\nReklama\n\nCzytaj też Norwegia przekaże opancerzone Iveco Ukrainie\n\nReklama\n\nProgramowalna amunicja odłamkowo-burząca HE 448 daje operatorowi broni możliwość szybkiego skonfigurowania amunicji znajdującej się w komorze. Szeroka gama amunicji dostępnej dla granatnika Carla-Gustaf dodatkowo wzmacnia elastyczność taktyczną systemu, umożliwiając szybsze zaangażowanie, większe prawdopodobieństwo trafienia i większą skuteczność żołnierzy.\n\nCarl-Gustaf M4 to najnowsza wersja rodziny przenośnych, wielozadaniowych granatników przeciwpancernych kal. 84 mm opracowanych i produkowanych przez koncern Saab Dynamics AB. W porównaniu do poprzedniej wersji M3 nowa wersja jest o 3,4 kg lżejsza (waży jedynie 6,7 kg) oraz nieco krótsza (długość całkowita 950 cm). Obniżenie masy uzyskano dzięki wykorzystaniu lżejszych komponentów konstrukcyjnych, a mniejsza długość zapewnia lepszą ergonomię użycia w terenie zurbanizowanym.\n\nReklama\n\nCzytaj też Kolejny kontrakt na granatniki Carl Gustaf dla amerykańskiej armii\n\nReklama\n\nDodatkowo granatnik został wyposażony w nowy celownik kolimatorowy, a także bezpiecznik umożliwiający jego bezpiecznny transport po odbezpieczeniu, szyny Picatinny, regulowane podłokietniki, przedni chwyt, licznik strzałów i funkcję zdalnego zarządzania amunicją programowalną. Od momentu wejścia na rynek najnowszej wersji tego systemu w 2014 r. Saab podpisał umowę z trzynastoma różnymi krajami na dostawy granatników tego typu4.",
    "Kolejni nauczyciele w Norwegii dołączają do strajku. Protestuje prawie 3000 osób": "Zgodnie z zapowiedziami 29 sierpnia grupa kolejnych 1400 nauczycieli w Norwegii przystąpiła do strajku w sprawie wynagrodzeń. W proteście bierze obecnie udział 2700 pedagogów.\n\nNorweskie Stowarzyszenie Władz Lokalnych i Regionalnych (KS), największa w kraju organizacja pracodawców dla sektora publicznego, powiedziało wcześniej, że nie ma pieniędzy, o które proszą nauczyciele.\n\n\n\nAkcja protestacyjna dotyczy obecnie kilkunastu gmin i wszystkich okręgów w kraju z wyjątkiem Oslo. Poniedziałkowa eskalacja strajku nie dotyczy szkół podstawowych i przedszkoli. Jeśli w najbliższych dniach nie dojdzie do porozumienia w kwestii układów zbiorowych i wypłat dla pedagogów, od środy będzie strajkować już 3100 osób.",
    "Niesamowity majątek Haalanda. Został najmłodszym miliarderem w Norwegii": "Erling Braut Haaland ma kapitalne wejście do Manchesteru City. Norweg wystąpił w dziesięciu spotkaniach we wszystkich rozgrywkach, w których zdobył 14 bramek i zaliczył jedną asystę. Już od kilku tygodni 21-letni napastnik bije kolejne rekordy Premier League. Niewiarygodny jest także bilans strzelecki Haalanda w ostatnich 99 meczach. Zdobył w nich aż 100 goli (86 dla Borussii Dortmund i 14 dla Manchesteru City). Jednak to nie jedyne statystyki, w których piłkarz zdecydowanie prowadzi.\n\nREKLAMA\n\nZobacz wideo Barcelona ma cichego bohatera. \"Mieli świadomość, że to skarb\"\n\nHaaland najmłodszym miliarderem w Norwegii. Tyle napastnik zgromadził na koncie\n\nKilka dni temu magazyn finansowy \"Kapital\" opublikował listę 400 najbogatszych obywateli Norwegii. Wśród nich znalazł się Haaland. Po dokładnych wyliczeniach określono, że majątek napastnika wynosi 1,1 miliarda koron, a więc około 110 milionów euro. \"To bardzo ostrożne wyliczenia. Całkowita kwota będzie najprawdopodobniej o wiele wyższa. Bowiem w ciągu najbliższych lat majątek Norwega powiększy się o kolejne umowy sponsorskie oraz dochody z reklam. Tak naprawdę piłkarz jest na samym początku medialnej kariery\" - czytamy na łamach \"Kapitala\".\n\nAlba wściekły po klęsce Hiszpanów. \"Tylko jedno słowo\"\n\nCo więcej, napastnik Manchesteru City jest nie tylko najmłodszym miliarderem w Norwegii, ale także pierwszą osobą, której tak szybko udało się zarobić taką kwotę, w tak krótkim czasie. \"Haaland jest pierwszym piłkarskim miliarderem w naszym kraju\" - dodają dziennikarze.\n\nRedakcja wyjaśniła również, co analitycy brali pod uwagę, ustalając wartość majątku gwiazdora. Przede wszystkim skupiono się na zarobkach osiąganych w Red Bull Salzburg i Borussii Dortmund. Do obliczeń dodano również zagwarantowane wynagrodzenie z pięcioletniego kontraktu z Manchesterem City oraz środki uzyskane z umów sponsorskich. Te wszystkie pozycje pomniejszono o podatki, inwestycje piłkarza, a więc wszelkie nieruchomości oraz ruchomości. Odjęto również stałe wydatki na życie oraz dodatkowe bonusy za wyniki (określono je za \"niepewne\").\n\nWięcej informacji na stronie głównej Gazeta.pl.\n\nKanadyjczycy są wściekli na Nike. Zdecydowany protest [WIDEO]\n\nJeśli Haaland nadal będzie prezentował tak znakomitą formę, to niewykluczone, że już niedługo Norweg pojawi się w czołówce zestawienia. Jednak jak na razie piłkarz skupia się na grze w reprezentacji. W sobotę napastnik wystąpił w spotkaniu 5. kolejki Ligi Narodów przeciwko Słowenii. I mimo że Haaland trafił do siatki, to Norwegia przegrała 1:2. Aktualnie drużyna ze Skandynawii prowadzi w tabeli grupy B4 Ligi Narodów z dorobkiem 10 punktów. Kwestia ich awansu do dywizji A rozstrzygnie się dopiero we wtorek. Wówczas Norwegowie podejmą u siebie Serbów.",
    "Norwegia przyłączyła się do 7. pakietu sankcji UE przeciw Rosji": "W niedzielę Rosjanie kontynuowali ostrzał miasta Sumy Foto: PAP/EPA/VASILIY ZHLOBSKY\n\nPolityk PiS, który w ubiegłym tygodniu przebywał na Ukrainie, był pytany w Programie Pierwszym Polskiego Radia o obecną sytuację w tym kraju. - Widzimy, że determinacja, w połączeniu ze wsparciem sojuszników z Zachodu, pozwoliła obronić stolicę, pozwoliła odzyskać część zajętych pierwotnie przez Rosjan terytoriów. A teraz wspieramy Ukrainę z nadzieją, że również na zachodzie i południu Ukraińcy obronią swoje terytorium - mówił Michał Dworczyk.\n\nDopytywany o wysokość pomocy, którą Polska przekazała Ukrainie, podkreślił \"wielki wkład społeczeństwa polskiego\", które - jak mówił - \"niezwykle solidarnie wspiera Ukrainę\". - Czytałem takie analizy, które mówiły, że jest to kwota powyżej 10 mld zł. Mówię o takim wsparciu przez indywidualne osoby, przez polskich obywateli - powiedział Michał Dworczyk.\n\nPomoc militarna\n\nZauważył, że wsparcie płynące z Polski na Ukrainę to także pomoc rządowa, która podzielił na dwie części: wydatkowaną w Polsce i przekazywaną na Ukrainę. - Największa częścią w tej puli przekazywanej na Ukrainę to wsparcie o charakterze militarnym. Tutaj padały kwoty powyżej 7 mld zł. To wartość sprzętu wojskowego przekazywanego na Ukrainę - wskazał.\n\nDworczyk podkreślił wagę tej pomocy. - To jest działanie nie tylko wynikające z solidarności wobec naszego wschodniego sąsiada, ale także strategicznie ważne działanie mające wpływ na zwiększenie bezpieczeństwa Polski. Każdy zniszczony czołg rosyjski na Ukrainie to jest potencjalnie mniejsze zagrożenie dla Polski, potencjalnie o jeden czołg mniej, który mógłby stanąć na granicy rosyjsko-polskiej, czy białorusko-polskiej - mówił.\n\nZaznaczył, że podczas jego ostatniej wizyty na Ukrainie \"wszędzie słyszał podziękowania i wdzięczność za ofiarność społeczeństwa polskiego i wsparcie rządowe\".\n\nPAP/PR1/dad",
    "Tesla to jakościowy złom. Tak twierdzą kierowcy w Norwegii i rozpoczęli protest": "Część norweskich użytkowników Tesli jest bardzo niezadowolona z fatalnej kontroli jakości, jakiej podlegają amerykańskie samochody. Utworzyli oni nawet specjalną grupę, która stara się zwrócić uwagę na ten fakt samego Elona Muska. Jak podaje serwis Carscoops, członkowie grupy uważają, że jeśli dyrektor generalny Tesli dowie się o ich problemach, to wprowadzi odpowiednie zmiany.\n\nTesla — auto, którego nie można uruchomić lub otworzyć do niego drzwi\n\nAby uzmysłowić powagę sytuacji, protestujący właściciele Tesli rozpoczęli strajk głodowy. Sprawa jest o tyle poważna, że Norwegowie mocno stawiają na samochody elektryczne. Na liście problemów związanych z użytkowaniem amerykańskich aut znajdują się m.in. brak możliwości uruchomienia pojazdu, nawet gdy jest gorąco, klamki, które nie pozwalają otworzyć drzwi w chłodne dni, ale też nieco mniej uciążliwe, takie jak wypełniona wodą pokrywa bagażnika czy żółte krawędzie wokół ekranu wyświetlacza.",
    "Surowy wyrok dla motocyklisty w Norwegii. 56 wykroczeń i prawie 300 km/h!": "Cała historia zaczęła się w maju 2021 r., kiedy policja aresztowała mężczyznę po tym, jak dwukrotnie w ciągu jednego dnia przyłapała go na jeździe z dużą prędkością. Już po zatrzymaniu policja skonfiskowała również zamontowaną na pojeździe kamerkę, a na niej zarejestrowane niebezpieczne zachowania, których — jak informuje serwis nrk.no — kierujący jednośladem dopuścił się w okresie od lipca 2020 r. do maja 2021 r.\n\nNiemal 300 km/h przez tunel Eigens\n\nZwieńczeniem wybryków kierowcy motocykla było zdarzenie, do którego doszło na drodze E39 w Stavanger 10 września. Wtedy kierujący z bardzo dużą prędkością przejechał przez tunel Eigens, wyprzedzając przy tym wiele samochodów, z czego jeden z jego prawej strony. Chociaż na nagraniu widać prędkość 292 km/h przy ograniczeniu w tym miejscu do 80 km/h, policja uważa, że w rzeczywistości były to 263 km/h.",
    "Typy dnia 24.09. Ukraina, Norwegia, Cypr, Portugalia": "TYPY DNIA: 24 WRZEŚNIA\n\nArmenia – Ukraina (24.09. godz. 15:00)\n\n1.51 WYGRANA UKRAINY ZAGRAJ\n\nSłowenia – Norwegia (24.09. godz. 18:00)\n\n1.96 WYGRANA NORWEGII ZAGRAJ\n\nPierwszy mecz między tymi zespołami zakończył się wygraną Ukraińców 3:0. Teraz czeka ich wyjazd do Erywania i jeśli wygrają, to podtrzymają szansę na awans do dywizji A. Na ten moment tracą dwa punkty do Szkotów, którzy zagrają na wyjeździe z Irlandią. Armenia w czerwcu przegrała dwukrotnie ze Szkocją i pokonała u siebie Irlandię. Ukraina bardzo słabo zaprezentowała się w Glasgow i przegrała gładko 0:3.\n\nCzechy – Portugalia (24.09. 20:45)\n\n1.80 WYGRANA PORTUGALII ZAGRAJ\n\nGospodarze zawodzą w tej edycji Ligi Narodów i są bliscy spadku do dywizji C. Słowenia dwukrotnie grała z Serbią. Na wyjeździe przegrała 1:4 i zremisowała u siebie 2:2. Podzielili się też punktami na wyjeździe z Norwegią 0:0 i ulegli Szwecji 0:2. Norwegia prowadzi w tabeli i zwycięstwo w Lublanie może przybliżyć ich do awansu, a przy dobrym układzie w meczu Serbia – Szwecja nawet zapewnić sobie grę w dywizji A.\n\nCypr – Grecja (24.09. godz 20:45)\n\n1.60 WYGRANA GRECJI ZAGRAJ\n\nCzesi bardzo dobrze zaczęli zmagania w Lidze Narodów. Pokonali u siebie Szwajcarię 2:1 i byli bardzo blisko pokonania Hiszpanii. Ostatecznie zremisowali 2:2 po golu straconym w końcówce spotkania. Następnie jednak przegrali 0:2 z Portugalią i rewanż z Hiszpanami. Portugalia miała świetną sytuację w grupie, bo po trzech kolejkach miała siedem punktów. Przegrali jednak ze Szwajcarią i spadli na drugie miejsce. Mistrzowie Europy z 2016 roku muszą wygrać z Czechami, żeby przed starciem z Hiszpanią być w dobrej sytuacji.\n\nGrecy praktycznie zapewnili sobie już awans do dywizji B Ligi Narodów. Mają na koncie 12 punktów i przewagę sześciu oczek nad drugim Kosowem. Mają na koncie siedem strzelonych goli i żadnego straconego. Cypr znajduje się po drugiej stronie tabeli. Na ten moment mają dwa punkty na koncie. Zremisowali dwukrotnie z Irlandią Północną, ale przegrali z Kosowem i na wyjeździe z Grecją 0:3. Moim zdaniem goście potwierdzą wyższość nad rywalami i ponownie wygrają.",
    "Norwegia czy Szwajcaria - Norwegia": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Transport Polska - Norwegia - Norwegia": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Polska bez zmian w globalnym rankingu prędkości internetu. Na czele Norwegia i Singapur": "Firma Ookla zajmuje się bieżącymi pomiarami prędkości dostępu do internetu w poszczególnych krajach na świecie za pomocą prowadzonej przez siebie platformy Speedtest.net. Ostatnie wyniki pomiarów dotyczą sierpnia 2022 r.\n\nWedług opublikowanych danych globalnie mediana prędkości pobierania danych w sieciach mobilnych wyniosła 30,79 Mb/s, zaś wysyłania – 8,62 Mb/s.\n\nW wypadku połączeń stacjonarnych wartości są znacząco wyższe. Mediana prędkości pobierania danych znalazła się na poziomie 69,14 Mb/s, zaś w wypadku wysyłania było to 29,09 Mb/s.\n\nInternet mobilny\n\nW wypadku internetu mobilnego najszybsze łącza w sierpniu br. działały w Norwegii, osiągając medianą prędkości pobierania na poziomie 122,77 Mb/s. Na podium znalazły się także Zjednoczone Emiraty Arabskie (118,42 Mb/s) oraz Katar (114,28 Mb/s).\n\nW rankingu mobilnym Polska znalazła się na odległym 49. miejscu - takim samym jak w lipcu. W naszym kraju mediana prędkości ściągania danych w sieciach mobilnych wynosiła w sierpniu 37,38 Mb/s, zaś wysyłania – 7,87 Mb/s.\n\nInternet stacjonarny\n\nW sierpniu br. najszybszy internet stacjonarny - o medianie prędkości pobierania 219,01 Mb/s - mieli mieszkańcy Singapuru. Na 2. pozycji znalazło się Chile, z wynikiem 211,43 Mb/s, a podium zamknęła Tajlandia (188,75 Mb/s).\n\nW wypadku połączeń stacjonarnych Polska jest znacznie wyżej w rankingu w porównaniu z zestawieniem mobilnym. Nasz kraj znalazł się w sierpniu na 34. pozycji (również tak samo jak w lipcu), z medianą prędkości pobierania na poziomie 91,24 Mb/s oraz wysyłania 31,33 Mb/s.",
    "Miliardy koron dla 20 tysięcy firm w Norwegii. Rząd wspomoże biznes w walce z kryzysem": "Rząd przedstawił program wsparcia dla firm najbardziej narażonych na kryzys energetyczny. Jak zwracają uwagę politycy, ma to pomóc przetrwać na rynku blisko 20 tys. firm oraz przyczynić się do przyspieszenia procesu transformacji energetycznej.\n\nProjekt rządowego wsparcia przedstawił 16 września minister przemysłu Jan Christian Vestre. Jego założenia wyjaśnił w piątek rano premier Jonas Gahr Støre. – Ściśle współpracowaliśmy ze środowiskiem biznesowym, by uzyskać dokładne informacje na temat potrzeb. [...] Program aranżujemy tak, by zużywać mniej energii. To zielony i odpowiedzialny system – stwierdził szef rządu w rozmowie z NRK.Dokładne założenia programu wsparcia wyjawił o 10:00 Jan Christian Vestre:\n\nRząd stawia warunki\n\nPoza wsparciem finansowym rząd zapowiedział także wprowadzenie ulg podatkowych i obniżki opłat, które umożliwią negocjowanie lepszych stawek umów zawierających stałą cenę za kilowatogodzinę. Jan Christian Vestre zwrócił także uwagę, że państwowe wsparcie zakłada również działanie ze strony przedsiębiorstw. – Gdy stajemy w obronie świata biznesu, oczekujemy, że ​​firmy się dostosują. Warunkiem otrzymania choćby jednej korony dotacji jest konieczność monitorowania przez przedsiębiorstwa zużycia energii elektrycznej. Będą mogły dzięki temu oszczędzać, a nawet produkować prąd [w przypadku inwestycji w energię odnawialną - red.]. To dobre dla rentowności firm i całego społeczeństwa w czasie, gdy brakuje prądu – zaznaczył minister.",
    "Zapalił papierosa w samolocie. Teraz jest na czarnej liście - Norwegia": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Norwegia może zwiększyć sprzedaż gazu do UE. Potrzebna jest elektryfikacja szelfu kontynentalnego": "Elektryfikacja operacji naftowych na Morzu Północnym ma kosztować 50 miliardów koron. stock.adobe.com/licencja standardowa\n\nElektryfikacja norweskiego szelfu kontynentalnego może zwiększyć eksport gazu do UE o 2,5 proc. rocznie, wynika z danych organizacji branżowej Offshore Norge (dawniej Norsk olje og gass).\n\nBadania wykonane przez firmę Endrava pokazują, że zastępując turbiny gazowe na platformach energią z lądu, można uwolnić duże ilości surowca, które następnie dałoby się sprzedać innym krajom europejskim.\n\nNorwegia pomoże w kryzysie? Zgodnie z szacunkami Norwegia może zwiększyć eksport gazu do Europy o od 28 do 31 terawatogodzin (TWh) energii rocznie w 2030 r. Obliczenia na podstawie prognoz Norweskiego Urzędu ds. Ropy Naftowej podała gazeta Klassekampen. Byłoby to około 25 proc. całej energii zużywanej w kraju fiordów w ciągu roku.\n\nNorwegia może zwiększyć eksport gazu do Europy o od 28 do 31 terawatogodzin (TWh) energii rocznie w 2030 r.Źródło: stock.adobe.com/standardowa/pisotckii\n\nBenedicte Solaas, dyrektorka ds. klimatu i środowiska w Offshore Norge, uważa, że ​​Norwegia ma obowiązek pomagać Europie w zapewnieniu stabilnych dostaw energii. Jednocześnie zdaje sobie sprawę, że elektryfikacja szelfu będzie wymagała dużej mocy, która jest potrzebna również na lądzie ze względu na wysokie ceny energii elektrycznej.\n\nJej zdaniem nie można jednocześnie zapominać o celach klimatycznych. Sama elektryfikacja szelfu kontynentalnego będzie w stanie obniżyć całkowite emisje w Norwegii o 9 proc., twierdzi Solaas w rozmowie z Klassekampen.\n\nDodatkowo, według szacunków Equinor, elektryfikacja operacji naftowych na Morzu Północnym ma kosztować 50 miliardów koron. Ze względu na system podatku od ropy naftowej większość tych wydatków, około 40 miliardów, zostanie pokryta przez państwo.\n\nNie wszyscy są za Pogłębiający się kryzys elektroenergetyczny sprawił, że na nowo rozgorzała debata, czy Norwegia powinna wykorzystać dużą część energii z sieci lądowej do zasilania platform wiertniczych na morzu.\n\nSzef Aker BP, Karl Johnny Hersvik, powiedział przed konferencją gospodarczą w Stavanger, która rozpoczęła się 29 sierpnia, że ​​dyskusja na temat elektryfikacji branży naftowej jest „uzasadniona”. Uważa jednak, że ​​rozwiązaniem jest nadanie priorytetu norweskim konsumentom i przemysłowi.\n\nZ kolei minister ds. ropy i energii, Terje Lien Aasland, spotyka się ze sprzeciwem polityków Partii Pracy w sprawie elektryfikacji szelfu kontynentalnego. Ich zdaniem dzisiejsza niepewna sytuacja energetyczna oznacza, że ​​rząd powinien ponownie rozważyć swoje plany. Elektryfikację szelfu trzeba zaś odłożyć do czasu, aż będzie pewność, że Norwegia ma wystarczającą moc na potrzeby lądowe.\n\n\n\nŹródła: NTB, Klassekampen, E24",
    "Nadciąga śnieżny weekend. Pierwsi mieszkańcy Norwegii przywitają zimę już we wrześniu": "Norweski Instytut Meteorologiczny wydał żółte ostrzeżenie dotyczące opadów śniegu. Na pierwszy atak zimy muszą przygotować się mieszkańcy okolic Ålesund i Kristiansund. – Jeśli myślicie o podróży w te okolice, warto zastanowić się nad założeniem opon zimowych – mówią meteorolodzy.\n\nPierwotne prognozy mówiły o występowaniu opadów na obszarze powyżej 1000 metrów nad poziomem morza. Synoptycy zmienili przewidywania i informują, że zima zaatakuje miejscowości położone niżej – 800 m.n.p.m. Śnieg może pojawić się także w innych miejscach. Jak informują meteorolodzy, mieszkańcy okolic Ålesund i Kristiansund muszą na bieżąco obserwować komunikaty oraz alerty.\n\n– Największe zagrożenie opadami śniegu występuje w Strynefjellet i na północnym wschodzie od Dovrefjell – informuje na łamach NRK meteorolog Martin Granerød. – Jeśli myślisz o podróży do Sognefjellet, Strynefjellet lub na północ do obszarów górskich w Møre og Romsdal, to warto pomyśleć o oponach zimowych – dodają synoptycy. Ostrzeżenie obowiązywać będzie w piątek 16 września wieczorem oraz kolejnego dnia.\n\n\n\nW niektórych rejonach Møre og Romsdal spodziewane są także opady deszczu. Jeśli temperatura spadnie poniżej zera, mogą doprowadzić do trudnych warunków drogowych. – To całkowicie zgodne z przewidywaniami. Jesienią temperatura stopniowo spada i można się spodziewać, że w górach pojawi się śnieg. Potem znów nastąpi okres z wyższymi temperaturami, a po nim opady śniegu przez resztę jesieni i zimy – podsumowują prognozy meteorolodzy.\n\n\n\nŹródła: NRK, varsom.no, Norweski Instytut Meteorologiczny",
    "Miały być bardziej „eko”, wywołały burzę. Klienci narzekają na nowe nakrętki Coca-Coli - Norwegia": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Wrócił sezon na rozpalanie ognisk w Norwegii: zniesiono zakaz": "W okresach suchych o dużym zagrożeniu pożarami lasów gminy mogą wprowadzać lokalne zakazy, także teraz – jesienią i zimą. stock.adobe.com/licencja standardowa\n\n16 września w Norwegii zniesiono generalny zakaz rozpalania ognisk w terenie zielonych. Ze względu na zagrożenie pożarami lasów obowiązywał w kraju fiordów od 15 kwietnia.\n\nPrawo do rozpalania ognia w lesie i na polach jest ważną częścią prawa ogółu społeczeństwa, tzw. allemannsretten, które gwarantuje, że każdy może spędzać czas na łonie natury, ale też np. swobodnie nocować na terenach zielonych, wędkować, zbierać owoce, grzyby czy kwiaty.\n\nChociaż jednak ogólny zakaz palenia ognisk i grilla obecnie nie obowiązuje, w niektórych obszarach, gdzie opady deszczu są niewielkie, mogą pozostać aktualne lokalne zaostrzone zasady korzystania z ognia w plenerze.\n\nPonadto nawet tam, gdzie jest to dozwolone, i tak należy zachować środki ostrożności i upewnić się, że miejsce wybrane na ognisko jest bezpieczne. Warto zwrócić uwagę na warunki pogodowe i wiatr, a przed opuszczeniem terenu dokładnie zgasić płomienie. W okresach suchych o dużym zagrożeniu pożarami lasów gminy mogą wprowadzać lokalne zakazy, także teraz – jesienią i zimą.\n\nZawsze należy zachować środki ostrożności i upewnić się, że miejsce wybrane na ognisko jest bezpieczne.Źródło: pxhere.com / CC0 Public Domain\n\nMapa przedstawiająca zagrożenie pożarowe w lasach\n\nNorweski Urząd ds. Ochrony Ludności i Planowania Kryzysowego (DSB) przypomina również, że powinno się zawsze mieć pod ręką odpowiednie środki gaśnicze i upewnić się, że ogień nie jest większy, niż można mieć nad nim kontrolę. Zabrania się spalania plastiku, materiałów budowlanych i innych śmieci.\n\nŹródła: Norsk Friluftsliv, NTB",
    "Wydadzą mniej pieniędzy z Funduszu Naftowego, ale dopłacą do rachunków. Norweskie plany na 2023 rok": "Za finanse Norwegii odpowiada przede wszystkim lider Partii Centrum, minister finansów Trygve Slagsvold Vedum. Fot. Ragne B. Lysaker, Senterpartiet (Flickr.com, CC BY-ND 2.0)\n\nMinister finansów Trygve Slagsvold Vedum zabrał głos w sprawie postępującego kryzysu energetycznego. Obiecał Norwegom, że rząd przedłuży program wsparcia dla gospodarstw domowych na tak długi okres, jaki będzie konieczny. Wyjawił też założenia budżetu państwa na 2023 rok.\n\n– W przyszłym roku też będziemy mieli program wsparcia. Będzie trwał dłużej niż do marca 2023 roku. Nie został jeszcze oficjalnie przyjęty, ale będziemy go rekomendować Stortingowi – powiedział na łamach NRK Trygve Slagsvold Vedum (Partia Centrum). Minister nie wyjaśnił szczegółów projektu. Zaznaczył, że mają być znane wraz z przedstawieniem propozycji budżetowych na 2023 rok. – Ludzie mogą być pewni, że w obecnych nietypowych czasach będziemy ich wspierać – dodał szef resortu finansów.\n\nProgram dopłat do rachunków za prąd dla gospodarstw domowych zostanie zwiększony do 90 proc. od 1 września. Dotacje wynoszą obecnie 80 proc. powyżej ceny 70 øre za kWh i pierwotnie miały wzrosnąć do 90 proc. w październiku, listopadzie i grudniu.\n\nBędzie bezpiecznie i oszczędnie\n\n\n\nmniejsze wydatki środków pozyskanych ze sprzedaży ropy naftowej,\n\nobniżka podatków dla osób o niskich i średnich dochodach,\n\nwstrzymanie nowych i kosztownych inwestycji publicznych,\n\nzmniejszenie dysproporcji w kraju,\n\nwskazanie bezpieczeństwa i zarządzania kryzysowego jako priorytetu. Koalicja Partii Pracy i Centrum przedstawi projekt ustawy budżetowej 6 października 2022 roku. Uzyskanie większości głosów będzie wymagało wypracowania poparcia od innych ugrupowań. Rząd zapowiedział, że podobnie jak przed rokiem, głównym partnerem mają być deputowani Socjalistycznej Lewicy. Trygve Slagsvold Vedum przedstawił, na jakich pięciu filarach mają opierać się finanse Norwegii w 2023 roku:\n\nTłem uchwalania nowego budżetu ma być odniesienie do kryzysu energetycznego i wojny w Ukrainie.CC0\n\nMinister finansów wyjaśnił, że walka z dysproporcjami ma dotyczyć zarówno wyrównywania szans w społeczeństwie, jak i pomiędzy regionami kraju. Dodał też, że walka z obecnym kryzysem różni się od działań, które podejmowano w dobie poprzednich, trudniejszych lat – w 2008, 2014 i 2020 roku. – Wtedy wydawaliśmy więcej pieniędzy [z Funduszu Naftowego – red.]. Teraz będzie odwrotnie – mówi na łamach NRK Trygve Slagsvold Vedum. Lider Centrum dodał też, że na niższe podatki mogą liczyć mieszkańcy Norwegii, których dochody nie przekroczą 750 tys. NOK w skali roku. Możliwe, że osoby zarabiające powyżej tej kwoty zapłacą w przyszłości wyższą daninę na rzecz państwa.\n\nJak wyjaśnił Trygve Slagsvold Vedum, wszystkie działania rządu mają służyć walce z kryzysem wywołanym wojną w Ukrainie oraz kryzysem energetycznym. Jak wynika z szacunków Ministerstwa Energii i Ropy Naftowej oraz Urzędu ds. Energii i Zasobów Wodnych, rachunki gospodarstw domowych wzrosły w pierwszej połowie roku o średnio 3,9 tys. NOK. Kwoty rządowych dopłat wynosiły około 10 tys. NOK na rodzinę. Tegoroczny koszt programu wsparcia oszacowano na ponad 40 mld NOK.\n\n\n\nŹródła: NRK, NVE, Ministerstwo Energii i Ropy Naftowej, MojaNorwegia.pl",
    "Bilet kult - Norwegia": "1 dzień temu Redakcja Moja Norwegia.pl Redakcja MN Miały być bardziej „eko”, wywołały burzę. Klienci narzekają na nowe nakrętki Coca-Coli\n\nW tym temacie znajdują się komentarze do artykułu Miały być bardziej „eko”, wywołały burzę. Klienci narzekają na nowe nakrętki Coca-Coli",
    "Problem za granicą już jest. W Polsce będzie niedługo. Warto mieć kartę": "Problem za granicą już jest. W Polsce będzie niedługo. Warto mieć kartę Norwegia to wyjątkowy kraj. Zamieszkiwane przez ponad 5 mln osób państwo pod względem elektryfikacji wyprzedziło resztę Europy o długie lata. Widać to już na lotnisku, którego parking jest wręcz usiany ładowarkami. Jeszcze lepiej dostrzec można to na ulicach. Norwegowie znaleźli receptę na skuteczne przestawienie motoryzacji na elektryczne tory. Czeka to również i nas. W Norwegii prąd jest pozyskiwany ze źródeł odnawialnych – głównie za sprawą elektrowni wodnych (Tomasz Budzik)\n\nW 2035 r. czeka nas zakaz sprzedaży nowych samochodów spalinowych. Taką decyzję podjął Parlament Europejski. Teraz rządy państw wspólnoty będą musiały dołożyć starań, by było to możliwe. Do tego przede wszystkim potrzebna jest infrastruktura ładowania, a tej – póki co – mamy jak na lekarstwo. Zupełnie inaczej jest w Norwegii i od mieszkańców tego kraju możemy się wiele nauczyć. Czego przede wszystkim? Że od prężenia muskułów i gestów na pokaz ważniejsze jest racjonalne podejście.\n\nW czerwcu 2022 r. aż 80 proc. zarejestrowanych w Norwegii nowych samochodów stanowiły auta w pełni elektryczne. Pozostałe 10 proc. były to hybrydy plug-in. W pierwszej dziesiątce najbardziej popularnych w Norwegii modeli nie ma ani jednego auta spalinowego. To sprawia, że producenci samochodów zupełnie inaczej komponują sprzedawaną w tym kraju gamę. Dla przykładu Volkswagen nie oferuje w Norwegii Passata i Arteona, a Taigo w ogóle nie trafił tu do sprzedaży. Jak to możliwe?\n\nW takiej scenerii łatwo zrozumieć troskę o środowisko (Tomasz Budzik)\n\nPoczątki działań rządu Norwegii w dziedzinie elektryfikacji sięgają lat 90. To czasy, gdy większość rządów o takich sprawach w ogóle nie myślała. Skandynawowie już wtedy wprowadzili jednak zachęty dla osób, które zdecydują się na auto o napędzę elektrycznym. Na przestrzeli lat działania rządów ulegały zmianom. Ulgi podatkowe dla kupujących bezemisyjne pojazdy okresowo były wspierane przez dodatkowe korzyści. Jakie? Możliwość darmowego korzystania z promów (2009–2017) czy płatnych dróg (1997–2017), darmowe parkowanie w miastach (1999–2017) lub wyłączenie podatku VAT od leasingu (od 2015 r.). Nigdy jednak nie zdecydowano się na dopłaty do zakupu takich aut. Efekt jest imponujący. Na ulicach Oslo widok elektrycznych i hybrydowych samochodów jest przynajmniej tak oczywisty, jak aut spalinowych. Gdzie wszyscy ci ludzie ładują swoje samochody? Nie mają z tym najmniejszego problemu.\n\nPrzy głównych drogach kraju, które stanowią ich komunikacyjne arterie, bardzo łatwo znaleźć punkty szybkiego ładowania aut. W jednym z takich miejsc obserwowałem zachowania Norwegów. Choć spośród 12 punktów ładowania dwa były wyłączone z użycia, przez większość czasu nie było kolejki lub była ona bardzo krótka. Kierowcy ładowali samochody w punktach o maksymalnej mocy 350 kW. Zwykle całość zajmowała kilkanaście minut. Samochody nie podjeżdżały dopiero \"na rezerwie\", ale wcześniej, i zwykle nie były ładowane do końca. Nic dziwnego, po przekroczeniu 80 proc. pojemności akumulatora tempo ładowania wyraźnie spada. Lepiej odpuścić i po pokonaniu 100–150 km kolejny raz zjechać na kwadrans.\n\nW Norwegii przejechanie 650 km na prądzie kosztuje ok. 83 zł. Za paliwo do auta spalinowego trzeba byłoby zapłacić równowartość 468 zł (Tomasz Budzik)\n\nPunkty szybkiego ładowania to jednak tylko wycinek potrzebnej infrastruktury. Norwegia pokazuje również, jak ważny jest rozwój punktów o niższej mocy. Na parkingu pod Preikestolen wydzielono osobną przestrzeń dla samochodów elektrycznych. 20 aut może tam ładować się z mocą 11 kW. Mało? Niekoniecznie. Wejście na słynną norweską skałę i powrót do samochodu zajmują tyle, że taka moc zupełnie wystarcza. Podobnie jest pod hotelami, domami i blokami mieszkalnymi. Na lotnisku w Oslo do dyspozycji kierowców oddano niemal 750 punktów ładowania. W zabytkowej twierdzy Akerhaus część katakumbów zamieniono na parking dla samochodów elektrycznych. Każde z 86 miejsc ma oczywiście dostęp do ładowarki. Niska moc nie jest tu przeszkodą dla użytkowników aut. Jednocześnie sprawia to, że o wiele łatwiejsze jest zapewnienie odpowiednich do stworzenia punktów ładowania parametrów sieci.\n\nW Norwegii łatwo zrozumieć, dlaczego mieszkańcom tego państwa tak zależy na rozwoju elektromobilności. Surowe i pierwotne piękno fiordów po prostu zapiera dech. Natura tego kraju imponuje jednak nie tylko tam. Wystarczy godzinna podróż z Oslo, by poczuć się jak w środku parku narodowego. Krystalicznie czyste i liczne jeziora otoczone są niekończącymi się lasami, spomiędzy których błyskają skały. Przywiązanie Norwegów do przyrody widać nawet w ich budownictwie. Pokryte trawami i mchami dachy wiejskich domków sprawiają wrażenie, jakby ich mieszkańcy chcieli w jak najmniejszym stopniu zmienić to, co zastali. Wtopić się w naturę tak bardzo, jak to możliwe. Popularność samochodów elektrycznych – choć wspierana ulgami podatkowymi – wpisuje się w ten trend.\n\nNie wszystkie ładowarki muszą być szybkie. Czasem ważniejsze jest to, by było ich dużo (Tomasz Budzik)\n\nBy samochody elektryczne stały się bardziej popularne, ich użytkowanie musi być w jak największym stopniu zbliżone do tego, jak używamy aut spalinowych. Podstawą jest tu zasięg i szybkość oraz wygoda ładowania. Na tym polu swoje do zrobienia mają producenci aut oraz podmioty zajmujące się rozwojem infrastruktury ładowania. Jeśli chodzi o tych pierwszych, podstawą jest ciągły rozwój technologii. Z każdą kolejną generacją aut elektrycznych poprawie ulegają ich parametry. Dużym przełomem może być wprowadzenie do produkcji aut z bateriami o elektrolicie w postaci ciała stałego. Volkswagen przewiduje, że będzie miał gotowy taki akumulator w 2025 r. Póki co sporo można też osiągnąć oprogramowaniem.\n\nZobacz również: Opony całoroczne czy sezonowe - które wybrać?\n\nPodczas testów w Norwegii do dyspozycji mieliśmy Volkswagena ID.5 oraz Škodę Enyaq. Obydwa samochody wyposażono w automatyczny system sterowania poziomem odzyskiwania energii kinetycznej. W takim trybie komputer pokładowy decyduje o tym, jak intensywny jest proces wytwarzania prądu, na podstawie pochodzących z czujników informacji o dozwolonej w danym miejscu prędkości oraz odległości od poprzedzającego pojazdu.\n\nElektryczne auto potrafi pokonać taką drogę zaskakująco oszczędnie (Tomasz Budzik)\n\nW praktyce podczas zjazdu ze wzniesienia z puszczonym pedałem przyspieszenia auto przed wjazdem w obszar zabudowany samo zwiększa siłę \"hamowania silnikiem\". W efekcie wytwarza więcej prądu i zwalnia do przepisowej prędkości bez ingerencji kierowcy. Efekt? Podczas pokonywania typowo górskiej trasy Volkswagen ID.5 potrzebował średnio 18,5 kWh/100 km. Na łagodniejszej trasie do Oslo, prowadzącej często delikatnie w dół Škoda Enyaq potrzebowała niespełna 14 kWh/100 km.\n\nWiele można też zrobić pod względem wygody ładowania. Dziś problem – szczególnie na dłuższej trasie – pojawia się, gdy chcielibyśmy korzystać z ładowarek różnych dostawców energii. Trudno wyobrazić sobie, by osoba wybierająca się elektrycznym samochodem w podróż po Europie, zakładała konta u różnych operatorów. Tych jest w Europie ponad 600, więc zarejestrowanie się u nich wszystkich jest niemożliwe. W Polsce liczba operatorów zapewne też wzrośnie, więc osoba, która chce dużo podróżować elektrycznym autem, będzie miała problem – mimo obecności stacji. W volkswagenie rozwiązaniem tej trudności jest karta roamingowa We Charge. Pozwala ona na używanie ładowarek wielu dostawców beż żadnych dodatkowych formalności. Aktualnie system ten umożliwia skorzystanie z około 340 tys. punktów ładowania w Europie. Takie karty oferuje już duża część producentów elektryków.\n\nNiewielka karta może bardzo ułatwić życie (Tomasz Budzik)\n\nW przypadku elektryków Audi rozwiązanie jest jeszcze prostsze. Problem załatwiany jest na poziomie oprogramowania samochodu. Wystarczy podpiąć kabel do auta, by stacja sama rozpoznała samochód i umożliwiła ładowanie oraz opłacenie przeprowadzonej operacji. W ten sposób można skorzystać z blisko 400 tys. punktów ładowania w Europie. Dziś funkcja plug&charge dostępna jest w Audi e-tronie. Volkswagen zapowiada jednak, że w modelach tej marki to rozwiązanie ma pojawić się do końca 2022 roku. Obecnie system działa na stacjach Ionity, a niebawem ma funkcjonować również w punktach Aral, BP, Enel, EON, Iberdrola oraz Eviny. To wielkie ułatwienie dla użytkowników aut elektrycznych.\n\nZgodnie z danymi Polskiego Stowarzyszenia Paliw Alternatywnych aktualnie mamy w Polsce 2293 punkty ładowania. Jakie są potrzeby przyszłości? Takie wyliczenia w 2021 r. przeprowadziła ACEA – organizacja działających w Europie producentów samochodów. Według propozycji tej organizacji w Polsce w 2024 r. miałoby być 4035 ładowarek, a w 2029 r. już 36894. Na dziś trudno wyobrazić sobie taki wzrost. Dlatego warto podpatrywać tych, którzy w tej materii są mistrzami kontynentu.",
    "Ćwiczenia wojskowe w dużej części Norwegii. Wzmożona aktywność śmigłowców": "Biorące udział w ćwiczeniach śmigłowce Bell 412 mogą czasami latać stosunkowo nisko. flickr.com/ fot. Rob Schleiffert/ https://creativecommons.org/licenses/by-nc-nd/2.0/\n\nW tym tygodniu w okręgach Viken, Vestfold og Telemark, Innlandet i Oslo będzie zauważalna zwiększona aktywność wojskowych helikopterów, również wieczorem i nocą. Biorące udział w ćwiczeniach śmigłowce Bell 412 mogą czasami latać stosunkowo nisko, ostrzegają Norweskie Siły Zbrojne (Forsvaret).\n\nPonadto nad fiordem Oslo zostaną użyte flary z helikopterów. Piloci śmigłowców ćwiczą wspólnie z siłami naziemnymi. W dużej części kraju realizowane są ponadto regularne loty szkoleniowe m.in. samolotami transportowymi i bojowymi.\n\n– Przed nami pracowita jesień, obfitująca w treningi i próby. Aby norweskie siły zbrojne mogły bronić naszego kraju, nasze oddziały muszą regularnie ćwiczyć i odbywać szkolenia – mówi Stian Roen, rzecznik norweskich sił powietrznych.\n\n\n\nŹródło: Forsvaret",
    "Estończycy, którzy walczyli w Norwegii podczas II wojny światowej": "„Historia jest bardziej interesująca niż polityka” – miał powiedzieć Lennart Meri, prezydent Estonii w latach 1992-2001. Historia z pewnością czasem jest też bardziej zaskakująca niż polityka.\n\nArtykuł pierwotnie ukazał się w anglojęzycznym portalu estońskiego nadawcy publicznego ERR pod tytułem „The Estonians who fought for Norway in World War Two”.\n\nZaskakujący może być fakt, że pierwsza śmierć estońskiego żołnierza podczas II wojny światowej nastąpiła nie w czasie sowieckiej inwazji na kraj w 1940 roku, ani też w czasie sowieckiego ataku na Finlandię, ani fińskiej kontrofensywy, ale dopiero w czasie operacji nazistowskich Niemiec o kryptonimie Barbarossa w lipcu 1941 roku.\n\nNatomiast pierwszy Estończyk, który stracił życie w walce w czasie II wojny światowej, poległ w surowych górach pod Narwikiem, na dalekiej północy Norwegii, 20 maja 1940 roku. Arnold Soinla, 26-letni sprzedawca i rolnik z gminy Kolga zginał w incydencie, który dziś nazwalibyśmy „bratobójczym ogniem” na zboczu góry Lillebalak, położonej na 68 stopniu szerokości geograficznej północnej.\n\nSoinla był jednym z 12 estońskich ochotników, których średni wiek wynosił 23 lata, którzy walczyli za Norwegię, u boku francuskich i brytyjskich sojuszników, przeciwko siłom nazistowskich Niemiec.\n\nChociaż epizod ten był już opisywany w kilku artykułach na łamach estońskich gazet, a także w artykule naukowym norweskiego historyka Tora Hansetha, przez dziesięciolecia pozostawał mało znany, nawet w Estonii i Norwegii.\n\nAby opowiedzieć całą historię, Estońskie Towarzystwo Dziedzictwa zorganizowało w 2018 roku konferencję. Konferencja odbyła się w Narwiku – w linii prostej właściwie bliżej do Tallinna niż do Oslo.\n\nW późniejszej wydanej książce „Under the North Star: Estonian Volunteers in the Battle of Narvik” („Pod Gwiazdą Północy: Estońscy ochotnicy w bitwie o Narwik”) odnotowano, że śnieg padał nawet na początku czerwca – a więc kilka tygodni później niż czas, w którym toczono walki o Narwik – podczas spotkania zainteresowanych uczestników, którzy następnie przeszli drogą, którą estońscy ochotnicy pokonali od kwietnia do maja 1940 roku.\n\nPeep Pillak, członek Towarzystwa Dziedzictwa i jeden z organizatorów konferencji, pomógł niedawno ERR News wyjaśnić, dlaczego historia „Norrapoisid” – „norweskich chłopców” – nie stała się jeszcze tak znana, jak „Soomepoisid” – „fińskich chłopców” – estońskich ochotników służących w wojnie zimowej (fin. „Talvisota”), z których szeregów wywodzili się „norwescy chłopcy”.\n\nPillak wskazał, że jednym z głównych czynników był brak dokumentacji, która została zniszczona przez niemieckich okupantów.\n\nDokumentacja, która została zachowana, przez dziesięciolecia była przechowywana przez rodziny uczestników walk.\n\nJeszcze kilka lat temu krewni Arnolda Soinli, estońskiego ochotnika, który poległ w walce o Norwegię, przekazali jego listy do Estońskiego Muzeum Wojny w Viimsi koło Tallinna. Do zbiorów tego muzeum trafił również pamiętnik innego uczestnika walk – Gustava Adolfa Lepika.\n\nByło to zwieńczeniem wieloletniej pracy Pillaka, który przeszukiwał zarówno archiwa państwowe w Finlandii, jak i Estońskie Archiwum Narodowe, czyli przede wszystkim akta KGB pozostałe po sowieckiej okupacji, co pozwoliło, by wreszcie przybliżyć tę historię Estończykom i Norwegom.\n\nBitwa o Narwik\n\nW Wielkiej Brytanii Narwik bywa używany jako synonim rezygnacji Neville’a Chamberlaina z funkcji premiera, która miała miejsce w tym samym miesiącu – w maju 1940 roku.[1]\n\nAliancka interwencja w Narwiku, która była odpowiedzią na operację nazistowskich Niemiec o kryptonimie Weserübung, czyli inwazję na Danię i Norwegię, stanowiła koniec tak zwanej „fałszywej wojny”, która rozpoczęła się wraz z wypowiedzeniem Niemcom wojny przez Francję i Wielką Brytanię we wrześniu poprzedniego roku.\n\nSłusznie, biorąc pod uwagę niemiecką inwazję na Polskę, która pociągnęła za sobą wspomnianą wyżej deklarację państw sojuszniczych, w walkach o Narwik na morzu brały udział polskie niszczyciele, a na lądzie ważną rolę odegrała polska Brygada Strzelców Podhalańskich.\n\nTo, że nazistowskie Niemcy pragnęły zdobyć Narwik związane było z kluczowym położeniem strategicznym Norwegii i dostępem do Atlantyku oraz z bogactwami kraju – fiordami, wyspami i innymi wcięciami morza w ląd (Norwegia ma drugą najdłuższą linię brzegową na świecie), rybołówstwem i elektrowniami wodnymi, a przede wszystkim z rudami żelaza wydobywanymi, co prawda nie w samej Norwegii, ale w sąsiedniej i ściśle neutralnej Szwecji.\n\nRuda żelaza miała kluczowe znaczenie dla niemieckiej produkcji wojennej i była na ogół przewożona koleją ze Szwecji do Narwiku – położonego niemal na szerokości geograficznej 70°N, ale mimo to niezamarzającego – skąd wysyłano ją za granicę.\n\nSeria potyczek morskich trwająca od 8 do 13 kwietnia 1940 roku doprowadziła do zatopienia statków wszystkich stron, począwszy od dwóch norweskich okrętów obrony wybrzeża – Eidsvold i Norge (których dowódcy po prostu odmówili przekazania kontroli atakującym Niemcom), co kosztowało życie setek marynarzy.\n\nW następnym miesiącu Norwegowie, na swojej ojczystej ziemi, kontynuowali udaną kampanię górską, niedługo później dołączyły do nich wojska brytyjskie i francuskie, które dokonały desantu. Francuzi z jednej strony, a Niemcy z drugiej, jako narody alpejskie, mieli własne oddziały górskie, choć nawet one czasami zmagały się z zimnem oraz śnieżnymi i trudnymi warunkami.\n\nStraty niemieckiej floty były wysokie, a ich oddziały górskie, choć doświadczane w boju, nie były tak dobrze przygotowane na mrozy jak Norwegowie – i to samo z pewnością można powiedzieć również o oddziałach brytyjskich i francuskich, liczących kilka batalionów.\n\nNiemniej jednak, jak to często bywa w czasie wojny, kampania w Narwiku, choć przyniosła militarny i taktyczny sukces dla aliantów – którzy przewyższali liczebnie Niemców – okazała się nieskuteczna politycznie, co doprowadziło w następnym miesiącu do ewakuacji, która zwiastowała słynniejszą ewakuację Dunkierki, która miała miejsce kilka tygodni później.\n\nDługa droga na północ\n\nWróćmy jednak do Estończyków. Jak wspomniano, w Narwiku było ich 12. Ochotnicy dołączyli do sił norweskich, gdzie w rzeczywistości stanowili drugi co do wielkości kontyngent po Belgach i służyli w wielonarodowym batalionie Alta, nazwanym tak od pobliskiej wioski.\n\nNorwegia – sama niezależna dopiero od 1905 roku – uznała niepodległość Estonii, podobnie jak większość narodów europejskich i gościła estońskich konsulów w różnych miejscach, natomiast dyplomaci norwescy urzędowali w Estonii w Tallinie i Parnawie. W Estonii, w okresie międzywojennym, Norwegia pozostawała popularnym krajem nordyckim, który istniał w zbiorowej świadomości, między innymi dzięki swoim pisarzom i kompozytorom.\n\nStosunek Norwegii do Estonii przed wojną był ostrożny. Kraj dzielił granicę na dalekiej północy ze Związkiem Radzieckim (w okresie międzywojennym Związek Radziecki i Norwegia nie miały wspólnej granicy lądowej – na północy oba państwa dzieliła prowincja Petsamo należąca do Finlandii od 1920 do 1944 roku – przy. Przegląd Bałtycki) – tak jak ma to dziś miejsce z Federacją Rosyjską – i nie chciał drażnić sąsiada, który w okresie masowej industrializacji i kolektywizacji w latach 30. XX wieku stawał się siłą, z którą należało się liczyć.\n\nJednocześnie lewica norweska miała szczególnie silną pozycję w krajowej polityce i miała pewne związki z Sowietami. Minister spraw zagranicznych Havldan Koht, po tym jak złożył wizytę w Estonii i Finlandii, która nie spodobała się sowietom, musiał złożyć wizytę w Sztokholmie, by obłaskawić radziecką poseł, nie kogo innego, jak słynną rewolucjonistkę Aleksandrę Kołłontaj.[2]\n\nBliższe stosunki, ze względów kulturowych, językowych i geograficznych, łączyły Estonię i Finlandię. To właśnie Finlandia była pierwszym przystankiem na wojennej ścieżce ochotników z Alty. Wyruszyli oni ze swojego kraju na północ wraz z kilkudziesięcioma rodakami po wybuchu wojny zimowej.\n\nInwazja Związku Radzieckiego na Finlandię rozpoczęła się w listopadzie 1939 roku, w samym środku „fałszywej wojny”. Finlandia odmówiła zawarcia jakichkolwiek porozumień o „wzajemnej pomocy” ze wschodnim sąsiadem, który chciał zdobyć Przesmyk Karelski i inne fragmenty suwerennego terytorium Finlandii.\n\nSytuacja aż nazbyt znana w dzisiejszym świecie, ten atak spotkał się z niemal powszechnym globalnym oburzeniem, nawet w Europie już rozdartej konfliktami, a Związek Radziecki został wyrzucony z Ligi Narodów, pozbawionego sprawczości poprzednika ONZ.\n\nByć może pamiętając o fińskich ochotnikach, którzy służyli w wojnie o niepodległość Estonii (est. „Vabadussõda”) w latach 1918-1920 i nie mając już możliwości obrony swojego kraju, ponad stu estońskich ochotników wyruszyło na północ, aby dołączyć do 12 000 zagranicznych ochotników – wśród nich był brytyjski aktor Christopher Lee – którzy przybyli z pomocą Finlandii.\n\nEstońscy „Soomepoisid” przedostali się (w grudniu 1939 roku i na początku 1940 roku – przyp. Przegląd Bałtycki) przez zamarzniętą Zatokę Fińską – jak przystoi ludziom Północy, na sankach kicksled lub na nartach – do Finlandii. Wyjątkiem był jeden ochotnik, Artur Veebel, który przybył ze Sztokholmu.\n\nPięćdziesięciu siedmiu ochotników przydzielono do fińskiego odpowiednika batalionu Alta, do oddziału Sisu (dużo liczniejsza gruba „Soomepoisid” walczyła w czasie wojny kontynuacyjnej w latach 1941-1944, bo liczyła około 3500 osób – przyp. Przegląd Bałtycki). Nazwa jednostki przemawiała szczególnie do Estończyków, ponieważ jedno ze znaczeń słowa „sisu” – w języku estońskim podobnie jak w języku fińskim – to wytrwałość, hart ducha, samodyscyplina. Jednak „Soomepoisid”, ku ich rozczarowaniu, nie zdążyli wziąć udziału w walkach na froncie, gdyż w połowie marca 1940 roku ogłoszono zawieszenie broni kończące wojnę zimową.\n\nJednak zamiast po prostu wrócić, wraz z początkiem bitew o Narwik pod koniec kwietnia, 12 z 57 estońskich ochotników postanowiło udać się dalej na północ, tym razem, aby pomóc Norwegom.\n\n„Udać się” w tym przypadku, to jednak w tym przypadku to eufemizmem. Podróż z Lapua (gdzie znajdował się obóz szkoleniowy oddziału międzynarodowego Sisu – przyp. Przegląd Bałtycki) na zachodzie Finlandii do Alty w Norwegii to około 1700 km. Ten ogromny dystans ochotnicy pokonali w nieco ponad tydzień.\n\nPodróż zaczęła się od przejazdu pociągiem do północnego nadmorskiego miasta Oulu, skąd była kontynuowana – przez większą część drogi, szczególnie na słabo zaludnionych obszarach Laponii – pieszo, na nartach lub nawet w zaprzęgach ciągniętych przez renifery.\n\nEstończycy zostali bardzo dobrze przyjęci przez lokalną ludność na trasie swojej podróży, często gościli w gospodarstwach lub pensjonatach. Młodzi mężczyźni, w stresującej sytuacji i w nieznanym otoczeniu, nawiązali w drodze co najmniej jedną lub dwie romantyczne relacje z miejscowymi kobietami.\n\nPodobne doraźne sposoby dotarcia do strefy walk stosowano również po stronie niemieckiej – przez neutralną Szwecję podróżowało blisko 300 specjalistów, podając się za pracowników służby zdrowia.\n\nCena walk o Narwik\n\nPodczas gdy działania morskie w ramach bitwy o Narwik zostały w większości zakończone przed przybyciem Estończyków. Dotarli oni do kwatery głównej Alta 12 maja, a już tydzień później brali udział w walkach górskich w bitwie pod Lillebalak. Górę o wysokości 520 metrów, położoną na skraju płaskowyżu zajmowanego przez Niemców, mieli zająć Norwegowie z zagranicznymi sojusznikami-ochotnikami i przy wsparciu francuskiej artylerii.\n\n20 maja nad ranem rozpoczął się szturm, który doprowadził do zajęcia przez atakujących północnego zbocza góry. Niestety w czasie działań doszło do „bratobójczego ognia” ze strony francuskich strzelców, który odebrał życie 26-letniemu Arnoldowi Soinli, pierwszemu Estończykowi, który zginął w walce podczas drugiej wojny światowej.\n\nSoinla doznał poważnych obrażeń głowy, został zniesiony ze zbocza góry, ale było już za późno, by uratować mu życie – według wzmianek zmarł następnego dnia, 21 maja 1940 roku (czasami podawana jest też data 20 maja).\n\nAtak, za który Soinla oddał życie, nie był jednak daremny – akcja poprzedziła zwycięstwo aliantów w górach północnej Norwegii. Chociaż wkrótce siły brytyjskie i francuskie musiały wycofać się z Narwiku ze względu na sytuację militarną bliżej swoich granic (a strategiczne zwycięstwo odniosły Niemcy – przyp. Przegląd Bałtycki), bitwa stanowiła pierwszą poważną klęskę wojskową Hitlera w czasie wojny i udowodniła, że jego armia nie jest niezwyciężona, wbrew twierdzeniom nazistowskiej propagandy.\n\nW walkach o Narwik zginęło łącznie, po obu stronach, około 8500 żołnierzy, z czego ponad dwie trzecie służyło na 64 okrętach zatopionych podczas 62-dniowej kampanii.\n\nPozostali przy życiu Estończycy udali się samochodem z Narwiku do Finlandii, docierając do granicy 10 czerwca. Zaraz po przyjeździe udali się prosto do sauny[3].\n\nZarówno Estonia, jak i Norwegia znajdowały się teraz pod okupacją – ta ostatnia przez nazistowskie Niemcy, których siły miały również zająć Estonię i okupować od lata 1941 roku do jesieni 1944 roku.\n\nObawiając się kolejnego ataku aliantów, naziści podnieśli liczebność swoich sił okupacyjnych w Norwegii do setek tysięcy żołnierzy, utworzyli obozy pracy przymusowej, a nawet próbowali rozpocząć program broni atomowej.\n\nO ile jednak koniec II wojny światowej przyniósł wyzwolenie Norwegii, o tyle dla Estonii był to dopiero początek, gdyż kraj znalazł się pod sowieckim jarzmem na następne pół wieku.\n\nNorwegia odwołała wszystkich swoich dyplomatów ze wszystkich trzech krajów bałtyckich w sierpniu 1940 roku, ale stosunki między krajami były utrzymywane na ile pozwalała nowa rzeczywistość. Tutaj warto wspomnieć, że w 1953 roku w Oslo utworzono estoński rząd na uchodźstwie (Norwegia, w przeciwieństwie do Szwecji, którą zamieszkiwała liczna grupa estońskich uchodźców, pozwalała na tego rodzaju działalność polityczną – przyp. Przegląd Bałtycki).\n\nZe względów politycznych, 12 estońskich ochotników nie zostało odznaczonych przez Norwegię, w przeciwieństwie do niektórych innych zagranicznych ochotników pochodzących z innych państw. Losy wojny sprawiły, że Finlandia – a wraz z nią estońscy ochotnicy walczący w wojnie kontynuacyjnej (fin. „Jatkosota”) przeciwko Związkowi Radzieckiemu – sprzymierzona była z nazistowskimi Niemcami, okupantami Norwegii, co stanowiło kolejną przyczynę braku odznaczeń przez rząd norweski.\n\nDalsze losy „norweskich chłopców”\n\nDalsze losy 11 ocalałych estońskich ochotników walczących w Norwegii, bardzo się różniły.\n\nSzeregowy Eduard Kalda pozostał w Finlandii i został odznaczony przez fińskiego wodza marszałka Carla Gustafa Mannerheima medalem pamiątkowym za udział w wojnie zimowej. Kalda zaginął podczas jazdy na nartach z powrotem do Norwegii, gdzie miał odwiedzić kochankę, w grudniu 1940 roku, w wieku 22 lat.\n\nSierżant sztabowy Leonhard Kenk wrócił na krótko do Estonii, a następnie ponownie udał się do Finlandii, by walczyć w wojnie kontynuacyjnej. Później wyemigrował do Kanady, gdzie zmarł w 1999 roku, zaledwie tydzień po swoich 90. urodzinach.\n\nSzeregowy Helmut Valentin Kohal wrócił na krótko do Estonii, a następnie do Finlandii, by walczyć w wojnie kontynuacyjnej. Po wojnie większość życia spędził w Finlandii i zmarł tam w 1978 roku w wieku 63 lat.\n\nSzeregowy Arseni Kristal miał zaledwie 18 lat, gdy przeprawiał się przez Zatokę Fińską, zmierzając do Lapua. Po walkach w Narwiku wrócił do Estonii. W 1947 roku, na podstawie sfabrykowanych zarzutów, został deportowany na Syberię. Wrócił do kraju w 1955 roku. Zmarł w 1974 roku w wieku 53 lat. Został pochowany na cmentarzu Liiva w Tallinnie.\n\nKapral Gustav Adolf Lepik po kilkumiesięcznym pobycie w Finlandii udał się do ojczyzny, znajdującej się obecnie pod okupacją sowiecką. W dniu przyjazdu, 3 lutego 1941 roku, został zastrzelony przez sowiecką straż graniczną. Miał 27 lat.\n\nSzeregowy Artur Mäehands brał udział w działaniach zwiadowczych i antysowieckim ruchu oporu w Estonii. Następnie wyemigrował do Kanady, gdzie pracował jako elektryk. Zmarł 10 października 2003 roku, w wieku 87 lat, w Thunder Bay w Ontario.\n\nKapral Helmut Pedanik dołączył do antysowieckiego ruchu oporu w 1941 roku, po powrocie do Estonii przez Finlandię. Został schwytany w listopadzie 1944 roku wraz z innym członkiem ruchu, Tarmo Meritsu, podczas obławy NKWD w gminie Rimmu. Został skazany na śmierć i stracony w Leningradzie, 11 maja 1945 roku, w wieku 28 lat.\n\nSierżant Artur Rägastik przed wojną był znanym biegaczem długodystansowym. W czerwcu 1941 roku dołączył do utworzonej w Finlandii grupy zwiadowczej Erna, która prowadziła działania w Estonii. Po powrocie do Finlandii walczył na froncie na linii rzeki Syväri (obecnie Svir, łącząca jeziora Onega i Ładoga – przyp. Przegląd Bałtycki). Brał udział w zrzucie spadochronowym w pobliżu Archangielska w rosyjskiej Arktyce, zginął w walce w rejonie konoskim w październiku 1942 r. w wieku 29 lat.\n\nSzeregowy Elmar Gustav Suits był kolejnym Estończykiem odznaczonym przez marszałka Mannerheima medalem za wojnę zimową po powrocie do Finlandii w sierpniu. Został on wysłany do Estonii po śmierci Gustava Adolfa Lepika. Został schwytany przez pograniczników próbujących wrócić do Estonii i skazany na 10 lat w gułagu. Zmarł w maju 1943 roku w obozie w Lesnoj w obwodzie kirowskim. Miał 29 lat.\n\nSzeregowy Meinhard Adolf Valdson wrócił do Estonii, następnie udał się do Finlandii, tym razem z żoną Aine Mirandą. Najprawdopodobniej otrzymał rozkaz opuszczenia Finlandii przez władze niemieckie w czasie, gdy oba kraje znalazły się po tej samej stronie z powodu wspólnego wroga, Związku Radzieckiego. Po powrocie do Estonii Valdson służył w armii niemieckiej i zginął na froncie wschodnim w kwietniu 1943 roku, w wieku 23 lat.\n\nSierżant Artur Veebel był jedynym „Norrapoiss”, który przybył ze Sztokholmu, a nie z Estonii. Został również odznaczony medalem pamiątkowym za wojnę zimową i brał udział w tym samym zrzucie spadochronowym co Artur Rägastik. Poległ na polu walki we wrześniu 1942 roku, w wieku 28 lat.\n\nZa wolność naszą i waszą\n\nCo skłoniło „Norrapoisid” do wybrania walki na terytorium obcego kraju? Oczywiście tylko każdy z uczestników walk znałby prawdziwą odpowiedź na to pytanie, ale pewne wskazówki zawiera list Arnolda Soinli do rodziny, który wysłał z Finlandii.\n\nNapisał on: „Musisz wiedzieć, że poświęciłem się sprawiedliwości. Jeśli pociągnie to konsekwencje, musisz wiedzieć – zrobiłem to w uczciwej i słusznej sprawie i nigdy nie powinieneś się mnie wstydzić. Każdy poważny człowiek broniłby swojej ojczyzny, a nasza ojczyzna jest ziemią, dosłownie, na której teraz jestem”.\n\nW 1940 roku małe, północne narody Estonii, Finlandii i Norwegii stanęły w obliczu tego samego zagrożenia egzystencjalnego ze strony nie jednego, ale dwóch totalitarnych reżimów. Walka o którąkolwiek z nich wydawała się właściwa dla każdej osoby miłującej wolność. Co jest ważne również dziś – obrona mniejszych krajów przed wielkim totalitarnym reżimem w Europie pozostaje aktualna.\n\nArnold Soinla został pochowany na cmentarzu Lenvik w Evenes, po drugiej stronie – względem Narwiku – fiordu Ofotfjord. Metalowa tabliczka w miejscu ostatniego spoczynku, zamontowana pod koniec lat 70., zawiera podziękowanie za jego służbę dla Norwegii.\n\nCytując jeszcze raz słowa Lennarta Meriego: „Pogląd, że czasy Stalinów i Hitlerów minęły, jest niebezpieczny”. Życie Soinli, jak i pozostałych „Norrapoisid”, zbiegło się w czasie z życiem obu dyktatorów i nie byli oni w stanie uniknąć chaosu ich czasów. W obecnej sytuacji na świecie, lepiej możemy zrozumieć, co motywowało 12 ochotników.\n\nSpecjalne podziękowania za pomoc w opracowaniu tego dzieła przekazuję Peepowi Pillakowi i Estońskiemu Towarzystwu Dziedzictwa, Ambasadzie Norwegii w Tallinnie, Ambasador Norwegii w Estonii J.E. Else Berit Eikeland oraz Estońskiemu Muzeum Wojny.\n\nStrona na Facebooku dedykowana „fińskim chłopcom” znajduje się pod adresem facebook.com/soomepoisid (prowadzona jest po estońsku).\n\nArtykuł pierwotnie ukazał się w anglojęzycznym portalu estońskiego nadawcy publicznego ERR pod tytułem „The Estonians who fought for Norway in World War Two”. Przedruk za zgodą autora. Tłumaczenie z języka angielskiego Kazimierz Popławski.\n\nŚródtytuły od redakcji Przeglądu Bałtyckiego.\n\nPrzypisy:\n\n[1] Debata Izby Gmin w dniach 7-9 maja 1940 roku, po której nastąpiła rezygnacja Chamberlaina, znana jest jako „debata norweska”.\n\n[2] Gaute Lund Ronnebu, Peep Pillak, Under the North Star: Estonian Volunteers in the Battle of Narvik 1940 (2020), s. 16.\n\n[3] Jw. s. 49.",
    "Norwegia wprowadza do eksploatacji nowe pojazdy logistyczne Rheinmetall MAN": "23 sierpnia 2022 r., w obecności przedstawicieli firmy Rheinmetall MAN Military Vehicles, norweska agencja zaopatrzenia wojskowego Forsvarsmateriell formalnie przekazała Wojskom Lądowym (Hæren) Sił Zbrojnych Królestwa Norwegii – jako finalnemu odbiorcy – ponad sto nowych ciężarówek MAN HX i TGS-mil. Uroczystość odbyła się w bazie wojskowej Sessvollmoen pod Oslo.\n\nGenerał dyw. Øyvind Johan Kvalvik, zastępca dyrektora Forsvarsmateriell, symbolicznie przekazał klucze do aut zastępcy dowódcy Hæren, gen. bryg. Frode Ommundsenowi. W przemówieniu z tej okazji Michael Wittlinger, prezes zarządu Rheinmetall MAN Military Vehicles (RMMV), stwierdził „Jesteśmy dumni, że możemy dziś przekazać te najnowocześniejsze systemy ciężarówek najważniejszym osobom w norweskich siłach zbrojnych – żołnierzom! Pozostajemy pewni, że te pojazdy zadowolą norweskich żołnierzy, zapewniając im najlepszą możliwą ochronę i wsparcie”.\n\nKorzenie projektu sięgają 2008 r., kiedy komisja złożona z norweskich urzędników wojskowych sporządziła listę specyfikacji dla nowych wojskowych pojazdów logistycznych. W 2013 r. Norwegia ostatecznie wybrała ofertę RMMV. 31 marca 2014 r. Forsvarsmateriell i jej szwedzki odpowiednik, agencja zamówień Försvarets materielverk (FMV), zawarły w Sztokholmie umowę ramową z RMMV na dostawę wojskowych pojazdów logistycznych, która obowiązywać miała do 2025 r. Z nią zaś wiąże się dodatkowa umowa obejmująca długoterminowego wsparcia serwisowego producenta samochodów.\n\nPierwsze dostawy samochodów przeznaczonych dla Norwegii obejmują 109 aut różnego typu: 24 HX 8×8 z hakowym system załadowczym, 56 ciężkich ciągników siodłowych TGS 6×6 oraz 29 TGS 4×4 i 6×6. W swoim przemówieniu Michael Wittlinger zauważył, że jest to najbardziej złożony projekt realizowany przez RMMV do tej pory. Umowa ta dotyczy nie tylko Norwegii, ale także Szwecji. Ze względu na szczególne wyzwania skandynawskiego środowiska operacyjnego, specyfikacje techniczne samochodów są bardzo złożone. Co więcej, zamówienie obejmuje 38 różnych konfiguracji ciężarówek i wariantów ciągników, co czyni ten program bardzo wszechstronnym. Każdy wariant podlega niezwykle sztywnemu i ambitnemu harmonogramowi osiągania kolejnych tzw. kamieni milowych, z bardzo szczegółową dokumentacją wsparcia cyklu życia, wymaganą na każdym etapie. Wszystko to wykracza daleko poza oczekiwania innych klientów firmy.\n\nNowe pojazdy mają przede wszystkim poprawić zdolności transportowe korpusu logistycznego norweskiego wojska, jednocześnie zwiększając możliwości operacyjne jego sił zbrojnych. Ta nowa, zaawansowana technicznie rodzina pojazdów w pełni spełnia wszechstronne wymagania użytkowników wojskowych. Niektóre z tych aut mają integralnie opancerzoną kabinę, chroniącą załogę przed ostrzałem i odłamkami. Ponadto mogą być zaopatrzone w najnowocześniejsze systemy łączności i dowodzenia oraz dachowe, zdalnie sterowane stanowiska uzbrojenia.",
    "Elon Musk w Norwegii: „Cywilizacja upadnie bez ropy i gazu”": "Bilet na konferencję z udziałem m.in. Muska kosztuje 16 tys. NOK. /zdjęcie poglądowe flickr.com/NVIDIA Corporation/CC BY-NC-ND 2.0\n\nElon Musk, przedsiębiorca i filantrop, najbogatszy człowiek świata, założyciel m.in. SpaceX czy Tesli, 29 sierpnia odwiedził w Stavanger targi naftowe ONS. Podziękował Norwegii za jej wkład w zieloną transformację, jednocześnie przyznał, że należy kontynuować wydobycie ropy naftowej. Podczas wizyty na targach w 2014 Musk apelował, by… zaprzestać wydobycia czarnego złota.\n\nPodczas poniedziałkowej wizyty na targach w Stavanger założyciel Tesli przyznał, że przybył do Norwegii z wdzięczności za wsparcie Norwegów dla rozwoju sektora samochodów elektrycznych.\n\nW 2021 Norwegowie kupili 20 tys. samochodów marki Tesla.Źródło: stock.adobe.com/ fot. Grigory Bruev/ Tylko do użytku redakcyjnego\n\nTrzeba wydobywać Musk podczas briefingu prasowego przyznał, że cywilizacja w perspektywie krótkoterminowej potrzebuje ropy i gazu. - W przeciwnym razie upadnie - powiedział, cytowany przez serwis NRK. Zapytany o to, czy Norwegia powinna wydobywać więcej surowców, odparł, że należałoby to sprawdzić, choć zaznaczył, że kraj fiordów mógłby zwrócić się jeszcze bardziej ku sektorowi energetyki odnawialnej.\n\nTargi naftowe organizowane są w Stavanger co dwa lata. Wśród zaproszonych na nie gości znajdują się czołowi politycy i liderzy branży naftowej czy energetycznej. W tegorocznej edycji, która potrwa od 29 sierpnia do 1 września, udział weźmie m.in. także prezydent Ukrainy Wołodymyr Zełenski.\n\nElon Musk gościł już na targach 2014 roku. Wezwał wtedy Norwegię do zaprzestania wydobycia ropy naftowej. /zdjęcie z konferencji w 2014ONS/Anne Lise Norheim\n\ne24, NRK, ONS, MojaNorwegia",
    "Norwegowie kupią w tym roku mniej samochodów. Wszystko przez wojnę i pandemię": "W sierpniu zarejestrowano w Norwegii 12 363 auta osobowe, wynika z danych Rady Informacyjnej ds. Infrastruktury Drogowej (Opplysningsrådet for veitrafikken, OFV). To o 24,7 proc. mniej niż w analogicznym okresie 2021 roku. Spadki zaobserwowano również w poprzednich miesiącach.\n\nZdecydowana większość zakupionych w sierpniu pojazdów to samochody elektryczne. Norwescy kierowcy kupili w ciągu ostatniego miesiąca 9 243 elbile. W ciągu roku liczba chętnych na zakup elektryka zmniejszyła się o 21,7 proc. – Jeśli spojrzymy na ogólną sprzedaż samochodów do tej pory w tym roku, to widzimy spadek o 20 proc. 10-procentową utratę zainteresowania w grupie pojazdów elektrycznych tłumaczymy tym, że nieco większy odsetek kierowców wybiera elbile niż w 2021 roku – Thor Egil Braadland, przedstawiciel NAF."
}