{
    "Indie. 12-latek zgwałcony przez czterech mężczyzn. \"Jego stan jest krytyczny\"": "12-latek z Indii został pobity i zgwałcony przez czterech mężczyzn w stolicy kraju. Jak się okazało jeden z oprawców był krewnym chłopca. Dziecko trafiło do szpitala. Lekarze określają jego stan jako \"krytyczny\".\n\nDo zdarzenia doszło w dzielnicy Seelampur w stolicy Indii - Nowym Delhi. 12-letni chłopiec, którego personaliów nie ujawniono, został pobity metalowymi prętami i cegłami oraz zgwałcony przez czterech młodych mężczyzn.\n\nWedług śledczych dziecko znało swoich oprawców. Trzech z nich było jego sąsiadami, a jeden krewnym. Po ataku chłopiec trafił do szpitala. 12-latek przebywa na oddziale intensywnej terapii, a lekarze określają jego stan jako \"krytyczny\".\n\n\"W Delhi nawet chłopcy nie są bezpieczni, nie mówiąc już o dziewczynach\" - skomentowała na Twitterze aktywistka na rzecz praw kobiet Swati Maliwal. Według danych indyjskiego Ministerstwa Spraw Zagranicznych z 2020 r., do gwałtu na kobiecie w Indiach dochodzi co 15 minut. Mowa jednak jedynie o udokumentowanych przez władze przypadkach.\n\nदिल्ली में लड़की तो क्या लड़के भी सुरक्षित नहीं हैं। एक 12 साल के लड़के के साथ 4 लोगों ने बुरी तरह से रेप किया और डंडों से पीटकर अधमरी हालत में छोड़कर चले गए। हमारी टीम ने मामले में FIR दर्ज करवाई। 1 आरोपी गिरफ़्तार, 3 अब भी फ़रार, दिल्ली पुलिस को नोटिस जारी कर रही हूँ। pic.twitter.com/tXrqK7xkwm — Swati Maliwal (@SwatiJaiHind) September 25, 2022\n\nMiejscowa policja, która prowadzi śledztwo ws. ataku, poinformowała, że aresztowano dwóch mężczyzn, którzy zostali oskarżeni o pobicie i zgwałcenie dziecka. Pozostali sprawcy wciąż są poszukiwani.\n\nWIDEO: Szczecin. Cysterna wywróciła się na S3. Droga zablokowana w kierunku Kołbaskowa Twoja przeglądarka nie wspiera odtwarzacza wideo...\n\ndk/bas/ Polsatnews.pl",
    "Indie. Kierowca wygrał miliony w loterii. Teraz żałuje": "Mieszkaniec Kerali tydzień po - wydawałoby się radosnej wiadomości o zwycięstwie w loterii - nagrał wideo. Prosi w nim o to, aby przestać niepokoić go oraz jego rodzinę.\n\n- Żałuję, że wygrałem - mówi. - Może trzecia nagroda byłaby lepsza.\n\nIndie. Pieniądze na los pożyczył ze skarbonki syna\n\nW nagraniu Anoop stwierdził także, że rozważa przeprowadzkę z obecnego miejsca zamieszkania, aby uniknąć dalszego nękania i nadmiernego skupienia na nim uwagi opinii publicznej. Po tym jak wygrał, trafił na pierwsze strony gazet. Była to bowiem najwyższa dotychczasowa nagroda w loterii w stanie Kerala.\n\nReklama\n\nMężczyzna kupił los 17 września, dzień przed tym, jak miał wylecieć do Malezji do pracy. Aby dokonać zakupu, pożyczył pieniądze ze skarbonki syna.\n\nTuż po informacji o wygranej, rodzina Anoopa zyskała dużo uwagi ze strony mediów. W tamtym momencie mężczyzna był \"przeszczęśliwy\", jak przekazał w materiale wideo. - Było mnóstwo ludzi, kamery w naszym domu, byliśmy bardzo uradowani - mówił.\n\nAle wkrótce sytuacja wymknęła się spod kontroli. - Nie mogłem opuścić domu, pójść dokądkolwiek. Moje dziecko zachorowało, a ja nie mogłem zabrać go do lekarza - opowiadał.\n\n\"Na razie nie dostałem żadnych pieniędzy\"\n\nAnoop, który otrzyma około 150 milionów rupii (około dziewięć milionów złotych) po odliczeniu podatków, mówi, że ludzie przychodzą do jego domu każdego dnia.\n\n- Na razie mogę powiedzieć tylko tyle, że nie dostałem jeszcze żadnych pieniędzy. Wydaje się, że nikt nie rozumie mojego problemu, bez względu na to, ile razy to powtarzam - powiedział.\n\nAnoop przyznał, że obecnie razem z rodziną przeniósł się do krewnych, aby uniknąć wszechobecnej uwagi i niepokojenia.\n\nRząd stanowy zapowiedział zorganizowanie jednodniowego programu szkoleniowego dla Anoopa w zakresie zarządzania finansami, aby pomóc mu dobrze wykorzystać wygraną.",
    "Ekspert nie ma wątpliwości. \"Katastrofalna wiadomość dla Indii\"": "Premier Indii Narendra Modi zwrócił się w Samarkandzie bezpośrednio do Putina. – To nie czas na wojnę, rozmawiałem z tobą o tym przez telefon – mówił.\n\nOczywiście trudno przypuszczać, że rozmowa z indyjskim premierem byłaby w stanie powstrzymać wojnę, jednak głos Modiego staje się coraz bardziej słyszalny. A Indie – kraj zamieszkiwany przez ok. 1,4 mld ludzi, który w przyszłym roku według ONZ prześcignie Chiny pod względem populacji – rosną w siłę i są jedynym krajem w Azji mogącym stanowić realną przeciwwagę dla Chin.\n\nBudda podnosi rękę\n\nSzczyt w Samarkandzie pokazał, że w obliczu słabnącej Rosji Indie zamierzają jeśli nie przycisnąć Rosję mocniej, to zredefiniować warunki, na jakich będą budować z nią swoje relacje.\n\nTa wypowiedź była może nie policzkiem, ale podniesieniem ręki i wykonaniem zamachu w stronę Rosji. Modi po raz pierwszy skrytykował prowadzenie wojny przez Putina, a nie poprzestał na uznaniu sprawy za \"problem Rosji i jej interesów\". Tradycyjnie polityka Indii opierała się na wizerunku pokojowego mocarstwa. Nawet ich próba atomowa nosiła kryptonim \"Uśmiechnięty Budda\". Słynący z ostrego języka i nacjonalistycznej retoryki Modi tym razem użył języka w starym stylu premierów Nehru i Gandhi. Jednak trudno na razie przewidywać i diagnozować, jakie będą kolejne działania indyjskiego rządu – mówi w rozmowie z o2.pl prof. Aleksander Głogowski z Uniwersytetu Jagiellońskiego.\n\nW tej układance kluczową pozycję zajmują Chiny, z którymi Indie od dawna mają napięte stosunki. Tuż przed wojną w Ukrainie bliska Indiom Rosja zaczęła zacieśniać swoje stosunki z Państwem Środka. Czy była to kropla, która przelała czarę goryczy? Raczej bolesne unaocznienie Indiom, że nie można być zawsze neutralnym i w ciążącym ku nowej zimnej wojnie świecie trzeba będzie się opowiedzieć po którejś ze stron.\n\nMała zimna wojna\n\nProf. Głogowski podkreśla, że \"mała zimna wojna\" trwa na Subkontynencie Indyjskim już od 1947 roku. Uwidaczniają się w niej dwa bloku: w jednym Pakistan wspierany przez Chiny i zbliżającą się do nich Rosję, a w drugim zaczynające ciążyć ku Zachodowi Indie. USA liczyły, że po uzyskaniu niepodległości w 1947 roku Indie będą naturalnie ciążyły ku blokowi zachodniemu, mając na uwadze choćby to, że indyjskie elity kształciły się w zachodnich lub na nich wzorowanych szkołach i uczelniach. Tak się jednak nie stało i przez okres zimnej wojny Indiom (mimo głoszenia formalnego \"niezaangażowania\") bliżej było do ZSRR, którego model rozwoju gospodarczego starały się wprowadzać. Szczególnie uwidoczniło się to w okresie rządów Indiry Gandhi. Sytuacja zmieniła się w 1991 r., kiedy Indie zerwały z gospodarką socjalistyczną.\n\nIndie nie zdecydowały się jednak na mocniejsze związanie się z Zachodem. Próbowały iść swoją drogą i podtrzymywać relacje ze wszystkimi liczącymi się krajami, jednocześnie nie popadając w żadną formę zewnętrznego uzależnienia.\n\nCoś się jednak zmienia. Rosja przestaje być potrzebna Indiom, głównie ze względu na zbliżenie Pekinu i Moskwy. Druga kwestia to uniezależnienie się Indii od rosyjskiej broni. Hindusi dokonują jej zakupów w USA i we Francji. Chcą także rozwijać własny potencjał militarny w oparciu o Zachód. A Rosja traci wiarygodność jako dostawca broni, gdyż potrzebuje jej przede wszystkim do walk w Ukrainie – m.in. dlatego Indie zrezygnowały z zakupu myśliwców MiG-29. Choć w grę wchodziły i inne czynniki: niska sprawność maszyn i kłopoty z dostawami części zamiennych z Rosji.\n\n\"Nienaruszalna przyjaźń\" i lata nieufności\n\nNa silne relacje wojskowe wskazuje także analityk Polskiego Instytutu Spraw Międzynarodowych Patryk Kugiel. Związki wojskowe, historyczne i ideologiczne opisuje jako trzy filary, kluczowe do zrozumienia skomplikowanej relacji łączącej oba państwa.\n\nPierwszy filar to tematy związane z obronnością. W użyciu armii indyjskiej jest od 60 do 90 proc. uzbrojenia rosyjskiego. Rosjanie przekazywali Hindusom technologię produkcji systemów obrony przeciwlotniczej, budowy okrętów podwodnych itp. Trzy tygodnie temu Indie wcieliły do służby swój drugi lotniskowiec. Bardzo wiele komponentów to technologia rosyjska, choć podczas budowy ujawniły się problemy, związane m.in. z dostawą stali z Rosji. Tak samo rosyjską technologią są samoloty, które przez ten okręt będą przenoszone. Uzależnienie od rosyjskiego uzbrojenia było i jest duże. Zachód długo nie był skłonny zgodzić się na transfer technologii. A Rosjanie tak. To też był jeden z argumentów, dla których Indie nie chciały potępić Rosji w sprawie wojny w Ukrainie.\n\nDruga rzecz to kwestie historyczne. W okresie zimnej wojny ZSRR było najbardziej zaufanym partnerem politycznym Indii, co było szczególnie istotne np. w Radzie Bezpieczeństwa ONZ, gdzie ZSRR niejako reprezentował Indie, był ich \"głosem\" i blokował wszelkie niekorzystne dla Indii rezolucje. Tak było, kiedy Pakistan, w owym czasie bardzo blisko współpracujący z USA, próbował na forum ONZ podnosić temat Kaszmiru. Indie mogły wtedy liczyć na radzieckie weto. Próbując początkowo zachować neutralność, coraz mocniej zmierzały w stronę bloku wschodniego. Szczególnie od 1971 r., kiedy podpisany został traktat o przyjaźni. Od tego momentu współpraca z ZSRR była bardzo ścisła.\n\nI to nadal jest ważne dla Hindusów, szczególnie starszych. Młodsze pokolenie jest bardziej prozachodnie, ich związki z Rosją są dużo słabsze. Rosja nie ma zresztą takich środków, by wspierać np. wymiany studenckie czy promować kulturę rosyjską w Indiach, tak jak to było w czasach zimnej wojny. Młodzież chętniej patrzy na zachodni wzorzec życia. Choćby w USA jest trzymilionowa diaspora indyjska – tłumaczy Patryk Kugiel.\n\nMając to na względzie, ekspert PISM ocenia, że spotkania w Samarkandzie i słów premiera Modiego nie można odczytywać jako jakiejś szczególnej zmiany kursu. Nie padło tam wezwanie do zakończenia wojny, nie było potępienia rosyjskiej agresji, a raczej luźne napomnienia – choć w formalnym świecie dyplomatycznego konwenansu musiały one być dla rosyjskich dyplomatów – i władz w ogóle – głośne niczym krzyk. Ale jako że dyplomacja ma służyć budowaniu mostów, a nie paleniu ich za sobą, indyjski premier musiał do łyżki dziegciu dolać sporo miodu. Dlatego rozmawiał z Putinem o rosnących kosztach ropy czy żywności. Wspomniał też o łączącej oba kraje \"nierozerwalnej przyjaźni\", a także o swojej osobistej, długoletniej znajomości z Putinem. Dlatego, choć słowa Modiego swoją wagę miały, to trudno mówić o radykalnym zwrocie w polityce.\n\nIndie zawsze mówiły o potrzebie wielobiegunowego świata i w ich wizji świata międzynarodowego bliżej im do myślenia i wizji rosyjskiej niż amerykańskiej. Traktowały i traktują Zachód, szczególnie USA, z rezerwą. Kiedy zaczęła się wojna z terroryzmem i Pakistan ponownie stał się najbliższym współpracownikiem USA, ta nieufność jeszcze się pogłębiła. A Rosja skrzętnie to wykorzystywała – mówi dalej Kugiel.\n\nDodaje, że starania o zbliżenie z Indiami podejmowała Europa. Zmieniło się także nastawienie w sprawie transferu technologii, szczególnie wojskowej. Około 2001 r. Indie kupowały ok. 83 proc. swojego uzbrojenia z Rosji. W 2014 r. to było 63 proc., a w roku ubiegłym – 46 proc., więc udział uzbrojenia rosyjskiego spada, a w to miejsce wchodzą USA, Francja czy nawet Izrael.\n\nNigdy zaś w relacjach rosyjsko-indyjskich dużej roli nie odgrywały kwestie energetyczne czy handlowe. Dwa lata temu cała wymiana handlowa Indie-Rosja (13 mld dolarów) stanowiła 1/10 wolumenu ogólnego handlu Indii z USA. Rosja była zaledwie 26. najważniejszym partnerem handlowym Indii. Podobnie jest z energetyką. Do bieżącego roku Indie kupowały niewiele rosyjskiej ropy, gazu czy węgla. Dopiero po nałożeniu zachodnich sankcji i udzieleniu obniżonej ceny przez Rosję, Indie oportunistycznie skorzystały na okazji i zaczęły masowo importować rosyjską ropę, stając się drugim jej konsumentem po Chinach. Pewne znaczenie ma jedynie energetyka jądrowa, gdyż Rosjanie budują w Indiach reaktory jądrowe.\n\nIndie są mocarstwem atomowym, które nie podpisało jednak układu o nierozprzestrzenianiu broni jądrowej (NPT), przez co Zachód nie chciał przez dekady dostarczać technologii i surowców nuklearnych. Ale także w tym obszarze zachodzi zmiana. W ostatnich latach coraz bardziej gotowa do współpracy jest Francja czy – szczególnie od 2008 r., od podpisania umowy o współpracy cywilnej w zakresie technologii atomowej – USA. Zachód stara się zastąpić tego partnera, jakim była zwyczajowo Rosja.\n\nPrzyczajony Zachód, nieukryty Smok\n\nAby zrozumieć politykę Indii, należy pamiętać, że jedynym poważnym zagrożeniem dla tego kraju są Chiny, a nie jest nim mniejszy w zakresie gospodarczym, ludnościowym czy militarnym Pakistan. W relacjach chińsko-indyjskich to Indie są tym mniejszym partnerem. Mniejsza jest ich gospodarka (szósta na świecie wobec drugiej) i armia, choć tu różnice są mniejsze (czwarta wobec trzeciej według GlobalFirepower). Indie same nie są w stronę poradzić sobie z tym zagrożeniem, dlatego tym chętniej patrzą w stronę USA. Polityka władz New Delhi starała się nie dopuszczać do zbytniego zbliżenia Rosji z Chinami. Plany te wzięły jednak w łeb wraz z wybuchem wojny w Ukrainie.\n\nDla Indii Rosja wpadająca w objęcia Chin to katastrofalna wiadomość. Pojawiają się pytania np. o dostawy uzbrojenia w razie konfliktu indyjsko-chińskiego. Dotąd Rosja była swego rodzaju mediatorem między Indiami i Chinami. To działało, ale przestało i jest argumentem, by Indie mocniej wiązały się z USA czy Europą. Indie tracą niezależnego partnera, które pozwalał im zachować równowagę w relacjach z Chinami. Dlatego dziś, gdy słabnie Rosja, to siłą rzeczy w Azji rośnie pozycja Chin – mówi Patryk Kugiel.\n\nPrzekonuje, że trudno powiedzieć, jaką drogę polityczną obiorą w tych warunkach Indie. Najpierw pandemia, a potem wojna zmieniły dotychczasowy układ sił. Jeśli chodzi o wojnę w Ukrainie, to wszyscy będą starali się przeciągnąć Indie bliżej swojego bloku. Stawia jednak diagnozę, że Indie będą starały się zachować dobre lub poprawne relacje ze wszystkimi głównymi graczami tak długo jak to możliwe.\n\nAle wzywania środowiskowe czy technologiczne sprawiają, że dzisiaj, po trzech latach pandemii i ośmiu miesiącach wojny w środku Europy, Indie bardziej potrzebują Zachodu, zwłaszcza w sytuacji wasalizacji Rosji przez Chiny. Z jednej strony Indii nie da się do niczego przymusić, bo to kraj, który nie chce wchodzić w żaden trwały sojusz, wiążący go prawnie i ograniczający możliwości prowadzenia polityki.\n\nZ drugiej jednak strony, jeśli wojna w Ukrainie nadal będzie układała się niepomyślnie dla Rosji, to Indie będą coraz mocniej dryfowały w stronę Zachodu - z uwagi na swoją obawę przed rosnącą potęgą Chin. Nie powstanie żaden sojusz antyzachodni z udziałem Indii, Rosji i Chin, bo Indie nie przyjmą statusu \"mniejszego brata\". Aby zrównoważyć Chiny, potrzebują Zachodu. A potrzebują Zachodu tym bardziej, im mniej mogą liczyć na Rosję.\n\nŁukasz Maziewski, dziennikarz o2.pl\n\nZobacz także: Putin wprost o broni jądrowej. \"Ten atak spotka się z odwetem\"\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Chiny i Indie wzywają do pokojowego zakończenia wojny w Ukrainie": "Chiny i Indie podczas obrad Zgromadzenia Ogólnego ONZ do zakończenia wojny w Ukrainie i pokojowego rozwiązania kryzysu. To już kolejne takie apele - wcześniej przywódcy tych krajów prosili o to Władimira Putina.\n\nSzef chińskiej dyplomacji Wang Yi / Peter Foley / PAP/EPA\n\nWzywamy wszystkie zainteresowane strony do zapobiegania eskalacji kryzysu i ochrony uzasadnionych praw i interesów krajów rozwijających się - powiedział chiński minister spraw zagranicznych Wang Yi.\n\nPriorytetem jest ułatwienie negocjacji pokojowych - podkreślił, wzywając do \"sprawiedliwej i pragmatycznej\" dyskusji na temat \"pokojowego rozwiązania kryzysu\".\n\nJak pisze AFP chiński minister spotkał się w Nowym Jorku z szefem resortu spraw zagranicznych Ukrainy Dmytro Kułebą i zapewnił go, że Pekin jest za poszanowaniem \"integralności terytorialnej wszystkich krajów\".\n\nZ kolei minister spraw zagranicznych Indii Subrahmanjam Dżaiszankar powiedział, że jego kraj stoi po stronie \"dialogu i dyplomacji\".\n\nPonieważ konflikt na Ukrainie szaleje, często jesteśmy pytani, po której jesteśmy stronie. A nasza odpowiedź za każdym razem jest bezpośrednia i szczera. Indie stoją po stronie pokoju i będą tam stać twardo - mówił.\n\nTo kolejne tego typu apele. Podczas szczytu Szanghajskiej Organizacji Współpracy w uzbeckiej Samarkandzie dotychczasowi sojusznicy Rosji upominali Władimira Putina w sprawie inwazji . Premier Indii Narendra Modi przekazał mu, że \"to nie jest czas na wojnę\", a chiński przywódca Xi Jinping miał wyrazić \"obawy\" o wojnę w Ukrainie.\n\nWedług mediów, także szefowie innych państw - chodzi między innymi o prezydenta Turcji Recepa Tayyipa Erdogana i prezydenta Kazachstanu Kasyma-Żomarta Tokajewa - mieli przekazać Putinowi, że \"wojna musi się skończyć\".\n\n\n\n",
    "Indie. Ankita Bhandari. Śmierć 19-latki. W mieście wybuchły protesty": "Ciało 19-letniej recepcjonistki Ankity Bhandari zostało wyciągnięte z kanału Cheela w pobliżu Rishikesh w sobotę - sześć dni po tym, jak zaginęła. Po przeprowadzeniu sekcji zwłok rodzinę powiadomiono, że więcej informacji na temat obrażeń 19-latki będą mogli poznać po zapoznaniu się z końcowym raportem w sprawie śmierci.\n\nRodzina w niedzielę poinformował, że nie zgodzi się na przeprowadzenie ostatniego namaszczenia, dopóki nie zapoznają się z raportem. Cytowany przez indyjskie media brat Ankity przekazał, że we wstępnym raporcie, który otrzymali nie było szczegółów dotyczących śmierci 19-latki. Według wstępnego raportu Ankita Bhandari zmarła na skutek utonięcia, jednak na jej ciele odnaleziono obrażenia zadane przed śmiercią, najprawdopodobniej przy użyciu tępego narzędzia.\n\nReklama\n\nProtesty w Indiach. Mieszkańcy domagają się sprawiedliwości\n\nW niedzielę przed kostnicą w pobliżu szpitala, do którego przewieziono ciało 19-latki zebrał się tłum protestujących domagających się sprawiedliwości. Podczas protestu zablokowana została autostrada Badrinath-Rishikesh. Na miejscu pojawiły się służby.\n\nJak donoszą indyjskie media, w ramach protestu zamknięte zostały sklepy w Srinagarze.\n\nAnkita Bhandari została zamordowana, bo odmówiła kierownikowi uprawiania seksu z gośćmi ośrodka?\n\nSłużby powiadomiły, że 17 września Ankita była widziana około 3:00 nad ranem razem z trzema osobami, kiedy wychodziła z pracy. Część współpracowników przyznała, że 19-latka wróciła do ośrodka, reszta zeznała, że nie widzieli jej później.\n\n\n\nKilka dni przed śmiercią nastolatka miała powiedzieć jedynemu ze swoich bliski przyjaciół, że zmagała się z presją ze strony kierownika. Miał on ją namawiać do świadczenia usług seksualnych klientom w ośrodku, w którym pracowała . \"Mogę być biedna, ale nie sprzedam się za 10 tys. rupii\" - napisała. W sieci pojawiła się także wypowiedź jednej z przyjaciółek 19-latki, która napisała, że Ankita została zabita, bo odmówiła kierownikowi uprawiania seksu z gośćmi ośrodka.\n\nW piątek w sprawie śmierci dziewczyny aresztowanych zostało trzech mężczyzn, w tym Pulkit Arya, kierownik ośrodka. Według informacji przekazywanych przez media, przyznali się oni do popchnięcia 19-latki do kanału podczas sprzeczki. Mają spędzić w areszcie 14 dni.\n\nWładze zarządziły rozbiórkę budynku, w którym pracowała nastolatka. Jak oceniono, został on postawiony nielegalnie. Zdaniem rodziny takie działanie jest tuszowaniem dowodów w sprawie zabójstwa Ankity. Ojcem kierownika ośrodka jest lider partii BJP Vinoda Aryi.",
    "Po sukcesach ukraińskich wojsk, Chiny i Indie zmieniają retorykę wobec Rosji": "",
    "Pierwsze fabryki półprzewodników w Indiach": "Największe państwo Subkontynentu chce stać się hubem gospodarki cyfrowej. Nie chodzi przy tym jedynie o liczne start-upy oferujące programy i usługi dla biznesu w sektorze IT, gdzie przedsiębiorstwa indyjskie od dawna są liczącą się globalnie siłą.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nW coraz większym stopniu Indusi liczą na inwestycje produkcyjne, pozwalające im wytwarzać także elektroniczny „hardware”.\n\nW ostatnim czasie mnożą się konkretne sygnały dotyczące budowy fabryk półprzewodników oraz zaawansowanych produktów konsumenckich w Indiach.\n\nZarówno inwestorzy jak i rząd liczą, że otwarcie tego typu instalacji przyczyni się do przekształcenia Indii w elektroniczny hub.\n\nW połowie września indyjskie media obiegła wiadomość, że joint venture indyjskiej Vedanty, znanej dotychczas z branży wydobywczej oraz tajwańskiego Foxconnu, czołowego wytwórcy sprzętu sygnowanego przez amerykański Apple, zbuduje w stanie Gudźarat linię produkcyjną mikroprocesorów. W kompleksie produkcyjnym ma powstać też fabryka ekranów oraz jednostka odpowiedzialna za testowanie wyrobów.\n\nPodobne fabryki planuje otworzyć dubajski NextOrbit wraz z izraelskim Tower Semiconductor w stanie Karnataka oraz singapurski IGSS Venture w Tamil Nadu. Jednostki produkcyjne, które w planach mają być operacyjne już za dwa lata, będą pierwszymi wytwórniami chipów na subkontynencie indyjskim. W czerwcu ogłoszono zaś budowę pierwszej indyjskiej fabryki ekranów w stanie Telagana.\n\nIndie przyciągają zachętami inwestycje dla sektora półprzewodników\n\nInwestycje są wynikiem kalkulacji biznesowej wspartej polityką rządu. Podobnie jak w innych państwach będących pod presją niedoboru półprzewodników, rząd Narendry Modiego stworzył program zachęt dla tego sektora. Przewiduje on zarówno ułatwienia administracyjne, jak i hojne zwolnienia podatkowe. Rząd stanowy Gudźaratu podpisał z Vedantą i Foxconnem stosowne memorandum inwestycyjne, a ogłoszenie projektu zostało rozpropagowane przez premiera Modiego. Rząd federalny wspiera powstawanie inwestycji produkcyjnych również przez politykę celną. Wysokie są taryfy na gotowe produkty elektroniczne, a znacznie niższe stawki obejmują komponenty i surowce w elektronice.\n\nZarówno inwestorzy jak i rząd liczą, że otwarcie tego typu instalacji przyczyni się do przekształcenia Indii w elektroniczny hub. Dostępność chipów i ekranów ma przekonać kolejnych producentów sprzętu do przenoszenia przynajmniej części produkcji do Indii. Kalkulacja opiera się po części na dostępności siły roboczej i wielkości indyjskiego rynku, który konsumuje coraz większe ilości elektroniki. Z drugiej strony rachunek geopolityczny – wzrost napięcia między Europą i USA a Chinami – każe przypuszczać, że Indie z czasem będą uważane za bezpieczną i atrakcyjną lokalizację także dla produkcji zorientowanej na eksport.\n\nMikroprocesory starej daty z indyjskich fabryk, by sprzęt był \"bardziej dostępny\"\n\nWszystko wskazuje na to, że półprzewodniki produkowane w indyjskich fabrykach będą prawdopodobnie przynajmniej na razie należeć do starszych generacji. Jak w wypowiedzi dla portalu biznesowego BQ Prime stwierdził Anil Argwal, prezes Vedanty, inwestycja uczyni „laptopy i tablety bardziej dostępnymi” dla Indusów. Z indyjskich fabryk nie będą więc przynajmniej na razie wychodzić najnowsze typy mikroprocesorów, które znajdują zastosowanie w najnowocześniejszych maszynach i urządzeniach.\n\nJednak coraz więcej wskazuje, że na subkontynencie będzie wytwarzanych również coraz więcej najbardziej prestiżowych amerykańskich elektronicznych produktów konsumenckich. Jeśli wierzyć zapowiedziom ogłoszonym w „India Today”, wkrótce do istniejącej fabryki sprzętu Apple zarządzanej przez wspomniany tajwański Foxconn mogą dołączyć kolejne wytwórnie sygnowane także przez Vedantę i grupę Tata, indyjski koncern wielobranżowy.\n\nWięcej komentarzy o Azji na stronie Instytutu Boyma\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Indie zbudowały własny lotniskowiec. INS Vikrant jest największym okrętem wojennym w tym kraju [WIDEO]": "\"Dziś Indie dołączyły do tych państw na świecie, które są w stanie zbudować tak duży lotniskowiec dzięki własnej technologii (...) to symbol naszego rodzimego potencjału, zasobów i umiejętności\" - mówił Modi w Koczinie, największym mieście położonego na południu kraju stanu Kerala.\n\nINS Vikrant ma 40 tys. ton wyporności i jest napędzany przez cztery silniki spalinowe. Okręt może pomieścić 1600 członków załogi i 30 samolotów, jego budowa trwała 17 lat i kosztowała 3 mld dolarów. Jednostka jest przystosowana do współpracy z zaprojektowanymi w Rosji myśliwcami MiG-29K, które stacjonują już na drugim pozostającym w służbie indyjskim lotniskowcu - INS Vikramaditya. Ten okręt nie powstał jednak w Indiach, jest przebudowaną jednostką z czasów sowieckich, którą rząd w Delhi zakupił od Rosji w 2004 r.\n\nO kontrakt na dostarczenie myśliwców, które mogłyby służyć na nowym lotniskowcu, ubiega się też amerykański Boeing i francuski Dassault - zaznacza agencja Reutera. Dodaje, że oddanie do użytku drugiego lotniskowca znacząco zwiększy zdolności indyjskiej marynarki, pozwalając jej na utrzymywanie po jednej jednostce tego typu zarówno na wodach okalających kraj od zachodu, jak i od wschodu.\n\nIndie dołączyły tym samym do wąskiego grona państw, które dysponują więcej niż jednym lotniskowcem lub helikopterowcem, co odzwierciedla długoterminowe aspiracje tego państwa do posiadania światowej klasy marynarki wojennej - komentuje stacja CNN.\n\nJak uzupełnia Reuters, rozwijanie krajowego przemysłu zbrojeniowego pokazuje też chęć uniezależnienia się Indii od sprowadzania zagranicznej broni. Indie są obecnie jednym z największych importerów uzbrojenia na świecie. (PAP)\n\ngn/",
    "Indie zacieśniają współpracę wojskową z Japonią. Obawiają się Pekinu": "Indie i Japonia uważają Chiny za rosnące zagrożenie, dlatego chcą wzmocnić swoją pozycję oraz zacieśniają współpracę militarną. Oba kraje różni jednak stosunek do Rosji.\n\nDalsza część artykułu pod materiałem wideo\n\nZobacz także: Koniec ewakuacji z Afganistanu. \"Jest coraz bardziej niebezpiecznie\"\n\nSpotkanie ministrów Indii i Japonii\n\nSpotkanie w formacie \"2+2\", czyli szefów resortów spraw zagranicznych i obrony obu krajów to efekt współpracy w ramach inicjatywy Quad. Obok Indii i Japonii uczestniczą w niej także Stany Zjednoczone oraz Australia.\n\nJeszcze przed rozmowami minister obrony Indii Rajnath Singh spotkał się w Tokio ze swoim japońskim odpowiednikiem Yasukazu Hamadą. Tym samym \"zaprosił japoński przemysł do inwestycji w korytarze obronne Indii\" - podaje PAP.\n\n\"Obaj ministrowie zgodzili się, że wczesne przeprowadzenie inauguracyjnych ćwiczeń myśliwców otworzy drogę do większej współpracy i interoperacyjności pomiędzy siłami powietrznymi obu krajów\" - czytamy. Pierwsze manewry myśliwców Indii i Japonii miały odbyć się w 2020 r., jednak zostały one przełożone z powodu pandemii Covid-19.﻿\n\nCzwartkowe spotkanie jest drugim, które zostało zorganizowane w formacie \"2+2\" ministrów obu krajów.\n\nIndie mają inny stosunek do Rosji\n\nIndie, mimo agresywnej inwazji na Ukrainie, utrzymują przyjazne stosunki z Moskwą. Wraz z Chinami i innymi krajami wzięły niedawno udział w dużych ćwiczeniach wojskowych na wschodzie Rosji. Warto przypomnieć, że w odróżnieniu od Japonii, rząd w New Delhi nie przyłączył się do sankcji nakładanych m.in. przez państwa Zachodu.\n\nMasz newsa, zdjęcie lub filmik? Prześlij nam przez dziejesie.wp.pl\n\nBusiness wojsko gospodarka\n\nOceń jakość naszego artykułu: Twoja opinia pozwala nam tworzyć lepsze treści.",
    "Ulewne deszcze i burze w Indiach. Ostatniej doby zginęło 36 osób": "Co najmniej 36 osób zginęło w ciągu ostatniej doby w północnych Indiach w wyniku ulewnych deszczy i burz – poinformowały władze, cytowane w sobotę przez agencję AP. Dwanaście osób poniosło śmierć od uderzeń piorunów. W najbliższych dniach również są spodziewane intensywne opady.\n\n„W stanie Uttar Pradeś 24 osoby zginęły, gdy ich domy zawaliły się podmyte przez deszcze” – powiedział przedstawiciel służb ratunkowych Ranvir Prasad.\n\nWedług władz w ciągu ostatnich pięciu dni 39 osób poniosło śmierć od uderzeń piorunów, w tym 12 ostatniej doby.\n\nBurze z piorunami są zwykłym zjawiskiem pogodowym w Indiach w okresie monsunowym, który trwa od czerwca do września. Jednak w ostatnich latach wzrasta liczba zabitych przez pioruny: w 2016 roku było to 1489 osób, a w roku 2021 już 2869.",
    "Śmierć Elżbiety II. Czy Indie mogą odzyskać diament Koh-I-Noor? \"Któregoś dnia Wielka Brytania zrozumie\"": "Ważący ok. 105 karatów diament Koh-I-Noor, co w języku polskim oznacza \"Górę Światła\", prawdopodobnie został odkryty w XIII wieku w Południowych Indiach. Ma bardzo długą i zawiłą historię - był w rękach kilku dynastii, najpierw należał do Mogołów (w XVI wieku), następnie do Persów, a potem Afgańczyków. Natomiast w 1813 r. zdobył go Maharadża Ranjit Singh - twórca państwa Sikhów obejmującego Pendżab i sąsiednie obszary.\n\nREKLAMA\n\nWięcej informacji z Polski przeczytasz na stronie głównej Gazeta.pl\n\n\n\nTestament Elżbiety II w sejfie. Karol III jest głównym dziedzicem\n\nKoh-I-Noor umieszczono w koronie królowej Wielkiej Brytanii\n\nMaharaja Duleep Singh, syn i następca Ranjita, posiadał diament do czasu aneksji Pendżabu przez Brytyjczyków w 1849 roku. Duleep Singh w wieku zaledwie 11 lat podpisał Traktat z Lahore, który zakładał, że Duleep odda diament Koh-I-Noor Wiktorii, ówczesnej królowej Wielkiej Brytanii.\n\nKlejnot umieszczono w broszce, a następnie w koronie wykonanej dla Elżbiety Bowes-Lyon, Królowej Matki w 1937 r. Koronę z diamentem Koh-I-Noor nosiła również królowa Elżbieta II podczas jej koronacji w 1953 r.\n\nBanknoty z wizerunkiem zmarłej królowej Elżbiety II pozostaną w obiegu\n\nIndie chcą odzyskać klejnot Koh-I-Noor\n\nIndie od samego początku uznawały diament za swoją własność, a pierwszą próbę jego odzyskania podjęły w 1947 r., gdy kraj uzyskał niepodległość - wyjaśnia \"Time\". Kolejne żądania hinduski rząd wystosował podczas koronacji królowej Elżbiety II. Wielka Brytania uznaje jednak, że nie ma podstaw prawnych dla odesłania klejnotu do Indii.\n\nPo śmierci królowej Elżbiety II internauci z Indii zaczęli wzywać brytyjski rząd do oddania artefaktów zdobytych przez Imperium Brytyjskie, w tym również wspomnianego wcześniej jednego z najsłynniejszych diamentów na świecie Koh-I-Noor - podaje NBC News.\n\n- Klejnot Koh-I-Noor jest częścią łupów wojennych lub trofeów zdobytych w wyniku wojny w Azji Południowej. Pod wieloma względami jest więc symbolem grabieży i reprezentuje długą historię imperializmu - powiedziała Danielle Kinsey z Carleton University w Ottawie w rozmowie z NBC News.\n\nJej zdaniem zwrot klejnotu jest tylko kwestią czasu. - Któregoś dnia monarchia zrozumie, że posiadanie diamentu Koh-I-Noor jest dla niej bardziej kwestią relacji niż atutem - powiedziała Kinsey.\n\nZ kolei Saurav Dutt, brytyjsko-indyjski komentator polityczny uważa, że szanse na zwrot klejnotu do Indii są raczej niewielkie. - Uznanie faktu, że diament został uzyskany przez kradzież i oszustwo byłoby znaczącym krokiem na tym etapie, który kładzie podwaliny dla następnego pokolenia, aby móc go oddać - ocenił w wywiadzie dla \"Time\".",
    "Indie i USA zwiększają współpracę wojsk specjalnych": "Geopolityka Indie i USA zwiększają współpracę wojsk specjalnych Jacek Raubo 30.08.2022 08:34 Drukuj\n\nPDF\n\n\n\n\n\nĆwiczenia pk. Ex Vajra Prahar.\n\nFot. Indian Army/Twitter Facebook\n\nTwitter\n\nLinkedIn\n\nKopiuj link\n\nWyślij email Indie oraz Stany Zjednoczone cały czas rozwijają dialog w zakresie wojskowości. Oczywiście, nadal w relacjach między państwami pojawia się szereg elementów problematycznych, na czele z indyjską polityką wobec Rosji. Jednak cyklicznie odbywają się w mniejszej lub większej skali np. bilateralne manewry wojskowe. Obejmują one również tak ważny aspekt jak działania specjalne. W tym roku amerykańskie Zielone Berety gościły w obiektach najważniejszej szkoły komandosów w Indiach.\n\nReklama\n\nPlanowane w tym roku manewry wojskowe w warunkach wysokogórskich, które mają odbyć się w Indiach we współpracy z Amerykanami, wywołały szereg komentarzy (również w Polsce, szczególnie w przestrzeni mediów społecznościowych). Podkreślano bowiem w pierwszej kolejności względną bliskość do linii rozgraniczenia z Chinami (ok. 100 km) oraz zwracano uwagę, że dotyczy to relacji wojskowych między Stanami Zjednoczonymi i Indiami czyli państwami mającymi przestrzeń konfliktogenną w relacjach z Chinami. Lecz ten medialnie sensacyjny wydźwięk manewrów pk. Yudh Abhyas lekko zmienia swoje oblicze, gdy zauważa się ich cykliczność. Dla przypomnienia, w zeszłym roku wojskowi z obu państw ćwiczyli na Alasce i teraz zgodnie z planem wybierają się do Indii. Wspomniany emocjonalny odbiór podobnych informacji słabnie także po zauważeniu, że to nie jedyne bilateralne ćwiczenia obu mocarstw w tym roku.\n\nReklama\n\nCzytaj też USA na ćwiczeniach \"tuż\" przy spornej granicy Indii z Chinami\n\nReklama\n\nW sierpniu trwały bowiem bardzo interesujące ćwiczenia sił operacji specjalnych, które przyciągnęły jednak mniej uwagi. Prowadzone one były w Bakloh, w stanie Himachal Pradesh. Była to 13. edycja tego przedsięwzięcia szkoleniowego. Celem było zwiększenie interoperacyjności między specjalsami indyjskimi i amerykańskimi. Ćwiczenia pk. Ex Vajra Prahar, tak samo jak wspomniane wcześniej Yudh Abhays, to przedsięwzięcia rotacyjnie wykorzystujące na zmianę infrastrukturę na terytorium Stanów Zjednoczonych i Indii. Dwunasta edycja Ex Vajra Prahar odbyła się w kompleksie amerykańskiej bazy Joint Base Lewis Mcchord w październiku 2021 r. W tym roku operatorzy działali w obiektach indyjskiej szkoły komandosów, bezpośrednio przyporządkowanej dowództwu sił specjalnych Indii.\n\n\"Coming together is a beginning, staying together is progress, and working together is success.\"\n\n\n\nTroops of #IndianArmy & #USArmy rubbed their shoulders together & shared warfare expertise during the Joint Military Exercise #VajraPrahar.#IndianArmy#IndiaUSFriendship pic.twitter.com/u05mzfd2WH — ADG PI - INDIAN ARMY (@adgpi) August 22, 2022\n\nZgodnie z przekazami mediów indyjskich, w kraju pojawili się operatorzy z 1st Special Forces Group - Airborne (1SFG-A) U.S. Army oraz inni operatorzy z niedoprecyzowanej jednostki, można postawić hipotezę o udziale 24. Special Tactics Squadron (STS) U.S. Air Force. Ćwiczyli oni wspólnie z indyjskimi operatorami, na co dzień szkolącymi się w Special Forces Training School czyli kluczowym ośrodku przygotowującym komandosów dla armii indyjskiej (Para SF). Interesującym wątkiem jest mocna dysproporcja medialna jeśli chodzi o informowanie o manewrach pk. Ex Vajra Prahar. W indyjskich mediach poświęcono sporo uwagi temu przedsięwzięciu szkoleniowemu i jego znaczeniu. Amerykanie raczej nie afiszowali się z tymi ćwiczeniami, szczególnie w porównaniu z ćwiczeniami prowadzonymi wspólnie z Koreańczykami czy Indonezyjczykami.\n\nReklama\n\nCzytaj też Indie otrzymują nowe MRAPy\n\nReklama\n\nMmanewry trwały 21 dni, w trakcie których żołnierze z obu państw szkolili się w zakresie przygotowywania operacji specjalnych, a także z z taktyki działań i i wymieniali się doświadczeniami . Z dostępnych oficjalnych przekazów wyróżnić można też prowadzenie operacji kontrterrorystycznych, ale również działań specjalnych w warunkach konfliktu konwencjonalnego. ze szczególnym naciskiem na działania w rejonach górskich.\n\nI to właśnie winno budzić specjalną uwagę- pamiętając o założeniach kolejnych (głośniejszych medialnie) ćwiczeń pk. Yudh Abhays. Indie inwestują w przygotowanie się do działań górskich, mając na uwadze nie tylko specyfikę zagrożeń płynących ze strony Pakistanu, ale także Chin. Wymagają one zarówno uzyskania zdolności do działań konwencjonalnych jak również operacji specjalnych. Należy też zauważyć, że w lakonicznych przekazach odnoszących się do Ex Vajra Prahar i mając na uwadze obecność amerykańskich operatorów z Special Tactics Squadron, ważnym aspektem było wykorzystanie w działaniach specjalnych (górskich) transportu powietrznego.",
    "Eksport rosyjskiego węgla do Indii może spaść o jedną trzecią": "Indie znacząco zwiększyły zakupy węgla w Rosji po tym, jak Moskwa rozpętała wojnę w Ukrainie.\n\nW najbliższym czasie dynamika ta jednak wyhamuje, przynajmniej na jakiś czas. Czynników, które za tym przemawiają, jest kilka.\n\nProblemem jest m.in dostępność statków do przewozu węgla.\n\nDostępność statków do przewozu węgla będzie w najbliższym czasie ograniczona w związku ze wzmożonymi zakupami surowca w tym okresie przez różne kraje. Z tym wiąże się też tłok na szlakach żeglugowych wokół cieśnin łączących Bałtyk z Morzem Północnym. Europa usiłuje się zaopatrzyć drogą morską w LNG, olej napędowy i ropę po tym, jak ustał transport z Rosji. Tymczasem spora część dostaw do Indii była wysyłana z portu Ust-Ługa.\n\nReklama\n\nRosjanie szukają wyjścia\n\nAle wpływ na spadek sprzedaży do Indii mają też sankcje, a konkretnie - odmowa zachodnich firm do ubezpieczania transportu rosyjskich ładunków węgla. Spółki węglowe z Rosji wraz z rosyjskim Bankiem Centralnym i tamtejszym rządem próbują rozwiązać kwestię ubezpieczania transportów. - Ten problem jest do pokonania. Musimy dać naszym firmom trochę czasu - mówił pod koniec sierpnia Siergiej Maczalnikow, wiceminister energii.\n\nUnijny zakaz importu rosyjskiego węgla obowiązuje od 10 sierpnia. Sankcje nie tylko wprowadzają embargo na rosyjski węgiel w UE, ale też uniemożliwiają również unijnym operatorom świadczenia usług takich jak finansowanie i ubezpieczenie ładunków węgla rosyjskiego kierowanych do krajów trzecich.\n\nJest potencjał do współpracy\n\nFirma CoalMint monitorująca indyjski rynek węgla i koksu, ocenia, że - mając na względzie wszystkie wymienione ograniczenia - import rosyjskiego węgla do Indii w nadchodzących miesiącach będzie ograniczony. Mimo to w długim terminie Rosja mocno stawia na rozwój współpracy handlowej z Indiami. To kierunek, który może przejąć część dostaw, wypełniając w jakimś stopniu lukę po utraconym rynku europejskim.\n\nA jest co rozwijać. Dotychczasowy udział węgla rosyjskiego w imporcie do Indii wynosił zaledwie 4 proc. Tymczasem firma konsultingowa Wood Mackenzie szacuje, że import węgla energetycznego do Indii ogółem wzrośnie w tym roku o 7 proc. rdr, do 158 mln on, a w 2023 r. o kolejne 3 proc., do 163 mln ton. Rosji zależeć będzie na zwiększaniu swojego udziału w tym rynku.\n\nKorzyści po obu stronach\n\nIndyjski import jest napędzany przede wszystkim przez gwałtowny wzrost zapotrzebowania na energię elektryczną. Jej zużycie rośnie w tym roku w najszybszym tempie od co najmniej czterech dekad.\n\nNa zwiększaniu importu z Rosji zależy też samym Indiom, to dla nich korzystne finansowo ze względu na rabaty przy zakupie surowca rosyjskiego względem cen surowca z innych kierunków.\n\nImport węgla do Indii wzrósł w ciągu sześciu miesięcy od inwazji Rosji na Ukrainę z 4,83 mln ton do 9,35 mln ton. Ale Indie zaopatrują się chętnie nie tylko w węgiel. Kupują też rosyjską ropę - jej import w okresie kwiecień-sierpień wzrósł do 757 tys. baryłek dziennie z 20 tys. rok wcześniej. Rośnie też import nawozów. W okresie kwiecień-lipiec ich sprzedaż wzrosła wartościowo do ponad 1 mld dol. ze 150 mln dol. rok wcześniej.\n\nMonika Borkowska",
    "Grzegorz Kuczyński: Chiny i Indie dały sygnał Putinowi, że wojnę należy kończyć": "W Nowym Jorku rozpoczyna się dziś debata generalna 77. Sesji Zgromadzenia Ogólnego Narodów Zjednoczonych. Za jeden z najważniejszych punktów wydarzenia można uznać planowane przemówienie prezydenta USA Joe Bidena. Nawiąże on m.in. do wojny na Ukrainę.\n\nZgromadzenie ONZ. Które regiony mogą zmienić zdanie ws. wojny?\n\nCzy szczyt w ONZ może mieć znaczenie dla wojny na Ukrainie? Zdaniem Grzegorza Kuczyńskiego tak, ale nie dla stanowiska Zachodu czy krajów popierających Rosję. - To może być bardzo ważne wydarzenie, które wpłynie na postrzeganie tego konfliktu przez wiele krajów, głównie z Afryki czy Ameryki Łacińskiej, które zachowują stanowisko dość neutralne, a częściowo są przychylne Rosji - mówił ekspert.\n\nGość PR24 ocenił, że to właśnie na Zgromadzeniu Ogólnym ONZ państwa te \"mogą czuć się najbardziej dowartościowane jako uczestnicy globalnego dialogu politycznego\". - Spodziewałbym się zmian w podejściu niektórych z tych państw do wojny - mówił i zaznaczył, że w Nowym Jorku zostanie odtworzone wystąpienie prezydenta Wołodymyra Zełenskiego. I to pomimo decyzji, by przywódcy osobiście zabierali głos w ONZ. Debata o Ukrainie, rozmowy w kuluarach, czy właśnie przemówienie Zełenskiego - mówił Kuczyński - \"po raz pierwszy od czasu wybuchu tej fazy wojny mogą otworzyć oczy na to, jak ta wojna wygląda\".\n\nPosłuchaj 20:57 Grzegorz Kuczyński_PR24_mp3_20220920083603.mp3 Sesja ONZ. Grzegorz Kuczyński: może wpłynąć na pewne kraje ws. wojny na Ukrainie (Polskie Radio 24)\n\nCzytaj również:\n\nChiny i Indie a wojna na Ukrainie\n\nEkspert mówił też o pewnej zmianie podejścia do wojny dwóch ważnych państw - Chin i Indii. W opinii Grzegorza Kuczyńskiego dały one sygnał Władimirowi Putinowi, żeby wojnę na Ukrainie kończyć. Jak dodał, Pekin zakładał, jak i Kreml, że konflikt potrwa krótko, a jego przedłużanie się nie jest ani Pekinowi, ani New Dehli na rękę. - Choć trzeba pamiętać o tym, że gospodarczo one póki co na tym bardzo korzystają, chociażby kupując rosyjskie węglowodory po niskich cenach - mówił.\n\n>>> ATAK NA UKRAINĘ - zobacz serwis specjalny <<<\n\nWięcej w nagraniu.\n\n* * *\n\nAudycja: Temat dnia / Gość PR24\n\nProwadzi: Rafał Dudkiewicz\n\nGość: Grzegorz Kuczyński (ekspert ds. wschodnich)\n\nData emisji: 24.08.2022\n\nGodzina emisji: 09.33\n\nPR24/jmo",
    "Indie walczą z kryzysem żywnościowym i wstrzymują eksport ryżu. Kto może na tym zyskać?": "Dla Indii lipiec i sierpień są „najważniejszymi” miesiącami pory monsunowej, ponieważ decydują o wielkości pól zasiewanych ryżem, powiedziała Sonal Varma, główna ekonomistka Nomura. Dodała, że ​​w tym roku nierówne opady deszczy monsunowych w tych miesiącach wpłynęły negatywnie na wolumen produkcji.\n\nReklama\n\nZdaniem Varmy duże indyjskie stany produkujące ryż, takie jak Bengal Zachodni, Bihar i Uttar Pradesh, zanotowały od 30 proc. do 40 proc. mniej opadów. Chociaż pod koniec sierpnia opady wzrosły, „im bardziej opóźniony jest siew [ryżu], tym większe jest ryzyko, że plony będą niższe”.\n\nReklama\n\nNa początku tego roku Indie ograniczyły eksport pszenicy i cukru, aby kontrolować rosnące lokalne ceny. Była to odpowiedź na zamieszanie na światowych rynkach żywności wywołane przez rosyjską agresję na Ukrainę.\n\nSucha pora monsunowa\n\nRząd Indii ogłosił niedawno, że produkcja ryżu w czasie południowo-zachodniej pory monsunowej, czyli między czerwcem a październikiem, może spaść o 10 do 12 milionów ton. To oznacza, że ​​plony tego zboża mogą spaść nawet o 7,7 proc. rok do roku, powiedział Nomura.\n\n„Wpływ zakazu eksportu ryżu przez Indie będzie odczuwalny zarówno bezpośrednio przez kraje importujące (zboże - przyp.red) z Indii, jak i pośrednio przez wszystkich importerów ryżu, ze względu na jego wpływ na światowe ceny ryżu”, wynika z opublikowanego niedawno raportu Nomury.\n\nKto straci?\n\nFilipiny, które ponad 20 proc. swojego zapotrzebowania na ryż zaspokajają importem, są najbardziej zagrożone wzrostem jego cen, twierdzi Nomura. Ryż i produkty ryżowe mają 25 proc. udziału w koszyku CPI żywności w tym kraju, co według Statista jest najwyższym udziałem w Azji.\n\nIndonezja będzie prawdopodobnie drugim najbardziej dotkniętym zakazem eksportu ryżu państwem w Azji. Nomura poinformował, że kraj ten opiera się na imporcie, aby zaspokoić 2,1 proc. swoich potrzeb konsumpcyjnych ryżu. Według Statista zboże to stanowi około 15 proc. koszyka CPI żywności.\n\nNatomiast w innych krajach Azji, jak np. Singapur, problem braku dostaw indyjskiego ryżu będzie minimalny.\n\nKto zyska?\n\nWedług informacji udostępnionych przez Nomurę, z wycofania się największego producenta ryżu skorzystają inne kraje: Tajlandia i Wietnam. Są one drugim i trzecim co do wielkości eksporterem ryżu na świecie i zapewne to ryż przez nie wyprodukowany zastąpi indyjskie zboże.\n\nWedług raportu opublikowanego w lipcu przez firmę badawczą Global Information, całkowita produkcja ryżu w Wietnamie wyniosła w 2021 roku około 44 miliony ton, a eksport przyniósł 3,133 miliarda dolarów. Dane Statista wykazały, że Tajlandia wyprodukowała 21,4 miliona ton ryżu w 2021 roku, co stanowi wzrost o 2,18 miliona ton w porównaniu z rokiem poprzednim.\n\nWraz z ogólnym wzrostem poziomu eksportu i indyjskim embargiem na wywóz, ogólna wartość handlu ryżu na świecie wzrośnie, a te dwa kraje na tym skorzystają. „Każdy, kto obecnie (będzie musiał zrezygnować) z importu z Indii, będzie chciał importować więcej z Tajlandii i Wietnamu” – powiedział Varma.Charmaine Jacob",
    "Stali się jednym z największych odbiorców paliw z Rosji. Teraz karta się odwróciła": "Po wybuchu wojny w Ukrainie na Rosję nałożono szereg sankcji, które ograniczają jej możliwości sprzedaży surowców energetycznych. Zachód ma mocne karty. Na tyle, że np. Chiny nie decydują się na jawną pomoc Kremlowi w obejściu restrykcji, by samemu nie narazić się na pogorszenie stosunków handlowych ze światem zachodnim.\n\nW efekcie tego, ale też i ograniczeń technologicznych, Rosja ma problem, by spieniężyć swoje surowce, dlatego oferuje je po bardzo promocyjnej cenie. Korzystają na tym Indie, które po wybuchu wojny stały się jednym z największych odbiorców rosyjskich paliw.\n\nO ile ropę New Dehli wciąż może sprowadzać po wyjątkowo niskich stawkach, o tyle ma problemy z zapewnieniem sobie taniego gazu LNG. Kłopoty powstały, bo Niemcy zajęły lokalny oddział Gazpromu, który miał zapewnić Indiom dostawy tego surowca.\n\nDalsza część artykułu pod materiałem wideo\n\nZobacz także: Rząd ostrzegał Europę przed Putinem, ale sam niewiele zrobił? \"Kuriozalne zachowanie\"\n\nDruga strona sojuszu handlowego z Rosją\n\nNiemiecki oddział rosyjskiego giganta gazowego został przemianowany Seceruing Energy for Europe. Jak sama nazwa wskazuje, jej najważniejszym zadaniem jest pomoc europejskim kraju w przetrwaniu kryzysu energetycznego.\n\nOdwołane dostawy do Indii sprawiły, że Gail - największy dystrybutor gazu w kraju - musiał kupić LNG po rekordowo wysokiej cenie. Agencja Bloomberga podała, że stawka wyniosła 40 dolarów za milion brytyjskich jednostek termicznych.\n\nBloomberg zaznacza przy tym, że ceny gazu na rynku podbija konkurencja z Europą, która szuka nowych źródeł paliw energetycznych.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Nie tylko Stany lecą na Księżyc. Kosmiczne ambicje mają też Chiny i Indie": "Za sprawą misji Artemis oczy całego świata zwrócone są na przylądek Canaveral na Florydzie, gdzie znajduje się amerykańskie Centrum Kosmiczne im. Johna Fitzgeralda Kennedy’ego. To stąd miała wznieść się rakieta SLS i statek Orion, którego bezzałogowa misja jest pierwszym etapem projektu powrotu człowieka na Księżyc. Amerykanie chcą nie tylko powtórzyć wyczyn Neila Armstronga i postawić stopę na Srebrnym Globie, ale trwale skolonizować orbitę okołoksiężycową, a w dalszej perspektywie — samego satelitę Ziemi. Co więcej, orbita ta ma umożliwić w przyszłości eksplorację głębokiego Kosmosu, a w pierwszej kolejności — misję na Marsa.\n\nDwa pierwsze podejścia do rozpoczęcia misji Artemis zakończyły się decyzją o przełożeniu startu. Amerykanie dmuchają na zimne, wiedząc, że niepowodzenie przedsięwzięcia może opóźnić cały program kosmiczny o dobrych kilka lat. Z USA współpracują państwa, które przystąpiły do Artemis Accords — porozumienia krajów demokratycznych, które chcą lecieć na Księżyc pod przewodnictwem Stanów Zjednoczonych. Podpisały je liczne państwa europejskie, w tym Polska, a także m.in. Japonia, Kanada, Korea Południowa i Zjednoczone Emiraty Arabskie. Tymczasem gwiezdne ambicje mają też inne nacje, a silnym ośrodkiem rozwoju technologii kosmicznych stała się Azja.\n\nDalsza część artykułu znajduje się poniżej materiału wideo:\n\nZaawansowanym programem eksploracji Kosmosu mogą pochwalić się Indie. Państwo ma już na koncie m.in. misję księżycową, na Marsa, a w 2024 r. planuje wysłać sondę na niegościnną planetę Wenus. Do 2030 r. kraj chce mieć własną stację kosmiczną, a już na 2023 r. przewidziany został ostatni etap misji Gaganyaan, w ramach której Indie wyślą ludzi w Kosmos. Tym samym dołączą do wąskiego i elitarnego grona państw, którym taki wyczyn się udał. To Stany Zjednoczone, ZSRR i Chiny. O ile Rosja przestała się liczyć w gwiezdnym wyścigu, o tyle Chiny wyrosły na drugą kosmiczną potęgę świata.\n\nW lipcu tego roku kierujący NASA Bill Nelson udzielił wywiadu niemieckiemu dziennikowi Bild. \"Musimy być bardzo zaniepokojeni tym, że Chiny wylądują na Księżycu i powiedzą: teraz jest nasz, a wy trzymajcie się z daleka'\" — stwierdził na łamach gazety. Szef amerykańskiej agencji kosmicznej powiedział, że chiński program kosmiczny jest programem wojskowym i że Chiny ukradły pomysły i technologie. Według Chińczyków słowa Nelsona to dalszy ciąg \"kampanii oszczerstw\" przeciwko \"normalnym i rozsądnym przedsięwzięciom Chin w przestrzeni kosmicznej\". Nie ulega jednak wątpliwości, że te w ostatnich latach nabrały tempa.\n\nNiebiański Pałac na orbicie Ziemi\n\n24 lipca Chiny wystrzeliły 23-tonowy moduł laboratorium badawczego do swojej stacji kosmicznej Tiangong, umieszczonej na orbicie Ziemi. Laboratorium Wentian ma prowadzić badania z zakresu biologii i nauk przyrodniczych. Wentian jest drugim z trzech kluczowych modułów do stacji Tiangong. Pierwszy moduł Tianhe — zawierający pomieszczenia mieszkalne dla członków załogi — został wysłany na orbitę w kwietniu 2021 r. Drugi kluczowy moduł, laboratorium naukowe Mengtian, ma zostać wystrzelony do końca 2022 r. Tiangong w przekładzie z języka chińskiego oznacza Niebiański Pałac.\n\nZobacz także: NASA powoli wyłącza sondy Voyager. Oto 18 przełomowych zdjęć z 45-letniej misji\n\n\"Chiny mają duże ambicje związane z Tiangongiem. Stacja będzie miała własne zasilanie, napęd, systemy podtrzymywania życia i pomieszczenia mieszkalne. Ma też zapewnić zasilanie w paliwo nowego chińskiego teleskopu kosmicznego o nazwie Xuntian, który w przyszłym roku przeleci w pobliżu stacji kosmicznej\" — czytamy w artykule BBC.\n\nChiny mają nadzieję, że Tiangong zastąpi Międzynarodową Stację Kosmiczną ISS, która ma zostać wycofana z użytku w 2031 r. (i w sposób kontrolowany zatopiona w Pacyfiku). Chińscy astronauci są wykluczeni z ISS. W 2011 r. Kongres USA uchwalił prawo, które zakazuje NASA dzielenia się danymi z Chinami. Z Amerykanami współpracowali natomiast Rosjanie, ale wojna w Ukrainie przekreśliła przyjazne relacje. Jednocześnie zacieśnia się sojusz rosyjsko-chiński w Kosmosie, a przedstawiciele obu nacji mają współpracować przy budowie i eksploatacji przyszłej stacji kosmicznej na orbicie Księżyca.\n\nChiny po ciemnej stronie Księżyca\n\nChiny umieściły swojego pierwszego satelitę na orbicie w 1970 r. W państwie trwała rewolucja kulturalna, która miała wpływ m.in. na to, że zainicjowany w 1968 r. program lotów załogowych ostatecznie upadł. Duży rozwój sektora kosmicznego nastąpił w latach 90. Po rozpadzie ZSRR rozkwitła współpraca między Chinami a Rosją, wielu Chińczyków jeździło na szkolenia do Moskwy, a dwóch trenowało w słynnym Gwiezdnym Miasteczku.\n\nW 1992 r. Chińska Republika Ludowa rozpoczęła realizację Programu Shenzhou, którego celem były załogowe loty kosmiczne. Po wystrzeleniu kilku próbnych rakiet, w tym ze zwierzętami na pokładzie, w 2003 r. wystartował statek Shenzhou 5, na którego pokładzie znajdował się pierwszy chiński kosmonauta, Yang Liwei.\n\nW tym samym roku Państwo Środka ogłosiło narodowy program eksploracji Księżyca — Chang’e. To w ramach tej inicjatywy w 2018 r. na Księżycu wylądował lądownik z łazikiem Yutu 2, który w styczniu 2019 r. jak pierwszy dotarł na tzw. ciemną stronę Księżyca. Niewidoczna z Ziemi część satelity stanowi wyzwanie, choćby ze względu na problemy z łącznością. By zachować kontakt z łazikiem, Chińczycy wysłali wcześniej satelitę telekomunikacyjnego, który został umieszczony za Księżycem. Chińczycy jako pierwsi pobrali też próbki skał z południowego bieguna Księżyca.\n\nOko na Ziemię\n\nW 2016 r. Chiny otworzyły swój przemysł kosmiczny dla prywatnych firm, a te inwestują w niego ponad 10 mld juanów (1,5 mld dol.) rocznie — pisze BBC, powołując się na chińskie media. Jak mówił w podcaście uniwersytetu SWPS dr Michał Moroz, ekspert technologii kosmicznych, a zarazem orientalista, firmy prywatne w Chinach są często używane do podejmowania bardziej ryzykownych działań, których państwowe przedsiębiorstwa nie chcą firmować. Chińskie startupy z branży kosmicznej są finansowane z rządowych grantów, podobnie jak ma to miejsce w USA.\n\nCo istotne, Chińczycy posiadają własne satelity nawigacyjne i obserwacyjne, pozwalające np. na monitoring pogody, ale także dostarczające analiz na potrzeby wojska czy wywiadu. Chińczycy mają też mieć niedostępną innym państwom technologię satelitarną do komunikacji kwantowej. To oznacza możliwość transmisji danych, które są nie do rozszyfrowania. Do 2030 r. Chińczycy chcą umieścić pierwszych astronautów na Księżycu i wysłać sondy po próbki z Marsa i Jowisza.\n\nWarto zauważyć, że Chiny, podobnie jak inne państwa zdolne wysłać człowieka w Kosmos, nie podpisały się pod stworzonymi przez ONZ regulacjami, definiującymi, czyj jest Księżyc i kto może wykorzystywać jego bogactwa. Zgodnie z nimi Księżyc i jego surowce to zasób całej ludzkości. Jak tłumaczył w rozmowie z Business Insider Polska dr hab. Grzegorz Brona, prezes firmy Creotech Instruments, Księżyc jest bogatym źródłem pierwiastków ziem rzadkich, a także Helu-3, który może być paliwem przyszłości. Choć w krótkiej perspektywie wojna o zasoby nam nie grozi, państwa dysponujące odpowiednio rozwiniętym sektorem kosmicznym już myślą o tym, jak je zabezpieczyć.\n\n— Jest też trzeci aspekt wypraw księżycowych, związany z wojskowością i globalnym bezpieczeństwem — mówił ekspert. — W przyszłości, oprócz konstrukcji całkowicie cywilnych, na Księżycu powstaną pewnie konstrukcje wojskowe. Kto opanuje Księżyc, będzie miał oko na całą Ziemię.\n\nAutor: Anna Anagnostopulu, Business Insider Polska",
    "Indie i Japonia prowadzą manewry morskie na Oceanie Indyjskim": "Ministrowie spraw zagranicznych oraz obrony Indii i Japonii spotykali się w Tokio. Fot. RODRIGO REYES MARIN / ZUMA POOL\n\nIndyjska i japońska marynarka wojenna prowadzą ćwiczenia na wodach Oceanu Indyjskiego. Manewry pokazują zacieśnienie współpracy miedzy tymi krajami w momencie, gdy w regionie Indo-Pacyfiku rośnie pozycja Chin - pisze agencja Kyodo.\n\nDo trwających przez tydzień do soboty manewrów dołączył japoński helikopterowiec Izumo i niszczyciel Takanami - poinformowała Kyodo w wtorek. Ćwiczenia są prowadzone na wodach rozciągających się od Morza Andamańskiego na wschodzie do Zatoki Bengalskiej na zachodzie. Biorą w nich udział indyjskie samoloty bojowe i okręty, w tym niszczyciel Ranvijay i fregata Sahyadri.\n\nSpotkanie japońskich i indyjskich ministrów obrony i spraw zagranicznych\n\nManewry poprzedziło spotkanie japońskich i indyjskich ministrów obrony i spraw zagranicznych w Tokio w czwartek. Podczas prowadzonych w formacie \"2+2\" rozmów ustalono m.in. wzmocnienie współpracy w dziedzinie obronności, w tym przeprowadzanie wspólnych ćwiczeń. Oba państwa planują również pierwsze w historii manewry sił lotniczych obu państw.\n\nProwadzone na Oceanie Indyjskim ćwiczenia \"wydatnie przyczynią się do realizacji (idei - PAP) wolnego i otwartego Indo-Pacyfiku\", a także pogłębią współpracę między Japonią i Indiami - powiedział dowódca japońskiej marynarki wojennej admirał Ryo Sakai. Dodał, że podczas manewrów ćwiczona jest obrona przed okrętami podwodnymi i atakami z powietrza.\n\nWzmocnienie armii\n\nIndie i Japonia uważają Chiny za rosnące zagrożenie dla bezpieczeństwa i wzmacniają swoje armie. Oba kraje różni jednak stosunek do Rosji.\n\nKyodo podkreśla, że Indie - wspólnie z Chinami i kilkunastoma innymi krajami - wzięły niedawno udział w dużych ćwiczeniach wojskowych na wschodzie Rosji. Delhi utrzymuje tradycyjnie przyjazne relacje z Moskwą, a Indie – w przeciwieństwie do Japonii – nie przyłączyły się do międzynarodowych sankcji nakładanych na Rosję za inwazję na Ukrainę - podała japońska agencja. (PAP)\n\nmj/",
    "Indie tłumaczą się ze zwiększonego importu rosyjskiej ropy. \"Część strategii zarządzania inflacją\"": "O sprawie piszą arabskie media. Zwracają uwagę, że Indie nie dość, że nie potępiły Rosji za atak na Ukrainę, to jeszcze od początku roku zwiększyły import rosyjskiej ropy naftowej. Od lutego 2022 r. surowiec z Rosji stanowi 13 proc. indyjskiego importu ze wszystkich źródeł. Przed wybuchem wojny odsetek ten wynosił ledwie 2 proc.\n\nRosyjska ropa jest potrzebna, by utrzymać inflację w ryzach\n\nTakie wyliczenia przedstawił minister finansów Nirmala Sitharaman. Podkreśla, że na taki sam krok jak Indie zdecydowały się również inne państwa. Także te tworzące szeroko rozumiany blok zachodni.\n\nNależy się uznanie mężowi stanu, jakim jest premier (Indii Narendra Modi - przyp. red.), który zadbał o to, abyśmy w skali globalnej utrzymywali stosunki ze wszystkimi krajami, a mimo to zdołali pozyskać rosyjskie paliwo, co zresztą dziś robi Japonia i co robią również niektóre inne kraje - stwierdził Nirmala Sitharaman, cytowany przez alarabiya.net.\n\nDalsza część artykułu pod materiałem wideo\n\nZobacz także: Brak gazu uderza w przemysł. \"Rząd się spóźnił z działaniami\"\n\nSzef resortu finansów powtórzył też słowa innych przedstawicieli indyjskiego rządu i podkreślił, że rosyjska ropa jest dziś potrzebna jego państwu do utrzymania w ryzach inflacji. W lipcu ceny detaliczne w Indiach były średnio o 6,71 proc. wyższe niż przed rokiem, co przekracza cel inflacyjny banku centralnego.\n\nRopa z Rosji płynie szerokim strumieniem\n\nW money.pl pisaliśmy już, że Indie odpowiadają za zakup niemal jednej piątej miesięcznych dostaw ropy z Rosji. W rozmowie z Bloombergiem analityczka firmy Vortexa Ltd. Emma Li tłumaczyła, że Rosja staje się stabilnym źródłem dostaw ropy dla Indii, chociaż kraj ten jeszcze niedawno \"nie przepadał\" za rosyjską mieszanką.\n\nW jej ocenie dostawy do Indii będą trwały - mimo stosunkowo dużej odległości obu państw - dopóki cena surowca jest atrakcyjna, a sankcje nie blokują wymiany handlowej między oboma państwami. Indie są trzecim na świecie największym konsumentem i importerem ropy naftowej.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Indie: Nastolatki zgwałcone i zamordowane. Sprawcy powiesili ciała na drzewie": "Sześciu mężczyzn usłyszało zarzuty w związku ze śmiercią dwóch sióstr w wieku 15 i 17 lat ze stanu Uttar Pradesh w Indiach. Przed zamordowaniem nastolatki zostały zgwałcone. Ich ciała powieszono na drzewie. Ofiary należały do dalitów - przedstawicieli najniższej kasty w Indiach.\n\nDo zbrodni doszło w środę po południu w dystrykcie Lakhimpur. Policja poinformowała, że grupa mężczyzn zabrała obie siostry na pole trzciny cukrowej. Następnie nastolatki zostały zgwałcone i zamordowane. Ich ciała powieszono na drzewie. Sprawcy jako lin użyli szali, które nosiły ofiary.\n\nZOBACZ: Niemcy: Gwałt na 11-letniej dziewczynce. Afgańczyk skazany na rok więzienia w zawieszeniu\n\nW sprawie zatrzymano sześciu mężczyzn, w tym sąsiada nastolatek. Mężczyźni usłyszeli zarzuty gwałtu, morderstwa i ukrywania zbrodni.\n\nRelacja policji o tym, jak doszło do zbrodni różni się od relacji matki nastolatek. Według służb dziewczyny same z siebie miały pójść za mężczyznami, a po dokonanym na nich gwałcie miały \"nalegać, by mężczyźni się z nimi ożenili\". Matka ofiar twierdzi z kolei, że dwóch mężczyzn pojawiło w jej domu, porwało jej córki, a gdy próbowała ich powstrzymać \"została dotkliwie pobita\".\n\nZbrodnie wobec pariasów\n\nZbrodnia wywołała poruszenie wśród lokalnej społeczności. Wiceminister stanu Uttar Pradesh Brajesh Pathak zapewnił, że sprawcy brutalnego morderstwa otrzymają taką karę, że dusze członków \"ich przyszłych pokoleń będą się jej bały\".\n\nZOBACZ: Indie: Lekarz porzucił samochód w korku i pobiegł do szpitala na operację\n\nOfiary należały do dalitów, których potocznie nazywa się pariasami. To określenie stosowane wobec osób, które należą do najniższych kast w Indiach lub żyją poza systemem kastowym. Tradycyjnie do \"niedotykalnych\" zalicza się osoby wykonujące pracę fizyczną lub \"nieczyste zawody\" - polegające m.in. na zabijaniu zwierząt (rzeźnicy, rybacy) i te mające kontakt z płynami ustrojowymi drugiego człowieka (sprzątacze, pracze).\n\nPomimo uznania stosowania sankcji wobec dalitów za bezprawne w konstytucji z 1950 r., system kastowy nadal stosowany jest w hinduskim społeczeństwie.\n\n\"The Guardian\" przypomina, że w czerwcu 13-latka z dalitów została zamordowana w dystrykcie Chitrakoot w Uttar Pradesh. Z kolei w 2021 r. w dwóch osobnych przypadkach grupy mężczyzn zgwałciły dwie dziewczynki - sześcio- i dziewięciolatkę.\n\nWIDEO: Węgry odcięte od unijnych funduszy. Vera Jourova dla Polsat News: Analizujemy sytuację w Polsce Twoja przeglądarka nie wspiera odtwarzacza wideo...\n\nbas/grz/The Guardian/ Polsatnews.pl",
    "MotoGP. Kierunek Indie potwierdzony": "O zainteresowaniu Indiami - największym rynkiem sprzedaży jednośladów - informowaliśmy już w ubiegłym tygodniu. W środę na specjalnie zorganizowanej konferencji prasowej w Delhi - stolicy kraju - przedstawiciele Dorna Sports oraz FairStreet Sports - miejscowego promotora - potwierdzili, że podpisano specjalne memorandum, którego celem jest organizacja wyścigów MotoGP w Indiach.\n\nPorozumienie zakłada siedmioletnią obecność MotoGP. Nie podano konkretnej daty inauguracyjnego Grand Prix Bharatu. Pierwszy wyścig może odbyć się już w przyszłym roku, choć bardziej realny wydaje się sezon 2024. Przekazano, że rozmowy z rządem stanu Uttar Pradesh oraz hinduskim ministerstwem sportu są na zaawansowanym etapie.\n\nAreną rywalizacji będzie Buddh International Circuit, położony na przedmieściach Delhi. Obiekt gościł w przeszłości m.in. Formułę 1 (2011-2013).\n\nRunda w Indiach będzie dalszym etapem ekspansji MotoGP w tej części Azji. Motocykliści ścigają się już w Malezji, Tajlandii oraz Indonezji.\n\nSwoją obecność w Indiach potwierdziła wcześniej Formuła E. Jedna z odsłon sezonu 2022-23 - będącego początkiem ery Gen3 - odbędzie się w Hajdarabad.",
    "Putin jedzie na szczyt w Uzbekistanie. Będzie rozmawiać z Indiami i Chinami o współpracy gospodarczej": "Do spotkania ma dojść podczas szczytu Sznaghajskiej Organizacji Współpracy, który odbędzie się w Uzbekistanie. Jak wyliczają tvn24.pl i Reuters, Indie liczą na trzyletni kontrakt na dostawy rosyjskich nawozów. Wymiana handlowa między Rosją i Indiami w pierwszej połowie 2022 r. wzrosła o 120 proc. w porównaniu z tym samym okresem ubiegłego roku.\n\nJak pisaliśmy w money.pl, szczyt w Uzbekistanie będzie też okazją do spotkania Władimira Putina i przywódcy Chin Xi Jinpinga. Zarówno Indie jak i Chiny dotychczas nie potępiły inwazji rosyjskich wojsk na Ukrainę.\n\nDalsza część artykułu pod materiałem wideo\n\nZobacz także: Szantaż Rosji sięga zenitu. \"To dopiero początek gazowego oblężenia Europy\"\n\nRelacje Rosji z Indiami i Chinami\n\nW dobie zachodnich - i nie tylko sankcji - nakładanych na Rosję w odpowiedzi na jej agresję w Ukrainie, to Indie i Chiny wyrosły na kluczowych nabywców rosyjskiej energii. Zwiększony import rosyjskiej ropy Indie tłumaczą walką z inflacją w kraju.\n\nRównież Indonezja przyznała, że musi przyjrzeć się \"wszystkim opcjom\" i rozważa dołączenie do grona azjatyckich państw, kupujących rosyjską ropę. Ma to być sposób na ograniczenie rosnących cen energii w kraju. Grozi jednak sankcjami ze strony Stanów Zjednoczonych.\n\nSzanghajska Organizacja Współpracy powstała w 2001 r. z inicjatywy Chin, Rosji, Kazachstanu, Tadżygistanu, Kirgistanu i Uzbekistanu. W późniejszym czasie dołączyły do niej też Indie i Pakistan. Białoruś, Mongolia, Afganistan i Iran mają w tej organizacji status obserwatora. Siedziba mieści się w Pekinie.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Indie: Siostry chciały zrobić sobie zdjęcie w wodzie. Utonęło sześć osób": "Pozowanie do selfie przy wodospadzie zakończyło się wielką tragedią. Dwie siostry z Indii, które chciały zrobić sobie zdjęcie, mimo zakazu weszły do wody. Jedna z nich straciła równowagę i zaczęła się topić.\n\nDo tragedii doszło w niedzielę podczas rodzinnej wycieczki do wodospadów Ramadha w Chhattisgarh.\n\nWidoki zachwyciły 15-osobową grupę krewnych, chętnie więc robili zdjęcia przy wodzie. Dwie siostry, 14-letnia Shraddha i 22-letnia i Shweta, postanowiły, że wejdą do wody, by zrobić sobie przy wodospadach selfie. W pewnym momencie młodsza z dziewczyn straciła równowagę i zaczęła tonąć. Siostra próbowała jej pomóc, ale i ona zaczęła się topić.\n\nSześć osób nie żyje, jedna jest w stanie krytycznym\n\nNa ratunek kobietom ruszyli pozostali członkowie rodziny - bracia 18-letni Himanshu, 22-letni Abhay i 26-letni Ratnesh, a także 24-letni kuzyn Rishabh i jego 22-letnia żona Sulekha. Świadkowie zdarzenia twierdzą, że wszyscy bardzo szybko znaleźli się w na głębokiej wodzie i również zaczęli tonąć.\n\nZOBACZ: Włochy. Chciał zrobić selfie na Wezuwiuszu. Wpadł do krateru\n\nWezwanym służbom udało się uratować tylko 22-letnia Sulekhę, która w stanie krytycznym trafiła do szpitala. Płetwonurkowie w niedzielę wieczorem wydobyli z wody trzy ciała, trzy kolejne wyciągnięto w poniedziałek.\n\nKolejny taki wypadek\n\nSędzia Kuldeep Sharma powiedział w rozmowie z \"Times of India\", że ​​ciała zostały wysłane do sekcji zwłok.\n\nPolicja poinformowała, że ​​w popularnym miejscu piknikowym, gdzie przebywała rodzina, umieszczono znaki ostrzegające odwiedzających, by nie korzystali z kąpali.\n\nZOBACZ: Tatry. 72-latek chciał zrobić selfie z niedźwiedziem. Został pogryziony\n\nTo kolejny nieszczęśliwy wypadek w tym miejscu. Pół roku temu utonęło tam trzech mężczyzn.\n\nWIDEO: \"Skoro o śmieciach mowa, to wrócimy też do słów Władimira Putina\" Twoja przeglądarka nie wspiera odtwarzacza wideo...\n\npgo/grz/mirror.co.uk/ Polsatnews.pl",
    "Apple wyprodukuje iPhone’a 14 w Indiach!": "Apple Inc. wyprodukuje swojego iPhone’a 14 w Indiach, poinformowała w poniedziałek firma, ponieważ producenci przenoszą produkcję z Chin pośród napięć geopolitycznych i ograniczeń pandemicznych, które zakłóciły łańcuchy dostaw w wielu branżach. „Nowa linia iPhone’ów 14 wprowadza przełomowe nowe technologie i ważne funkcje bezpieczeństwa. Cieszymy się, że będziemy produkować iPhone’a 14 w Indiach” – powiedział Apple w oświadczeniu.\n\nApple prawdopodobnie przeniesie około 5% swojej produkcji iPhone’a 14 do Indii z końca tego roku.\n\nAnalitycy spodziewają się, że prawie jedna czwarta wszystkich produktów Apple będzie produkowana poza Chinami do 2025 roku.\n\nPartnerem artykułu jest międzynarodowy broker EXANTE. Sprawdź jego ofertę już teraz\n\nNowa linia iPhone powstanie w Azji!\n\nApple zaprezentowała swoją najnowszą linię iPhone’ów na początku tego miesiąca. Będą miały ulepszone aparaty, szybsze procesory i trwalsze baterie w tych samych cenach, co modele zeszłoroczne.\n\n\n\n\n\n\n\nZobacz również: MadMind Studio zarobił w II kwartale 2,6 mln zł netto z tytułu sprzedaży gier! Analiza akcji.\n\nIndie są drugim co do wielkości rynkiem smartfonów na świecie po Chinach, ale sprzedaż Apple iPhone ma trudności z przejęciem dużego udziału w rynku w porównaniu z tańszymi smartfonami konkurencji. Ogłoszenie firmy z Cupertino w Kalifornii łączy się z naciskiem premiera Indii Narendry Modiego na lokalną produkcję, co było kluczowym celem jego rządu od czasu objęcia przez niego urzędu w 2014 roku.\n\nFirma technologiczna postawiła na Indie, gdzie po raz pierwszy rozpoczęła produkcję swojego iPhone’a SE w 2017 roku i od tego czasu nadal montuje tam wiele modeli iPhone’a. Apple otworzył swój sklep internetowy w Indiach dwa lata temu, ale według lokalnych mediów pandemia opóźniła plany stworzenia flagowego sklepu w Indiach.\n\nPartnerem portalu comparic.pl jest broker EXANTE oferujący dostęp DMA (Direct Market Access) do 50 światowych giełd akcji i ETF na jednym wielowalutowym rachunku. Załóż bezpłatny rachunek inwestycyjny już teraz!\n\nWedług raportu JPMorgan cytowanego przez agencję prasową Press Trust of India, Apple prawdopodobnie przeniesie około 5% swojej produkcji iPhone’a 14 do Indii z końca tego roku, zwiększając ją do 25% do 2025 r.\n\nAnalitycy spodziewają się, że prawie jedna czwarta wszystkich produktów Apple będzie produkowana poza Chinami do 2025 roku, w porównaniu do około 5% obecnie. Raport stwierdza, że ​​zagrożenia związane z łańcuchem dostaw, takie jak rygorystyczne blokady COVID-19 w Chinach, są prawdopodobnie wyzwalaczem takich wysiłków związanych z relokacją, które będą kontynuowane w ciągu najbliższych dwóch lub trzech lat.\n\nAutor poleca również:\n\nZobacz inne, najczęściej szukane dzisiaj frazy: amica giełda | celon akcje kupno | notowania nasdaq | kryptowaluty ranking | kurs euro notowania | cd projekt akcje kupno | lotos akcje | polenergia giełda |",
    "Indie: Kościół broni poszkodowanych rybaków": "Biskupi wzięli udział w proteście rybaków, podejmując jednodniową głodówkę. Żądają oni wstrzymania prac budowalnych oraz pomocy rządowej dla pokrzywdzonych w wyniku inwestycji.\n\nPodstawową szkodą wyrządzoną lokalnej społeczności jest uniemożliwienie połowu ryb, co pogarsza sytuację w skądinąd ubogim regionie. Miejscowi cierpią także z powodu erozji wybrzeża. Postępuje ona od wielu lat i ma wiele przyczyn. Jednak jak podkreślają protestujący oraz ekolodzy prace około portu przyczyniły się do przyspieszenia tego procesu. Tylko w 2021 r. w wyniku zmian ponad 100 rodzin utraciło swoje domy.\n\nGdy rozpoczynano prace nad portem, rząd obiecał wsparcie finansowe dla osób poszkodowanych. Do dzisiaj jednak około 300 rodzin mieszka w szkołach lub prowizorycznych schronach i nie otrzymało zasiłku. Lokalne władze oskarżają Kościół o sabotowanie projektów rozwojowych w kraju i o podżeganie rybaków do protestów. Podkreślają też, że zatrzymanie prac nie jest możliwe na obecnym etapie, gdy inwestycja jest bliska ukończenia.\n\nW Vizhinjam powstaje największy port głębinowy Indii warty 11 mld dol. Będzie on zdolny do obsługi 80 proc. przeładunków w ramach transportu morskiego w skali całego kraju. Inwestycję prowadzi Adani Group należąca do najbogatszego mieszkańca Azji. Port rozciąga się na ponad 450 ha z czego 120 ha uzyskano z terenów uprzednio zajmowanych przez ocean.\n\nreklama reklama\n\nreklama reklama",
    "Padł rozkaz. Chiny i Indie wycofują wojska": "Tybet. Wojska indyjskie i chińskie wycofują się z obszaru przygranicznego\n\nW 2020 roku doszło jednak do pierwszych od 1945 roku starć w przygranicznym rejonie Galwan-Ladakh. W walkach wręcz z użyciem pięści, kamieni, patyków i metalowych prętów zginęło 20 indyjskich i 4 chińskich żołnierzy. W związku z potyczkami doszło do eskalacji napięcia między azjatyckimi gigantami uzbrojonymi w broń jądrową.",
    "Ktoś musi dać cynk. Rzecz o handlu dziewczynkami w Indiach": "Delhijski Pahargandź wydaje się istnieć poza czasem, jakby za nic miał sobie krótkotrwałe mody i obsesje modernizacji. W Vishalu dalej nocują westmani, dla których komfort przestał być synonimem szczęścia, a w Koshla Cafe kolejne pokolenie hipisów poprawia dredy i sączy ginger tea. Weterani doradzają nowo przybyłym, gdzie zadekować się na dłużej. \"Nie dostaniecie pokoju taniej niż w Luv Kush\" – konstatują. \"Tylko koniecznie poproście o roof top!\".\n\nCzy wiedzą, że w jednym z hotelików kilkadziesiąt kroków stąd więziona była niedawno 14-letnia Sunita? Że była tygodniami gwałcona i poniżana przez chłopaka, z którym chciała spędzić życie? Dopadł ją na Sundarbanach, rejonie wśród westmanów słynącym z bengalskich tygrysów, wśród swoich zaś z częstych kataklizmów. Zajeżdżał motocyklem pod wiejską szkołę, przywoził batoniki Cadbury, pokazywał zachody słońca i miał, jak się wydawało, niebo w oczach. W Delhi używał jej tak, by do używania nawykła, po czym sprzedał burdelmamie z GB Road.\n\nByłaby tam do dzisiaj, gdyby nie bywalec burdelu, którego na tyle uwierał widok opuchniętej, zapłakanej dziewczynki, że zadzwonił do Mission Rescue Operation India, organizacji walczącej z handlem ludźmi.\n\nFot. Sudharak Olwe\n\nCynk\n\nreklama\n\nPatrzę w komórkę, przecieram oczy, dziwnie mi. Kadry skaczą, znikają. Widzę kilkanaście par nóg, każda w innej pozycji. Kamera w końcu łowi sylwetki dziewcząt. Jedna przycupnęła na oparciu kanapy, dwie siedzą obok, czwarta stoi za ich plecami, a piąta usiadła na pufie na wprost kamery. To na niej próbuje skupić się komórka. Rozsypane w nieładzie włosy okalają twarz, dziwnie nabrzmiałą, niepasującą do smukłego ciała.\n\nNagranie urywa się, za chwilę dostaję kolejny filmik, na którym wyraźniej widzę twarze. Najpierw dociera do mnie, że to nie mogą być Induski, a dopiero potem, że oglądam nagranie z burdelu.\n\n– To Nepalki – tłumaczy Rajesh Chaturvedi, założyciel fundacji Mission Rescue. – Nagranie pozwala nam ustalić, ile mniej więcej lat mają dziewczyny. Opuchlizna jest skutkiem sterydów podawanych w dużej ilości po to, by dodać dziewczynkom krągłości i ukryć ich wiek. Poza tym nim zapadnie decyzja o interwencji, musimy pokazać nagranie policji.\n\n– Pamiętaj – podkreśla – klucz do wolności spoczywa w rękach zwykłych ludzi, a nie policji czy organizacji. Kluczem jest informacja. Ktoś musi dać nam cynk.\n\nSprzedawca salwarów\n\nOrganizacje są tyle warte, ile warta jest ich sieć informatorów. W tym przypadku cynk dał sprzedawca salwarów zaopatrujący domy publiczne w Pune, człowiek będący idealną wtyką, gdyż ufają mu wszyscy, od burdelmamy po seksworkerki. Właściciel jednego z przybytków, szczęśliwy, że po miesiącach lockdownu biznes wreszcie się ruszy, oznajmił sprzedawcy:\n\n– Szykuj towar! I tobie lada moment się poprawi! Spodziewamy się nowej dostawy!\n\n\"Dostawa\" zorganizowana była przez siostrę właściciela i przeznaczona do nowego \"domu\" w innej lokalizacji. Sprzedawca zawiadomił organizację, bo raził go przerzut nieletnich.\n\nFot. Sudharak Olwe\n\nDetektyw zwiadowca\n\nNa miejsce pojechało dwóch detektywów z Mission Rescue. Okazało się, że w miasteczku, gdzie dotąd nie było żadnych nalotów policji, handel seksem rozkwitł, a burdeli było aż 26. Mieli za zadanie ocenić sytuację, nie wzbudzając podejrzeń.\n\nreklama\n\nDetektyw zwiadowca odwiedza burdel, udając klienta. Siada w salonie, zamawia alkohol, stawia dziewczynom przekąski, rozmawia swobodnie. Mówi, że nie jest w nastroju, ale wróci wieczorem, co nie budzi zdziwienia, bo wpada się tu także po to, by \"sobie popatrzeć\" i spędzić miło czas. Najedzony, każe sobie pokazać dziewczyny. Najlepiej nowy narybek, bo nie lubi \"przechodzonego towaru\". I jeszcze chętniej takie, co mają skośne oczy, bo słyszał, że nie mają żadnych zahamowań w łóżku.\n\nNepalki, które widziałam na nagraniu, zostały sfilmowane w czasie takiej właśnie prezentacji. Nagranie potwierdziło przypuszczenia, że są nieletnie i zostały niedawno kupione. W wyniku wspólnej akcji z policją Mission Rescue udało się uwolnić 12 nastolatek.\n\nRykszarz\n\nJest godzina 19. Nad Delhi zapada noc, ciężka od mgły i czarna od smogu. Pochłania budynki, lepi się do trotuarów, rozmywa sylwetki ludzi i paraliżuje morale. Rykszarz zatrzymuje się pod stacją metra, z którego płyną tłumy mężczyzn. – Nie macie ochoty się zrelaksować? – głową wskazuje dziewczynkę, 13-latkę, struchlałą na tylnym siedzeniu. Nie znajdując klienta, podjeżdża na parking motorowych rykszy i rozpytuje kolegów:\n\n– Nie mielibyście klienta na tę synogarlicę? Palce lizać, tylko spójrzcie! Świeżynka!\n\n– Tę małą uprowadzili z Pendżabu – mówi mi pracownica organizacji Shakti Vahini. – Porwali ją, gdy wracała ze szkoły. Pośrednik nie sprzedał jej kolejnemu pośrednikowi, bo chciał sam na niej zarobić. Ale że niemota z niego była, poprosił o pomoc innego rykszarza. Ten znalazł klienta od razu, bo za jej dziewictwo zażądał wyjątkowo mało.\n\nDziewczynka miała szczęście. Innemu kierowcy zrobiło się jej żal i zaalarmował policję. Gdy wpadli do pokoju hotelowego, mała siedziała na kanapie, otoczona ramionami grubego \"wujka\" i wpatrywała się w tabliczkę czekolady, którą jej przyniósł.\n\nFot. Sudharak Olwe\n\nKsięgowy\n\nW Delhi, na GB Road, pracuje co najmniej pięć tysięcy seksworkerek. Klienci używają ich bez ceregieli i bez wyrzutów sumienia, nawykli do tego, że kobiety służą im w ten czy inny sposób. Muszą zrzucić z siebie stres, więc to trochę tak, jakby szli do sauny. Muszą poczuć się czasem jak prawdziwi mężczyźni, skoro żony leżą w łóżku sztywne jak zeschnięte ćapati! Wiedzą, w którym kotha są jakie dziewczyny i za ile. Jeden wybierze się do lupanaru, gdzie dostanie dziewczynę za marne 350 rupii, inny, gotów zapłacić więcej, do domu z bladolicymi pięknościami z Assamu i Manipuru.\n\nreklama\n\nStali bywalcy mają swoje ulubienice. Zdarzają się tacy, którzy traktują je po ludzku, ale nawet ci nie mogą uwierzyć, że duża część seksworkerek nie znalazła się w burdelu z własnej woli. Jak to? Jego \"dziewczyna\" jest zmuszana do prostytucji? Nie ma komórki? Nie wolno jej wychodzić na zewnątrz? Niemożliwe!\n\nI choć mogliby ocalić z niewoli tysiące kobiet, bardzo rzadko reagują. Jeśli już, pozwolą dziewczynie zadzwonić do rodziców, a ona ich zapewni, że wszystko u niej dobrze, tylko pani jest bardzo wymagająca. Co poniektórzy dzwonią do organizacji, ale nigdy na policję. Mówią, jak nazywa się ich ulubienica, jak wygląda, w którym kotha pracuje.\n\nNa miejsce idzie wolontariusz – księgowy po pięćdziesiątce, który od lat pomaga Mission Rescue za darmo. Dzierżąc wytartą aktówkę pod pachą, w porządnie uprasowanej koszuli, nie budzi podejrzeń. Na dodatek jest tak częstym bywalcem GB Road, że sprzedawcy paanu (betelu) widzą w nim superogiera i gdy ich mija, łapią się sugestywnie za krocze.\n\n– Arrre, jest u was jakaś Renu? – spyta burdelmamę. – Znajomy mi ją polecał.\n\nAlbo:\n\n– Ponoć macie u siebie małą diablicę? Tak mówił kolega z biura. Twierdzi, że to przez nią w kółko się spóźnia. Ma na imię Manisha? Dobrze pamiętam?\n\nKsięgowy idzie z dziewczyną do pokoju. Mówi, że przysłał go klient, opowiada, jak działa organizacja. Tygodniami buduje zaufanie. Dziewczyny boją się wszystkiego: gangsterów, handlarzy, urzędników, policjantów – którzy regularnie korzystają z \"gościnności\" burdeli – oraz rodziców, mieszkańców wioski i całego indyjskiego społeczeństwa.\n\nNie ufają, bo jak mają uwierzyć w to, że komuś na nich zależy? Mają się za nic i przyzwyczajone są do bycia niczym.\n\n– S****ę traktuje się jak s****ę – mówią.\n\nZa pracą i chlebem\n\nMówią to samo: – Nikt mi nie uwierzy, że przyjechałam za pracą. Za normalną pracą. Miałam sprzątać u bogatej pani w Wasant Vihar… Ladźpat Nagar… Radźouri Gardens… – zmieniają się tylko nazwy delhijskich dzielnic.\n\nreklama\n\nZ pomocą księgowego uwolniono z jednego burdelu siedem Assamek. Znam historię dwóch, nazwijmy je Jasmine i Sunita. W momencie ocalenia były pełnoletnie. Zgodnie z prawem musiały złożyć zeznania w sądzie, a Jasmine później, już po powrocie do Assamu, zgodziła się wskazać tego, który ją sprzedał.\n\nJasmine, jak one wszystkie, była dobrą córką, posłuszną, wychowaną tak, jak każe tradycja, w gotowości do poświęcenia się dla rodziny. Skoro nie dojadali, ojciec chorował, braciszek był mały, a ona jedna była silna, zdrowa i niezamężna, to przecież musiała pójść za pracą?!\n\nZostała \"kupiona\" za parę groszy, gdy miała 13 lat.\n\nTylko kim trzeba być, by sprzedać własne dziecko?\n\nSępy\n\nKrążą. Mają swoje łowiska, wioski, miasteczka, całe stany – Zachodni Bengal, Bihar, Assam. Ich zmysły są wyostrzone, wywęszą biedę i rozpacz, śmierć w rodzinie i smród głodnego ciała. Wypatrują ofiar. Czekają na właściwy moment, by uderzyć.\n\nHandlarze mają całe armie pośredników, ci pomniejszych pośredników, a ci kolejnych. Pazury sępów sięgają daleko, tam, gdzie nie dojeżdża autobus, tam, gdzie sam widok obcego budziłby podejrzliwość.\n\nCzasem, gdy subkontynent znów dotknie jakaś katastrofa, zlatują się ze wszystkich stron. Niebo ciemnieje, ziemia staje się żerowiskiem. Znajdziecie ich wtedy w zmytych powodzią wsiach, na zwaliskach domów powalonych trzęsieniem ziemi, na rumowiskach zabudowań zmiecionych przez cyklon. Pojawią się chętni do pomocy, z łopatą w ręku, z workiem ryżu, niosąc zrozpaczonym ludziom pocieszenie, ocierając łzy.\n\nTak było po trzęsieniu ziemi w Nepalu w 2015 r., gdy handlarze wyruszyli na żer, udając organizacje pomocowe. Chwilę potem burdele w Meerut i Delhi zapełniły się dziećmi.\n\nTak było po cyklonie Amphan, który uderzył w Zachodni Bengal w 2020. Zmiótł całe wioski na Sundarbanach.\n\nWyobraźcie sobie takie łowisko! Wsie, z których zostało kilka bambusów wbitych w ziemię. Ludzi koczujących na grzęzawisku, bez wody i pożywienia, bez dachu nad głową i bez pola, które mogliby uprawiać, by zacząć od nowa.\n\nreklama\n\nWystarczy się do nich przysiąść. Podać koc, wyjąć termos z czajem. Wysłuchać, zaoferować zrozumienie i współczucie, po czym opowiedzieć, że Pawan z innej wioski też był w tak dramatycznej sytuacji, ale jego córki już znalazły pracę w mieście i przesłały rodzinie pieniądze, dzięki którym zaczął odbudowywać dom. I gdy oczy zamglone lękiem podniosą się uważnie, wystarczy dodać: \"Też mogę ci pomóc\". I wręczyć wizytówkę agencji pośrednictwa pracy.\n\nMożna też, jeśli ma się wyjątkowo ostre pazury, głosić tym ludziom dobrą nowinę, a w czasie ewangelizacyjnej misji pozyskać dusze rodziców i ciała ich córek, które z wdzięcznością poślą do obiecanych szkół z internatem.\n\nW czasie pandemii sępy mają ułatwione zadanie. Nie muszą czatować ani wypatrywać rodzin, które dotknęła choroba, śmierć, nędza, głód i długi. Są wszędzie.\n\nAnioł wybawiciel\n\nNie pukają do domów, bo domy stoją przed nimi otworem. Są swoi. Najlepszymi wysłannikami handlarzy są ciotki i kuzyni, wujowie i sąsiedzi, znajomi i przyjaciele rodziny.\n\nWiedzą, gdzie warto wpaść na czaj, kogo zagadać pod świątynią albo chwycić za łokieć pod wiejskim sklepikiem. Wiedzą, kto ma trzy lub cztery córki i sen spędza mu z powiek myśl o posagu. Wiedzą, czyje córki przestały chodzić do szkoły i pracują w polu, by wystarczyło na wykształcenie syna. Nie szukają w ciemno, doskonale wiedzą, w którym domu je się trzy razy dziennie to samo, czyli ryż z łyżką soczewicy, cebulą i skrawkiem chilli, a w którym przed snem, by wypełnić czymś brzuch, pije się tylko wodę z solą. Nie muszą rozpytywać po wsiach, by wiedzieć, kto w czasie pandemii wpadł w takie długi, że żona chowa przed nim trutkę na szczury.\n\nSunitę z Assamu, uwolnioną z burdelu w Delhi przez Mission Rescue, zagadała znajoma mamy. Była wtedy jeszcze dzieckiem, przynajmniej na papierze, ale na barkach dźwigała problemy dorosłych, a w głowie obraz mamy, jej ręce jak patyki i oczy zeszklone lękiem.\n\n– Wiem, że wam bardzo ciężko – musiała powiedzieć. – Znam cię od dziecka i widzę, że schudłaś, zmarniałaś – być może dodała. – Żal mi na ciebie patrzeć. Jesteś dla mnie jak córka – to zdanie padło na pewno. – Mogę ci pomóc znaleźć pracę służącej w Delhi…\n\nreklama\n\nSunita przyprowadziła kobietę do domu, szczęśliwa, bo pod ich dachem pojawił się anioł wybawiciel. Została podjęta tym, co najlepsze – czajem z mlekiem kupionym na zeszyt i biszkoptami \"Marie\" trzymanymi dla gości w metalowej puszce. Kobieta na dowód tego, że praca jest dobra, a agencja solidna, dała rodzicom 10 tys. rupii, 500 zł. – Nic się nie martwcie – dodała. – To drobiazg, agencja odciągnie zaliczkę od pierwszej wypłaty.\n\nW taki sposób \"kupiła\" Sunitę od rodziców.\n\nJasmine, druga ocalona z burdelu, miała zaledwie 13 lat, gdy o możliwości posłania jej do pracy w stolicy wspomniał rodzicom szwagier. Komu jak komu, ale jak nie ufać własnemu zięciowi? Spadło im to jak z nieba! O to się właśnie modlili, by mieć co do garnka włożyć, by coś ruszyło się ku lepszemu! Po potwierdzeniu posady przez agencję pośrednictwa pracy z Delhi rodzina dostała trochę grosza. Babcia mogła wziąć czerwony, wytarty banknot, 10 rupii, za który kupiła wotywną tackę, łebki nagietków i róży, knot bawełny zanurzony w ghee, i zaniosła do świątyni.\n\nPropozycja pracy w mieście to spełnienie modlitw.\n\nLiczby\n\n16 mln – to szacowana liczba kobiet i nieletnich będących ofiarami handlu ludźmi w Indiach, z tego siedem mln to dziewczynki, które w momencie zakupu lub porwania miały średnio 12 lat. Wielu badaczy twierdzi, że należy te liczby podwoić.\n\n75 proc. ofiar zostało zabranych z domów, w których brakowało na jedzenie.\n\n60 proc. zostało zwiedzionych obietnicą pracy przez członków rodziny i osoby znajome.\n\n250 zł – tyle dostają rodzice. W najbliższym mieście dziewczynka zostanie odsprzedana za 2 tys. 500 zł, a w dużej metropolii za dużo więcej. Najwięcej dostanie ten, który sprzeda dziecko właścicielowi burdelu, od 10 do 20 tys. zł.\n\nRodzice wierzą, że uśmiechnął się do nich los. W większości to zadłużeni rolnicy, ludzie tak naprawdę półwolni i półanalfabeci, którzy nigdy nie byli w dużym mieście.\n\nPazury\n\nW czasie drugiej, dramatycznej fali pandemii, opustoszały także burdele. Biznes zamarł. W lipcu zeszłego roku, gdy skończyły się lockdowny, handlarze poczuli zew. COVID-19 przeorał Indie w sposób niewyobrażalny. Zepchnął 230 mln ludzi poniżej granicy ubóstwa, unicestwił postęp dokonany w ostatnich dekadach. Handlarze wiedzieli, że będą mieli używanie.\n\nreklama\n\nDo biura Mission Rescue zadzwonił informator. Dał cynk, że w domu, który stał dotąd pusty, pojawiła się gromadka dzieci. Dwa dni później Rajesh z Santoshem byli już w Kakabitur, miasteczku położonym przy granicy Indie-Nepal, po stronie nepalskiej. Spędzili tydzień, nie wychodząc z hotelu, obserwując na zmianę dom po drugiej stronie ulicy.\n\nDla handlarzy pierwszą częścią operacji jest pozyskanie dzieci, drugą zgromadzenie ich w jednym miejscu, w wyczekiwaniu na sygnał, że znaleźli się nabywcy. Właściciele burdeli przyjmują tylko gotówkę, a zgromadzenie większych sum po okresie posuchy nie jest tak proste, jak zazwyczaj.\n\nRajesh z Santoshem dyżurowali przy oknie na zmianę, w dzień i w noc, nie do końca pewni, czy cynk jest prawdziwy. Musieli choć raz zobaczyć dziewczynki – miało ich być siedem – i dwie kobiety, rekruterki. Któregoś wieczoru kobiety zasunęły zasłony o kilka minut za późno. W tym okienku czasu dostrzegli materace rzucone na podłogę, a na nich skulone dzieci.\n\nZaczekali do momentu, gdy zauważyli zwiastuny przygotowań do drogi, czyli przejścia przez granicę. W tym przypadku życzliwy sprzedawca z rynku dał im znać, że kobieta kupiła siedem czapek i kilka szali.\n\nCo zrobiło Mission Rescue? To, co mogło zrobić, by doszło do aresztowań i rozbicia szajki. Zawiadomili organizację Maiti Nepal, która na przejściach granicznych ma swoje \"czujki\" – pracowniczki wyszkolone tak, by rozpoznać lęk w oczach dziecka i wychwycić handlarę udającą ciotkę. Akcja się udała.\n\nKto dał cynk Mission Rescue? W tym przypadku informatorem był ekshandlarz, który spędził siedem lat w więzieniu, wydany przez wspólników i byłą żonę. Ma za co się mścić.\n\nW ciągu pięciu lat, od 2015 do 2020, liczba Nepalek, także nieletnich, przerzucanych do Indii wzrosła o 500 proc. Strach zgadywać, ile razy poszybowała w górę od początku pandemii.\n\nRajesh\n\n– Tylko pamiętaj – mówi Rajesh Chaturvedi – żeby napisać, że nie wszystkie dziewczyny przeznaczone są do domów publicznych. Wytłumacz jasno, że sprzedaje się je także do niewolniczej pracy i na żony w stanach, gdzie z powodu selektywnej aborcji jest za mało kobiet.\n\nreklama\n\nPamiętam naszą pierwszą rozmowę, w 2013 r., na dwa miesiące po powodzi w północnych Indiach, w stanie Uttarkhand. Zginęło wtedy około 10 tys. osób, a błotne powodzie zmiotły prawie pięć tys. wsi. Szybko potem burdele napełniły się zagubionymi lub osieroconymi dziećmi.\n\nSpotkaliśmy się w kawiarni na Connaught Place w Delhi. Nie mogłam przełknąć kawy, nie mogłam uwierzyć, że tak straszne rzeczy się dzieją trzy kilometry od tego miejsca, na GB Road, ani że można mieć wiarę w ludzi, gdy widziało się tyle strasznych rzeczy.\n\n– Wiesz, jak jest – ciągniemy rozmowę przez telefon dziewięć lat później – nikt w tym społeczeństwie nie jest niewinny. Ludzie udają, że nie wiedzą. Widzą służącą u znajomych, widzą, że dziewczyna prawie nie mówi w hindi, że boi się podnieść oczy znad podłogi, którą zamiata, a jej siennik leży zwinięty za butlą z gazem. Wiadomo, że ktoś musiał ją przywieźć z daleka do stolicy.\n\n– Czy spytają, skąd się wzięła? – zadaje retoryczne pytanie. – Po co? Przecież wolą jej nie zauważyć! A jeśli nawet by spytali, usłyszą to, co chcą usłyszeć – że została zatrudniona przez \"agencję pracy\". I że znajomi ją traktują \"jak własną rodzinę\".\n\nTo, że wzięli ją z agencji pracy, rozgrzesza ich ze wszystkiego. W samym Delhi jest grubo ponad 200 lewych agencji oferujących \"pomoc domową\" – tak naprawdę stanowią one ostatnie ogniwo łańcucha w handlu ludźmi. Z pieniędzy, które biorą od gospodarzy, prześlą do domu parę groszy albo i nic, ale ci z kolei nie chcą wiedzieć, wolą nie drążyć, nawet jak coś podejrzewają, bo stawką jest ich dobre życie, ich wygoda! Wyobrażasz sobie, na jaką skalę to się dzieje?\n\nJuż chcę odpowiedzieć, ale Rajesh odpowiada sam sobie.\n\n– 15 lat temu pisano, że klasę średnią i wyższą obsługuje 11 mln zniewolonych służących, służących niewolnych, pracujących za darmo. Z tego 70 proc. to były dzieci.\n\n– Musisz wytłumaczyć ludziom – dodaje na koniec – że handel ludźmi odbywa się na taką skalę dlatego, że na niewolników i niewolnice jest popyt. Po prostu. To straszne, ale sądzę, że Indusi przyzwyczaili się do czerpania korzyści z niewolniczej pracy innych. Ba, w dużej mierze na niej oparli swój komfort i styl życia. Znormalizowali nienormalne, na ogromną skalę.\n\nreklama\n\nNa świecie żyje dziś więcej ludzi niewolnych niż kiedykolwiek w historii ludzkości.\n\nPowroty\n\n– Bardzo mnie boli jeszcze coś innego – mówi kiedy indziej Rajesh Chaturvedi. – Boli mnie to, że dramat tych dziewcząt nie kończy się w momencie uwolnienia z burdelu czy rąk handlarza.\n\nTakie dzieci umieszczane są w domach dziecka, a o ich dalszym losie decyduje opieka społeczna, Children Welfare Commission. Z kolei pełnoletnie dziewczyny trafiają do domów tymczasowych i po złożeniu zeznań na policji i w sądzie mogą podjąć decyzję, czy chcą wrócić do domu.\n\nNie, nie lecą do domu jak na skrzydłach. Ich wolność oznacza konfrontację z najgorszymi lękami, bo gang może się mścić, a policja zdradzić. Może odtrącić ich wioska, a rodzina nie przyjmie. Mogą też swoim powrotem przynieść rodzinie taką hańbę, że lepiej byłoby umrzeć niż tego doświadczyć.\n\nWidmo wstydu jest gorsze niż cierpienie.\n\n– Byłam nikim tutaj – skarżą się Rajeshowi – to kim będę na zewnątrz?\n\n– Właśnie ta internalizacja poniżenia – mówi Rajesh – to poczucie, że jest się pyłem na drodze, kimś totalnie zbędnym i bezwartościowym, to cena, jaką płacą za bycie towarem. I jak ktoś tak zdeptany przez innych ma poradzić sobie z piętnem d****i?\n\n– Nie zawiniły przecież niczym. A wstyd spada na nie, a nie na tych, przez których były używane – dodaje na koniec. – Nie mogę się z tym pogodzić.\n\nScenariusze\n\nScenariusz 1: Uwolnione nie wracają do rodziny, bo rodzina je przehandlowała, wiedząc, dokąd trafią. Mają zbyt duży żal.\n\nScenariusz 2: Rodzina nie chce ich widzieć na oczy. Dla nich umarły.\n\nScenariusz 3: Zostają przyjęte z powrotem, z ulgą, z radością. Jednak rodzina, zhańbiona w oczach społeczności, zostaje wykluczona.\n\nScenariusz 4: Ani rodzina, ani nikt w wiosce nie wie, do czego były zmuszane. Życie toczy się dalej, jak gdyby nigdy nic.\n\nScenariusz 5: Wiedzą wszyscy, i rodzina, i wioska, ale rozumieją, że niczemu nie zawiniły.\n\nJasmine\n\nScenariusz numer 5 prawie się nie zdarza. Takie szczęście miała Jasmine z Assami, która wróciła do domu po siedmiu latach spędzonych w burdelu w Delhi. Bała się tego powrotu jak ognia.\n\nreklama\n\nPrzed wyjazdem mówiła:\n\n– Będą się mnie brzydzić!\n\n– Będą pokazywać mnie palcami!\n\n– Obrzucą nasz dom kamieniami!\n\n– Zniszczę życie rodzicom!\n\nMama uspokajała ją przez telefon. Te pierwsze rozmowy po latach nieobecności są jak koło ratunkowe, na którym powoli ciągnie się odzyskaną córkę do brzegu, na łono rodziny.\n\nWyjazd przekładała kilka razy. Do Assamu odwiozła ją dwójka pracowników Mission Rescue. Ponoć trzęsła się, idąc drogą prowadzącą do wsi. Bała się spojrzeć przed siebie.\n\nAż nagle usłyszała swoje imię, zwielokrotnione wieloma głosami, płynące nad drogą. Naprzeciw wyszła jej nie tylko rodzina, ale wszyscy mieszkańcy wsi! Tulili ją, ocierali łzy, wtykali do ust słodkie smakołyki, na dobre powitanie. Jakby była kimś ważnym i wyczekiwanym.\n\nTak opowiada o tym Rajesh Chaturvedi. Twierdzi też, że to dlatego Jasmine miała odwagę wskazać rekrutera – swojego szwagra – i zeznawać przeciwko niemu w sądzie.\n\nW czasie 25-letniej działalności Rajesh Chaturvedi tylko raz był świadkiem tak pięknej historii powrotu.\n\nPogarda\n\nNastolatki sprzedane na żony, seksworkerki i niewolne służące traktuje się jak śmieci. O tych pierwszych mówi się pogardliwie paro lub molki, czyli ukradzione lub kupione, także po tym, jak odzyskają wolność.\n\nNie mieści mi się w głowie, że można rościć sobie prawo do posiadania drugiego człowieka. Ani że można kogoś traktować jak swoją własność i dysponować nim do woli. Ale wyznam – ta szpetna myśl, że można drugiego człowieka uprzedmiotowić i wykorzystać, niestety w głowie mi się mieści.\n\nCzy naprawdę między jednym a drugim jest tak wielka przepaść?\n\nIstnieje przecież duże prawdopodobieństwo, że mamy na sobie koszulkę lub spodnie uszyte przez niewolnicę z kraju tak odległego, że możemy pozostać niewzruszeni.\n\nPost Scriptum\n\nSpustoszenie, jakie pandemia spowodowała w Indiach, jest niewyobrażalne. Jej ofiarami jest 120 tys. osieroconych i porzuconych dzieci. Dramatyczne zubożenie milionów ludzi przekłada się na potworną eskalację w handlu dziećmi.\n\nDziś, teraz – to najlepszy moment, by okazać współczucie i troskę. Lepszego nie będzie. Dlatego założyliśmy Fundację Poland House, której celem jest stworzenie rodzinnego domu dziecka w Kalimpongu w Indiach. Będziemy go prowadzić we współpracy z Mission Rescue Operation.\n\nAnna Różańska — tłumaczka, podróżniczka. Założycielka Fundacji Poland House (polandhouse.org).\n\nSudharak Olwe — ceniony w Indiach fotograf. Za wybitną, skłaniającą do empatii twórczość artystyczną odznaczony został orderem Padma Śri. Sudharak jest założycielem fundacji Photography Trust zrzeszającej fotografów z misją. Dla nich fotografia jest narzędziem, które pozwala dostrzec tych, którzy zwykle \"nie zasługują\" na dostrzeżenie – ludzi wykluczonych i pominiętych.",
    "Indie. Próbował przemycić ponad pół kilograma złota. Nie uwierzysz, gdzie je ukrył": "Na lotnisku w Indiach zatrzymano podróżnego, który próbował przemycić ponad pół kilograma niemal czystego złota. Nie byłoby w tym nic nadzwyczajnego, gdyby nie fakt, że mężczyzna przemycał cenny kruszec w... odbycie.\n\nCelnicy pracujący na międzynarodowym lotnisku Lal Bahadur Shastri w Varanasi na północy Indii zatrzymali do rutynowej kontroli jednego z pasażerów.\n\nMężczyzna, który przyleciał ze Zjednoczonych Emiratów Arabskich, zwrócił uwagę służb z powodu swojego dziwnego chodu.\n\nZOBACZ: Malezja. Policja skonfiskowała ciosy słoni i rogi nosorożców o wartości ok. 18 mln USD\n\nPodczas przeszukania okazało się, że podróżny jest przemytnikiem. Nie przemycał jednak narkotyków, tylko złoto. Nie to jest jednak najdziwniejsze w całej sprawie.\n\nPonad pół kilograma złota\n\nZnacznie bardziej zaskakujące jest to, gdzie przemytnik ukrył kontrabandę. Ponad 670 gramów cennego kruszcu znajdowało się w jego odbycie.\n\n- Złoto umieszczone w trzech czarnych kapsułkach było ukryte w odbycie pasażera - powiedział jeden z celników.\n\nZOBACZ: Przemycał narkotyki na ogromną skalę. \"Brazylijski Pablo Escobar\" zatrzymany na Węgrzech\n\nWedług służb mężczyzna nie przemycał złota dla siebie. - Prawdopodobnie jest pracownikiem kartelu przemytników złota z New Delhi. Za przemyt złota z Bliskiego Wschodu do Indii miał dostać pieniądze - dodał funkcjonariusz.\n\nWedług lokalnych mediów 22-karatowe, czyli niemal czyste złoto, było warte ponad 34 miliony rupii, czyli ponad 200 tysięcy złotych.\n\nWIDEO: Mateusz Lachowski: Mobilizacja to zawsze mobilizacja Twoja przeglądarka nie wspiera odtwarzacza wideo...\n\ndk/arż/ Polsatnews.pl",
    "Indie. Nastolatka odrzuciła zaloty. Została podpalona": "19-letnia Hinduska Ankita Singh została podpalona przez swojego stalkera i w wyniku doznanych obrażeń zmarła w szpitalu. Nastolatka odrzuciła wcześniej zaloty mężczyzny.\n\nDo zdarzenia doszło w stanie Jharkhand we wschodnich Indiach. Napastnik przez okno w sypialni oblał benzyną i podpalił śpiącą w pokoju dziewczynę.\n\nZOBACZ: Indie. 16-latka zgwałcona przez 18 mężczyzn. Zatrzymano jej matkę\n\n19-letnia Ankita Singh doznała poważnych poparzeń, ale przeżyła. Nastolatka trafiła do szpitala. Niestety po kilku dniach zmarła w wyniku poniesionych obrażeń.\n\nWedług lekarzy miała poparzone 45 proc. ciała. - Jej twarz była nietknięta, ale jej ciało było mocno spalone - powiedział jeden z lekarzy.\n\nPolicja, która wszczęła śledztwo ws. śmierci dziewczyny, zatrzymała mieszkającego w tej samej wiosce mężczyznę podejrzanego o przeprowadzenie ataku. Według rodziny dziewczyny, próbował on wielokrotnie umówić się z 19-latką, ale odrzuciła ona jego zaloty. Wtedy mężczyzna zaczął nękać dziewczynę.\n\nZOBACZ: Indie. Odcięła mu genitalia, bo próbował zgwałcić jej nastoletnią córkę\n\nKilka godzin przed atakiem miał nawet zadzwonić do nastolatki i grozić jej śmiercią, jeśli się z nim nie spotka.\n\nOprócz głównego podejrzanego aresztowano również drugiego mężczyznę, który miał pomagać w przeprowadzeniu ataku.\n\nOburzenie w Indiach\n\nŚmierć nastolatki wywołała masowe oburzenie w Indiach. Światowa Rada Hindusów, oświadczyła, że większość społeczności hinduskiej wyjdzie na ulice w proteście, jeśli nie zostaną podjęte odpowiednie działania.\n\nZOBACZ: Indie. Mężczyzna wpadł do kotła z gorącą owsianką. Nie przeżył\n\nMiejscowe media przypominają tymczasem, że według oficjalnych danych każdego roku w Indiach zgłaszane są tysiące przypadków prześladowania. Działacze na rzecz równości płci twierdzą, że liczba ta może być znacznie wyższa, ponieważ ofiary ze strachu wahają się przed kontaktem z policją.\n\nNa przestrzeni lat pojawiło się również kilka przypadków prześladowców atakujących lub oblewających kwasem kobiety, które ich odrzuciły.\n\n\"Miłosny dżihad\"?\n\nW sprawie poruszany jest również wątek religijny. Zatrzymany mężczyzna jest bowiem muzułmaninem. Część mediów twierdzi, że napastnik chciał popełnić \"miłosny dżihad\" i nawrócić Hinduskę na swoją religię. Policja jednak odrzuca tę teorię i twierdzi, że nie było to morderstwo religijne.\n\nZOBACZ: Indie. 10-latek wpadł do głębokiej studni. Akcja ratunkowa trwała ponad 100 godzin\n\nBędący pod presją opinii publicznej rząd obiecał szybkie ukaranie sprawców oraz zapowiedział wypłatę odszkodowania rodzinie nastolatki.\n\n\"Śmierć Ankity sprawiła, że każdy Hindus powinien skłonić głowę ze wstydu. Obecnie istnieje pilna potrzeba stworzenia bezpiecznego środowiska dla kobiet w kraju. Ankita i jej rodzina otrzymają sprawiedliwość tylko wtedy, gdy sprawcy tego okrucieństwa zostaną jak najszybciej ukarani\" - napisał na Twitterze lider głównej opozycyjnej partii Rahul Gandhi.\n\nअंकिता के साथ हुई हैवानियत के बाद उसकी मृत्यु ने हर भारतीय का सिर शर्म से झुका दिया है।\n\n\n\nआज, देश में महिलाओं के लिए सुरक्षित माहौल बनाने की सख़्त ज़रुरत है।\n\n\n\nअंकिता और उसके परिवार को न्याय तभी मिलेगा जब इस दरिंदगी को अंजाम देने वाले को जल्द से जल्द कड़ी सज़ा मिलेगी। — Rahul Gandhi (@RahulGandhi) August 30, 2022\n\nWIDEO: Zderzenie samolotów w USA. Są zabici Twoja przeglądarka nie wspiera odtwarzacza wideo...\n\ndk/zdr/ Polsatnews.pl",
    "Chiny i Indie wprowadzają nowy rodzaj szczepionek na Covid-19": "Preparaty azjatyckich producentów są bezigłowe, co może zachęcić część populacji, która do tej pory była sceptycznie nastawiona do tradycyjnych szczepionek. Produkt firmy CanSino, który został zatwierdzony w Chinach, jest wziewny, natomiast Bharat Biotech ma formę aerozolu do nosa. Choć pierwsze preparaty zostały dopuszczone do stosowania w krajach produkcji, to nie istnieje do tej pory harmonogram, który przewiduje ich dystrybucję w innych państwach.\n\nDalsza część artykułu pod materiałem wideo\n\nZobacz także: Szczepienie wziewne przeciw COVID-19? Dr Karauda wymienia zalety\n\nSzczepionki bezigłowe mogą być skuteczniejsze\n\nDavid Curiel, profesor z Washington University School of Medicine, stwierdził, że tzw. szczepionki bezigłowe mogą być lepsze niż te tradycyjne. - Dostarczanie szczepionki przez nos lub gardło ma potencjał budowania rodzaju odpowiedzi immunologicznej znanej jako odporność śluzówkowa lub odporność górnych dróg oddechowych - informuje.\n\nJak przekonuje naukowiec, taka droga podania szczepionki jest niezwykle ważna, ponieważ tzw. odporność śluzówkowa może budować odpowiedź immunologiczną w miejscach, gdzie najczęściej dochodzi do zakażenia Covid-19, a także potencjalnie je blokować. Dodaje także, że taki rodzaj ochrony może także zmniejszyć prawdopodobieństwo roznoszenia wirusa za pomocą dróg oddechowych.\n\nPonadto szczepionka w formie aerozolu indyjskiej firmy będzie potencjalnie stymulować inne części układu odpornościowego - lepiej niż szczepionki wstrzykiwane, co może prowadzić do skuteczniejszej ochrony przed Covid-19.\n\nTechnologia szczepionek podobna do tych tradycyjnych\n\nTechnologia obu azjatyckich szczepionek bezigłowych jest taka sama, jak w przypadku tych produkowanych przez firmy Johnson & Johnson i AstraZeneca. Polega na wykorzystaniu adenowirusa, który jest osłabiony i zmodyfikowany tak, aby zawierał kod genetyczny białka znajdującego się na koronawirusie.\n\nTo właśnie on po wniknięciu przez błony śluzowe do organizmu instruuje komórki odpowiedzialne za odporność do stworzenia bariery immunologicznej, która powinna chronić przed Covid-19.\n\nJaka jest skuteczność nowych szczepionek?\n\nSzczepionka firmy Bharat, zwana iNCOVACC, przeszła w tym roku dwa badania kliniczne w Indiach. Przeprowadzone próby wykazały, że preparat wytworzył silną odpowiedź immunologiczną badanych uczestników, jednak badacze nie podali do publicznej wiadomości szczegółowych danych. Nie wiadomo także, czy podanie szczepionki spowodowało złagodzenie objawów przy już istniejącym zakażeniu organizmu Covid-19.\n\nNatomiast money.pl informował o testach szczepionki wziewnej Ad5-nCoV firmy CanSino. Okazało się, że jednorazowa szczepionka firmy CanSino była w 66 proc. skuteczna w zapobieganiu objawom Covid-19 i w 91 proc. skuteczna w ochronie przed ciężkim przebiegiem choroby. Zatwierdzony przez Chińską Narodową Administrację Produktów Medycznych preparat nie wymaga użycia igieł, więc może być podawany samodzielnie.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Indie. Katastrofa karuzeli. Wielkie koło spadło z prawie 25 metrów [WIDEO]": "Do wypadku doszło w niedzielę 4 września w mieście Mohali w stanie Pendżab na północy Indii. Koło mierzącej prawie 25 metrów wysokości karuzeli zerwało się i z impetem spadło na ziemię, przez co rannych zostało co najmniej 10 osób, w tym dzieci - podaje portal The Quint. Nie ma informacji o ofiarach śmiertelnych.\n\nREKLAMA\n\n\"Straszne i rozdzierające serce\". Seria ataków nożowników w Kanadzie\n\nKatastrofa karuzeli w Indiach. Personel uciekł z miejsca zdarzenia\n\nPoszkodowani z lekkimi obrażeniami brzucha, głowy i szyi zostali przewiezieni do szpitali. W chwili katastrofy w pobliżu nie było personelu medycznego. Jak informuje indyjski dziennik \"The Tribune\", bramkarze i personel zarządzający karuzelą uciekli z miejsca zdarzenia.\n\nWięcej wiadomości ze świata znajdziesz na stronie głównej Gazeta.pl >>>\n\nNaoczni świadkowie mówią, że w chwili wypadku na karuzeli bawiło się 15 osób. Twierdzą, że jej zarządcy nie zachowali odpowiednich środków bezpieczeństwa.\n\nPolicja ustaliła już, do kogo należy karuzela. Właściciel został wezwany do opublikowania oświadczenia. Zapowiedziano, że wkrótce ruszy śledztwo w sprawie wypadku.\n\nZobacz wideo Przejazd największym drewnianym rollercoasterem na świecie. Jak wygląda?\n\nJak podają lokalni urzędnicy, organizatorzy mieli pozwolenie na zorganizowanie festynu tylko do 4 września, ale postanowili nielegalnie wydłużyć czas trwania imprezy. Przed wejściem ustawili tabliczkę z końcową datą 11 września.\n\nWielka Brytania czeka na nowego premiera. Liz Truss czy Rishi Sunak?\n\nNagranie z wypadku na karuzeli zamieścił w sieci indyjski dziennikarz Nikhil Choudhary. Można je obejrzeć poniżej:",
    "Indie: Matka Teresa niewygodna dla polityki": "Dla premiera Indii Matka Teresa z Kalkuty jest osobą, o której trzeba zapomnieć – uważa ks. Yann Vagneux, francuski misjonarz pracujący w tym azjatyckim kraju. Misjonarki Miłości podzielają los wszystkich mniejszości religijnych, przeciwko którym skierowana jest rządząca dziś w Indiach nacjonalistyczna partia Narednry Modiego.\n\nRadio Watykańskie\n\nIndie nadal pozostają ojczyzną Misjonarek Miłości. Tam znajduje się ich macierzysty dom i największa liczba ośrodków dla ubogich. Posługuje w nich ponad 1900 zakonnic oraz ponad 20 tys. pracowników. Tym niemniej na skutek rządowych represji działalność misjonarek została ograniczona. Zamkniętych zostało między innymi 18 ośrodków adopcyjnych. Władze zarzucają chrześcijanom prozelityzm.\n\nWśród mieszkańców Kalkuty pamięć o Matce Teresie nadal pozostaje żywa. Dla jej uczczenia niektóre domy pomalowane są na biało i niebiesko, czyli w kolorach stroju zakonnego, jaki obrała dla swego zgromadzenia. W wielu hinduistycznych domach jej zdjęcie do dziś sąsiaduje z posążkami miejscowych bożków. Matka Teresa pozostaje też żywym dziedzictwem dla indyjskich chrześcijan. Stanowią oni w tym kraju 2-procentową mniejszość. Jest ich w sumie 28 mln. Posługa albańskiej zakonnicy nadal inspiruje. To za jej przykładem najbiedniejszymi zaczęli się zajmować indyjscy salezjanie czy jezuici.\n\nNiekorzystnie na sytuację misjonarek miłości wpływa fakt, że zainteresowali się nimi politycy opozycji. Matka Teresa stała się symbolem wroga premiera Modiego, co jeszcze bardziej pobudza awersję radykalnych hinduistów.",
    "Młodzież I LO wysłuchała opowieści o niezwykłym kraju – „Zakochani w świecie – Indie”": "Miejska Biblioteka Publiczna w Zambrowie zorganizowała dziś spotkanie z podróżnikami Joanną Grzymkowską-Podolak i Jarosławem Podolakiem pn. „Zakochani w świecie – Indie”.\n\nW spotkaniu zorganizowanym w Oddziale dla Dorosłych udział wzięli uczniowie I Liceum Ogólnokształcącego w Zambrowie wraz ze swoimi nauczycielami. Młodzież mogła wysłuchać opowieści o podróżach po Maroku i Indiach.\n\nSzczególnie Indie stały się miejscem do którego systematycznie wracają podróżnicy Joanna Grzymkowską-Podolak i Jarosław Podolak. Urzekł ich koloryt Indii, różnorodność kultur i religii a także stosunek mieszkańców tego kraju do turystów.\n\nPodróżnicy zachęcali do samodzielnego podróżowania i realizacji własnych marzeń.\n\nZapraszamy do obejrzenia galerii zdjęć.",
    "Ten kraj staje się kluczowym odbiorcą ropy z Rosji. Zaczyna wyprzedzać Chiny": "W sierpniu aż sześć tankowców dostarczyło ropę typu ESPO z Rosji do Indii - informuje Bloomberg. Agencja wskazuje, że to najwyższa liczba dostaw zakupionych przez ten kraj od kiedy otworzyła się na to możliwość. Indie odpowiadają tym samym za zakup niemal jednej piątej dostępnych miesięcznie dostaw rosyjskiej ropy.\n\nIndie kluczowym odbiorcą rosyjskiej ropy\n\nJak podkreśla w rozmowie z Bloombergiem Emma Li, analityczka z firmy Vortexa Ltd., Rosja staje się stabilnym źródłem dostaw ropy dla Indii, chociaż kraj ten jeszcze niedawno \"nie przepadał\" za rosyjską mieszanką. I chociaż podróż do Indii jest dosyć długa, to jej zdaniem dostawy będą trwały, dopóki cena jest atrakcyjna, a sankcje nie blokują handlu między oboma krajami.\n\nW efekcie Indie stały się kluczowym klientem dla Rosji po jej inwazji na Ukrainę. Według Bloomberga, azjatycki kraj kupuje miliony baryłek ropy, odrzucone przez USA i Europę, po promocyjnych cenach. W porównaniu do zeszłego roku, wolumen transakcji między oboma krajami wzrósł co najmniej trzykrotnie. Najpierw Indie zaczęły zaopatrywać się w odmianę ropy Ural, a teraz w ESPO, do niedawna preferowaną głównie przez Chiny.\n\nRopa ESPO z Rosji zastępuje Indiom nieco droższe mieszanki z Bliskiego Wschodu, co powoduje, że kraj ten kupuje mniej surowca z Arabii Saudyjskiej i Abu Dhabi. Jak wskazuje Bloomberg, niedaleko terminali przyjmujących rosyjską ropę pracują zarówno rafinerie państwowe - Indian Oil Corp. - jak i prywatne, w tym Reliance Industries. Ta druga firma należy do drugiego najbogatszego człowieka w Indiach, miliardera Mukesha Ambani.\n\nDalsza część artykułu pod materiałem wideo\n\nZobacz także: Niebywały wyczyn Ukraińców. To uderzenie w Rosjan przejdzie do historii\n\nBloomberg zaznacza, że aż do tego roku Indie nie były istotnym odbiorcą dla rosyjskiej ropy - rynek ten był zdominowany przez Chiny, korzystały z niego także Japonia i Korea Południowa. Indie zaczęły kupować więcej surowca z Rosji dopiero w ostatnich miesiącach. Sytuacja ta może jednak długo nie potrwać, bo Stany Zjednoczone naciskają na rząd w New Delhi, by kraj ten ograniczył strumień pieniędzy kierowany do Moskwy. Poza ropą jednak, Indie kupują od Rosji na potęgę także węgiel.\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "Indie: Wpadł w szał przy śniadaniu. Zabił całą rodzinę": "47-letni mężczyzna z Indii wpadł w szał podczas przygotowywania śniadania i z zimną krwią zamordował pięcioro członków swojej rodziny. Wśród ofiar są trzy nieletnie córki mężczyzny, jego żona oraz matka.\n\nDo zdarzenia doszło w poniedziałek w mieście Dehradun na północy Indii. Według policji 47-latek pokłócił się ze swoją żoną podczas przygotowywania śniadania.\n\nZOBACZ: Indie. Mężczyzna wpadł do kotła z gorącą owsianką. Nie przeżył\n\nMężczyzna wpadł w szał i zimną krwią zamordował pięcioro członków swojej rodziny. Według śledczych 47-latek poderżnął gardła członkom swojej rodziny kuchennym nożem.\n\nZabił żonę, córki i matkę\n\nWśród ofiar są trzy nieletnie córki mężczyzny w wieku 13, 11 i 9 lat, jego 36-letnia żona oraz 75-letnia matka.\n\nPo zdarzeniu mężczyzna zabarykadował się w domu. Wezwani na miejsce policjanci szybko go jednak aresztowali.\n\nŚledczy wskazują, że jednym z powodów porannej kłótni, która doprowadziła do tragedii, była sytuacja finansowa rodziny.\n\n- Aresztowany mężczyzna jest bardzo religijną osobą, która angażuje się w praktyki religijne. To powodowało napięcia między nim a żoną, która chciała by 47-latek zamiast przesiadywać w świątyni znalazł pracę i zarobił trochę pieniędzy - powiedział inspektor miejscowej policji.\n\nZOBACZ: Indie. Mężczyzna wpadł do kotła z gorącą owsianką. Nie przeżył\n\nJak dodał, rano żona miała pretensje do męża, że ten zajmuje się obrzędem religijnym zamiast pomóc jej w przygotowaniu śniadania.\n\nOprócz odprawiania obrzędów małżonkowie mieli się również pokłócić o pustą butlę z gazem. - To jeszcze bardziej nasiliło ich kłótnię. W efekcie mężczyzna wpadł w szał, wziął nóż kuchenny i poderżnął gardło swojej żonie. Następnie zabił trzy swoje nieletnie córki oraz swoja matkę - wyjaśnił policjant.\n\nWIDEO: Mateusz Lachowski: Mobilizacja to zawsze mobilizacja Twoja przeglądarka nie wspiera odtwarzacza wideo...\n\ndk/zdr/ Polsatnews.pl",
    "Indie: Lekarz porzucił samochód w korku i pobiegł do szpitala na operację": "Płynny przejazd przez miasto Bengaluru w południowych Indiach, w którym mieszka ok. 8,5 mln osób, często stanowi nie lada wyzwanie. Uliczny korek zatrzymał chirurga gastroenterologa, który spieszył się na pilną operację. Dr n. med. Govind Nandakumar nie wahał się ani chwili - porzucił swoje auto i pobiegł do oddalonego o ok. trzy kilometry szpitala.\n\nHistoria lekarza, która wydarzyła się 30 sierpnia, relacjonuje portal internetowy dziennika \"Times of India\". Jego pierwszy pacjent, który miał mieć usunięty pęcherzyk żółciowy, już oczekiwał na operację. Govind Nandakumar stanął w korku, ponieważ ulica była zalana w wyniku intensywnych opadów deszczu. Gdy zorientował się, że na pewno nie dotrze na czas, postanowił działać.\n\nLekarz porzucił swój samochód i zaczął biec. Od szpitala dzieliły go około trzy kilometry. Pokonał ten dystans w 15 minut. Chirurg nagrał krótki film z nietypowej podróży do pracy i zamieścił go w mediach społecznościowych.\n\nInternauci pełni podziwu dla lekarza\n\n\"Mapa Google'a wskazywała 45 minut na dotarcie do szpitala. Zwykle z tego miejsca zajmowała to od 5 do 10 minut\" - relacjonował dr Nandakumar. \"W tym momencie po prostu zdecydowałem się na spacer. Biegam i ćwiczę, więc wykorzystałem to na swoją korzyść\" - dodał. Jak podkreślił, nie była to pierwsza tego typu sytuacja. W przeszłości zdarzało mu się już docierać do pracy biegiem.\n\nPostawa lekarza spotkała się z uznaniem. Użytkownicy mediów społecznościowych byli pełni podziwu dla jego oddania. Nagrany przez chirurga filmik cieszy się dużą popularnością.\n\n\"Czapki z głów Doktorze. Niech Bóg da Ci dobre zdrowie, dobrobyt i długie życie. Dziękujemy!\" - napisano w jednym z komentarzy.\n\nDr n. med. Govind Nandakumar w swojej karierze wykonał ponad 1000 operacji. Specjalizuje się w leczeniu chorób układu pokarmowego.\n\nWIDEO: \"Skoro o śmieciach mowa, to wrócimy też do słów Władimira Putina\" Twoja przeglądarka nie wspiera odtwarzacza wideo...\n\narż/ sgo/polsatnews.pl",
    "Indie, czyli następny cud Azji. Czy Indie mogą przejąć pałeczkę od Chin? ANALIZA": "fot. freepik.com\n\nW całej Azji wydarzyły się liczne cuda gospodarcze, których najnowszym przykładem są Chiny. Przystąpienie Chin do Światowej Organizacji Handlu w 2004 roku doprowadziło do ogromnego wzrostu tego kraju, pomagając w rozszerzeniu globalnego handlu i być może nawet przyczyniając się do niskich stóp inflacji doświadczanych na całym świecie. Obecnie, pomimo obecnego kryzysu gospodarczego, Chiny rozwijają się w kierunku innego rodzaju gospodarki, która jest mniej zależna od produkcji, a bardziej napędzana przez konsumentów i usługi. O sukcesie będzie opowiadał czas. Ewolucja chińskiej gospodarki rodzi pytanie: Który kraj zastąpi Chiny jako następna gospodarka transformacyjna? Czy Indie mogą przejąć pałeczkę od Chin?\n\nNastępny cud Azji\n\nIndie mogą być następnymi Chinami. Przewaga demograficzna Indii sprawia, że kraj ten ma szansę stać się jedną z najszybciej rozwijających się gospodarek świata - jeśli nie najszybszą. Indie mają obecnie 1,4 miliarda mieszkańców,1 nieco mniej niż Chiny. Przewiduje się, że do 2050 roku Indie będą miały 1,7 miliarda ludzi, stając się najludniejszym krajem.2 Taka liczba ludności powinna oznaczać, że gospodarka Indii może wzrosnąć o 6-7% w ciągu najbliższych 10 lat.3 Ponadto, populacja Indii jest młoda, co pokazuje wskaźnik zależności. Spadający wskaźnik zależności w Indiach wskazuje na większą liczbę aktywnych pracowników w gospodarce, wspierających osoby starsze i bardzo młode. Indie muszą wykorzystać tę dywidendę demograficzną, ale czy to zrobią?\n\nTempo wzrostu gospodarczego Indii jest rzeczywiście imponujące i ściśle pokrywa się z tempem wzrostu Chin. Pojawia się jednak problem, który utrudnia tempo wzrostu. Wzrost gospodarczy w Indiach nie jest wystarczająco szybki, aby wchłonąć pracowników. Stopa bezrobocia wynosi około 7%,4 a widoczny brak perspektyw zatrudnienia doprowadził do spadku współczynnika aktywności zawodowej. Spadek ten wydaje się mieć raczej charakter strukturalny, niż wynikać z braku możliwości zatrudnienia w miarę wychodzenia gospodarki z pandemii. To przemieszczenie rodzi pytanie, czy Indie najlepsze czasy gospodarcze mają już za sobą.\n\nDostępne dane wskazują na trend spadającej aktywności zawodowej wraz z opuszczaniem przez Hindusów rynku pracy. W 2016 roku całkowita partycypacja w rynku pracy wyniosła aż 50%, zanim rozpoczęła swój spadek do 39%. Co zrozumiałe, udział spadł gwałtownie wraz z nadejściem COVID-19, ponieważ cała gospodarka została zablokowana. Po COVID-19 nastąpiło odbicie wskaźnika uczestnictwa, ale trend spadkowy został wznowiony. Zarówno wskaźniki aktywności zawodowej na obszarach wiejskich, jak i miejskich wykazują to samo pogorszenie. Trend w aktywności zawodowej jest bardziej negatywny w przypadku kobiet.\n\nZastanów się przez chwilę nad współczynnikiem aktywności zawodowej. Współczynnik aktywności zawodowej na poziomie około 40% oznacza, że 60% siły roboczej albo straciło pracę, albo nie szuka jej aktywnie. Dodatkowo, gospodarka Indii stała się bardziej skoncentrowana na cyfryzacji i technologii, co wymaga umiejętności bardziej naukowych oraz wyższego poziomu edukacji i szkoleń. Wreszcie, wydaje się, że w istniejącej sile roboczej brakuje umiejętności dla gospodarki cyfrowej i zorientowanej na usługi, do której aspirują Indie. Ponieważ brakuje możliwości zatrudnienia osób o niskich kwalifikacjach, Indie nie będą w stanie wykorzystać swojej wyraźnej przewagi demograficznej. Dla podkreślenia tego faktu, około 70% indyjskiej siły roboczej porzuciło pracę lub powróciło do szarej strefy, w porównaniu z Wietnamem, w którym stopa zatrudnienia wynosi ponad 70%.5\n\nWejście Indii na rynek produkcji i usług zaawansowanych technologicznie zostało dobrze udokumentowane. Liczba jednorożców, czyli prywatnych firm o wartości przekraczającej 1 mld USD, gwałtownie wzrosła i oczekuje się, że ten trend będzie się utrzymywał. Wydaje się, że rząd skupił się na produkcji o wysokiej wartości dodanej i zrezygnował z produkcji o niskiej wartości dodanej, która pomogła pobudzić Chiny w miarę ich rozwoju oraz inne gospodarki azjatyckie, takie jak Wietnam. Produkcja o niskiej wartości dodanej jest pracochłonna i nie wymaga wysokiego poziomu umiejętności. Indie chcą przeskoczyć pracochłonną produkcję i przejść od razu do etapu wysokiej wartości dodanej. Bez wątpienia Indie odniosły sukces we wspieraniu rozwoju technologii, a Bangalore zyskało miano \"indyjskiej Doliny Krzemowej\". Niemniej jednak, szeroko pojęta siła robocza ma niedobór umiejętności. Indie zajmują 131 miejsce spośród 189 krajów w rankingu wskaźnika rozwoju społecznego ONZ (HDI), za takimi krajami jak Chiny, Indonezja i Wietnam.\n\nRozwijający się sektor technologiczny przyciągnął do Indii bezpośrednie inwestycje zagraniczne (FDI). Jednak ten rodzaj produkcji wymaga wysoko wykwalifikowanych pracowników, których brakuje w gospodarce, gdzie 80% siły roboczej to pracownicy nieformalni, zatrudnieni w rolnictwie lub budownictwie. Co więcej, produkcja pozostaje stosunkowo niewielką częścią indyjskiej gospodarki, około 15% produktu krajowego brutto (PKB), podczas gdy Chiny przewodzą w tej dziedzinie z 28% PKB.6 Podsumowując, Indie nie mają lekkiej produkcji, wydaje się, że porzuciły ją dla krajów takich jak Wietnam. Ten rodzaj pracochłonnej produkcji mógłby wchłonąć indyjskich pracowników, ale być może czas na to źródło wzrostu już minął.\n\nWydaje się, że Indie wycofały się z wyścigu o pracochłonną produkcję. Zamiast tego rząd chce rozwijać swój sektor wytwórczy, aby rozwijać gospodarkę i dać pracę Hindusom. Jak zauważono, Indie zrezygnowały z produkcji o niskiej wartości dodanej i pozostawiły ją krajom takim jak Bangladesz i Wietnam. Te sąsiednie gospodarki skorzystały z tego rodzaju produkcji, co wydaje się zwiększać ich dochód na mieszkańca. Wietnam ma dochód na mieszkańca, który jest o 38% wyższy niż w Indiach. Bangladesz również ma wyższy dochód na mieszkańca. Kraje te stały się domem dla wielu producentów tekstyliów i odzieży, a ich eksport gwałtownie wzrósł. Kraje, które dążyły do produkcji wymagającej dużego nakładu pracy, mają również znacznie wyższe wskaźniki aktywności zawodowej niż Indie. Rysunek 5 pokazuje, że Indie pozostają w tyle za wieloma swoimi sąsiadami pod względem dochodu narodowego na mieszkańca.\n\nDodatkowo Indie muszą inwestować, aby zwiększyć swój zasób kapitału i poprawić produktywność. Jeśli celem jest stopa inwestycji Chin - a powinna być - Indie wypadają żałośnie słabo. Nakłady inwestycyjne brutto w Chinach wynoszą około 42% PKB. W Indiach jest to mniej niż 34%. Aby rozwinąć gospodarkę i zwiększyć produktywność, Indie muszą zwiększyć udział inwestycji w PKB. Ponadto rząd musi zwiększyć wydatki kapitałowe na infrastrukturę, od której uzależnione są przedsiębiorstwa. Indie są jednak krajem niewystarczająco oszczędzającym. Prowadzą deficyt na rachunku bieżącym. Aby zwiększyć udział formacji kapitałowych w PKB, Indie będą musiały nadal przyciągać bezpośrednie inwestycje zagraniczne.\n\nWnioski\n\nIndie raczej nie staną się następnymi Chinami. Historia pozostaje jednak skomplikowana, a wysiłki na rzecz rozwoju gospodarki Indii powinny dotyczyć wykorzystania młodej demografii tego kraju.\n\nIndie fazę szybkiego wzrostu mają już za sobą. Nawet jeśli kraj ten tego pragnie, jest już prawdopodobnie za późno na przyciągnięcie lekkiej produkcji, produkcji, która mogłaby przyciągnąć mniej wykwalifikowanych pracowników do siły roboczej, tak jak to miało miejsce w takich miejscach jak Wietnam.\n\nWspółczynnik aktywności zawodowej pozostaje niski. Wzrost gospodarczy będzie wymagał rosnącego współczynnika aktywności zawodowej. Motorem wzrostu w Indiach nadal są zaawansowane technologie i usługi informatyczne, ale nadal brakuje umiejętności, które można łatwo przenieść do produkcji, która jest bardziej naukowa i oparta na wiedzy. Rząd musi położyć nacisk na poprawę edukacji.\n\nIndie pozostają synonimem przedsiębiorczości, zwłaszcza w przypadku firm technologicznych. Oczekuje się, że sektor technologiczny będzie rósł w tempie dwukrotnie wyższym niż cała gospodarka i będzie miał coraz większy udział w eksporcie usług IT. Cyfryzacja będzie nadal nadrzędnym tematem dla indyjskiej gospodarki, przynosząc nowe inwestycje w edukację, zamówienia rządowe i bankowość, wśród wielu działań. To pozostaje jasnym światłem kraju.\n\nZarówno inwestycje prywatne, jak i rządowe muszą przyspieszyć, aby pomóc w napędzaniu gospodarki. Inwestycje rządowe powinny wspierać wydatki inwestycyjne przedsiębiorstw. Rząd powinien kontynuować wdrażanie reform, które obejmują upadłość, grunty i podatki. Sprzedaż aktywów państwowych mogłaby być źródłem finansowania rozwoju infrastruktury.\n\nPrzejście na energię odnawialną mogłoby stanowić szansę dla nisko wykwalifikowanych pracowników, zwiększając tempo wzrostu gospodarki. Indie zwiększyły inwestycje w energię odnawialną, co doprowadziło do rekordowych inwestycji w tej dziedzinie w ostatnim roku podatkowym. Rosnący popyt i niższe ceny powinny napędzać produkcję związaną z odnawialnymi źródłami energii. Rząd Narendry Modiego ogłosił politykę zielonego wodoru, zapewniając ulgi podatkowe i grunty pod budowę zakładów produkujących zielony wodór z wykorzystaniem energii słonecznej. Niektóre zagraniczne firmy współpracują z indyjskimi przedsiębiorstwami w celu produkcji energii odnawialnej.",
    "\"Le Figaro\": Słabnie poparcie Chin i Indii dla Putina": "\"Jeśli potrzebne były dalsze dowody na to, że Władimir Putin podejmuje zbrodnicze działania na Ukrainie, sam dostarczył ich w środę, mówiąc o referendach na zaanektowanych terytoriach ukraińskich, których jego siły nawet dostatecznie nie zabezpieczyły, a następnie dekretując częściową mobilizację w Rosji około 300 tys. rezerwistów\" – pisze wiceszef redakcji Philippe Gelie.\n\nReklama\n\nSłabnące poparcie Chin i Indii dla Putina\n\nJego zdaniem słowa Putina o użyciu broni nuklearnej to publiczne przyznanie się do porażki. \"W logice, którą kulejący car chce narzucić reszcie świata, obrona Ukrainy przed najeźdźcą i odzyskanie Donbasu stanie się wojną wszystkich przeciwko Rosji, uzasadniającą użycie całego arsenału broni\" – analizuje komentator.\n\nGelie wskazał również na słabnące poparcie Chin i Indii dla Putina oraz początek wewnętrznych protestów w Rosji przeciwko putinowskiej mobilizacji oraz możliwy, jego zdaniem, sprzeciw elit Rosji wobec polityki Kremla.\n\nReklama\n\nZ Paryża Katarzyna Stańko",
    "Indie: Nagranie, na którym wąż utknął w uchu kobiety": "Przez prawie cztery minuty filmu rzekomy lekarz bezskutecznie próbuje usunąć węża z ucha pacjentki. Nie wiadomo, czy nagranie jest prawdziwe, ale sprawę opisują światowe media, w tym amerykański \"New York Post\".\n\nW sieci pojawiło się nagranie, na którym lekarz próbuje usunąć węża znajdujące się w uchu kobiety. Nie wiadomo, czy nagranie jest autentyczne, ale sprawą zainteresowały się światowe media, w tym indyjski \"The Economic Times\" i amerykański \"New York Post\".\n\nKlip na Facebooku opublikował popularny w indyjskich mediach społecznościowych Chandan Singh. Nagranie ma ponad 100 tysięcy wyświetleń, a \"widzowie spekulują, czy materiał jest autentyczny\" - pisze amerykański tabloid.\n\nNie jest jasne gdzie zostało wykonane nagranie - podaje \"The Economic Times\". Widać na nim jak rzekomy lekarz próbuje usunąć intruza z ucha kobiety. Na filmie uwieczniono poruszającą się głowę węża.\n\nNiestety lekarz mimo kilku prób i wykorzystania pęsety, nie jest w stanie poradzić sobie z gadem. Widzów pozostawiono w niepewności, w ostatnich sekundach nagrania wąż wciąż znajduje się w uchu.\n\nFake czy prawdziwe wideo?\n\nWiększość internautów w komentarzach podważa prawdziwość filmu. \"Wszystko dla wyświetleń\" - napisał jeden z użytkowników. Niektórzy argumentują, że gad wysuwa głowę z ucha, co oznacza, że musiałby się obrócić się w bardzo ograniczonej przestrzeni przewodu słuchowego.\n\nZOBACZ: Zabrze: Wąż w komorze silnika. To pyton królewski\n\n\"New York Post\" zwraca jednak uwagę, że nie byłby to pierwszy przypadek, kiedy niechciany intruz znalazł się w ludzkim uchu. Podaje przy tym historię ze stycznia, z Nowej Zelandii, kiedy pacjent przez trzy dni miał w uchu karalucha.\n\n\"The Economic Times\" przytacza dane WHO i podkreśla, że ukąszenia węży są poważnym problemem na całym świecie. Z tego powodu rocznie ginie od 81 do 138 tysięcy osób.\n\nWIDEO: Zderzenie samolotów w USA. Są zabici Twoja przeglądarka nie wspiera odtwarzacza wideo...\n\njk/grz/ Polsatnews.pl",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Indie: W kraju obchodzona jest żałoba narodowa po śmierci królowej Elżbiety II": "W niedzielę w Indiach obchodzona jest jednodniowa żałoba narodowa po śmierci brytyjskiej królowej Elżbiety II. Wszystkie flagi zostały opuszczone do połowy masztów, odwołano też imprezy rozrywkowe.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nŻałobę ogłoszono jako znak szacunku dla zmarłej w czwartek królowej - napisano w rządowym komunikacie.\n\nPrezydent Droupadi Murmu, wiceprezydent Jagdeep Dhankhar i premier Narendra Modi przekazali kondolencje, w których zwrócili uwagę na \"pełną współczucia osobowość\" królowej i jej \"inspirujące przywództwo\".\n\nW Indiach można spotkać się z różnymi reakcjami na żałobę po królowej - zaznacza BBC. \"Niektórzy wyrażają wątpliwości, dlaczego w ten sposób honoruje się symbol kolonialnych rządów; ale wielu decyduje się spojrzeć poza instytucję, którą reprezentowała Królowa, skupiając się na osobie, którą była\" - zauważa stacja.\n\nStanowiące wcześniej część brytyjskiego imperium kolonialnego Indie uzyskały niepodległość w 1947 roku.\n\nZobaczcie naszą najnowszą \"Moc Opinii\". Grubo ponad godzinę rozmawialiśmy z kandydatami na prezydenta Rudy Śląskiej Michałem Pierończykiem i Krzysztof Mejerem. Głosowanie w mieście w centrum Śląska - to wg politologów - najważniejsze wybory w tym roku.",
    "Indie: Nagrywał relację na Instagram. Uderzył go przejeżdżający pociąg": "Nastolatek spaceruje bardzo blisko torów. Chwilę później pojawia się pociąg, który uderza w chłopaka. Do zdarzenia doszło, kiedy młodzi ludzie nagrywali relację w mediach społecznościowych. Wideo trafiło do sieci.\n\nNastolatek spacerował wzdłuż torów w pobliżu stacji Kazipet w stanie Telangana w południowo-wschodnich Indiach. Młodzi ludzie chcieli nagrać relację na Instagramie, w której pociąg przejeżdżałby kilka centymetrów od nich.\n\nNiestety, pomysł na wyjątkową relację zakończył się wypadkiem. Pędzący pociąg uderzył w 17-latka, który chciał pokazać wideo na swoim koncie. Chłopak upadł, a wówczas podbiegł do niego kolega, który nagrywał film - relacjonuje \"The Indian Express\". Na opublikowanym w internecie filmie zarejestrowano moment uderzenia.\n\nUwaga. Film jest nieodpowiedni dla wrażliwych widzów.\n\n⚠️Trigger warning: Disturbing visuals of accident.\n\n\n\n17-year-old youth suffered serious inquires after he was hit by running train. Incident took place as the teenager was shooting for a video beside the railway tracks at the #Kazipet railway station #Telangana.#ViralVideo pic.twitter.com/iqxjsIe3zc — Hate Detector 🔍 (@HateDetectors) September 5, 2022\n\nWedług dziennika Sakshi do zdarzenia doszło 4 września. 17-latek doznał \"poważnych obrażeń\" i trafił do szpitala. Gazeta podaje, że w nagrywaniu relacji brał udział jeszcze jeden nastolatek. Kiedy doszło do wypadku, podbiegli do kolegi, ale pogotowie jako pierwszy wezwał znajdujący się w pobliżu strażnik kolejowy.\n\nWIDEO: Szczecin. Cysterna wywróciła się na S3. Droga zablokowana w kierunku Kołbaskowa Twoja przeglądarka nie wspiera odtwarzacza wideo...\n\njk/Polsatnews.pl",
    "Kiddo i Frostfire to dwie różne ręcznie robione propozycje indie": "HQ\n\nW Gamereactor uwielbiamy skanować niezależne prezentacje na różnych wydarzeniach w grze, aby spróbować odgadnąć, które z nich staną się nadchodzącymi ulubieńcami indie, ponieważ zawsze interesujące jest poznanie tych mniejszych projektów przez studentów lub kreatywnie niespokojnych twórców, aby następnie śledzić ich miejmy nadzieję udaną historię. A na Gamepolis na początku tego lata kilka ręcznie robionych projektów przykuło naszą uwagę i naszą uwagę: oba narysowane klatka po klatce, ale oparte na zupełnie innym założeniu.\n\nKiddo, dwukolorowa przygoda point & click o depresji\n\n\"Opowiada historię o tej postaci, która być może sięgnęła dna\", wyjaśnia główny programista Pablo Monteserín w poniższym filmie. \"Nie oczekuje już wiele od życia, to dla niego trudny czas. Robi się tak źle, jak zapomina nakarmić swojego zwierzaka, Spooky'ego, który jest w rzeczywistości jego jedynym przyjacielem, więc Spooky mówi: \"Jestem poza domem, to wystarczy\", a Kiddo musi go znaleźć.\n\nPełny wywiad z udziałem głównej artystki Isry Páez dotyka uderzającego stylu sztuki bitone, zagadek i eksploracji, poczucia humoru i nie tylko. Kiddo, które jest \"w połowie\" jego rozwoju, szuka wydawcy i celuje przede wszystkim w PC.\n\nHQ\n\nFrostFire: Battle Frenzy, przystępny, ale intensywny myśliwiec 1 na 1\n\n\"Chcemy stworzyć grę, która jest łatwa do grania, ale nieco trudniejsza do opanowania, aby zwykli fani, którzy lubią ten styl artystyczny, mogli przyjść i zagrać w grę i dobrze się bawić\", mówi programista Joseph Sutcliffe Gamereactor poniżej, \"ale bardziej doświadczeni gracze w gry walki mogą nadal grać w grę i opanować ją w miarę upływu czasu. Rozgrywka jest trochę podobna do Smash Bros., gdzie celujesz w kierunku i naciskasz przycisk\".\n\nPełny wywiad dotyczy takich tematów, jak kolorowy styl kreskówki anime, przekształcenie FrostFire w konkurencyjną grę lub użycie kija walki. Obecnie ma cztery postacie, a twórcy celują w dziesięć, a Kickstarter pomaga im ukończyć grę w ciągu dwóch lat.\n\nHQ\n\nNa Gamepolis w Maladze zatrzymaliśmy się również przy stoiskach The Occultist i Welcome to Empyreum, oprócz rozmowy o Rainbow 6 z Ubisoftem.",
    "Indie: sikhowie zaatakowali kościół w Pendżabie": "Sikhowie zapalają świece z okazji 418 rocznicy instalacji Sri Guru Granth Sahib (świętej księgi Sikhów) w Złotej Świątyni w Amritsar. Zdjęcie z 28 sierpnia 2022 roku. (AFP or licensors)\n\nW indyjskim stanie Pendżab tłum sikhów zaatakował katolicki kościół. Zniszczono przykościelną pietę oraz podpalono samochód kapłana. Atak miał związek z deklaracjami przywódców duchowych sikhów przeciwko zwiększającej się liczbie nawróceń na chrześcijaństwo.\n\nKrzysztof Dudek SJ – Watykan\n\nDo zdarzenia doszło 31 sierpnia krótko po północy w mieście Patti leżącym na północy Indii, w prowincji Pendżab. Dokonując aktów wandalizmu, tłum skandował słowa: „jesteśmy Khalistańczykami”.\n\nKhalistan to postulowane państwo, które miałoby obejmować prowincję Pendżab w Indiach oraz cześć Pakistanu. Są to bowiem tereny ojczyste dla sikhizmu, którego wyznawcy od wielu lat przedstawiają dążenia separatystyczne.\n\nW ostatnim czasie wśród sikhów pojawiało się wiele oskarżeń wobec przedstawicieli innych religii o nawracanie ich współwyznawców. W dniu ataku na kościół w Patti, główne centrum sikhizmu Akal Takht wydało oświadczenie przeciwko wymuszonym konwersjom, których rzekomo mają się dopuszczać chrześcijańscy misjonarze. Przeciwko temu zjawisku protestował także sikhijski zakon wojowników Nihang.\n\nChrześcijanie zaprzeczają oskarżeniom o wymuszanie nawróceń i o prowadzenie szerokiej działalności prozelitycznej. Prawdą jest jednak, że w ostatnich dekadach wzrosła ich liczba w Pendżabie i obecnie szacuje się ze stanowią około 10 proc. mieszkańców tego regionu.",
    "Indie, Indonezja i Brazylia to w tej chwili najatrakcyjniejsze rynki wschodzące do inwestowania": "Indie, Indonezja, Brazylia – akcjami z tych krajów powinni się interesować inwestorzy. Gospodarki te mają przed sobą bowiem dobre perspektywy, głównie z uwagi na rosnący popyt na surowce.\n\nTryb risk-off, który oznacza kłopoty dla akcji i królowanie dolara, zazwyczaj mocniej uderza w rynki wschodzące (emerging markets EM), niż w rozwinięte (developed markets, DM). Podczas trwającej bessy uwagę zwraca jednak relatywnie silne zachowanie kilku emerging markets, które sugeruje, że mogą one być w przyszłości świetną inwestycją.\n\nMSCI Emerging Markets Index handlowany jest 10,5x przyszłoroczne zyski, tymczasem średnia od 2010 roku wynosi 14x. Akcje EM są najtańsze w stosunku do akcji DM od wielkiego kryzysu finansowego 2008. W dużej mierze odpowiada za to pandemia COVID-19, a także problemy gospodarcze Chin. Oczywiście, optymiści twierdzą, że władze Chin zrobią wiele, by wspomóc kulejącą gospodarkę, ale tym niemniej można znaleźć wiele bardziej atrakcyjnych rynków wschodzących, niż Chiny.\n\nNotowania iShares MSCI Emerging Markets Index Fund – 5 lat\n\nŹródło: TradingView\n\nBrazylia: stopy powinny zacząć iść w dół wcześniej, niż na wielu innych rynkach\n\nRosnący popyt na surowce, w tym szczególnie na metale przemysłowe, wspomaga ich producentów, a tych jest multum np. w Indonezji. W Brazylii również jest ich wielu, a w dodatku bank centralny zaczął efektywną walkę z inflacją wcześniej, niż banki z rynków rozwiniętych, podnosząc w 18 miesięcy główną stopę z 2% do 13,75%. Napięcia geopolityczne na linii Rosja – Ukraina oraz USA – Chiny wyszły na dobre takim rynkom, jak Indie.\n\nJednym z rynków wschodzących, na których warto inwestować, jest wspominana Brazylia, w której stopy powinny zacząć iść w dół wcześniej, niż na wielu innych rynkach. Todd McClone z firmy William Blair wskazuje, że jednym z ciekawych sposób na zajęcie ekspozycji na brazylijskie akcje jest kupienie papierów Brasil Bolsa Balcão, czyli spółki operatora giełdy. „Gdy stopy zaczną iść w dół, kursy akcji zaczną odbijać, i pojawi się wysyp IPO. A na pierwszych ofertach publicznych będzie oczywiście zarabiał operator giełdy” – podkreśla McClone.\n\nZ kolei szef GQG Partners Rajiv Jain uważa, że trzeba kupować akcje spółek surowcowych i to tych stabilnych, jak Petrobras. „Warto też stawiać na banki, jak Banco Bradesco, który jest wyceniony na 6,6x zysk z 2023 roku, a ma ROE na poziomie 16%, a jego stopa dywidendy może w najbliższych latach sięgać 7%. Oczywiście, pojawiają się obawy o złe kredyty, ale wedle naszych szacunków, one nie będą stanowiły wielkiego problemu, choć ich udział w portfelach banków brazylijskich może urosnąć w najbliższych kwartałach” – mówi Jain.\n\nW październiku będą mieć miejsce wybory prezydenckie i rynek oczekuje, że wygra je Luiz Inácio Lula da Silva – kandydat lewicy, który już raz był prezydentem. Jeśli fotel utrzymałby jednak prawicowy Jair Bolsonaro mogłoby to pozytywnie wpłynąć na zachowanie giełdy.\n\nNotowania indeksu Bovespa – 5 lat\n\nŹródło: TradingView\n\nRynek akcji może zachowywać się słabo jeszcze przez rok, ale inwestorzy w wartość i tak powinni aktywnie szukać okazji – mówi Sarah Ketterer\n\nIndie depczą Chinom po piętach\n\nIndie są typowane przez niektórych analityków na następcę Chin. Są na drodze do stania się trzecią gospodarką świata w 2030 roku. Coraz więcej kapitału zagranicznego napływa do Indii. Chiny są prymusem pogrążonym w problemach, a Indie wychodzą z czegoś, co można określić mianem dekadenckiego marazmu, okraszonego wysokimi podatkami i korupcją.\n\n„Bilanse indyjskich przedsiębiorstw i banków są w najzdrowszym stanie od prawie dekady. Zmiany, których przetrawienie zajęło trochę czasu, podnoszą teraz Indie z kolan” - mówi Justin Leverenz, zarządzający funduszem Invesco Developing Markets, który jedną piątą swojego portfela ma w akcjach indyjskich spółek. Zdaniem tego zarządzającego, przez indyjską gospodarkę przetacza się fala cyfryzacji, do tego znajdują się one u progu ożywienia na rynku mieszkaniowym i kredytowym.\n\nIndie są importerem energii, potrzebują około 1,1 mld baryłek ropy rocznie. „Wzrost ceny ropy zaszkodziłby sytuacji fiskalnej Indii i utrudniłby osiągnięcie oczekiwanego przez MFW tempa wzrostu 7,4% w 2022 roku” – ostrzega McClone. Jednak w portfelu, którym zarządza, ma akcje spółek HDFC Bank, Kajaria Ceramics, Oberoi Realty - jest spozycjonowany na ożywienie rynku mieszkaniowego.\n\nNotowania indeksu India 50\n\nŹródło: TradingView\n\nIndonezja korzysta na popycie na surowce\n\nIndonezja to kolejny kraj korzystający na silnym popycie na surowce. Jej gospodarka otwiera się wciąż stopniowo po restrykcjach związanych z pandemią. Konsensus analityków mówi, że w 2022 roku indonezyjskie firmy mają poprawić wynik netto średnio o 30% r/r.\n\nLaura Geritz, współzarządzająca funduszem Rondure New World, ma portfel przeważony w akcjach spółek z Indonezji. Ma w nim walory Ace Hardware Indonesia, Bank Rakyat Indonesia, United Tractors (producent sprzętu dla górnictwa węglowego). „Indonezja jest przygotowana do przejęcia udziału w globalnym łańcuchu dostaw od Chin, w miarę wzrostu napięć geopolitycznych. Może sobie poradzić świetnie zwłaszcza w takich obszarach, jak technologia, sprzęt medyczny i produkcja wysokiej klasy urządzeń” – mówi Geritz.\n\nNotowania Bank Rakyat Indonesia – 5 lat\n\nŹródło: TradingView\n\nAutor inspirował się artykułem “Forget China. These 3 Emerging Markets Are Better Bets” opublikowanym na portal Barron’s.\n\nWyniki finansowe STS za 2022 rok mogą być bardzo dobre dzięki mistrzostwom świata w piłce nożnej w Katarze",
    "Mołdawia ma wsparcie w eksporcie jabłek do Egiptu i Indii": "Mołdawia ma wsparcie w eksporcie jabłek do Egiptu i Indii/ fot.shutterstock.com\n\nOkoło 10 mołdawskim eksporterów owoców otrzyma pomoc techniczną i finansową dla eksportu jabłek do Indii i Egiptu.\n\nProjekt USAID Efficient Agriculture in Moldova (USAID APM), we współpracy z Moldova Fruit Association, ma na celu zapewnienie pomocy technicznej i finansowej około 10 mołdawskim eksporterom owoców w celu przetestowania nowych rozwiązań transportowych i logistycznych do Indii i Egiptu- dwóch nowych rynków dla mołdawskich jabłek.\n\nMołdawskie jabłka zdobywają coraz więcej rynków\n\nW ostatnich latach eksport jabłek z Mołdawii znacznie się rozwinął i zdobywa coraz więcej rynków. Tym samym jabłka ze zbiorów 2021 r. wyeksportowano do 29 krajów w Europie, Azji i Afryce.\n\nJednak eksport mołdawskich jabłek nie dotarł jeszcze na dwa rynki, które są dużymi importerami: Indie i Egipt. Chociaż dostęp do tych rynków jest ograniczony to APM i Moldova Fruit Association szacują, że dostawy na te rynki są technicznie i ekonomicznie wykonalne.\n\nAby utrzymać i rozszerzyć pomyślne wyniki, które mołdawscy plantatorzy jabłek osiągnęli dzięki dywersyfikacji rynków, USAID APM i Moldova Fruit Association współpracują, aby wspierać zainteresowanych eksporterów.",
    "Indie: Samosąd na 56-letniej kobiecie. Uznano ją za czarownicę": "Do zabójstwa doszło w miejscowości Palem w stanie Andhra Pradesh. Mordu dokonał Srinivas Reddy, który wraz ze swoimi krewnymi oskarżył 56-letnią Kondlę Somalammę o śmierć własnej matki. Kobieta miała być ich zdaniem czarownicą, która rzuciła urok na matkę, przez co ta rzekomo zmarła. W rzeczywistości jednak przyczyną jej śmierci były powikłania po upadku z drzewa.\n\nZ informacji przekazanych przez policję wynika, że Reddy podciął 56-latce gardło oraz dźgał ją wielokrotnie nożem. Ciało kobiety zostało poddane sekcji zwłok, aby ustalić pozostałe okoliczności tragicznego zdarzenia.\n\nReklama\n\nIndie: Morderstwo kobiety podejrzanej o czarną magię\n\nPrzerażające morderstwo wstrząsnęło mieszkańcami całego stanu. Podejrzany o zabójstwo Srinivas Reddy uciekł z miasta, gdy tylko sprawą zajęły się miejscowe organy ścigania. Policja utworzyła specjalny zespół, którego zadaniem jest schwytanie przestępcy i postawienie go przed sądem.\n\nTo nie pierwszy przypadek, gdy w stanie Andhra Pradesh na północy Indii dochodzi do takich przypadków. Służby informują, że w 2021 roku odnotowano sześć zabójstw, których motywem był samosąd w sprawie czarownictwa i czarnej magii. Aktywiści społeczni donoszą, że w regionie wciąż bardzo popularne są przestępstwa związane z wierzeniami paranormalnymi.",
    "Indie. Tygrys zaatakował niemowlę, matka broniła go gołymi rękami. Została ranna": "Dwudziestopięciolatka ze stanu Madhya Pradesh w środkowych Indiach doznała poważnych obrażeń, gdy broniła swojego 15-miesięcznego dziecka przed atakiem tygrysa - informują lokalne media. Kobieta została ranna w brzuch, zwierzę przebiło jej też płuco. Niemowlę odniosło znacznie lżejsze obrażenia.\n\nDo zdarzenia doszło w niedzielę w wiosce na obrzeżach Rezerwatu Tygrysów Bandhavgarh. 25-letnia Archana Choudhary zabrała swojego 15-miesięcznego syna Raviraja za dom, aby dziecko załatwiło potrzeby fizjologiczne. Wtedy z pobliskich krzaków wyskoczył na nich tygrys - relacjonuje \"The Times of India\".\n\nWedług informacji gazety zwierzę wbiło kły w głowę dziecka i próbowało odciągnąć je od matki. Ta rzuciła się jednak na tygrysa z gołymi rękami. Dopiero po kilku minutach walki krzyki i płacz usłyszeli sąsiedzi kobiety. Przybiegli na pomoc uzbrojeni w kije i przegonili zwierzę.\n\nZostała poważnie ranna\n\nArchana Choudhary i jej syn zostali przetransportowani do szpitala. Lekarze poinformowali BBC Hindi, że 15-miesięczny chłopiec nie został poważnie ranny. Założono mu opatrunek na głowę, jego stan jest dobry. Nadal przebywa z szpitalu, jest z nim ojciec.\n\nZdecydowanie cięższych obrażeń doznała jego matka. Tygrys zadał jej głębokie rany brzucha, kobieta ma też przebite płuco. Hospitalizowano ją na oddziale intensywnej terapii, otrzymała zastrzyk przeciwko wściekliźnie. Na początku lekarze nie byli pewni, czy 25-latka z tego wyjdzie, jednak w tej chwili rokowania są lepsze, a dzielna matka powinna wrócić do zdrowia.\n\nAtak tygrysa wywołał panikę wśród sąsiadów zaatakowanej dwójki. \"The Times of India\" podaje, że trwają poszukiwania zwierzęcia, władze chcą upewnić się, że wróciło ono do rezerwatu i że żaden inny osobnik nie opuścił jego terenu.\n\nAtaki tygrysów w Indiach\n\nAtaki tygrysów w Indiach są rzadkie, ale się zdarzają. W lipcu w pobliżu rezerwatu w północnych Indiach tygrys zaatakował mężczyznę i wciągnął go do lasu. Ratownikom udało się odnaleźć jedynie odgryzione ręce zaginionego.\n\nOd 2016 roku w stanie Maharasztra na zachodzie Indii trwały poszukiwania tygrysicy odpowiedzialnej za śmierć kilkunastu osób. Drapieżnik najczęściej nie zjadał swoich ofiar, a jedynie wypijał ich krew, nazwano go T-1. W listopadzie 2018 roku, po ponad dwóch latach nieudanych polowań, tygrysica została zastrzelona.\n\nAutor:kgo//az\n\nŹródło: The Times of India, BBC Hindi",
    "Fala zwolnień w Rosji. Liczą na Chiny, Turcję i Indie, ale złudzeń nie mają": "Skoro wiele zachodnich firm uciekło z Rosji, to pozostawiły po sobie nie tylko puste lokale, ale i lukę w branży reklamowej. Jak podaje \"Rzeczpospolita\", powołując się na \"Kommiersant\", od marca do lipca na rynku trwała fala zwolnień: 57 proc. agencji zredukowało część personelu.\n\nZobacz także: Putin \"otrze się\" o polską granicę. Wizyta 1 września\n\nJakby tego było mało, połowa badanych agencji obniżyła swoim pracownikom wynagrodzenia. W przypadku jednej trzeciej z nich była to obniżka aż o połowę.\n\nWielkich perspektyw na poprawę sytuacji nie widać. \"Sytuacja z redukcją personelu i wynagrodzeń w agencjach reklamowych ulegnie jeszcze pogorszeniu\" — prognozuje Dmitrij Sołopow, prezes agencji Progress. \"Zgodnie z prognozami Banku Rosji i rządu spodziewamy się spadku PKB, co oznacza spadek aktywności gospodarczej, a co za tym idzie zmniejszenie budżetów reklamowych\" – mówi.\n\nZobacz także: Trzy wykresy pokazujące, że eksperci z Wall Street mylili się co do upadku rosyjskiej gospodarki\n\nRosjanie liczą, że sytuację poprawi nieco zaangażowanie firm z Chin, Turcji i Indii. Nie ma jednak szans, by załatały lukę po zachodnich przedsiębiorstwach.",
    "Po 14 latach kobiecy tour wraca do Indii. Zagrają dwie Polki": "Po 14 latach kobiecy tour wraca do Indii. Zagrają dwie Polki\n\nPo zakończeniu US Open 2022 tenisistki mogą występować w zawodach rangi WTA 250. Na start w takiej imprezie w indyjskim Chennai (Madrasie) zdecydowały się dwie reprezentantki Polski, Magda Linette i Katarzyna Kawa.\n\nWP SportoweFakty / Tomasz Fijałkowski / Na zdjęciu: Magda Linette\n\nW głównej drabince Chennai Open znalazły się dwie Polki. Magda Linette zmierzy się w I rundzie z Japonką Moyuką Uchijimą. Natomiast przeciwniczką Katarzyny Kawy została Australijka Astra Sharma.\n\nBiało-Czerwone zostały ulokowane w drugiej ćwiartce i mogą trafić na siebie w ćwierćfinale. Potencjalną rywalką Linette, która została rozstawiona z \"trójką\", będzie w II rundzie Rosjanka Oksana Selechmetowa lub Greczynka Despina Papamichail. Z kolei Kawa w razie zwycięstwa w pierwszej fazie spotka się z Rosjanką Anną Blinkową lub Kanadyjką Rebeccą Marino.\n\nNajwyżej rozstawioną uczestniczką turnieju Chennai Open jest Amerykanka Alison Riske-Amritraj. Z kolei w dolnej połówce znalazły się m.in. Rosjanka Warwara Graczewa (numer 2), Niemka Tatjana Maria (numer 4). Warto zwrócić na młode tenisistki startujące w Chennai, takie jak Czeszka Linda Fruhvirtova czy Victoria Jimenez Kasintseva z Andory.\n\nDo rywalizacji w deblu zgłosiła się Kawa. Partnerką kryniczanki będzie Chinka Xinyun Han, a przeciwniczkami w I rundzie Kanadyjka Eugenie Bouchard (w singlu dostała dziką kartę) i Belgijka Yanina Wickmayer. Najwyżej rozstawione w grze podwójnej zostały Kanadyjka Gabriela Dabrowski i Brazylijka Luisa Stefani.\n\nZmagania w głównej drabince zawodów w Chennai rozpoczną się już w poniedziałek. Triumfatorkę poznamy w niedzielę (18 września).\n\nChennai Open, Chennai (Indie)\n\nWTA 250, kort twardy, pula nagród 251,7 tys. dolarów\n\nLosowanie głównej drabinki:\n\nAlison Riske-Amritraj (USA, 1) - Anastazja Gasanowa\n\nArianne Hartono (Holandia) - Katie Swan (Wielka Brytania)\n\nQ - Q\n\nYanina Wickmayer (Belgia) - Qiang Wang (Chiny, 6)\n\nMagda Linette (Polska, 3) - Moyuka Uchijima (Japonia)\n\nOksana Selechmetowa - Despina Papamichail (Grecja)\n\nKatarzyna Kawa (Polska) - Astra Sharma (Australia)\n\nAnna Blinkowa - Rebecca Marino (Kanada, 7)\n\nChloe Paquet (Francja, 8) - Karman Thandi (Indie, WC)\n\nJoanne Zuger (Szwajcaria) - Eugenie Bouchard (Kanada, WC)\n\nNadia Podoroska (Argentyna) - Q\n\nAnkita Raina (Indie, WC) - Tatjana Maria (Niemcy, 4)\n\nRebecca Peterson (Szwecja, 5) - Victoria Jimenez Kasintseva (Andora)\n\nQ - Linda Fruhvirtova (Czechy)\n\nQ - Carol Zhao (Kanada)\n\nQ - Warwara Graczewa (2)\n\nCzytaj także:\n\nBędzie nowy lider. Znamy pierwszego finalistę US Open\n\nKoniec snu Francesa Tiafoe'a. Carlos Alcaraz może marzyć dalej o triumfie w US Open\n\n\n\nJeżeli chcesz być na bieżąco ze sportem, zapisz się na codzienną porcję najważniejszych newsów. Skorzystaj z naszego chatbota, klikając TUTAJ.\n\nCzy Polki spotkają się w ćwierćfinale? Tak Nie zagłosuj, jeśli chcesz zobaczyć wyniki\n\nPolub Tenis na Facebooku\n\nZgłoś błąd"
}