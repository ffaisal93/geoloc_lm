{
    "Turcja w szoku po kompromitacji ze słabeuszem. \"Jedna z największych porażek w historii\"": "To była prawdopodobnie największa sensacja ostatniej kolejki Ligi Narodów. Turcja, znajdująca się na 42. miejscu w rankingu FIFA, zaskakująco przegrała 1:2 z Wyspami Owczymi, które są uplasowane na 125. pozycji, czyli tuż przed Togo i Komorami. Kadra prowadzona przez Stefana Kuntza co prawda zdołała wygrać rozgrywki grupowe i w nowym sezonie zagra w dywizji B, ale to pierwsza tak duża wpadka za jego kadencji.\n\nREKLAMA\n\nZobacz wideo Poruszony Lewandowski o ukraińskiej opasce: Sam ją lepiłem, sklejałem\n\nTureckie media zniesmaczone po porażce z Wyspami Owczymi. \"Szokująca porażka\"\n\nTureckie media nie mają wątpliwości, że porażka z Wyspami Owczymi w Lidze Narodów jest bardzo zawstydzająca. \"Czarna noc w tureckim futbolu. To jedna z największych porażek w historii. Po remisie 3:3 z Luksemburgiem passa złych występów jest kontynuowana\" - pisze portal sozcu.com.tr. \"Szokująca porażka naszej reprezentacji. Ulegliśmy Wyspom Owczym. Stefan Kuntz dokonał sześciu zmian w porównaniu z ostatnim meczem przeciwko Luksemburgowi\" - dodaje sabah.com.tr.\n\nPortal miliyet.com.tr z kolei przytoczył wypowiedź Sinana Engina, jednego z tureckich komentatorów. - Pensja jednego piłkarza naszej kadry jest warta tyle, co całej drużyny Wysp Owczych. Czy naszym piłkarzom nie zależało na tym meczu? To do Was nie pasowało, bawcie się i pokażcie swoją jakość. Środowisko piłkarskie nic nie robi, by protestować przeciwko trenerowi. Piłkarze nie podjęli wysiłku, by federacja zmieniła trenera. Oni nie przejmują się tym, kto przyjdzie - mówił Engin.\n\nPortal hurriyet.com.tr z kolei zwrócił uwagę na to, że porażka z Wyspami Owczymi może mieć wpływ na potencjalną walkę o awans na Euro 2024. Brak bezpośrednio awansu z eliminacji będzie oznaczać grę w play-offach z drużynami, które również wygrały swoje grupy w dywizji C. Mowa tutaj o Grecji, Kazachstanie i Gruzji. Kazachstan ma za sobą komplet meczów grupowych i znajduje się niżej od Turcji w rankingu.\n\nCo najmniej remisy w meczach Grecji (vs. Irlandia Północna) i Gruzji (vs. Gibraltar) sprawią, że Turcja uplasuje się na trzecim miejscu w wewnętrznym rankingu i zagra w półfinale play-offów z drugą drużyną w rankingu. Potencjalny mecz Turcji w play-offach miałby się odbyć 21 marca przyszłego roku. W dodatku Turcy zagrają półfinał baraży na wyjeździe, tak samo jak i ew. finał (jeśli pierwsza drużyna pokona czwartą).\n\nEliminacje Euro 2024 mogą być niezwykle trudne dla Turcji, jako że wylądowała dopiero w 4. koszyku i trafi na teoretycznie trzech mocniejszych rywali. Więcej o podziale na koszyki i zasadach eliminacji w tym tekście >>",
    "Rosjanin do Polaka na wakacjach w Turcji: \"Polskę też zdobędziemy\" [LIST DO REDAKCJI]": "Turcja od lat pozostawała jednym z ulubionych wakacyjnych kierunków Rosjan. Po wybuchu wojny w Ukrainie i serii sankcji Rosjanie nie mieli zbyt dużego wyboru. Turcja okazała się jednym z niewielu krajów, który ich przyjął. Przez cały sezon letni wielu polskich turystów w listach do redakcji relacjonowało ich zachowanie i atmosferę w kurortach.\n\nSwoimi odczuciami postanowiła się podzielić z nami pani Magdalena, która swój urlop spędza w Turcji we wrześniu. Poniżej publikujemy całą treść jej listu wiadomości.\n\n\"Mówią do nas tylko po rosyjsku\"\n\nJesteśmy na urlopie w Bodrum, gdzie jest mnóstwo rosyjskich turystów. Na każdym kroku czujemy, że wszystko jest przygotowane pod nich. Wszyscy mówią do nas tylko po rosyjsku, a kiedy odpowiadamy po turecku lub angielsku, że nie rozumiemy, że nie jesteśmy z Rosji, to oni i tak kontynuują...\n\nW jednym z lokali pokłóciłam się z kelnerem, który mówił do nas właśnie po rosyjsku. Zapytał, czy jesteśmy z Rosji i mówił tylko w tym języku, więc odeszliśmy do knajpy obok. Ten zaczął mnie wyzywać po turecku, że nie wiedział, że jestem z Polski — nie wiedział także, że rozumiem turecki... Po chwili znów podszedł, zaczął krzyczeć i pytać, jaki mam problem. Zapytałam go, dlaczego nie może postawić pytania: \"skąd jesteście\", tylko od razu zakłada, że jesteśmy z Rosji.\n\nZaczął mnie wyzywać od rasistek. Stwierdziłam, że to chore i chyba nie słyszał o wojnie. On zaczął wykrzykiwać, że \"wszystko, co robią Rosjanie, jest dobre i że kocha Putina\".\n\nTak się zdenerwowałam, że wyszliśmy z drugiej restauracji, ponieważ nie mogłam znieść tego, że on stoi gdzieś obok. W międzyczasie podszedł do nas kelner zapytać, czemu już idziemy (wypiliśmy łyka wody, za który zapłaciliśmy 10 zł). Mój chłopak tłumaczył mu, że zdenerwowałam się i nie będziemy siedzieć gdzieś, gdzie jesteśmy obrażani. Turek zaczął nas uspokajać, stwierdził, że możemy zostać, że każdy ma prawo itd., więc on chyba sam wziął nas na Rosjan...\n\nW nocy na bazarze słyszeliśmy tylko zdrastwujtie albo priviet. Powtarzaliśmy, że ich nie rozumiemy, ale oni dalej swoje... Na plaży też podszedł do nas jakiś sprzedawca wycieczek i zaczął mówić po rosyjsku.\n\nKiedy powiedzieliśmy, że jesteśmy z Polski, to machnął na nas ręką i poszedł szukać Rosjan.\n\nKiedyś podczas ostatniego pobytu (podczas innej wycieczki) w Alanyi tłumaczyłam im, że w Polsce nie mówimy po rosyjsku. Czasem stosowałam porównanie, że turecki, nie jest taki sam jak arabski — wtedy rozumieli różnicę, ale nie zawsze mi się chce wchodzić w dyskusje.\n\nCZYTAJ TAKŻE: Rosjanie uciekają do Turcji przed poborem do wojska\n\n\"Zdziwieni, że karty nie działają\"\n\nByliśmy świadkami, jak Rosjanie nie mogli zapłacić swoimi kartami — raz w sklepie spożywczym kobieta przede mną w kolejce była zdziwiona, że jej karta nie działa. Nie mogła się dogadać ze sprzedawcą po rosyjsku, więc wściekła odeszła. Druga podobna sytuacja miała miejsce w kawiarni.\n\nMy korzystamy z Revoluta i chyba z trzy razy usłyszałam od sprzedawców, że \"rosyjskie karty nie działają\", więc albo biorą mnie na Rosjankę, albo myli ich wielkie R na karcie...\n\nRosjanie w Turcji byli, są i będą\n\nByliśmy na rejsie, podczas którego 90 proc. grupy stanowili Rosjanie. Była z nami także para z Ukrainy. Kiedy ok. 60-letni Ukrainiec usłyszał, że rozmawiamy po polsku, nawiązał rozmowę. Opowiadał, że mieszka od siedmiu lat w Warszawie i bardzo ją lubi. Chciał w tym roku wracać do Ukrainy, ale wybuchła wojna, więc dla bezpieczeństwa pozostał. Co ciekawe, z Rosjanami także normalnie rozmawiali — jak się okazuje, to możliwe!\n\nKiedy zwiedzaliśmy na przykład zamek, rosyjska rodzina usiadła na ławce i oglądała filmy, najprawdopodobniej z wojny, bo było słychać strzały. Wszyscy się wkurzyli i zaczęli mówić, że to propaganda. Tylko nie wiemy, o którą propagandę im chodziło, choć można się domyślić...\n\nRosjanie byli, są i będą, ale jeszcze nigdy ich obecność nie irytowała tak, jak w tym roku. Naszym zdaniem Rosjanie się po prostu panoszą. Na szczęście, nigdzie nie widziałam ludzi z literą Z.\n\nNa koniec wspomnę jeszcze o najbardziej szokującej historii. Spotkaliśmy Polaka, który mówi po rosyjsku i często rozmawia z Rosjanami.\n\nOpowiadał, że większość z nich twierdzi, że nie \"nie są zwolennikami wojny, ale nie mają na nią wpływu\". Usłyszał też jednak teksty typu \"Polskę też zdobędziemy\" — straszne.\n\nMagdalena\n\nListy do redakcji\n\nSpotkały was podobne sytuacje na urlopie? A może macie inne wakacyjne historie, którymi chcecie się podzielić? Na wasze wiadomości czekam pod adresem: karolina.walczowska@redakcjaonet.pl",
    "Turcja chce kupować więcej gazu z USA": "„Chcemy w nadchodzącym okresie zwiększyć ilość gazu kupowanego z USA na korzystniejszych warunkach\" – powiedział Erdogan. Według niego Turcja jest gotowa dostarczać LNG do innych krajów regionu dzięki rozwiniętej infrastrukturze przesyłowej.\n\nErdogan odniósł się również do swojej rozmowy przeprowadzonej na początku września z Władimirem Putinem, podczas której poruszony został temat cen gazu i ewentualnych zniżek na jego zakup. Prezydent Turcji podkreślił, że jego kraj nie ma problemów dostawami rosyjskiego paliwa, ponieważ w przeciwieństwie do innych państw, nie nałożył sankcji na Moskwę.",
    "Nie uznają wyników. Jest decyzja Turcji": "- Żaden z krajów demokratycznych nie uzna tych działań, które są podejmowane przez Federację Rosyjską, przez Putina w tych republikach czy donieckiej i dąbrowskiej, czy ługańskiej, czy na terenie obwodu chersońskiego. Absolutnie nie będzie na to zgody i nie będzie przyzwolenia - zapewniał Skurkiewicz.",
    "Turcja: Pierwsze dostawy z gigazłoża rozpoczną się w przyszłym roku": "Gaz Turcja: Pierwsze dostawy z gigazłoża rozpoczną się w przyszłym roku Jakub Kajmowicz 20.09.2022 16:44 Drukuj\n\nPDF\n\n\n\n\n\nFot. www.gazprom.com\n\nFot. www.gazprom.com / ilustracyjne Facebook\n\nTwitter\n\nLinkedIn\n\nKopiuj link\n\nWyślij email Trwają prace, których zwieńczeniem ma być przesył tureckiego gazu ziemnego z czarnomorskich złóż na ląd. Tamtejszy minister energetyki zapowiada, że surowiec zacznie płynąć już na wiosnę przyszłego roku.\n\nReklama\n\nTurecki minister, Fatih Dönmez, podkreślał, że w listopadzie zakończyć ma się większość prac. Kolejnym etapem będą pierwsze przesyły surowca, zaplanowane na pierwszy kwartał 20223 roku. Ankara chce, aby doszło do tego w marcu, tj. na stulecie proklamowania republiki Turcji, która „zastąpiła” Imperium Osmańskie.\n\nReklama\n\nReklama\n\nObecnie zaawansowanie prac związanych z układaniem podmorskiego rurociągu szacowane jest na 70%.\n\nTureckie media podawały niedawno, że w projekt związany ze złożem Sakarya (wydobycie i transport) kraj zamierza wpompować około 10 miliardów dolarów. Szacunki Ankary wskazują, że zasobność złoża może wynosić nawet 540 mld m3, co zdaniem ministra może przełożyć się na około 400 miliardów dolarów zysków.",
    "Turcja dalej idzie pod prąd. Kolejna obniżka stóp procentowych mimo rozpędzającej się inflacji": "Bank Centralny Turcji obniżył stopy procentowe o 1 pkt proc., do 12 proc. Rynek spodziewał się, że tym razem koszt pieniądza nad Bosforem pozostanie stabilny. Jednak dzisiejsze działanie tureckich bankierów centralnych nie jest czymś nowym: w sierpniu także obniżono stopy, czym doprowadził do dalszej przeceny liry.\n\nGdy zdecydowana większość czołowych banków centralnych na świecie — na czele z Fed i EBC — podnosi stopy procentowe starając się walczyć z inflacją, turecki bank centralny nie tylko ich nie podnosi, ale wręcz obniża mimo przyśpieszania wzrostu cen w tym kraju.\n\nLatem i jesienią 2021 r. rozpoczął obniżki stóp, mimo że widoczna już była presja na wzrost cen (dwucyfrowe tempo inflacji jest w Turcji od około trzech lat). Później — od stycznia 2022 r. do lipca 2022 r. — stopy były stabilne. Najnowszy odczyt inflacji (za sierpień) wskazuje, że w Turcji wzrost cen konsumenckich wyniósł 80,2 proc. rok do roku, czyli był nieco wyższy niż w lipcu. W ostatnich miesiącach tempo wzrostu inflacji wyhamowało, ale nie wszyscy wierzą oficjalnym statystykom i wskazują, że \"prawdziwa\" inflacja konsumencka jest znacznie wyższa.\n\nInflacja konsumencka CPI wyniosła w sierpniu 80,2 proc. rok do roku, bazowa (nie uwzględnia cen energii, paliw i żywności) 61,7 proc.\n\nGrupa ENAG, niezależny turecki ośrodek zajmujący się badaniem inflacji, przekazał niedawno, że inflacja w lipcu wyniosła w rzeczywistości 176,4 proc. rok do roku, w porównaniu do 175,5 proc. w czerwcu.\n\nNawet trzymając się tylko oficjalnego wskaźnika inflacji okazuje się, że realna stopa procentowa w Turcji jest głęboko ujemna i wynosi -68 proc. To nie sprzyja lokalnej walucie. Turecki bank centralny pozostaje pod dużym wpływem prezydenta tego państwa, Recepa Erdogana, który jest zwolennikiem nietypowego podejścia i preferuje obniżanie kosztu pieniądza pomimo rosnącej inflacji. Erdogan chce przyspieszyć wzrost gospodarczy, skupiając się na eksporcie i zatrudnieniu w ramach tego, co nazywa \"nowym modelem gospodarczym\".\n\nTurcy działają niestandardowo: mimo rozkręcającej się inflacji obniżają stopy procentowe.\n\nWskutek nieoczekiwanej dzisiejszej decyzji tureckiego banku centralnego lira znalazła się pod jeszcze większą presją i po południu kurs USD/TRY rośnie o 0,3 proc. Od początku roku amerykańska waluta umocniła się wobec tureckiej o prawie 39 proc.",
    "Turcja chce LNG z USA. \"Trwają negocjacje\"": "Gaz Turcja chce LNG z USA. \"Trwają negocjacje\" Jakub Kajmowicz 07.09.2022 13:35 Drukuj\n\nPDF\n\n\n\n\n\nFot. kees torn / Flickr Facebook\n\nTwitter\n\nLinkedIn\n\nKopiuj link\n\nWyślij email Turcja negocjuje ze Stanami Zjednoczonymi zakup skroplonego gazu ziemnego - podają tamtejsze media. Celem jest uniknięcie problemów z dostawami w okresie zimowym.\n\nReklama\n\nAutorzy publikacji twierdzą, że choć obecnie dostawy rosyjskiego gazu do Turcji nie są szczególnie zagrożone, to należy brać poprawkę na trudności, które pojawiły się w ubiegłym roku oraz rynkową niepewność wywołaną napaścią Rosji na Ukrainę.\n\nReklama\n\nReklama\n\nDlatego właśnie władze w Ankarze chcą się zabezpieczyć z jednej strony na ewentualność ograniczenia dostaw (Rosja nie jest wszak wiarygodnym partnerem), z drugiej zaś na wypadek „nadprogramowego” wzrostu konsumpcji. Może być on związany ze spodziewanym napływem większej niż zwykle liczby turystów w miesiącach zimowych.\n\nZwracają również uwagę, że kraj, podobnie jak wiele innych, także zmaga się z wysokimi cenami energii oraz bardzo wysoką inflacją. Obecnie dostawy do tureckich odbiorców są pośrednio dotowane przez państwo. Jeśli zjadą do niego zachodni turyści, uciekając przed kosztami ogrzewania w Europie, to w pewnym sensie będą korzystać z tego mechanizmu.",
    "Czy Riwiera Turecka jest lepsza od Turcji Egejskiej?": "- Reklama -\n\nWakacje w Turcji – który region wybrać?\n\nTurcja to kraj oferujący niemal perfekcyjne warunki do wakacyjnego wypoczynku. W tutejszych kurortach znajduje się bogata infrastruktura turystyczna, wysokiej klasy hotele w all inclusive z basenami i aquaparkami. W zależności od regionu możesz przebierać we wspaniałych zabytkach, miejscach doskonałych na trekking i uprawianie sportów wodnych czy miejscach idealnych dla rodzin z dziećmi.\n\nWybierając się na wakacje do Turcji, na pewno będziesz się doskonale bawić. Jest świetnym miejscem na wakacje dla każdego, niezależnie od sposobu, w jaki zamierzasz je spędzić. Możesz tu zrelaksować się nad basenem, leżeć na plaży, zwiedzać, nurkować czy latać paralotnią. Nic dziwnego, że oferty urlopu w tym kraju są tak rozchwytywane. Jeśli też planujesz wypoczynek w którymś z tutejszych regionów, przejrzyj oferty na wczasy w Turcji z ITAKĄ.\n\nJaki region Turcji będzie idealny na Twoje wakacje? Planując miejsce wypoczynku, uwzględnij jak Ty i Twoi towarzysze spędzić czas podczas urlopu i jakie są Wasze oczekiwania co do hotelu. Szukacie miejsce na pełny relaks w dużym kompleksie hotelowym przy plaży, miejskiego hotelu, by móc zwiedzać i korzystać z życia nocnego, czy może miejsca, gdzie można uprawiać sporty wodne i aktywnie spędzać czas? A może wolicie połączyć kilka tych opcji w jedną? Jeśli też zadajecie sobie pytanie – urlop na Riwierze Tureckiej czy w Turcji Egejskiej, niżej znajdziesz kilka podpowiedzi.\n\nWczasy na Riwierze Tureckiej\n\nNajpopularniejsze kurorty Riwiery Tureckiej to Alanya, Antalya i Side. Wszystkie słyną z dużych hoteli z atrakcjami dla dzieci i dorosłych, piaszczystych plaż z łagodnym zejściem do morza oraz wspaniałych zabytków. Urlop na Riwierze Tureckiej to więc doskonała propozycja dla tych, którzy wakacje planują spędzić na plaży lub przy hotelowym basenie, rozkoszując się urokami all inclusive, dla rodzin z dziećmi, a także osób, które chcą połączyć wypoczynek i zwiedzanie.\n\n- Reklama -\n\nCi, którzy poszukują połączenia relaks i aktywność również z powodzeniem mogą wybrać ten region Turcji. Można tu odwiedzić słynne jaskinie Damlatas czy wybrać się na trekking Kanionem Koprulu.\n\nWakacje w Turcji Egejskiej\n\nTurcja Egejska to region doskonały dla tych, którzy podczas urlopu chcą wypoczynek na plaży połączyć z aktywnym spędzaniem czasu m.in. uprawianiem sportów – nie tylko tych wodnych, a także odkrywaniem historii regionu. Coś dla siebie znajdą tu także miłośnicy bogatego życia nocnego. Najpopularniejszym kurortem tej części tureckiego wybrzeża jest bez wątpienia Kusadasi, które kusi klubami, w których zabawa trwa do białego rana, a za dnia pięknymi plażami, starożytnymi ruinami i Adalandem – parkiem wodnym z atrakcjami dla małych i dużych. Inny popularny punkt na mapie Turcji Egejskiej to urokliwe Bodrum z charakterystyczną, niską i białą zabudową, doskonałą bazą hotelową, długimi, piaszczystymi plażami i bujnym życiem nocnym. Imprezową stolicą regionu jest jednak Marmaris.\n\nZupełnie z innej perspektywy zobaczymy Turcję Egejską, odwiedzając małe i kameralne Cesme czy słynące z najpiękniejszych plaż w Turcji Oludeniz. W obu kurortach można uprawiać sporty wodne. Ten pierwszy określany jest mianem tureckiej stolicy windsurfingu, a drugim natomiast można podziwiać miasto i przepiękną Błękitną Lagunę z góry, podczas lotu paralotnią. Zawiedzeni nie będą także Ci, którzy liczą na intensywne zwiedzanie, bo w okolicy znajduje się Efez z zachwycającymi, starożytnymi ruinami położonymi na wzgórzach, w tym z jednym z siedmiu starożytnych cudów świata – świątynią Artemidy. Koniecznie odwiedź także Şirince – turecką wioskę zachwycającą swoją architekturą, tradycyjnym klimatem i bogatą ofertą najwyższej jakości lokalnych produktów.\n\nNie odpowiemy Ci na pytanie, który z regionów jest lepszy – Riwiera Turecka czy Turcja Egejska. Mamy jednak nadzieję, że dzięki naszym podpowiedzią samodzielnie podejmiesz decyzję, który z nich najlepiej odpowiada Twoim wakacyjnym potrzebom.",
    "Wyborcza.pl": "Wyłącz AdBlocka/uBlocka\n\nAby czytać nasze artykuły wyłącz AdBlocka/uBlocka lub dodaj wyjątek dla naszej domeny.\n\nSpokojnie, dodanie wyjątku nie wyłączy blokowania reklam.",
    "Turcja zapowiedziała, że nie uzna \"nielegalnych\" referendów na wschodzie i południu Ukrainy": "Zdaniem MSZ Turcji referenda te będę \"nielegalne\". \"Takie bezprawne fakty dokonane nie zostaną uznane przez społeczność międzynarodową\" – oświadczył turecki resort dyplomacji.\n\nReklama\n\nWładze okupacyjne czterech częściowo zajętych przez wojska rosyjskie regionów Ukrainy zapowiedziały we wtorek, że zamierzają przeprowadzić referenda w sprawie przyłączenia do Rosji. Są to samozwańcze tzw. republiki ludowe - Doniecka i Ługańska, a także okupowane części obwodów chersońskiego i zaporoskiego. Referenda mają trwać od 23 do 27 września. (PAP)",
    "MŚ siatkarek 2022: Turcja - Tajlandia. Relacja i wynik na żywo": "Turcja i Tajlandia zmierzą się w spotkaniu 1. kolejki fazy grupowej turnieju mistrzostw świata siatkarek 2022. Relacja i wynik na żywo meczu Turcja - Tajlandia od godz. 13:00 na Polsatsport.pl.\n\nMistrzostwa świata odbędą się w sześciu miastach - Arnhem, Rotterdamie i Apeldoornie oraz Gdańsku, Łodzi i Gliwicach. Po dwóch fazach grupowych, rozegrana zostanie faza pucharowa - od ćwierćfinałów. Turniej zakończy się 15 października w Apeldoornie, który będzie gospodarzem finału i meczu o brązowy medal.\n\nZOBACZ TAKŻE: (Wice)mistrzowie - reportaż z mistrzostw świata siatkarzy 2022\n\n\n\nRelacja i wynik na żywo meczu Turcja - Tajlandia od godz. 13:00 na Polsatsport.pl.\n\nPI, Polsat Sport",
    "Kryzysowy wzrost gospodarczy Turcji": "31 sierpnia Turecki Instytut Statystyczny (TUIK) ogłosił dane za drugi kwartał 2022 r., w którym krajowa gospodarka odnotowała wzrost na poziomie 7,6%. Spośród wyników członków G20 jest to drugi co do wielkości skok PKB (po Arabii Saudyjskiej). Do wzrostu najbardziej przyczyniły się sektory: finansów (26,6%), usług (18,1%), administracji/działalności zawodowej (11%) i przemysł (7,8%). Gospodarkę obciążyły zaś: rolnictwo, leśnictwo i rybołówstwo (-2,9%) oraz budownictwo (-10,9%; branża ta przez ostatnią dekadę była jej kołem zamachowym). W porównaniu z analogicznym okresem poprzedniego roku wynagrodzenia pracowników zwiększyły się o 66,4%. Komentując dane TUIK-u, minister finansów Nureddin Nebati wskazał, że od początku 2022 r. zatrudniono dodatkowo 900 tys. osób, a stopa bezrobocia spadła do 10,3%.\n\nKomentarz\n\nPomimo trwającego w Turcji kryzysu walutowego (którego głównym czynnikiem jest spadek wartości liry wynikający z braku wystarczających rezerw walutowych Banku Centralnego, by podtrzymywać wartość waluty) nie widać, aby aktualnie wpływał on negatywnie na rozwój gospodarki. Potwierdzają to wyniki za drugi kwartał 2022 r. Co więcej, choć inflacja (80,2% w sierpniu) pozostaje największym wyzwaniem, to jej chwilowe spowolnienie – będące w dużej mierze zasługą okresu letniego oraz spadku wydatków na ogrzewanie – poprawia perspektywy gospodarcze. Dodatkowo sytuację finansową Turcji wzmacnia napływ kapitału rosyjskiego (Ankara nie przyłączyła się do zachodnich sankcji) przez wzrost sprzedaży nieruchomości Rosjanom (o ok. 300% w ciągu ostatnich siedmiu miesięcy), a także za sprawą nowo otwartych firm rosyjskich w Turcji (więcej o ok. 600% w tym samym okresie) oraz gwałtownie rosnącego eksportu do Rosji (wzrost o 46% w przeciągu ostatnich trzech miesięcy, łącznie 2,04 mld dolarów; wszystkie dane w stosunku do analogicznych okresów ub.r.).\n\nMimo wysokiego wzrostu PKB dane TUIK-u częściowo deformują obraz sytuacji. W wartości dodanej brutto Turcja odnotowuje spadek udziału wynagrodzeń dla pracowników z 32,6% w 2021 r. do 25,4% w 2022 r., zyskują zaś firmy i prywatny biznes, które rejestrują zwiększenie udziału w niej z 49,2% (drugi kwartał 2021 r.) do 54% (drugi kwartał 2022 r.). Sugeruje to, że pomimo pozytywnej koniunktury społeczeństwo coraz mniej korzysta ze wzrostu gospodarczego (spadek udziału płac w wartości dodanej gospodarki o 7,2 p.p.). Potwierdzeniem tego stanu rzeczy jest fakt, że płaca minimalna to jedynie 5500 lir (ok. 300 dolarów), podczas gdy w lipcu granica ubóstwa przekroczyła ten próg i wynosi 6840 lir (ok. 376 dolarów). Co więcej, do takiej sytuacji dochodzi, gdy płace nominalne w drugim kwartale br. wzrastają o 66,4%. To wszystko oznacza, że paradoksalnie – pomimo ekspansji gospodarczej – poziom życia obywateli nadal się obniża, a podwyżki płac nie nadążają za kryzysem, co przyczynia się do dalszego pogłębiania nierówności.\n\nTrudno jednoznacznie określić dalsze trajektorie rozwoju tureckiej gospodarki, jednak wiele wskaźników sugeruje, że warunki ekonomiczne będą się pogarszać. Prognozy te może potwierdzać fakt, że – z uwagi na oznaki spowolnienia gospodarczego w trzecim kwartale br. – Bank Centralny Turcji w połowie sierpnia zaskoczył rynki obniżką stóp procentowych z 14% do 13. Wedle komunikatów rządowych w drugiej połowie roku aktywność gospodarcza ma wyhamować ze względu na tendencję spadkową w popycie krajowym oraz oczekiwane spowolnienie wśród największych partnerów handlowych kraju (zwłaszcza UE). Na pogłębienie kryzysu wpłynie też zbliżający się sezon grzewczy, w którym wysokie ceny gazu i pozostałych surowców – przy słabnącej lirze – będą obciążać budżet państwa (subsydia na ceny gazu), a w konsekwencji –gwałtownie powiększać deficyt na rachunku bieżącym Turcji (dziś 32,66 mld dolarów r/r).",
    "Turcja/ Polscy archeolodzy odkryli nietypowy budynek sprzed ponad 8 tys. lat": "Dużą budowlę wykonaną z cegieł mułowych, w której spotykali się mieszkańcy jednego z najstarszych miast świata, odkryli polscy archeolodzy w Çatalhöyük w centralnej Anatolii w Turcji. Powstała pod koniec jego istnienia, ponad 8 tys. lat temu.\n\nÇatalhöyük, stanowisko archeologiczne położone w centralnej Turcji, było zamieszkiwane nieprzerwanie przez niemal 1200 lat - pomiędzy 7100 a 5950 rokiem p.n.e. Szacuje się, że w okresie największego rozkwitu gęsto zabudowane osiedle o powierzchni kilkudziesięciu hektarów było zasiedlane przez ok. 2 tys. mieszkańców. Z lotu ptaka wyglądało jak plaster miodu, a do domostw wchodzono przez płasko zwieńczone dachy.\n\nWnętrze nietypowego budynku - widoczne dwa pilastry z możdżeniami. Fot. Mateusz Dembowiak\n\nW tym roku polscy archeolodzy pod kierunkiem prof. Arkadiusza Marciniaka z Wydziału Archeologii Uniwersytetu im. Adama Mickiewicza w Poznaniu zbadali nietypową konstrukcję z końca funkcjonowania osady, bo sprzed ponad 8 tys. lat. Znajduje się na wschodnim skraju osady, kilkaset metrów od jej centralnej części.\n\n\"Budowla była zdecydowanie większa, niż typowe konstrukcje mieszkalne z tego okresu. Była kwadratowa w planie, a jej powierzchnia wynosiła ok. 30 m kw. Nietypowe było też jej wnętrze\" - opisał w rozmowie z PAP prof. Marciniak.\n\nUwagę archeologów zwróciło to, że niemal cała powierzchnia konstrukcji była zabudowana. Na zabudowę składa się 12 platform-wywyższeń pokrytych gliną, z których dziewięć znajduje się wzdłuż wszystkich ścian budynku.\n\n\"Prawdopodobnie pod większością z nich znajdują się pochówki ludzkie, ale odpowiedź na to pytanie uzyskamy w czasie wykopalisk, planowanych na przyszły rok\" - sprecyzował naukowiec.\n\nKrawędź wschodniej platformy jest zdobiona dwoma pilastrami, czyli elementem architektonicznym w formie płaskiego filara. Po obydwu stronach każdego z nich umieszczono bycze możdżenie, czyli wyrostki kości czołowej. Na każdej z czterech ścian znajdowała się półkolumna, jedna z nich dekorowana reliefem. Duża część zachodniej ściany była pokryta malowidłem, głównie w kolorze czerwonym. Przy ścianie południowej znajdował się duży piec.\n\nJeden z otworów wejściowych do budynku. Fot. Mateusz Dembowiak\n\nW centralnej części domu archeolodzy dopatrzyli się pozostałości po palenisku. Do wnętrza prowadziły dwa otwory w ścianach.\n\nZdaniem prof. Marciniaka budowla nie pełniła funkcji mieszkalnej, chociaż wcześniejsi mieszkańcy miasta chowali część swoich zmarłych pod posadzkami domów. Duża liczba zagadkowych platform, ich zdobienia i nietypowe rozplanowanie konstrukcji wskazują - według naukowca - że budowla była wykorzystywana przez całą wspólnotę żyjącą w osadzie.\n\n\"Wiemy, że budowla była wykorzystywana w czasie, kiedy nie było już mega-osady zamieszkiwanej przez kilka tysięcy osób. Mieszkańcy żyli w rozproszeniu. Wracali do miejsca swoich przodków. Niektórzy doświadczyli zaszczytu bycia tam pogrzebanym\" - opowiada prof. Marciniak.\n\nW jego ocenie nie można wykluczyć, że budowla miała też znaczenie sakralne. \"Większą rolę przypisywałbym jednak integracji społecznej. Palenisko na środku sugeruje, że wokół niego gromadzili się ludzie. Nie wiemy jeszcze ile - i jakiego typu pochówki znajdują się w tym budynku\" - zastrzegł badacz.\n\nTypowy budynek mieszkalny z tego okresu był mniejszy i znajdowały się w nim miejsca do przechowywania żywności i produkcji narzędzi. Wejście prowadziło przez otwór w dachu.\n\nProf. Marciniak podkreśla, że jest to pierwszy tego typu budynek odkryty w tej osadzie, chociaż podczas wcześniejszych badań odkryto budowle odbiegające od standardowych domów ze starszych faz istnienia osady, które były interpretowane m.in. jako świątynie.\n\nWidok całego budynku z lotu ptaka. Fot. Mateusz Dembowiak\n\n\"Çatalhöyük był dotychczas jedyną dużą osadą neolityczną na Bliskim Wschodzie, na którym nie znano takiej budowli\" - zaznaczył. W jego ocenie to znalezisko podważa dotychczasową wizję egalitarnej populacji zamieszkującej osadę pod koniec jej istnienia.\n\n\"Odkrycie potwierdza znaczące zmiany społeczne, które zaszły pod koniec zasiedlenia osady. Prowadziły one do powstania lokalnych społeczności, które cechowały się różnym dostępem do dóbr i przedmiotów prestiżu\" - podkreślił profesor.\n\nÇatalhöyük jest jednym z najbardziej znanych stanowisk archeologicznych świata. Stało się słynne dzięki charakterystycznej zabudowie składającej się z domostw wzniesionych z cegły mułowej. Ich ściany przylegały do bezpośrednio do siebie, a do wnętrza wchodzono z poziomu dachu. Wnętrza części domów były bogato dekorowane m.in. malowidłami. W 2012 r. miejsce to wpisano na Listę Światowego Dziedzictwa UNESCO.\n\nPAP - Nauka w Polsce, Szymon Zdziebłowski\n\nszz/ zan/",
    "W środę wieczorem spotkanie Duda-Erdogan": "Prezydent Duda bierze udział w Nowym Jorku w 77. sesji Zgromadzenia Ogólnego ONZ.\n\nReklama\n\nW środę polski przywódca spotkał się już z sekretarzem generalnym ONZ Antonio Guterresem. Jak mówił minister Kumoch na briefingu prasowym, spotkanie było okazją do podziękowania za wysiłki w celu odblokowania dostaw ukraińskiego zboża do najbardziej potrzebujących krajów świata.\n\nDuda rozmawiał także z Wysokim Komisarzem Narodów Zjednoczonych do spraw Uchodźców Filippo Grandim.\n\nReklama\n\nOdbędzie również rozmowę z Dyrektorem Wykonawczym Światowego Programu Żywnościowego Davidem Beasleyem.\n\nPonadto polski prezydent spotka się z premierem Ukrainy Denysem Szmyhalem i zastępczynią sekretarza generalnego ONZ Sandą Ojiambo na forum „United Business for Ukraine”. „To bardzo ważne forum, na którym będziemy omawiali sprawę odbudowy Ukrainy. Jest to o tyle istotne, że Polska chce w tej odbudowie brać bardzo aktywny udział” – powiedział Kumoch.\n\nWieczorem – jak poinformował minister – prezydent Duda spotka się również z prezydentem Turcji Recepem Tayyipem Erdoganem. Kumoch zapowiedział, że oprócz tematu rosyjskiej agresji na Ukrainę, przywódcy będą rozmawiali także o stosunkach polsko-tureckich. „Polska i Turcja pozostają w bardzo intensywnym dialogu” – dodał.\n\nNa zakończenie dnia zaplanowany jest udział prezydenta Dudy i jego małżonki w recepcji powitalnej dla szefów delegacji i głów państw wydawanej przez prezydenta USA Joe Bidena i jego małżonkę.\n\nSzef BPM zaznaczył, że prezydent podczas swoich spotkań wskazuje, iż wojna na Ukrainie to nie jest konflikt regionalny, tylko zarzewie problemów dla całego świata, przede wszystkim żywnościowych. „Rosja wywołując tę wojnę, wywołała wojnę przeciwko całemu cywilizowanemu światu” – dodał Kumoch.\n\nZ Nowego Jorku Aleksandra Rebelińska (PAP)",
    "Najlepsze atrakcje? Turcja zaprasza turystów, spragnionych wrażeń i wyjątkowej egzotyki. Wyspy Książęce wysoko na liście": "Atrakcje – Turcja: Wyspy Książęce\n\nPotrzebujesz relaksu, odcięcia się od codzienności i interesują Cię mogące Ci to zapewnić atrakcje? Turcja na pewno stanie na wysokości zadania, przedstawiając miejsce, w którym będziesz mógł naprawdę odpocząć. Wyspy Książęce, czyli formacja złożona z dziewięciu wysp, znajdujących się około 30 kilometrów od Stambułu, pozwala na nabranie oddechu i zakosztowanie odrobiny spokoju. Piękne plaże zapraszają do wypoczynku, natomiast rzeźba terenu sprzyja wyprawom rowerowym. Musisz wiedzieć, że w obrębie Wysp Książęcych obowiązuje zakaz ruchu samochodowego. Na miejscu możesz wypożyczyć rower lub przejechać się bryczką.\n\nREKLAMA\n\nBuyukada fot. Emi Cristea / shutterstock\n\nNajwiększą spośród wysp jest Buyukada. Mieści się tam sporo hoteli i pensjonatów, z których mogą korzystać turyści podczas wypoczynku. Jeśli interesuje Cię architektura, możesz przyjrzeć się katedrze św. Dimitra, Klasztorowi św. Jerzego oraz Cerkwi Zaśnięcia Matki Bożej. Druga co do wielkości wyspa, Heybeliada, jest za to znana z doskonałych miejsc piknikowych.\n\nGdzie wybrać się na wakacje we wrześniu? Przedstawiamy najlepsze kierunki\n\nTurcja – co warto zobaczyć: Kapadocja\n\nCo warto zobaczyć w Turcji? Jeśli marzą Ci się baśniowe krajobrazy, koniecznie odwiedź osnutą naturalną magią Kapadocję. Mieści się ona w środkowej Anatolii, a swoim widokiem potrafi zachwycić nawet tych najbardziej opornych turystów. To zasługa niezwykłych form skalnych, które powstawały tam w wyniku erozji tufowych skał wulkanicznych. Wykute w skale domy i kościoły stanowią więc charakterystyczny element tamtejszego krajobrazu. Nie należy też zapominać o niesamowitych podziemnych miastach: Kaymakli i Derinkuyu. Koniecznie zajrzyj do miejscowego Parku Narodowego Goreme, by podziwiać jedyne w swoim rodzaju budowle wykute w skałach. Trudno też zaprzeczyć, że Kapadocja to zdecydowanie najlepsze miejsce ze wszystkich możliwych na podróż balonem.\n\nKapadocja, balony nad Goreme Fot. silverjohn / shutterstock.com\n\nZobacz wideo \"Gdyby nie podwójne łóżko, nie zaszłabym w ciążę\", czyli najbardziej absurdalne skargi turystów na biura podróży\n\nTurcja – atrakcje: Pamukkale\n\nChcesz wiedzieć, jak niesamowita potrafi być Turcja? Atrakcje, takie jak Pamukkale, łatwo Ci to uświadomią. Już sama nazwa może intrygować, ponieważ w dosłownym tłumaczeniu oznacza tyle, co \"Bawełniana twierdza\". Odnosi się ona do imponujących białych tarasów, które powstały dzięki wapiennym gorącym źródłom. Pamukkale, ze względu na swoją unikalność, trafiło na listę Dziedzictwa Kultury i Natury UNESCO. Jeśli interesujesz się historią, koniecznie przyjrzyj się ruinom starożytnego miasta Hierapolis. Dodatkową atrakcją okaże się natomiast kąpiel w Basenie Kleopatry, gdzie woda osiąga około 35 stopni Celsjusza. Gdy się skusisz i zanurkujesz, będziesz z kolei mógł podziwiać antyczne kolumny, przykryte przez wodę.\n\nPamukkale/ Fot. Shutterstock Pamukkale/ Fot. Shutterstock\n\nCo warto zobaczyć w Turcji? Pergamon\n\nChcesz poznać wszystkie najciekawsze atrakcje w Turcji? Na pewno nie możesz stamtąd wyjechać bez przyjrzenia się ruinom starożytnego Pergamonu. Niegdyś kluczowe miasto, obecnie pozostał po nim jedynie ślad, imponujący swoimi rozmiarami oraz formą. Obecnie możesz się przyjrzeć temu, co zachowało się po niegdyś kluczowej, antycznej metropolii. Miej świadomość, że to właśnie tu znajdował się jeden spośród Siedmiu Kościołów, wymienianych w Apokalipsie świętego Jana, a także mieściła się osławiona biblioteka.\n\nPergamon, Turcja. W starożytności stolica państwa pergamońskiego, drugi po Aleksandrii ośrodek kultury i sztuki hellenistycznej. Miasto słynęło ze wspaniałej biblioteki królewskiej (stąd nazwa). Wykopaliska odsłoniły położone na zboczu wzgórza miasto z teatrem, świątynią Ateny, agorą, sanktuarium Asklepiosa i Wielkim Ołtarzem Zeusa. Turcja/Fot. Shutterstock\n\nNajwiększe jezioro w Azji liczy sobie 376 tys. km2\n\nCo zobaczyć w Turcji? Lista\n\nCo warto zobaczyć w Turcji poza wymienionymi już atrakcjami? Oto lista miast, do których także warto zajrzeć przy okazji wyjazdu:\n\nStambuł – największe tureckie miasto, obfitujące w zabytki. Zobaczysz tu słynną Hagię Sofię, Błękitny Meczet oraz Wieżę Galata. Ponadto, spróbujesz lokalnej kuchni, przejedziesz się zabytkowym tramwajem oraz odpoczniesz na jednym z Bosforskich wybrzeży;\n\n– największe tureckie miasto, obfitujące w zabytki. Zobaczysz tu słynną Hagię Sofię, Błękitny Meczet oraz Wieżę Galata. Ponadto, spróbujesz lokalnej kuchni, przejedziesz się zabytkowym tramwajem oraz odpoczniesz na jednym z Bosforskich wybrzeży; Ankara – stolica Turcji, a zarazem położone w samym centrum nowoczesne miasto. Możesz tam zobaczyć wiele ciekawych zabytków historycznych, przejść się klimatycznymi uliczkami starego miasta, a także odwiedzić jedno z licznych muzeów;\n\n– stolica Turcji, a zarazem położone w samym centrum nowoczesne miasto. Możesz tam zobaczyć wiele ciekawych zabytków historycznych, przejść się klimatycznymi uliczkami starego miasta, a także odwiedzić jedno z licznych muzeów; Antalya – nazywana stolicą Riwiery Tureckiej, zapewni nie tylko aktywny wypoczynek na piaszczystych plażach, ale również pozwoli na przyjrzenie się zabytkom, takim jak Złamany Minaret czy Brama Hadriana. Na chwilę relaksu można sobie natomiast pozwolić w miejscowej, zabytkowej marinie;\n\n– nazywana stolicą Riwiery Tureckiej, zapewni nie tylko aktywny wypoczynek na piaszczystych plażach, ale również pozwoli na przyjrzenie się zabytkom, takim jak Złamany Minaret czy Brama Hadriana. Na chwilę relaksu można sobie natomiast pozwolić w miejscowej, zabytkowej marinie; Oludeniz – niewielkie miasteczko, stanowiące raj dla turystów. Jego największą atrakcją jest Błękitna Laguna. Tamtejsze wody przybierają rozmaite odcienie niebieskiego, w tym również żywo turkusową barwę. Jako że laguna znajduje się w osłoniętym miejscu, jest niezwykle bezpieczna, dlatego chętnie wybierają ją na wypoczynek rodziny z dziećmi;\n\n– niewielkie miasteczko, stanowiące raj dla turystów. Jego największą atrakcją jest Błękitna Laguna. Tamtejsze wody przybierają rozmaite odcienie niebieskiego, w tym również żywo turkusową barwę. Jako że laguna znajduje się w osłoniętym miejscu, jest niezwykle bezpieczna, dlatego chętnie wybierają ją na wypoczynek rodziny z dziećmi; Bodrum – miasto znajdujące się w południowym regionie Morza Egejskiego. Twoją uwagę może przyciągnąć Muzeum Archeologii Podwodnej, a także Zamek Świętego Piotra. Możesz zdecydować się na wypoczynek na spokojnej plaży, jak również przyjrzeć się miastu, pełnemu zabytków;\n\n– miasto znajdujące się w południowym regionie Morza Egejskiego. Twoją uwagę może przyciągnąć Muzeum Archeologii Podwodnej, a także Zamek Świętego Piotra. Możesz zdecydować się na wypoczynek na spokojnej plaży, jak również przyjrzeć się miastu, pełnemu zabytków; Fethiye – kolejna zabytkowa miejscowość, zlokalizowana na styku Morza Egejskiego i Śródziemnego. To tu można zobaczyć niezwykłe grobowce skalne, wykute w ścianach potężnych klifów;\n\n– kolejna zabytkowa miejscowość, zlokalizowana na styku Morza Egejskiego i Śródziemnego. To tu można zobaczyć niezwykłe grobowce skalne, wykute w ścianach potężnych klifów; Efez – to starożytne miasto, które możesz odszukać w Turcji Egejskiej. Kiedy już do niego dotrzesz, koniecznie zawitaj do Świątyni Artemidy, zaliczanej do siedmiu cudów świata starożytnego.\n\nTurcja wycieczka - Efez shutterstock\n\nTo jak? Które miejsce odwiedzisz w pierwszej kolejności?\n\nZobacz też: 10 najbardziej niedocenianych miast we Francji - ciekawe propozycje na wakacyjny cel podróży. Ranking otwiera Aigues-Mortes",
    "pogoda, ceny, co zwiedzić. Gdzie jechać?": "Wakacje 2022 Budżetowy urlop w Chorwacji. Jak spędzić wakacje nad Adriatykiem i nie zbankrutować?\n\nTurcja z roku na rok zyskuje na popularności wśród polskich turystów. Polacy stanowią trzecią co do wielkości grupę przyjezdnych odwiedzających Riwierę Turecką. Przed nam, do tej pory, plasowali się tylko Rosjanie i Niemcy. Nic w tym dziwnego. Turystów kusi piękna pogoda, umiarkowane ceny i orientalna dla nas kultura, nie wspominając o pysznym jedzeniu.\n\nIlość turystów w sezonie wakacyjnym może jednak przytłoczyć. Warto więc rozważyć wyjazd poza sezonem.\n\nTurcja poza sezonem. Jaka jest tam pogoda?\n\nPodróżni coraz częściej mogą odczuć zmiany klimatu na własnej skórze. Wysokie temperatury podczas letnich miesięcy nie zachęcają do aktywnego wypoczynku. Intensywne zwiedzanie przy 30 st. C w cieniu może dla wielu okazać się próbą nie do przejścia.\n\nReklama\n\nOd czerwca do września średnie temperatury na Riwierze Tureckiej przekraczają właśnie granicę 30 st. C. Sprawa wygląda zupełnie inaczej w listopadzie i grudniu, jak też od lutego do marca. Wówczas temperatury oscylują wokół 20 st. C. Pogoda przypomina nieco naszą wiosnę - wystarczy lekka kurtka lub sweter, by bez przeszkód cieszyć się urokami Riwiery. Minusem może okazać się nieco chłodniejsza woda w morzu - nie spada ona jednak poniżej 15 st. C.\n\nZdjęcie Niskie ceny, mało turystów i nadal ciepło. Turcja to idealny kierunek na wakacje po sezonie / 123RF/PICSEL\n\nTurcja: Duża liczba turystów\n\nLecąc do Turcji poza sezonem, możemy być pewni mniejszej liczby turystów. Zima i wczesna wiosna to czas, gdy cała branża hotelarska przygotowuje się na okres wakacji. W związku z tym ceny za nocleg i wyżywienie są dużo niższe. Oferty największych biur podróży w Polsce mogą okazać się nawet o połowę tańsze.\n\nMniej turystów oznacza też krótsze kolejki do najpopularniejszych atrakcji, tym samym zaoszczędzimy dużo czasu, który lepiej jest przeznaczyć na odpoczynek. Tłumów nie spotkamy też na plażach, które często będziemy mieć w całości tylko dla siebie.\n\nRiwiera Turecka. Co zobaczyć?\n\nDobrym punktem wypadowym podczas pobytu na Riwierze Tureckiej jest Alanya - najsłynniejszy kurort w tej części Turcji. Stąd w łatwy sposób dotrzemy do Antalyi, ale też do Side czy w Góry Taurus z malowniczym kanionem Sapadere. Całe wybrzeże oferuje nam dostęp do piaszczystych plaż, które sprawdzą się w przypadku urlopu z dziećmi.\n\nBędąc w Alanyi, warto udać się do pobliskich jaskiń. Jedną z nich jest Jaskinia Damlatas - znana ze swoich stalaktytów, po których spływa woda. Jaskinia ma właściwości lecznicze.\n\n\n\nZdjęcie Niskie ceny, mało turystów i nadal ciepło. Turcja to idealny kierunek na wakacje po sezonie / 123RF/PICSEL\n\nCiekawym pomysłem jest wizyta na plantacji bananów - to owoc symbol Alanyi. W mieście zobaczymy liczne zabytki, w tym Czerwoną Wieżę. Przeszłość regionu odkryjemy w mieszczącym się tutaj Muzeum Archeologicznym. Nad miastem zbudowano kolejkę górską - przejazd zapewni nam niesamowite widoki na góry i Morze Śródziemne. Niezależnie od tego, w jakim mieście będziemy, w każdym znajdziemy bazary z lokalnymi produktami i dużą ilością \"markowych produktów\".\n\nNa miejscu działają liczne polskie biura podróży, które umożliwią nam wykupienie zorganizowanej wycieczki z polskim przewodnikiem. To dobre rozwiązanie dla tych, którzy obawiają się podróżować samodzielnie.\n\nAdrian Wojtasik",
    "Erdogan grozi Grecji: kiedy nadejdzie czas, zrobimy to, co konieczne": "Prezydent Turcji Recep Tayyip Erdogan oskarżył Grecję o \"okupację\" i uzbrojenie wysp na Morzu Egejskim. W sobotnim przemówieniu w północnej tureckiej prowincji Samsun Erdogan zagroził Atenom \"zrobieniem tego, co konieczne, gdy nadejdzie czas\".\n\nAnkara już wcześniej oskarżyła Ateny o uzbrojenie zdemilitaryzowanych wysp Morza Egejskiego. Teraz po raz pierwszy dołożyła zarzut okupacji tych wysp przez Grecję - zauważa Reuters.\n\n\"Mamy jedno przesłanie dla Grecji\"\n\n- Twoja (Grecjo) obecność na wyspach nie jest dla nas wiążąca. Kiedy nadejdzie pora, godzina, zrobimy to, co konieczne – powiedział w sobotę Erdogan, przemawiając w północnej tureckiej prowincji Samsun. - Spójrz na historię, jeśli pójdziesz dalej, cena będzie wysoka - dodał.\n\n- Mamy jedno przesłanie dla Grecji: nie zapomnij o Izmirze – oznajmił Erdogan, odnosząc się do porażki sił greckich w starciu z tureckimi oddziałami w 1922 roku.\n\nErdogan w czasie przemówienia w prowincji Samsun PAP/EPA\n\nW odpowiedzi na groźby Erdogana greckie MSZ oświadczyło: \"Będziemy informować naszych sojuszników i partnerów o treści prowokacyjnych oświadczeń, aby było jasne, kto podważa spójność naszego sojuszu w niebezpiecznym okresie\".\n\nZdaniem Ankary, wyspy Morza Egejskiego zostały przekazane Grecji na mocy traktatów z 1923 i 1947, pod warunkiem, że ich nie uzbroi (co - zdaniem władz tureckich - nastąpiło w 1960 roku). Minister spraw zagranicznych Mevlut Cavusoglu kilkakrotnie powtarzał, że Turcja zacznie kwestionować grecką suwerenność nad wyspami, jeśli Ateny będą nadal je uzbrajać.\n\nPremier Grecji Kyriakos Micotakis powiedział, że stanowisko Turcji kwestionujące suwerenność Grecji nad wyspami jest \"absurdalne\".\n\nTurcja i Grecja, kraje członkowskie NATO, od lat nie zgadzają się w sprawie terytoriów morskich, praw do surowców, zasięgu przestrzeni powietrznej i statusu niektórych wysp na Morzu Egejskim.\n\nAnkara zarzucała Atenom, że usiłują pozbawić ją zysków z eksploatacji podmorskich złóż naftowych i gazowych pod Morzem Egejskim i Śródziemnym, gdzie - zdaniem Turcji - granice nie powinny uwzględniać greckich wysp, a jedynie stały ląd.\n\nW 1996 Turcja i Grecja znalazły się na skraju wojny z powodu jednej z wysepek na Morzu Egejskim.\n\nTVN24 na żywo - oglądaj w TVN24 GO Materiał jest częścią serwisu TVN24 GO\n\nAutor:tas/kg\n\nŹródło: Reuters, PAP",
    "Szokujący efekt inflacji w Turcji. Oto co można kupić za cenę auta sprzed 7 lat": "***** *** 2 tyg. temu zgłoś do moderacji 36 10 Odpowiedz\n\nNie radzę wam, pisdzielcy, naśladować Erdogana, do którego swego czasu umizgaliście się niezbyt skutecznie, podobnie jak do Orbana. I tak już macie zbyt wiele za uszami, będzie cud, jak utrzymacie władzę przez zimę - wielu waszych wyborców będzie miało okazję przekonać się, jak bardzo jesteście niekompetentni i jak bardzo nas okradacie na każdym kroku, że nie wspomnę o kłamstwach, które są już u was normą. Nie pomoże rozdawnictwo, bo nie załata wszystkich dziur, nawet jeśli uda się wam dotrzymać słowa choć w niewielkim stopniu....",
    "Radio Wnet w Turcji. Relacje ze Stambułu": "W czasie Wielkiej Wyprawy przejedziemy około 10 tysięcy kilometrów. Wysłuchają Państwo audycji z czternastu państw Europy Środkowej i państw bałtyckich. Wyprawa nad trzy morza: Bałtyk, Morze Czarne i Adriatyk.\n\nPraga | Budapeszt | Bukareszt | Konstanca | Burgas | Stambuł | Sofia\n\nWielka Wyprawa to opowieść o polityce, kulturze i życiu codziennym. Mamy świadomość, że dzieje się to podczas wojny na Ukrainie, dlatego często będą padać pytania o zagrożenia dla wolności i przyszłość naszej części Europy.\n\nDzień piętnasty: Stambuł\n\nJuż niebawem nowe relacje ze Stambułu.\n\nDzień czternasty: Adampol\n\nRelacja Krzysztofa Skowrońskiego z Polonezköy, znanego jako Adampol, tureckiego miasta zamieszkanego przez Polaków.\n\nDzień trzynasty: Stambuł\n\nDzień dwunasty: w drodze do Stambułu\n\nJarmark w Kruszewcu, bułgarskie róże, spór Hanny i Piotra Mateusza, rozmowa z prof. Constantinem Geambaşu i wiele więcej w specjalnej audycji Wielkiej Wyprawy w drodze do Stambułu.\n\nDzień jedenasty: Burgas\n\nWielka Wyprawa wyruszyła do Bułgarii. Po drodze do kolejnego punktu naszej podróży – Burgas – podziwialiśmy malownicze widoki miast nad Morzem Czarnym.\n\nDzień dziesiąty: Konstanca\n\nAudycja specjalna z Konstancy\n\nHistoria obrazu „Szpieg” jednego z najwybitniejszych malarzy rumuńskich Nicolae’a Grigorescu. Wykonał go podczas wojny o niepodległość w 1877.\n\nWojciech Jankowski mówi o różnicach w języku Tatarów krymskich i rumuńskich, a także o ich historii przesiedlania się.\n\nClaudia Balint opowiada o Międzykulturowym Festiwalu Kurultaj, promujący kulturę tatarską. Naświetla także sytuację Tatarów krymskich.\n\nBogdan Polipciuc mówi o problemach, z którymi obecnie borykają się Rumuni, a także o tym, co łączy Polskę z tym krajem.\n\nRozmówca Hanny Tracz opowiada o historii swojej rodziny.\n\nHistoria wyjątkowego posągu Glykona, odnalezionego w Konstancy.\n\nPracownik Muzeum Marynarki w Konstancy tłumaczy pochodzenie nazwy Morza Czarnego.\n\nW starożytności w Tomis, dzisiejszej Konstancy, ostatnie lata swojego życia spędził wygnany tu z Rzymu słynny poeta Owidiusz.\n\nHistoria Konstancy sięga czasów starożytnych, kiedy to greccy koloniści z Miletu założyli tu osadę i nazwali ją Tomis. Na początku IV wieku p.n.e. miasteczko zyskało nową dzielnicę, która na cześć ówczesnego cesarza Konstantyna Wielkiego nazwana została Constantiana. Zachęcamy do wysłuchania wywiadu o historii dwudziestopięciowiecznego miasta.\n\nMorze Czarne jest najmłodszym morzem w świecie. O tym jak powstało, opowiada pracownik Muzeum Archeologicznego.\n\nPoranek Radia Wnet nad Morzem Czarnym\n\nNela Oleksiejewa i Anastazja Suraj o ukraińskiej restauracji Czernomorka w Konstancy, a także o sytuacji uchodźców w Rumunii.\n\nFechet Mircea mówi o zanieczyszczeniu Morza Czarnego. Rumunia obserwuje nowe zjawiska, które, według polityka, są wynikiem zmian klimatycznych. Ponadto, naświetla zróżnicowaną strukturę źródeł energii tego kraju.\n\nMarian Cruşoveanu i Mircea Banias mówią o historii i obecnym znaczeniu ważnego punktu transportowego, którym jest port w Konstancy. Dziś zboże z Ukrainy jest transportowane między innymi przez ten port.\n\nDzień dziewiąty: Konstanca\n\nKrzysztof Skowroński opowiada o drugim morzu na trasie Wielkiej Wyprawy – Morzu Czarnym – które od czasów starożytnych budziło grozę wśród marynarzy. W podcaście także wywiad Piotra Mateusza Bobołowicza z rumuńskim polonistą – profesorem Constantinem Geambaşu – tłumaczem dzieł Józefa Mackiewicza.\n\nWielka Wyprawa dotarła do miasta Konstanca, leżącego nad Morzem Czarnym.\n\nPodsumowanie pobytu Rumunii\n\n„Rumuni są jak trzcina potrafią się naginać i jak jeże potrafią się bronić gdy jest taka konieczność”- cytat z jednej z rozmów w Bukareszcie, gdzie udało się porozmawiać z dwoma analitykami, którzy przedstawili odmienna ocenę sytuacji na Ukrainie.\n\nAnalityk pierwszy:\n\nPutin już przegrał wojnę. Chciał iść drogą Piotra I, a idzie drogą cara Mikołaja I. Rozchodzą się drogi Putina, który chce wejść do historii jako odnowiciel imperium, z jego najbliższym otoczeniem, które ma w nosie jakie miejsce w historii zajmie Putin, martwiąc się o to, co z nimi się stanie po wojnie. Putin wierzył w to, że wojna potrwa tydzień. Putin nie użyje nawet taktycznej broni nuklearnej, bo nie zgodzi się na to jego otoczenie. Rosja się rozpadnie i wpadniemy w przestrzeń wielu niewiadomych. Chiny, patrząc na przewagę technologiczną Zachodu, nie podejmą żadnych działań skierowanych przeciw Tajwanowi. Amerykanie nie mogą pozwolić sobie na przegraną Ukrainy. Ukraina po wojnie stanie się jednym z najważniejszych podmiotów w Europie. Zwycięstwo Ukrainy przypieczętuje klęskę polityki niemieckiej. Z punktu widzenia Polski ważne jest jaką pozycje zajmiemy przy odbudowie Ukrainy. Czekamy na traktat polsko – ukraiński. Rumunia boi się, że zwycięstwo Ukrainy pogorszy jej pozycje geopolityczna, ale z tego nie wynika zwrot w jej polityce. Trzecim morzem w koncepcji polskiej nie jest Adriatyk, a morze Kaspijskie. W interesie Polski jest nawiązanie jak najlepszych kontaktów z Turcją. Upadek Putina nie spowoduje bezpośrednio upadku Łukaszenki. Największą niewiadomą są wyniki wyborów w Polsce. Jeśli wygra opozycja, to przestaniemy odgrywać samodzielną rolę w polityce zagranicznej.\n\nAnalityk drugi:\n\nW czasie ukraińskiej kontrofensywy nie ma istotnych i kluczowych zwycięstw. Zasoby militarne i gospodarcze Rosji są wystarczające, by pokonać Ukrainę. Putin nie cofnie się i może wykorzystać taktyczną broń nuklearną. Putin wygra wojnę na Ukrainie.\n\nDzień ósmy: Bukareszt\n\nKrzysztof Skowroński i Joanna Rawik o pięknie stolicy Rumunii i bogatej kulturze tego kraju.\n\nHistoria pewnego obrazu, nazywanego węgierską dumą.\n\nPoranek Radio Wnet w stolice Rumunii\n\nW dzisiejszej audycji powróciliśmy do spraw węgierskich. W rozmowie z Lőrincem Nacsą poruszyliśmy temat sporu Węgier i Polski z Unią Europejską. Według węgierskiego polityka, problem leży przede wszystkim w sferze obyczajowej i ideologicznej. Całego wywiadu mogą Państwo wysłuchać tutaj.\n\nJoanna Rawik rozmawia z właścicielem bukaresztańskiej kawiarnio-cukierni.\n\nJoanna Rawik opowiada o Bukareszcie, który nazwała małym Paryżem. Mówi także o wielkich rumuńskich filozofach – Nae Ionescu, Mircea Eliade i Constantin Noica. Piotr Mateusz Bobołowicz opowiada historię pewnej piosenki.\n\nDr Ernest Oberländer – Târnoveanu mówi o języku rumuńskim, który jest świadectwem skomplikowanej historii tego narodu. A także tłumaczy, co znaczy być Rumunem i jaką dumę odczuwa, będąc nim. Jednak wrażenie na nim roi również historia naszego kraju.\n\nDzień siódmy: Bukareszt\n\nKrzysztof Skowroński i Joanna Rawik z relacją z Bukaresztu. Między innymi mówią o tzw. Domu Ludowym, w którym mieści się siedziba parlamentu.\n\nSztuka jest magią – audycja specjalna\n\nProfesor Constantin Geambaşu, rumuński slawista i polonista, mówi o swoim zamiłowaniu do języka polskiego i wielkiej pasji, którą jest tłumaczenie polskich dzieł na język rumuński.\n\nJoanna Rawik wraz z Wielką Wyprawą znajduje się w Bukareszcie. Wspomina czasy dzieciństwa w Rumunii i relacjonuje swój pierwszy pobyt od 1968 roku.\n\nPiękno w chaosie bukaresztańskiej architektury.\n\nZ Czech, przez Węgry, ekipa Wielkiej Wyprawy przybywa do Rumunii i odwiedza jej stolicę, gdzie 10 czerwca 2022 roku odbył się szczyt Bukaresztańskiej Dziewiątki. Radio Wnet, realizując swoją misję radia w podróży, odwiedziła kraje należące do B9. relację można zobaczyć tutaj.\n\nDzień szósty: w drodze do Bukaresztu, Sighişoara\n\nSighişoara, miasto urodzin Vlada Țepeșa (Drakuli), które znajduje się na liście UNESCO, jest kolejnym przystankiem Radio Wnet na drodze do Bukaresztu.\n\nDzień piąty: w drodze do Bukaresztu, Oradea\n\nWielka Wyprawa znajduje się w Rumunii i podziwia widoki nocnej Oradei, miasta przy granicy Węgier.\n\nOtwarcie kanału żeglugowego przez Mierzeję Wiślaną\n\nW sobotę 17 września – w rocznicę napadnięcia Związku Radzieckiego na Polskę w 1939 roku. Przeprowadzenie uroczystości otwarcia przeprawy w ten dzień podkreśla suwerenny wymiar tego przedsięwzięcia. otwarcie kanału żeglugowy na Mierzei Wiślanej, który pozwala Polsce na uniezależnienie sprawy przyjmowania transportu morskiego od decyzji Rosji.\n\nKrzysztof Skowroński z relacją z Mierzei Wiślanej.\n\nBudapeszt\n\nPodsumowanie pobytu w stolicy Węgier:\n\nWęgierska polityka zagraniczna podyktowana jest przez zależność od rosyjskiego gazu (85%) i historii (traktat z Trianon). Stopień uzależnienia od Rosyjskiego gazu nie jest konsekwencja polityki Victora Orbana, ale blokady budowy gazociągu Nabucco, która m.in. zablokowali sami Węgrzy. Węgrzy uważają, że krytyka ze strony Polski ich stosunku do wojny na Ukrainie jest niesprawiedliwa, bo nie uwzględnia sytuacji gospodarczej Węgier. Węgry chcą być europejskim portem na jedwabnym szlaku. Węgrzy mają gwarantowaną cenę benzyny (480 forintów czyli 5 zł 60 gr), ale często tej benzyny na stacjach nie ma. Dużo małych stacji zbankrutowało, cześć ma krótsze godziny otwarcia. Różnice między ceną komercyjną a gwarantowaną pokrywa MOL. Cena gwarantowana jest tylko dla obywateli Węgier. Gwarantowana jest też cena na niektóre produkty spożywcze, m.in. chleb, mleko, olej słonecznikowy, cukier, ale trudno się zorientować jak ten system funkcjonuje. Węgrów czekają (nie tylko ich oczywiście) olbrzymie podwyżki cen energii i gazu. Proporcjonalnie większe niż w innych krajach. Inflacja wynosi 16% 9. Węgrzy mają dodatni bilans handlowy (1.6 mld euro). Najdziwniejsze twierdzenie: „Węgrzy giną na tej wojnie”, ale winni są Ukraińcy, którzy powołują ich do wojska, a nie Rosjanie, którzy do nich strzelają. Ukraina nie powinna walczyć, nie powinna chcieć być w NATO. Powinna zaakceptować fakt bycia terenem wpływu Kremla.\n\nWęgrzy nie lubią Ukraińców i Rumunów. Węgrzy lubią Polaków i Serbów. Są pragmatyczni i cenią niezależność, prowadzą samodzielną politykę. Gospodarka węgierska jest mieszanką socjalizmu i wolnego rynku, z powiększającą się częścią socjalistyczną. Parlament węgierski jeszcze nie zaakceptował rozszerzenia NATO o Szwecję i Finlandię. W żadnym mieście nie widzieliśmy tylu restauracji i barów transmitujących wydarzenia sportowe. Węgry są obserwatorem w radzie państw tureckich. Najbogatszy Węgier to Lorenc Meszaros (majątek 1.5 mld $). Prywatnie jest kolegą premiera. Wywiad Wojskowy ma skrót KMNBSZ. Szef MSZ Węgier Péter Szijjártó otrzymał z rąk szefa rosyjskiej dyplomacji Siergieja Ławrowa Order Przyjaźni, przyznany przez prezydenta Rosji Władimira Putina ( w grudniu 2021). Rosyjski dostawca technologii jądrowej – Rosatom otrzymał pozwolenie na budowę dwóch nowych bloków w węgierskiej elektrowni jądrowej Paks. Na terenie budowy powiewają dwie flagi – rosyjska i węgierska.\n\nDzień czwarty: Budapeszt\n\nLőrinc Nacsa wypowiada się na temat konfliktu Węgier z Unią Europejską. Jest zdania, że „biurokratom” w Brukseli zależy na tym, aby pokazać, iż demokracja liberalna jest jedyną właściwą ideologią.\n\nTeresa Worowska opowiada o specyfice języka węgierskiego. Podkreśla jego obrazowość. Choć wydaje się skomplikowany, ma o wiele mniej wyjątków niż język polski. Rozmowę prowadzi Piotr Mateusz Bobołowicz.\n\nDzisiaj do ekipy Wielkiej Wyprawy dołączył Lech Rustecki. Spotkaliśmy go na dworcu zachodnim w Budapeszcie.\n\nPoranek Radio Wnet w Budapeszcie\n\nTibor Navracsics odniósł się do różnicy w podejściu Warszawy i Budapesztu do sankcji wobec Rosji.\n\nNie rozumiemy, czemu Polska krytykuje Węgry, ponieważ nie jesteśmy w tej samej sytuacji. Wy macie węgiel i inne surowce.\n\nWęgry są uzależnione od rosyjskiego gazu, co warunkuje węgierską politykę. Nie oznacza to jednak, jak podkreślił, że Węgry są prorosyjskie i antyukraińskie.\n\nKrzysztof Ducki do lat 80. mieszka w Budapeszcie. W rozmowie z Hanną Tracz mówi o życiu na Węgrzech i charakterze obywateli tego państwa. Zauważa, że mają kompleks małego kraju.\n\nDruga część rozmowy z Krzysztofm Duckim, w której grafik tłumaczy czym jest plakat.\n\nDzień trzeci: Budapeszt\n\nW stolicy Węgier Wielką Wyprawę spotkało prawdziwe oberwanie chmury.\n\nW Pradze spędziliśmy 40 intensywnych godzin. Udało się przeprowadzić cztery polityczne rozmowy:\n\nZ Jaroslavem Kurfürstem, wiceministrem spraw zagranicznych. Tym razem przyjął nas w pięknym pałacu Czerninów na Hradczanach. Kolejna rozmowa dotyczyła ukraińskich archiwów KGB, o których opowiadał pierwszy szef czeskiego IPN a obecnie przewodniczący sejmowej Komisji Obrony – Pavel Žaček. Na trzecie spotkanie umówiliśmy się w Instytucie Polskim z byłym premierem Czech Mirkiem Topolankiem. Ale pierwszym, wprowadzającym nas w czeska politykę, był David Stulik, z którym spotkaliśmy się na dworcu głównym.\n\nPo tych rozmowach – następujące wnioski:\n\nNie możemy liczyć na wsparcie Pragi w sporze z Unią Europejską. Nie znajdziemy wsparcia Czechów w naszych staraniach o reparacje wojenne. Agentura Rosyjska może politycznie zdestabilizować Czechy. Rząd w Pradze w pełni popiera Ukrainę i z tego poparcia się nie wycofa. Jest pewien podziw Czechów dla strategii i myślenia geopolitycznego rządów polskich. Wojna na Ukrainie bardzo zbliżyła Pragę i Warszawę i pokazała nad Wełtawą sensowność koncepcji Trójmorza i włączenia do niej Ukrainy. Rząd Czeski nie ma własnej koncepcji walki z kryzysem energetycznym i nie ma skłonności do zanegowania pakietów klimatycznych. Politycy czescy uważają, że polityka Polska opiera się o dwa aksjomaty: niechęci do Niemiec i nienawiści do Rosji. Z czeskiego punktu widzenia Wyszehrad przez p ostawę Węgier na razie stracił sens. Czesi nie rozumieją spraw i sporów wewnątrz polskich. Rząd Petra Fiali łączy z rządem PIS wspólnota poglądów euroatlantyckich, ale dzieli wizja przyszłości Europy. Czesi boją się ruskiego miru. W Czechach mieszka 40 tys. Rosjan. Rząd Czeski jest za rozszerzeniem Unii o kraje bałkańskie.\n\nNie zabrakło na naszej drodze ciekawostek o miejscach, w które odwiedzaliśmy:\n\nApostoł św. Bartłomiej zginął prawdopodobnie na terenie dzisiejszego Azerbejdżanu. Na pałacu Thunów jest tablica upamiętniającą Józefa Czapskiego. Na przeciw pałacu „Czapskiego” jest kamienica, w której tuż przed drugą wojna ukrywał się Wojciech Korfanty. Miejsce kapłana w świątyni Salomona miało rozmiar 27 na 9 metrów i takich rozmiarów są kościółki romańskie. Na praskim uniwersytecie wykładał Albert Einstein, a w Teatrze Stanów Mozart dyrygował podczas premiery Wesela Figara. Vaclav Havel, dziadek Vaclava Havla, wybudował na początku XX wieku wspaniały secesyjny dom handlowo-rozrywkowy „Pałac Lucerna”.\n\nO godzinie 15 Wielka Wyprawa opuściła Pragę, by przez pola bitwy pod Austerlitz dojechać do Budapesztu. Przybyliśmy na miejsce o 21.\n\nEkipa Wielkiej Wyprawy pragnie wyrazić serdeczne podziękowania dla księdza Edwarda Walczyka, proboszcza parafii św. Bartłomieja za gościnę, śniadania, msze świętą i ojców dominikanów oraz studentów rzeszowskich za zaproszenie na kolacje; Macieja Ruczaja, dyrektora Instytutu Polskiego i całego zespołu za pomoc w umawianiu gości; Jerzego Dziewięckiego, naszego przewodnika po Pradze, tłumacza i słuchacza Radia Wnet; Mariusza Surosza i Piotra Góreckiego za zdradzenie kilku czeskich sekretów.\n\nDzień drugi: Praga\n\nPoranek Radio Wnet w czeskiej stolicy\n\n\n\nMirek Topolánek tłumaczy, jakie znaczenie ma inicjatywa Trójmorza, podkreślając, że częścią tego układu powinny stać się Mołdawia i Ukraina. Krytykuje politykę Unii Europejskiej i sposób, w jaki rozwiązuje konflikty z innymi państwami.\n\n\n\nMirek Topolánek wskazuje na konieczność znalezienia środków rozwiązania kryzysu energetycznego. Tłumaczy, że mechanizm rozwoju cen w Europie został zachwiany przez Zielony Ład i agresję Rosji na Ukrainę.\n\n\n\nPremier Czech z lat 2006-2009 wypowiada się na temat największych zagrożeń dla Europy, którymi są rosyjski imperializm oraz dżihad.\n\n\n\nJaroslav Kurfürst mówi o wysiłkach, które podejmuje rząd czeski w zakresie bezpieczeństwa energetycznego. Ponadto, komentuje spór Polski i Komisji Europejskiej o KPO i wojnę w Ukrainie.\n\n\n\nWiceminister spraw zagranicznych Czech już był gościem Radio Wnet w ramach Bukaresztańskiej 9. Mówił m.in. o tym, kiedy Ukraina może liczyć na wstąpienie do UE i rosyjskim kolonializmie.\n\nPavel Žaček mówi o ukraińskich archiwach KGB, które zostały wywiezione. Dzięki digitalizacji udało się dowiedzieć się o operacjach KGB w Europie Środkowej.\n\n\n\nInna Kuroczkina o wspomnieniach swojej młodości w Gruzji z czasów walki o niepodległość, rosyjskiej mentalności i literaturze oraz o tym, jak różnią się one od zachodnich. Wywiad został przeprowadzony przez Piotra Mateusza Bobołowicza na ll Forum Wolnych Narodów Rosji.\n\nDavid Stulik w rozmowie z Krzysztofem Skowrońskim mówi o wsparciu, jakie udzielają Czechy Ukrainie. Ubolewa nad uzależnieniem energetycznym od Rosji.\n\n\n\nKs. Edward Walczyk opowiada o swojej posłudze w Czechach. A także relacjonuje niedawny pobyt na Białorusi i w Kirgistanie.\n\n\n\n\n\nProboszcz parafii św. Bartłomieja o patronie trzynastowiecznego kościoła w Pradze.\n\n\n\nSpacer Wielkiej Wyprawy po Pradze\n\n\n\nW ramach audycji „Co słychać?” Krzysztof Skowroński i Jerzy Dziewięcki spacerują po Rynku Staromiejskim, ukazując uroki czeskiej stolicy.\n\n\n\n\n\nRozmowa o kulturze, kuchni i mentalności Czechów w Lucernie. Szczególnego charakteru nadawały czeskie piosenki, dobrane przez Piotra Mateusza Bobołowicza.\n\n\n\nDyrektor Instytutu Polskiego w Pradze Maciej Ruczaj opowiada o śladach, jakie po sobie w stolicy Czech zostawiły stare rody arystokratyczne.\n\n\n\nTak minął pierwszy dzień Wielkiej Wyprawy (13.09.2022).\n\nWidoki wieczornej Pragi.\n\nDavid Stulik, ekspert w Centrum Polityki Bezpieczeństwa Europejskiego i były dyplomata UE w Kijowie, który spędził w Ukrainie 12 lat, mówi m.in. o Václavie Klausie, rosyjskich wpływach na politykę Czech oraz o chińsko-amerykańskim konflikcie.\n\nCiąg dalszy rozmowy usłyszą Państwo w jutrzejszym Poranku Radio Wnet.\n\nKrzysztof Skowroński, redaktor naczelny Radia Wnet, z relacją z Pragi. Nakreśla plany Wielkiej wyprawy w Złotym Mieście. Nie zabraknie wywiadów o kulturze, polityce i życiu codziennym mieszkańców polskiego sąsiada.\n\nKsiądz Edward tuż po powrocie z Kirgistanu gości ekipę Wielkiej Wyprawy.\n\nStudio nad Nysą\n\nWielka Wyprawa po drodze do pierwszego celu zatrzymała się w Görlitz. Jan Bogatko, gospodarz Studio za Nysą, oprowadza po swojej skarbnicy i prezentuje obraz, ukazujący starą Warszawę.\n\n\n\nTakie niebo spotkało nas przed pierwszym postojem w drodze do Pragi w Studiu za Nysą.\n\nZobacz naszą podróż po państwach nadbałtyckich. Zwiedziliśmy Wilno, Kowno, Kłajpedę, Rygę, Tallinn, Helsinki, Sztokholm i Szczecin.",
    "Druga wojna na kontynencie? Turcja grozi Grecji [KOMENTARZ]": "Defence24.pl - wojsko, przemysł, bezpieczeństwo, geopolityka Druga wojna na kontynencie? Turcja grozi Grecji [KOMENTARZ] WR Witold Repetowicz 11.09.2022 13:50 Drukuj\n\nPDF\n\n\n\n\n\nGrecki Ah-64A Apache Fot. US Navy Facebook\n\nTwitter\n\nLinkedIn\n\nKopiuj link\n\nWyślij email Niedawne groźby Erdogana pod adresem Grecji są częścią gry jaką Turcja usiłuje prowadzić w relacjach z USA z jednej strony i Rosją z drugiej. Jest to również próba przykrycia niepowodzeń dyplomatycznych Turcji. Wojna turecko-grecka jest mało prawdopodobna, ale nie może być w pełni wykluczona, gdyż desperacja tureckiego przywódcy przed przyszłorocznymi wyborami rośnie.\n\nReklama\n\nNa początku września turecki prezydent Recep Tayyip Erdogan zaostrzył swoją retorykę pod adresem Grecji, otwarcie grożąc jej wojną. Turcja kwestionuje grecką suwerenność w obrębie Morza Egejskiego. Chodzi w szczególności o przestrzeń powietrzną oraz wody terytorialne (a także Wyłączną Strefę Ekonomiczną). Erdogan w swych groźbach posuwa się jednak dalej, sugerując możliwość zajęcia przez Turcję greckich wysp na Morzu Egejskim.\n\nReklama\n\nObecna granica turecko-grecka została ustalona w traktacie z Lozanny, zawartym w 1923 r., po tzw. wojnie o niepodległość Turcji. Zastąpił on wcześniejszy, korzystniejszy dla Grecji, traktat z Sevres, który przyznawał Grecji m.in. kontrolę nad Smyrną (dzisiejszy Izmir). To właśnie m.in. do opanowania Smyrny przez oddziały tureckie nawiązywał Erdogan w swoim pełnym gróźb przemówieniu wygłoszonym 3 września. Kilka dni później, 9 września, Turcy hucznie obchodzili stulecie zajęcia tego miasta. Wcześniej, 30 sierpnia, świętowany był natomiast Dzień Zwycięstwa, upamiętniający stoczoną tego dnia w 1922 r. bitwę pod Dumlupinar, którą Grecy przegrali i która otworzyła Turcji drogę do korzystnego dla siebie rozstrzygnięcia wojny.\n\nCzytaj też Prezydent Turcji oskarża Grecję o okupację wysp na Morzu Egejskim\n\nErdogan wezwał Greków by „pamiętali Izmir\", a także zacytował strofy znanego tureckiego wiersza (nawiasem mówiąc miłosnego) „przyjdę nagle pewnej nocy\", które były z kolei hasłem rozpoczęcia inwazji na Cypr w lipcu 1974 r. Turecka okupacja północnej części Cypru trwa do dziś. W 2020 r., w trakcie kryzysu związanego z próbą zakwestionowania przez Turcję cypryjskich i greckich Wyłącznych Stref Ekonomicznych na Morzu Śródziemnym, Erdogan groził nowym atakiem na Cypr. Towarzyszyły temu nielegalne działania tureckich statków eksploracyjnych w obrębie złóż gazu w cypryjskiej Wyłącznej Strefie Ekonomicznej, a także groźby inwazji na najdalej wysuniętą na wschód (już poza basenem Morza Egejskiego) grecką wyspę Kastelorizo. W 2021 r. Erdogan, w czasie swojej wizyty na Cyprze, wykluczył reunifikację wyspy. Kilka miesięcy wcześniej, wybór ultranacjonalistycznego Ersina Tatara na prezydenta samozwańczego Cypru Płn. sprzyjał też coraz większej unifikacji okupowanej części wyspy z Turcją.\n\nReklama\n\nW 2022 r. Turcja zintensyfikowała swoje naruszenia greckiej przestrzeni powietrznej, dokonując ich praktycznie codziennie. Tylko jednego dnia, 23 sierpnia, doszło aż do 78 naruszeń. Działania Turcji skłoniły w końcu kwietnia br. greckiego premiera Kiriakosa Mitsotakisa do stwierdzenia, że Turcja nie jest dla Grecji „ani sojusznikiem, ani przyjacielem\" i wykluczenia udziału lotnictwa tego kraju w corocznych ćwiczeniach NATO Tiger Meet, które w tym roku odbyły się w maju w Grecji. Tuż po ich zakończeniu Turcja dokonała kolejnej eskalacji naruszeń dokonując lotów na odległość zaledwie 2,5 mil morskich od greckiego miasta Alexandroupolis. Wydarzenia te miały miejsce tuż przed kluczowym dla NATO szczytem w Madrycie i greckie dowództwo wojskowe oskarżyło Turcję, że jej antygreckie prowokacje są „rachunkiem płaconym Rosji\", w związku ze zintensyfikowaną współpracą między Moskwą i Ankarą po wybuchu wojny na Ukrainie. Warto przy tym podkreślić, że Grecja, podobnie jak cała UE (a w przeciwieństwie do Turcji) zamknęła przestrzeń powietrzną dla Rosji i nałożyła na nią sankcje. Grecja udzieliła też pomocy wojskowej (choć niewielkiej) i humanitarnej Ukrainie, podczas gdy wkład turecki w wyposażenie wojskowe Ukrainy ma wyłącznie charakter komercyjny.\n\nCzytaj też Erdogan: prowokacyjna polityka Zachodu wobec Rosji nie jest słuszna\n\nTurcja jednocześnie zwiększyła w 2022 r. presję migracyjną na Grecję. Warto przy tym przypomnieć, że już kryzys migracyjny z 2015 r. miał charakter tureckiego ataku demograficznego na Europę. Nowy atak przy użyciu migrantów, Turcja postanowiła przeprowadzić w lutym 2020 r. ale został on powstrzymany przez Grecję, a wybuch pandemii koronawirusa przyczynił się do wstrzymania tych działań przez Turcję. Tymczasem od początku 2022 r. do końca sierpnia granicę turecko-grecką przekroczyło 155 tys. nielegalnych imigrantów, a tylko w sierpniu liczba ta wyniosła 25 tys. Władze Grecji nie mają przy tym wątpliwości, że strumień migracyjny nie jest spontaniczny, lecz jest stymulowany przez Turcję w ramach weponizacji migracji (broń D). W związku z tym, Grecja przyjęła w końcu sierpnia decyzję o rozbudowie muru wzdłuż granicznej rzeki Evros, przedłużając go z dotychczasowych 40 km o kolejne 80 km.\n\nReklama\n\nW odpowiedzi na te działania Grecji turecki prezydent jeszcze przed szczytem NATO w Madrycie zapowiedział, że Mitsotakis „już dla niego nie istnieje\". Natomiast w początkach września stwierdził, że to Grecja naruszyła 147 razy turecką przestrzeń powietrzną (opierając to oskarżenie na nie uznawaniu granic greckiej przestrzeni powietrznej) i zarzucił jej, że łamie traktat z Lozanny dokonując militaryzacji wysp na Morzu Egejskim. Problem w tym, że Grecja wskazuje na zapisy Konwencji z Montreux z 1936 r., która zmieniła w tym zakresie wcześniejsze uregulowania. Ponadto Grecja swoje działania uzasadnia agresywnymi działaniami Turcji, w tym okupacją północnej części Cypru i prowokacjami na Morzu Śródziemnym.\n\nCzytaj też Arabowie i Grecy znów razem ćwiczą\n\nWarto przy tym przypomnieć, że turecka inwazja na Cypr w 1974 r. odbyła się za przyzwoleniem USA. Obecnie jednak sytuacja się zmieniła. Choć administracja Joe Bidena stara się zachować względną neutralność w swej retoryce to Grecja ma zdecydowanie większe wpływy w USA niż Turcja.Dotyczy to w szczególności Kongresu. To właśnie działania lobbingu greckiego, we współpracy z lobbingiem armeńskim, kurdyjskim, indyjskim, częścią chrześcijańskiej prawicy i środowisk żydowskich oraz neokonserwatywnych, doprowadził do przyjęcia poprawek do ustawy budżetowej w znacznym stopniu blokujących możliwość sprzedaży Turcji jakiejkolwiek broni (jest przy tym pozostawiona pewna furtka w tej blokadzie). Turcja, po tym jak została wykluczona z projektu samolotów F35, w odpowiedzi na zakup rosyjskiego systemu S-400, stara się o 40 nowoczesnych myśliwców F-16 Block-70 i modernizacji 80 F16 starszej wersji. Tymczasem w lipcu Grecja podjęła działania w celu zakupienia 20 myśliwców F-35. Administracja Bidena wyrażała gotowość pójścia w tym zakresie na kompromis z Turcją i sprzedania jej zmodernizowanych F-16, gdyż zakłada, że w przyszłorocznych wyborach Erdogan straci władzę. Dlatego też Biden i jego ekipa nie chcą doprowadzać do radykalnego zaognienia relacji, gdyż wiedzą, że zostanie to wykorzystane przez Erdogana przeciwko opozycji. Jednakże nic nie wskazuje na to by Kongres podzielał takie podejście, a kolejne prowokacje tureckie i wojenne groźby Erdogana tylko dolewają oliwy do ognia, dając dodatkowe argumenty greckim lobbystom.\n\nReklama\n\nTurecki prezydent liczy jednak na to, że zmiękczy stanowisko Waszyngtonu, groźbami kolejnych układów z Moskwą. W szczególności chodzi o kwestię ratyfikacji akcesji Szwecji i Finlandii do NATO. Do końca września jedynie Turcja i (być może) Węgry tego nie dokonają. Żądania Turcji wobec Szwecji i Finlandii dotyczące ekstradycji rzekomych terrorystów są przy tym wyłącznie zasłoną dymną, gdyż w rzeczywistości Turcja oczekuje ustępstw od USA. Dotyczy to m.in. kwestii samolotów i bardziej przychylnego wobec Turcji stanowiska w sporze z Grecją. Póki co jednak Erdogan pozostaje w tym zakresie z pustymi rękami. Dlatego też nasilają się również kontakty Turcji z Rosją, które mają również służyć wywieraniu nacisku na Waszyngton. Ostatnio Turcja powtórzyła sugestię, że dalsze blokowanie zakupu zmodernizowanych F16 może skłonić ją do zakupu SU-57 od Rosji. Ponadto za kilka dni dojdzie do trzeciego już od czasu rosyjskiej inwazji na Ukrainę spotkania Erdogana z Putinem. Na szczycie tym omawiana będzie m.in. rewizja układu odblokowującego możliwość eksportu zboża z ukraińskiego portu w Odessie. Rosja domaga się w zamian zniesienia części sankcji i chce decydować o tym, do których krajów Ukraina będzie sprzedawać swoje zboże. Turcja przy tym już poparła roszczenia Rosji, a Erdogan jednocześnie zasugerował, że Rosja powinna udzielić Turcji zniżki na gaz kupowany przez Turcję od Rosji. O ile jednak układy rosyjsko-tureckie w tym zakresie są coraz bardziej intensywne, to póki co starania Turcji o akceptację jej planów inwazji terenów kurdyjskich w Syrii są bezskuteczne. Nie ma również przełomu w tureckich staraniach o cichą normalizację relacji z Assadem, co miałoby pomóc Erdoganowi pozbyć się syryjskich uchodźców z Turcji przed wyborami.\n\nCzytaj też Iron Dome stanie na straży Cypru?\n\nOk. 3,6 mln syryjskich uchodźców w Turcji to jeden z najgorętszych tematów przed wyborami parlamentarno-prezydenckimi, które powinny się odbyć w Turcji najpóźniej w czerwcu 2023 r. Wszelkie sondaże wskazują przy tym na to, że Erdogan nie ma w nich szans. Tymczasem w Turcji narasta agresja wobec uchodźców, w tym zabójstwa, a liderka opozycyjnej Dobrej Partii Meral Aksener zapowiedziała pozbycie się uchodźców, nazwanych przez nią śmieciami, do 2026 r., jeśli partia ta będzie współrządzić. Erdogan w takiej sytuacji ma cztery opcje pozbycia się Syryjczyków tj. zmuszenie ich do powrotu do Syrii w wyniku dealu z Assadem; przesiedlenie ich na teren zajmowane obecnie przez Kurdów (które musiałby wcześniej zdobyć); przerzucenie ich przez Rosję na Białoruś i skierowanie w stronę Polski; wypchnięcie ich w stronę Grecji. Dlatego rozbudowa muru przez Grecję stała się kolejnym elementem komplikującym plany Erdogana i jednocześnie dodatkowym impulsem dla jego gróźb rozpoczęcia wojny z Grecją.\n\nReklama\n\nChoć tureckie groźby militarnego ataku na greckie wyspy na Morzu Egejskim wpisują się w dotychczasową grę Erdogana i prawdopodobieństwo wybuchu wojny jest póki co niewielkie, to jednak nie można takiego ryzyka wykluczyć. Grecja, w listach wysłanych do UE i NATO, ostrzegła, że działania Turcji „są czynnikiem destabilizującym spójność i jedność NATO oraz osłabiają południową flankę Sojuszu w sytuacji kryzysowej\", dodając, że brak stanowczej reakcji UE i NATO stwarza „zagrożenie wystąpienia sytuacji podobnej do tej, która aktualnie rozwija się w innej części naszego kontynentu\" (wyraźna aluzja do rosyjskiej inwazji na Ukrainę). Problem w tym, że reakcja międzynarodowa na groźby Erdogana wciąż jest bardzo stonowana.\n\nCzytaj też Teherański bazar Rosji, Iranu i Turcji\n\nNa to, że groźba wybuchu wojny jest realna wskazuje też Michael Rubin z American Enterprise Institute, uzasadniając to coraz większą desperacją Erdogana przed wyborami, a także fatalną sytuacją gospodarczą Turcji, ze słabnącą w błyskawicznym tempie lirą oraz ponad 80-procentową inflacją. Tymczasem tureckie plany uzyskania wsparcia bogatych państw arabskich z Arabią Saudyjską i ZEA, mimo pewnej normalizacji, nie przyniosły zbyt dużych rezultatów. W szczególności plany nowej tureckiej inwazji na Syrię oraz ataki dokonywane na terenie Iraku spotkały się z kolejnym potępieniem „ingerencji w wewnętrzne sprawy państw arabskich\" ze strony Ligii Państw Arabskich, na jej posiedzeniu w Kairze na początku września. Ponadto w końcu sierpnia doszło na Morzu Śródziemnym do kolejnych, wspólnych manewrów marynarek wojennych Grecji, Egiptu, Arabii Saudyjskiej i Zjednoczonych Emiratów Arabskich. Nie można również ignorować znaczenia symboli takich jak stulecie podpisania traktatu z Lozanny (24.07.1923 r.). W Turcji i na Bliskim Wschodzie od dawna kolportowana jest informacja jakoby traktat ten został zawarty tylko na 100 lat. Choć samo w sobie twierdzenie to jest absurdalne, to skłania ono do pomysłów rewizjonistycznych. W tureckiej infosferze od dawna krążą „zmodyfikowane\" mapy Turcji, a jedną z nich, na której wyspy egejskie były zaznaczone jako część Turcji, prezentował niedawno Devlet Bahceli, nacjonalistyczny lider MHP i jednocześnie główny sojusznik Erdogana.\n\nReklama\n\nWybuch wojny turecko-greckiej byłby ciosem dla NATO w sytuacji i tak skomplikowanej przez wojnę na Ukrainie. Najprawdopodobniej miałby również fatalny skutek dla Turcji, niemniej, błędne kalkulacje rosyjskie przed inwazją na Ukrainę pokazują, że nie można wykluczyć podjęcia decyzji irracjonalnej. Poza tym, przynajmniej w krótkiej perspektywie, wojna z Grecją zjednoczyłaby Turków przeciwko zarówno Grecji jak i Zachodowi (można się bowiem spodziewać wsparcia dla Grecji ze strony przynajmniej Francji i USA, a być może także innych państw UE i NATO, jak również części państw arabskich). Opozycja (z wyjątkiem kurdyjskiej HDP) zostałaby postawiona pod ścianą i zmuszona do licytacji na antygreckie wypowiedzi oraz krytykę Zachodu.\n\nWojna odwróciłaby też uwagę od problemów gospodarczych i zwiększyłaby poparcie dla Erdogana, ułatwiając mu też rozprawę z krytykami (tak jak to miało miejsce w przypadku Putina w Rosji po ataku na Ukrainę). Obecna sytuacja jest jednak inna niż w 1974 r., więc prawdopodobieństwo, iż w wyniku takiej wojny Turcja przestałaby być członkiem NATO byłoby bardzo duże, a to byłoby katastrofalne dla tego państwa. Natomiast z całą pewnością wielkim beneficjentem ewentualnej inwazji tureckiej na Grecję i w konsekwencji gigantycznego kryzysu wewnętrznego NATO, byłaby Rosja.",
    "Turcja. Typy, kursy, zapowiedź 25.09": "W jednym z niedzielnych meczów Ligi Narodów, Turcja podejmować będzie Wyspy Owcze. Jest to starcia ligi C grupy 1, z której Turcy awansują do Ligi B. Mecz, który nie wpłynie na wygląd tabeli, więc tzw. „o pietruszkę” Sprawdź zapowiedź i typy na mecz Wyspy Owce – Turcja.\n\nLiga Narodów: Wyspy Owcze – Turcja (25.09, 20:45) – zapowiedź meczu\n\nWyspy Owcze dzięki remisowi z Litwą w czwartek zapewniły sobie utrzymanie Lidze C. Brak porażki z Luksemburgiem zapewnił także awans Turcji do Ligi B. Wyspy Owcze są w trakcie serii trzech meczów bez porażki, ale były to mecze z Luksemburgiem i Litwą. Turcy mogą chcieć się odegrać dla swoich kibiców za remis z Luksemburgiem.\n\nLiga Narodów: Wyspy Owcze - Turcja (25.09, 20:45) - typy i przewidywane składy\n\nTypy Wyspy Owce - Turcja\n\nW pierwszym meczu Turcja pokonała Wyspy Owcze w swoim kraju aż 4:0. Teraz gdy obie drużyny mają już klarowną sytuację selekcjonerzy mogą pozwolić sobie na większą rotację. Remis z Luksemburgiem w ostatniej kolejce był dla Turków pierwszą stratą punktów, trudno jednak sobie wyobrazić, aby Turcja nie wygrała w ostatnim meczu Ligi Narodów z Wyspami Owczymi, nawet jeśli wyjdzie drugi skład.\n\n1.30 WYGRANA TURCJI ZAGRAJ\n\nprzewidywane składy\n\nWyspy Owcze: Nielsen; Sorensen, Askham, Vatnhamar, Davidsen; Bjartalio, Andreasen, Joensen, M Olsen; Edmundsson, K Olsen\n\nNielsen; Sorensen, Askham, Vatnhamar, Davidsen; Bjartalio, Andreasen, Joensen, M Olsen; Edmundsson, K Olsen Turcja: Bayindir; Bulut, Kabak, Soyuncu, Yilmaz; Under, Kahveci, Yuksek, Akturkoglu; Dursun, Akgun\n\nLiga Narodów: Wyspy Owcze - Turcja (25.09, 20:45) - gdzie obejrzeć? Transmisja TV, online, na żywo\n\nNiedzielny mecz Wysp Owczych z Turcją odbędzie się 25 września o 20:45 na Torsvollur w Tórshavn. Transmisji z tego meczu nie będzie w polskiej telewizji.",
    "Turcja nie przejmuje się widmem sankcji USA za współpracę z Rosją": "Turecki minister finansów powiedział przedsiębiorcom, by nie martwili się groźbami Waszyngtonu nałożenia restrykcji za współpracę z rosyjskimi podmiotami objętymi przez USA sankcjami.\n\nPiątkowa (26 sierpnia) wypowiedź Nureddina Nebatiego, szefa resortu finansów Turcji, była reakcją na list Departamentu Skarbu USA, skierowany do tureckich przedsiębiorstw na początku tygodnia.\n\nZastępca amerykańskiego sekretarza skarbu Wally Adeyemo ostrzegł w nim tureckie banki i inne firmy, że jeśli będą współpracować z rosyjskimi podmiotami, na które USA nałożyły sankcje w związku z wojną na Ukrainie, same muszą liczyć się z sankcjami.\n\nWartość tureckiego handlu z Rosją na przełomie maja i czerwca wzrosła o prawie połowę.\n\nFrancuski koncern dostarczał paliwo rosyjskiej armii? Dziennik „Le Monde” twierdzi, że koncern TotalEnergies był zaangażowany w dostarczanie kondensatu gazu do produkcji paliwa lotniczego, z którego korzystały rosyjskie siły powietrzne.\n\nTurcja: Nasze firmy nie mają się czego obawiać\n\nNebati stwierdził, że list Waszyngtonu „nie powinien wywoływać obaw tureckiego biznesu”. Jak podkreślił, „Turcja jest jedną z największych potęg politycznych i gospodarczych na świecie”.\n\nNależąca do NATO Turcja, która utrzymuje dobre relacje zarówno z Moskwą, jak i z Kijowem, stara się zachować neutralność wobec konfliktu zbrojnego między Rosją a Ukrainą i nie idzie w ślady UE w kwestii wprowadzania antyrosyjskich sankcji.\n\nPrezydenci obu państw – Recep Tayyip Erdoğan i Władimir Putin – na niedawnym spotkaniu w Soczi porozumieli się w sprawie wzmocnienia współpracy między Turcją a Rosją.\n\nAmerykańska administracja obawia się tymczasem, że objęci sankcjami rosyjscy biznesmeni będą korzystać ze współpracy z Turcją, aby uzyskać dostęp do handlu z Zachodem, a także że firmy z UE również będą obchodzić sankcje na handel z Rosją.\n\nJak powiedział Nebati, Turcja „jest zdeterminowana, aby rozwijać relacje handlowe z różnymi partnerami, zwłaszcza w sektorze turystycznym, w takich ramach, w jakich nie są one objęte sankcjami”.\n\nBułgaria: Protesty przeciwko uzależnieniu od rosyjskiego gazu Tysiące Bułgarów protestowało w środę przeciwko planom rządu, by rozpocząć nowe negocjacje z Gazpromem.\n\nRosja wykorzysta Turcję do obejścia sankcji?\n\nObawy Amerykanów wywołała między innymi zgoda Turcji na płacenie Gazpromowi za surowiec w rublach. Waszyngton boi się również, że Rosja może wykorzystać Turcję w celu uzyskania dostępu do technologii, której eksport został zakazany zarówno przez USA, jak i przez Unię Europejską.\n\nWedług danych, na które powołuje się „Wall Street Journal”, od początku roku Rosjanie utworzyli w Turcji ponad 500 przedsiębiorstw – dwukrotnie więcej niż w tym samym okresie ubiegłego roku.\n\nWedług Erdoğana Turcja musi pozostać „neutralna” wobec wojny na Ukrainie, ponieważ jej przemysł w dużym stopniu zależy od importu z Rosji.",
    "30-latek z Rosji dokonał masakry w 5-gwiazdkowym hotelu w Turcji": "30-letni Dmitrij Stiepanow spędzał wakacje w Antalyi w Turcji. Towarzyszyli mu rodzice: 62-letni Paweł i 64-letnia Tatiana. 18 września Dmitrij zabił swoich rodziców.\n\nZabił rodziców\n\nRosjanin zaplanował wcześniej tę zbrodnię. Miał naszykowane młotki, a w pokoju, w którym dokonał mordu, włączył głośną muzykę. Śledczy uważają, ze Dmitrij najpierw dotkliwie pobił rodziców przy użyciu młotka, a następnie dusił ich drutem.\n\nJak przekazuje Hurriyet mężczyzna całą zbrodnię nagrał. Po wszystkim umył się i wyszedł z pokoju. Inni turyści zwrócili uwagę na głośną muzykę i zgłosili to obsłudze hotelu. Obsługa weszła do pokoju i zastała tam przerażającą scenę zbrodni.\n\nNa miejsce wezwano pogotowie i policję. W tym samym czasie Dmitrij, błąkając się po mieście nagrał filmik, w którym przyznał się do zbrodni. Powiedział, że nienawidzi rodziców i od dziecka marzył o zabiciu ojca.\n\nLudzie, nazywam się Dima. Zabiłem dziś ojca, ponieważ od dziecka wywierał na mnie presję - rozpoczął 30-latek.\n\n30-latek przekonywał, że ojciec się nad nim znęcał. Opowiedział także, że w przeszłości trafił do szpitala psychiatrycznego, właśnie ze względu na swoje traumy. Bał się powrotu do ośrodka, dlatego postanowił zabić ojca i tym samym uwolnić się od przykrych wspomnień.\n\nMoim marzeniem z dzieciństwa było zabicie go. Pomyślcie o tym. To się spełniło. Bo marzenia dzieci muszą się spełnić. To wszystko jak do tej pory - powiedział.\n\nTata 30-latka zmarł na miejscu, a matka w szpitalu. Dima uciekł z miejsca zdarzenia i przez jakiś czas błąkał się w okolicach centrum handlowego. Niedługo później został namierzony przez funkcjonariuszy policji i zatrzymany. W Tureckich mediach pojawiła się informacja, że Rosjanin w 2015 roku zabił swojego znajomego, również przy użyciu młotka.\n\nZobacz także: Pogrzeb Elżbiety II pełen symboli. Jakie ma znaczenie dla świata?\n\nMasz newsa, zdjęcie lub filmik? Prześlij nam przez dziejesie.wp.pl\n\nOceń jakość naszego artykułu: Twoja opinia pozwala nam tworzyć lepsze treści.",
    "ONZ: Turcja zajęła stanowisko. To duży cios dla Rosji": "Minister spraw zagranicznych Turcji Mevlüt Çavuşoğlu podkreślił, że jego kraj opowiada się za zniesieniem prawa weta w systemie Rady Bezpieczeństwa ONZ. Słowa szefa tureckiego MSZ cytuje tamtejsza agencja państwowa Anadolu.\n\nTurcja za zmianami w ONZ\n\nWedług Çavuşoğlu coraz więcej polityków deklaruje, że „świat jest większy niż pięciu stałych członków Rady Bezpieczeństwa ONZ”. Jest przekonany, że obecna sesja Zgromadzenia Ogólnego ONZ dowiodła, że wezwanie prezydenta Recepa Tayyipa Erdogana do reformy ONZ jest popierane przez coraz więcej krajów.\n\nJego zdaniem wprowadzenie mechanizmu podejmowania decyzji większością głosów może zastąpić prawo weta. Najważniejsze powinno być zapewnienie maksymalnego zasięgu i sprawiedliwości, przekonuje szef tureckiego MSZ.\n\nKomentując decyzję prezydenta Rosji o ogłoszeniu częściowej mobilizacji Çavuşoğlu podkreślił, że decyzja ta nie przybliży końca wojny na Ukrainie.\n\n– Opowiadamy się za dialogiem i negocjacjami z udziałem prezydentów obu krajów. Negatywny wpływ wojny między Federacją Rosyjską a Ukrainą odczuwają wszyscy i we wszystkich regionach świata– powiedział.\n\nWeto Rosji\n\nDo tej pory dzięki prawu weta Rosja skutecznie odrzucała rezolucje Rady Bezpieczeństwa ONZ, które potępiały jej napaść na Ukrainę. Tak było w lutym, tuż po rozpoczęciu działań militarnych przez rosyjskie wojska.\n\nRezolucja miała na celu potępienie Rosji za pogwałcenie Karty ONZ, żądanie, aby Moskwa przestała używać siły przeciwko Ukrainie i wycofała swoje wojska. Dokument miał też potępić uznanie przez Rosję tzw. republik ludowych Donieckiej i Ługańskiej za niepodle państwa i żądać od Moskwy uchylenia decyzji.\n\nProjekt rezolucji poparło 11 krajów, podczas gdy Chiny, Indie i Zjednoczone Emiraty Arabskie wstrzymały się od głosu.\n\nCzytaj też:\n\nErdogan wskazał, jak musi zakończyć się wojna na UkrainieCzytaj też:\n\nErdogan: Wszyscy chcemy zakończyć wojnę na Ukrainie",
    "Turcja: Prezydent Erdogan: zamierzamy dołączyć do Szanghajskiej Organizacji Współpracy": "Prezydent Recep Tayyip Erdogan powiedział w sobotę, że jego celem jest członkostwo Turcji w Szanghajskiej Organizacji Współpracy (SOW), podał portal Turkish News.\n\nRozpoczęła się rejestracja na naszą najnowszą konferencję. PRECOP 27 pod patronatem WNP.PL odbędzie się 18-19 października i poprzedzi Szczyt Klimatyczny COP27 w Egipcie. Zapraszamy!\n\nErdogan rozmawiał z dziennikarzami w sobotę na pokładzie swego samolotu po zakończeniu szczytu SOW w Uzbekistanie. \"Nasze stosunki z tymi krajami zostaną podniesione na znacznie wyższy poziom\" - powiedział prezydent Turcji. Pytany, czy miał na myśli członkostwo w SOW, odpowiedział: \"Oczywiście, to jest cel\".",
    "Turcja last minute. Najtańszy kierunek na urlop dla spóźnialskich. Zaoszczędzisz kilkaset złotych": "Ci, którzy marzą o zagranicznych wakacjach, ale w sezonie turystycznym nie mogą sobie na to pozwolić ze względu na wysokie ceny, powinni trzymać rękę na pulsie i monitorować oferty biur podróży w kategorii last minute. Dzięki nim można sporo zaoszczędzić. Warto, ponieważ za urlop można zapłacić nawet kilkaset złotych mniej.\n\nREKLAMA\n\nZobacz wideo Od kebaba po bakławę - kilka dań, dzięki którym zasmakujesz Turcji, nie ruszając się z własnej kuchni\n\nTurcja last minute. Ile trzeba zapłacić za tygodniowe wakacje?\n\nJednym z najciekawszych, ale jednocześnie najtańszych kierunków na urlop we wrześniu jest Turcja. Sezon turystyczny już się zakończył, więc wiąże się to z obniżką cen. Za siedmiodniowy pobyt w ofercie all inclusive trzeba zapłacić w najtańszej wersji od 1500 do 2000 zł za osobę. Nie trzeba jednak obawiać się o pogodę. Temperatura w Turcji sprzyja turystom nawet we wrześniu. Nie jest co prawda upalnie, ale dość ciepło, by zwiedzać i odpocząć na plaży.\n\nWięcej informacji o podróżach znajdziesz na stronie głównej Gazeta.pl\n\nTanie wakacje we wrześniu. Wypoczynek za granicą tańszy niż w Polsce\n\nWybierając się na wakacje w Turcji poza sezonem, warto pamiętać, że najcieplejszym regionem kraju jest Riwiera Turecka, usytuowana jest w południowo-zachodniej części Turcji.\n\nNajpiękniejsze miejsca w Turcji. Te miejsca musisz odwiedzić\n\nWakacje w Turcji to nie tylko plażowanie. Warto zainteresować się również wycieczkami fakultatywnymi, dzięki którym można odwiedzić najpiękniejsze i najbardziej interesujące miejsca w tym kraju. Park Narodowy Dilek, nieopodal Kusadasi to wręcz obowiązkowy punkt. Charakteryzuje się niepowtarzalną fauną i florą rezerwatu biogenetycznego, ale też pięknymi plażami i krystalicznie czystą wodą. W parku znajduje się też Jaskinia Zeusa, która robi niebywałe wrażenie na każdym, kto ją odwiedzi.\n\nNie chciał dopłacać za bagaż. \"Janusze biznesu lecą na wakacje\"\n\nKapadocja to region, który słynie z balonów. Turyści, którzy mają odpowiednie fundusze, mogą skorzystać z oferty i wzbić się w powietrze balonem. Widok z góry zapiera dech w piersiach, a wspomnienia, które zdobędą podczas lotu, na zawsze pozostają w pamięci.\n\nWarto odwiedzić też antyczne zabytki. Największą popularnością cieszą się m.in. Efez, Troja i Milet. Popularne jest również Mauzoleum w Halikarnasie, mieszczące się nieopodal mariny w Bodrum. Wzniesione zostało ok. 350 r. p.n.e. i jest jednym z antycznych siedmiu cudów świata.",
    "Turcja. Największy bank w kraju kończy współpracę z Rosją": "W ubiegłym tygodniu Stany Zjednoczone nałożyły sankcje na dyrektora naczelnego Krajowego Systemu Płatności Kartami (NSPK), który zarządza Mirem.\n\nSystem płatniczy utworzono w roku 2015, gdy w odpowiedzi na okupację Krymu przeciwko Rosji zaczęto wprowadzać pierwsze sankcje. Mir miał zastąpić Visa i MasterCard. System płatniczy jest obecnie akceptowany w kilku krajach sojuszniczych Rosji, między innymi w Iranie, Korei Południowej, na Kubie czy Białorusi.\n\nRosyjski system jest wciąż akceptowany przez część banków tureckich: Vakifbank, Ziraat Bank, DenizBank oraz Halkbank.\n\nReklama\n\nNajwiększy bank w Turcji\n\nIsbank, który został założony w 1924 roku przez Mustafę Kemala Ataturka, jest największym bankiem w Turcji. Bank oferuje m.in. usługi bankowości przedsiębiorstw, finansowania handlu czy bankowości detalicznej. Pod koniec 2017 roku Isbank posiadał 438 388 milionów lirów tureckich aktywów na poziomie skonsolidowanym przy współczynniku wypłacalności.\n\n",
    "Turcja nie chce szkolić rosyjskich pilotów. Mogą stracić licencję": "Turkish Airlines wstrzymuje szkolenia na symulatorach dla rosyjskich pilotów. Linia lotnicza obawia się podważenia zachodnich sankcji wobec Rosji, a te obecnie dość skutecznie penetrują rosyjskie lotnictwo. Wstrzymanie szkolenia stawia pod znakiem zapytania eksploatację długodystansowej floty Aeroflotu, bowiem rosyjscy piloci mogą stracić licencję.\n\nRosyjscy piloci mogą stracić licencję\n\nPiloci spędzają dużo czasu w symulatorach. Regularne szkolenia i testy są warunkiem uzyskania licencji. Uznawane na całym świecie certyfikaty EASA legitymizują szkolenia i testy na symulatorach lotu (FSTD). Tu jednak też wchodzą sankcje Zachodu wobec Rosji, a EASA zamroziła wszystkie certyfikaty FSTD wydane rosyjskim obiektom.\n\nRosja posiada symulatory dla Airbusów A320 i Boeingów 737, więc linie lotnicze mogą szkolić swoje załogi do ruchu krajowego bez certyfikatu EASA. Na trasach długodystansowych Rosja nie może jednak unikać zagranicznych ośrodków szkolenia pilotów, nie tylko ze względu na brak własnego sprzętu. Odznaka EASA lub FAA stanowi podstawę do międzynarodowej ważności licencji pilota, a tym samym do wykonywania lotów w dużej części świata.\n\nOstatnio rosyjscy piloci zostali wysłani przez Aeroflot do Turcji na szkolenie na symulatorach A350 i 777. Według informacji portalu „The Insider”, Turkish Airlines uznały jednak, że szkolenie rosyjskich pilotów w swoim centrum symulatorów jest zbyt ryzykowne. Linia obawia się bowiem, że sama naruszy sankcje.\n\nNawet jeśli zdatne do lotu Boeingi 777 są dostępne, nie można nimi bezpiecznie latać bez szkolenia. Rosyjscy piloci stracą kwalifikacje na ten typ i nie będą mogli już latać – powiedziało portalowi rosyjskie źródło.\n\nAeroflot wciąż ma alternatywy, na przykład w Zjednoczonych Emiratach Arabskich. Jednak linie Emirates z wyprzedzeniem zajmą się możliwym ryzykiem związanym z sankcjami.\n\nCzytaj też: Włosi blokują rosyjskie samoloty Suchoj i Irkut. Rosjanie mają problem\n\nAeroflot rozmontowuje samoloty\n\nRosyjskie lotnictwo boryka się nie tylko z problemem licencyjnym, ale także z brakiem części zamiennych dla swoich samolotów. Rosyjskie linie lotnicze, w tym państwowy Aeroflot, muszą rozbierać samoloty, aby zabezpieczyć części zamienne, których nie mogą kupić od zagranicznych dostawców z powodu zachodnich sankcji. Procedura ta jest zgodna z czerwcową rekomendacją rosyjskiego rządu, w której jej autorzy namawiali linie lotnicze do wykorzystania części maszyn na części zamienne, co zapewni, że reszta samolotów zagranicznej produkcji będzie mogła latać co najmniej do 2025 r. Jednocześnie rosyjscy przewoźnicy świadczą mniej lotów z powodu sankcji, co oznacza, że uziemione samoloty mogą być wykorzystane na części zamienne.\n\nAeroflot uziemił i zleca demontaż co najmniej dwóch swoich maszyn, samolotu transportowego Sukhoi Superjet 100 i prawie nowego Airbusa A350. Sprzęt został również usunięty z kilku Boeingów 737 i Airbusów, ponieważ przewoźnik potrzebuje części zamiennych do swoich innych samolotów tego samego modelu. W sytuacji, gdy z jednego samolotu usuwane są części, by inne mogły latać, mówi się czasem, że z samolotów robi się choinki. Najczęściej dzieje się tak z powodu trudności finansowych. W Rosji eksperci przewidują, że ten proceder będzie miał miejsce na niespotykaną dotąd skalę – zwraca uwagę Reuters.\n\nWedług innego źródła, już po roku obowiązywania sankcji, wyzwaniem dla Rosji będzie utrzymanie nowoczesnych samolotów, mimo że kraj ten dysponuje solidną bazą inżynieryjną. Rzeczywiście, samoloty nowszej generacji, takie jak A320neo, A350 oraz Boeingi 737 MAX i 787 posiadają technologię, która wymaga ciągłej aktualizacji.\n\nCzytaj też: Sankcje nie działają? Działają i to jeszcze z jaką siłą! [ANALIZA]",
    "Polscy przedsiębiorcy szykują ekspansję do Turcji": "Polscy przedsiębiorcy szykują ekspansję do Turcji\n\nPodczas serii spotkań w ramach polsko-tureckiego biznesowego okrągłego stołu polscy przedsiębiorcy nawiązali kontakty z licznymi tureckimi partnerami. Okazją do rozmów przedstawicieli biznesu była misja gospodarcza zorganizowana przez Krajową Izbę Gospodarczą połączona z wizytą w Turcji Ministra Waldemara Budy.\n\n\n\nTurcja należy do jednych z ważniejszych partnerów Polski; zarówno w ujęciu strategicznym, jako sojusznik w ramach NATO; jak i gospodarczym. Do maja 2022 roku dwustronna wymiana handlowa wyniosła 4 miliardy euro. Do wybuchu pandemii obrót między Polską a Turcją stabilnie rósł w ujęciu rocznym. Obecnie bilans handlowy przemawia na korzyść Turcji, łącznie import z tego kraju stanowi 1,7% udziału w imporcie krajowym i osiąga wartość 17,7 miliona złotych. Eksport do Turcji to wartość 9,8 miliona złotych.\n\nDuży potencjał widzimy w branży medycznej, zwłaszcza że od wielu lat Turcja wybija się na lidera w dziedzinie turystyki medycznej, zwłaszcza jeżeli chodzi o chirurgię estetyczną. Dlatego też swoich sił mogą tu próbować polscy producenci kosmetyczni. Również prężnie rozwijający się sektor papierniczy jest szansą dla polskich przedsiębiorców. Należy również pamiętać, że Turcja jest pomostem między Europą a Bliskim Wschodem - realnym partnerem, otwierającym drzwi na kolejne państwa regionu - mówi Katarzyna Sawicz, ekspert Zagranicznego Biura Handlowego PAIH w Stambule.\n\nW misji gospodarczej po stronie polskiej wzięli udział przedsiębiorcy reprezentujący sektory: budowlany, spożywczy, chemiczny, maszynowy i usługowy. Jeszcze podczas części oficjalnej odbyło się podpisanie memorandum o współpracy pomiędzy Warsaw PTAK EXPO a turecką firmą wystawienniczą TÜYAP FAIR & EXHIBITION GROUP. Jednak najważniejszą częścią misji biznesowej były sesje networkingowe i rozmowy B2B.",
    "Bogactwo przyrody – Parki Narodowe w Türkiye (Turcji)": "Türkiye (Turcja) zachwyca nie tylko zabytkami, ale również wspaniałą przyrodą. Pełno tu różnorodnych krajobrazów, rzadkich gatunków roślin i zwierząt. Obszary o istotnym znaczeniu są chronione dzięki parkom narodowym, który jest aż 45 na terenie całego kraju.\n\nParki narodowe powstają na obszarach o szczególnej wartości przyrodniczej, naukowej, społecznej, kulturowej i edukacyjnej. Ich zadanie to utrzymanie różnorodności biologicznej, walorów krajobrazowych oraz zapewnienia bezpieczeństwa licznym gatunkom flory i fauny. W Türkiye (Turcji) powstało aż czterdzieści pięć parków narodowych, które ukazują unikalną naturę i historię tego państwa. Wszystkie są wyjątkowe i warte odwiedzenia, a oto kilka z nich:\n\nPark Narodowy Uludağ – znajduje się w prowincji Bursa i co roku wita tysiące miłośników przyrody. Wspaniałe krajobrazy tego obszaru to góra Uludağ, kiedyś znana jako Olimp, oraz jeziora i płaskowyże. Park Narodowy Uludağ to również jedno z najpopularniejszych w Türkiye (Turcji) centrów sportów zimowych. Można tu jeździć na nartach, łyżwach i snowboardzie.\n\nPark Narodowy Kuş Cenneti – tzw. „ptasie sanktuarium” położone jest w mieście Balıkesir w regionie Marmara. Nazwę zawdzięcza swojej lokalizacji, na trasie migracji ptaków z Anatolii do Europy oraz występującym tu 266 gatunkom tych zwierząt. Część parku stanowi jedno z największych jezior w Türkiye (Turcji) – Jezioro Manyas.\n\nNadmorski Park Narodowy Beydağları – przez znajdujący się w dzielnicy Kemer w Antalyi obszar chroniony przebiega Szlak Licyjski. Na terenie parku zlokalizowane są też starożytne osady - Olympos, Phaselis i Idyros. Na szczyt góry Tahtalı, najwyższego masywu tym miejscu, w antyku znanej jako Olimp, można wjechać kolejką linową.\n\nPark Narodowy Gór Küre – jeden z najważniejszych obszarów leśnych w Türkiye (Turcji) położny jest między prowincjami Kastamonu i Bartın w zachodnim regionie Morza Czarnego. Wyjątkowe znaczenie tego miejsca zostało uznane również przez organizację WWF, która wpisała je na listę „Global 200”, czyli indeks ekoregionów, których ochrona jest priorytetem dla utrzymania różnorodności biologicznej na świecie.\n\nPark Narodowy Aladağlar - w położonym na styku prowincji Kayseri, Adana i Niğde rezerwacie znajdują się najwyższe szczyty pasma górskiego Taurus. W parku można spróbować wielu aktywności, w tym wspinaczki, paralotniarstwa, raftingu czy kajakarstwa.\n\nPark Narodowy Góry Spil – obszar w Turcji Egejskiej znany jest z występujących tu dzikich koni. Ponadto może się pochwalić bogatą florą, w tym endemicznymi gatunkami, takimi jak tulipan Manisa, który niedawno został objęty ochroną i jest jednym z 17 gatunków tulipanów występujących w Türkiye (Turcji).\n\nWięcej informacji: https://gonationalparks.goturkiye.com/",
    "słabnąca pozycja Rosji, wpływy Chin i Turcji. Ekspert komentuje": "Ekspert Ośrodka Studiów Wschodnich Krzysztof Strachota ocenił, że wybuch walk między Armenią i Azerbejdżanem oraz starcia na granicy kirgisko-tadżyckiej pokazują, że na obrzeżach byłego Związku Socjalistycznych Republik Sowieckich słabnie pozycja Rosji jako siły konserwującej porządek postsowiecki.\n\nTe napięcia na obrzeżach dawnego \"imperium\", między byłymi republikami Związku Socjalistycznych Republik Sowieckich nie są nowe - to przejaw starych dzielących je konfliktów. Odnowiły się jednak w jakościowo nowej sytuacji. Ekspert Ośrodka Studiów Wschodnich Krzysztof Strachota jest przekonany, że obecna eskalacja ma związek z prowadzoną przez Rosję wojną w Ukrainie. Jego zdaniem można podejrzewać, że odbywa się \"testowanie granic\", do których porządek postsowiecki, gwarantowany dotąd przez Moskwę, dałoby się \"skorygować na poziomie poszczególnych państw\".\n\n- Z tym testem Rosja bardzo słabo sobie radzi - ocenił Strachota, kierownik zespołu Turcji, Kaukazu i Azji Centralnej w OSW. Jak ocenił, Rosja \"nie jest w stanie zapobiegać kryzysom i reagować na nie w sposób znaczący i wiążący dla tych, którzy te kryzysy generują\". Stwarza to jego zdaniem \"przestrzeń dla graczy zewnętrznych\", którzy próbują angażować się w te konflikty, stać się mediatorem czy elementem stabilizującym, a więc \"wejść w rolę, którą do tej pory próbowała odgrywać Rosja\".\n\nWładimir Putin obserwuje ćwiczenia Wostok 2022 MIKHAEL KLIMENTYEV/KREMLIN.RU/EPA/PAP\n\nAzerbejdżańscy żołnierze w Lachin (wrzesień 2022 roku) Resul Rehimov/Abaca/PAP\n\nStrachota: Chiny powinny odgrywać rolę w Azji Centralnej, ale na razie mają problemy gdzie indziej\n\nW Azji Centralnej, do której zaliczanych jest pięć dawnych republik ZSRS (Kazachstan, Kirgistan, Tadżykistan, Turkmenistan i Uzbekistan) kandydatem do zastąpienia Moskwy jest Pekin. Jak ocenił Strachota, to Chiny \"strategicznie i długofalowo powinny tę rolę odgrywać\". Na razie jednak nie są na to gotowe, bo \"mają problemy gdzie indziej, to przede wszystkim Tajwan jest dla nich problemem\".\n\nCo prawda, Chiny niedawno wysłały sygnał poparcia dla krajów Azji Centralnej, głównie Kazachstanu, gdy Xi Jinping powiedział, że Pekin opowiada się za stabilnością, integralnością terytorialną i suwerennością tych państw. Słowa te ekspert OSW ocenił jako \"wzmocnienie tych krajów wobec presji czy roszczeń ze strony rosyjskiej\". Jednak - zastrzegł - w trakcie kirgisko-tadżyckiego konfliktu granicznego \"Chiny nie zaistniały jako aktywny i sprawczy uczestnik tej rozgrywki\".\n\nStarcia na granicy Kirgistanu i Tadżykistanu Reuters\n\n\"Kirgistan i Tadżykistan domyślają się, jakie jest stanowisko Chin, na pewno jest ono niepublicznie komunikowane i wpłynęło na to, że doszło do wyciszenia walk, ale Chiny nie były tutaj czynnikiem sprawczym. Nie są one jeszcze gotowe, aby wejść w rolę stabilizatora, aktywnie rozgrywającego w Azji Centralnej. Nie są zdolne, aby natychmiast zastąpić Rosję w tych funkcjach, które do tej pory ona pełniła\" - powiedział Strachota. Tak więc - podsumował - w Azji Centralnej \"wciąż najsilniejsza pozostaje Rosja, ale jest ona zajęta gdzie indziej i nie ma środków, sposobu, pomysłu na to, co należy robić\".\n\nEkspert: Turcja pokazała, że nie ogląda się na interesy rosyjskie\n\nTymczasem na Kaukazie od dłuższego czasu \"wchodzić w buty\" rosyjskie próbuje Turcja - zwrócił uwagę ekspert OSW. Jak przypomniał, przed dwoma laty z jej wsparciem Azerbejdżan narzucił Ormianom konflikt militarny - kolejną odsłonę walk o Górski Karabach. Wcześniej Rosja działała odstraszająco na tych graczy, zwłaszcza z zewnątrz, którzy podejmowaliby takie próby. A we wrześniu tego roku w czasie walk azersko-ormiańskich, w których Azerbejdżan zajął fragmenty terytorium Armenii, \"Turcja pokazała, że absolutnie 'firmuje' politykę Azerbejdżanu, nie ogląda się na interesy rosyjskie, jest gotowa wspierać sytuację, w której Armenia, sojusznik rosyjski, jest bezkarnie atakowana przez Azerbejdżan\" - podkreślił Strachota.\n\nMieszkańcy Azerbejdżanu żegnają poległych w walkach z Ormianami żołnierzy PAP/EPA/ROMAN ISMAYILOV\n\nOd dwóch lat aktywnie działa w kwestii konfliktu ormiańsko-azerskiego dyplomacja unijna. Po ostatnim wybuchu walk Armenię odwiedziła szefowa Izby Reprezentantów USA Nancy Pelosi. Jest to \"sygnałem, że Stany Zjednoczone podjęły próbę aktywnej mediacji między Armenią i Azerbejdżanem, zamierzają być regulatorem w kwestiach bezpieczeństwa, czyli wchodzą tę w rolę, do której aspirowała przez ostatnie dekady Rosja\" - dodał ekspert OSW.\n\nPrognozy eksperta OSW\n\nNowy kontekst, w którym w Azji Centralnej i na Kaukazie wracają stare napięcia, budzi obawy, że będzie to region bardziej niespokojny. - Ryzyko wybuchania lokalnych konfliktów, ale też napięć wewnętrznych w poszczególnych państwach jest dzisiaj większe niż rok temu - ocenił ekspert Ośrodka Studiów Wschodnich.\n\nZwrócił uwagę, że grozi to pewnymi konsekwencjami również dla samej Rosji: uderza w jej pozycję, \"osłabia jej autorytet na obszarze postsowieckim i jej wiarygodność w polityce globalnej\". Było to - zdaniem eksperta OSW - widoczne na wrześniowym szczycie Szanghajskiej Organizacji Współpracy, gdzie \"autorytet Rosji, jej pozycja, wypadły dosyć blado\".\n\nXi Jinping na szczycie Szanghajskiej Organizacji Współpracy w Uzbekistanie Reuters\n\n- Otwartą kwestią jest, do jakiego stopnia poczucie, że Rosja traci panowanie nad swoim, nazwijmy to, imperium, będzie generowało napięcia w samej Rosji. W polityce międzynarodowej kwestia wizerunku, autorytetu odgrywa dużą rolę. Siła, domniemana atrakcyjność, domniemana zdolność odstraszania odgrywa bardzo dużą rolę w kreowaniu postaw poszczególnych państw. Ma też ważną rolę w wymiarze politycznym: każdy system autorytarny opiera się na autorytecie i jeżeli przywódca traci autorytet, to uderza to także w podstawy jego władzy we własnym kraju - podsumował Krzysztof Strachota.\n\nMyśląc o następnej wojnie. Jakie wnioski Chiny wyciągną z tej? Materiał jest częścią serwisu TVN24 GO\n\nAutor:pp//now\n\nŹródło: PAP",
    "Kiedyś tuż za potęgami, teraz daleko w tyle. Turcja nie uczy się na błędach. \"Przepalone pieniądze przepadły\"": "Po raz pierwszy od sezonu 1995/96 w fazie grupowej Ligi Mistrzów nie ma zespołu z Turcji. Liga, która swego czasu chciała rywalizować o miejsce tuż za najlepszymi, przeżywa spory kryzys. Obecnie zajmuje 21. miejsce w rankingu UEFA. Dlaczego jest tak źle?\n\nW obecnym sezonie w fazach grupowych europejskich pucharów znalazły się cztery tureckie zespoły, ale żaden z nich nie zagra w Lidze Mistrzów. Trabzonspor w dwumeczu decydującym o awansie do elitarnych rozgrywek przegrał z FC Kopenhagą, natomiast Fenerbahce w II rundzie eliminacji odpadło z Dynamem Kijów. Ostatecznie obie ekipy zameldowały się więc w Lidze Europy. W Lidze Konferencji rywalizuje Basaksehir, a także Sivasspor, który przegrał walkę o LE z Malmo. Konyaspor zaś przepadł na etapie eliminacji do LKE, ulegając ekipie z Liechtensteinu, Vaduz.\n\nDalsza część tekstu pod wideo\n\nSkuteczność 4/5 w awansach do fazy grupowej europejskich pucharów to dla wielu federacji scenariusz-marzenie. Jednak dla Turcji, która jeszcze kilka lat temu chciała być potęgą, to podsumowanie kilkuletniego kryzysu, mogącego się dalej stale pogłębiać. I trudno uwierzyć, że ściągani na prędce do Galatasaray Mauro Icardi, Juan Mata czy kilku innych graczy, nagle odmienią los tureckiej piłki.\n\nSny o potędze\n\nTurecka Super Lig weszła w XXI wiek jako jedna z lepszych lig w Europie. Rzecz jasna do takich rozgrywek jak La Liga, Premier League, Serie A, Bundesliga czy Ligue 1 mogła się jedynie zbliżać na bezpieczny dystans, ale konkurowanie z liderami drugiego szeregu było możliwe. W rankingu krajowym UEFA w roku 2001 została sklasyfikowana na siódmej pozycji. Przed Grecją, Rosją czy Portugalią i z niezbyt dużą stratą do Holandii.\n\nNa przełomie wieków wielką robotę dla całego tureckiego futbolu klubowego zrobiło Galatasaray, m.in. wygrywając w sezonie 1999/00 Puchar UEFA. Później “Galata” pokonała w Superpucharze Europy Real Madryt, po dwóch golach Mario Jardela. Co więcej, w rozgrywkach 2000/01 zespół ze Stambułu z dobrej strony pokazał się w Lidze Mistrzów, odpadając dopiero w ćwierćfinale, także z “Królewskimi”.\n\nTe wyniki nie wzięły się z przypadku. Nad Bosforem pojawili się bowiem naprawdę uznani gracze. Gdy trenerem drużyny został legendarny Fatih Terim, ściągnięto kilku reprezentantów Rumunii, na czele z Gheorghem Hagim. Strzeleckimi popisami zachwycał Hakan Sukur, który później z reprezentacją wywalczył trzecie miejsce na mundialu w 2002 roku. Zresztą sukces kadry nie był bez znaczenia.\n\nTurcy mogli iść tropem m.in. Chorwacji, która przywiozła brąz z turnieju we Francji w 1998 roku. Zamiast jednak, tak jak Chorwaci, skupić się na szkoleniu i sprzedawaniu piłkarzy, Turkom zamarzyła się liga konkurująca z najlepszymi. Dodatkowo tureckie kluby miały pieniądze, zatem nic stało na przeszkodzie, aby spróbować podbić europejskie salony.\n\nPolityczne obietnice\n\nNaprzeciw ambicjom klubów wyszła też krajowa polityka. Gdy w 2003 roku premierem Turcji został Recep Erdogan, obietnice złotych gór były bezkresne. Turcja miała w 20 lat stać się gospodarczą potęgą, krajem liczącym się na świecie, który będzie święcił sukcesy ekonomiczne. I nie tylko. W tym przypadku futbol, jak to często bywa, stał się idealną machiną do szerzenia propagandy wewnętrznej i zewnętrznej. Poza tym, włodarze klubów popłynęli na fali finansowego boomu, wierząc w niego bezkrytycznie.\n\nPoczątek rządów Erdogana rzeczywiście przyniósł ogromny, kilkudziesięcioprocentowy wzrost gospodarczy. Początkowo wydawało się, że Turcja to pod tym względem cud na skalę światową. Erdogan, z wykształcenia ekonomista, postawił na agresywne strategie mające zapewnić powodzenie jego polityki. Naprawiając bankowy system i stawiając na spore inwestycje zyskał zresztą spore poparcie. Rząd w Ankarze gładko przeszedł nawet przez kryzys w latach 2007-2009. Stosunkowo szybko uporał się ze spadkiem gospodarczym i recesją, które następnie odbił sobie szybkimi wzrostami.\n\nTurcja rozwijała się w tempie błyskawicznym. Jednym z elementów wspomnianej strategii było zadłużanie się, do którego w pewnym sensie zachęcano wszystkich. Od inwestorów po osoby prywatne. To ,co początkowo imponowało światowym ekspertom, z czasem zaczęło budzić obawy. Czy turecka gospodarka jest w stanie wytrzymać takie tempo? Czy bańka w końcu nie pęknie? Jak pokazały ostatnie lata, tak rozpędzony pociąg ostatecznie się wykoleił. Przez polityczne działania Erdogana, który od 2014 roku jest prezydentem kraju, a także z powodu sytuacji na świecie, Turcja wpadła w ogromny kryzys. Szalejąca inflacja i słaba waluta przyłożyły się na problemy wielu przedsiębiorstw. Drastycznie wzrosło zagraniczne zadłużenie, a przez pandemię spadły dochody w wielu sektorach, przede wszystkim w turystyce.\n\nKwestia tureckiego kryzysu gospodarczego jest rzecz jasna rzeczą o wiele bardziej złożoną, którą nie sposób wyjaśnić w ledwie kilku zdaniach, jednak właśnie w tym miejscu znajdziemy źródło tego, co obecnie dzieje się z tureckimi klubami piłkarskimi. Skutki załamania odczuło wiele przedsiębiorstw, a ratowanie biznesów kosztem futbolu stało się dość oczywistym trendem.\n\nFinansowe rozpasanie\n\nPoczątkowe sukcesy rządów Erdogana zachęciły włodarzy klubów do prowadzenia odważnych inwestycji. Tym bardziej, że głowa państwa jest w piłce nożnej zakochana. Prezydent niejednokrotnie opowiadał o swojej sportowej przygodzie w latach młodości, snując nawet teorie o tym, że mógł w futbolu osiągnąć coś jako zawodnik.\n\nMając za mecenasa najważniejszą osobę w Turcji, nie dziwił optymizm właścicieli drużyn. Jeśli kibic numer jeden w kraju mówi, że zrobi z Super Lig potęgę, to tak po prostu miało się stać. Wiadome było, że cel ten osiągnąć, trzeba nad Bosfor ściągnąć ludzi o uznanej marce. Czym przekonać światowe gwiazdy, nawet te powoli opadające, do grania w Turcji? Postawiono na kompleksowe rozwiązania, za którymi jednak stały wyłącznie duże pieniądze.\n\nTym samym w minionych latach do Turcji trafiali piłkarze o naprawdę głośnych nazwiskach. Zazwyczaj nie płacono za nich dużych sum odstępnego, ale już na same pensje i zapewnienie komfortu trzeba było wydawać krocie. Tacy gracze jak Wesley Sneijder, Robin van Persie, Didier Drogba, Nicolas Anelka, Ricardo Quaresma, Radamel Falcao, Raul Meireles, Robinho czy Mateja Kezman, to tylko wierzchołek góry lodowej. Oczywiście, kilku z nich w Turcji się sprawdziło. Wiele było też transferowych niewypałów, jak choćby sprowadzony do Adany Demirspor Anderson. Wszystkim jednak Turcy gwarantowali wygodne życie, wysokie pensje i status pół-bogów. W końcu kibice w tamtych stronach są wyjątkowo fanatyczni.\n\nPrzepłacanie piłkarzy sprawiło, że kluby w Turcji miały problemy finansowe jeszcze przed wielkim kryzysem finansowym w całym kraju. Stale rosnące zadłużenie, przy jednocześnie niepokrywających ich aktywach, podnoszono już w 2016 roku, gdy za nieprzestrzeganie zasad Finansowego Fair Play UEFA zawiesiła w europejskich rozgrywkach Galatasaray. Czy to zmieniło zasady działania klubów Super Lig? Niekoniecznie.\n\nJeśli już wtedy było źle, to ekonomiczny kryzys w całym kraju musiał spowodować drastyczne cięcia. To nie mogło pozostać bez wpływu na piłkarską jakość, tym bardziej, że w Turcji przespali czas, w którym należało postawić na oddolny rozwój.\n\nNieudolne zarządzanie\n\nO tym, że turecki futbol był zarządzany w sposób niezbyt rozsądny, świadczyć może również kondycja drużyny narodowej. Turcja nie zakwalifikowała się pięć kolejnych mundiali z rzędu. Na mistrzostwach Europy nie odegrała większej roli od półfinału w 2008 roku. Przypomnijmy, że w 2002 roku zdobyła na MŚ w Korei i Japonii brąz, zatem nie jest tak, że nie było nad Bosforem z czego lepić rodzimych talentów.\n\nCo poszło nie tak? Rozwój klubowej piłki oparł się przede wszystkim na ściąganiu gwiazd zza granicy. Nie udało się wychować kolejnego pokolenia potencjalnych medalistów, co jest kamyczkiem do ogródka odpowiedzialnych za zarządzanie poszczególnymi zespołami. Pieniądze przepalone na starzejących się gwiazdorów przepadły bezpowrotnie, a rozglądając się po kadrach czołowych klubów w Turcji, trudno widzieć potencjał na wielomilionowe zyski ze sprzedaży młodych graczy. Najwyżej wycenianym graczem występującym nadal w rodzimej lidze jest 26-letni bramkarz Trabzonsporu, Ugurcan Cakir, którego wartość to 18 mln euro.\n\nTurcy nie słyną zresztą z dużych zarobków na transferach wychodzących. No bo i na kim mieliby zarabiać? Nawet jeśli sprowadzane do Super Lig wielkie nazwiska spełniały oczekiwania, to byli to gracze u schyłku kariery. Przez lata model biznesowy opierał się na inwestowaniu w piłkarzy, a zarabianiu na kibicach i prawach telewizyjnych. Tu jednak źródełko także zaczęło wysychać.\n\nO ile swego czasu liga turecka przyciągała, choćby ze względu na kilka głośnych nazwisk, o tyle ostatnio nie widać chętnych do wydawania milionów na prawa do transmisji. Kibice w kraju, którzy muszą borykać się z własnymi problemami finansowymi, także wydają mniej na bilety czy klubowe gadżety. Tureckie kluby nie zbudowały fanowskich struktur na świecie. Być może znajdą się fani “wielkiej trójki” ze Stambułu czy Trabzonsporu gdzieś poza Turcją, ale to zupełnie inna skala niż w przypadku największych europejskich marek.\n\nTeraz na budowanie poważnego systemu szkolenia jest już trochę za późno. Co więcej, Turcy nadal brną w stary i niekoniecznie sprawdzony środek działania, czego przykładem są ostatnie ruchy Galatasaray. Uśpiony gigant chce wrócić na szczyt i w tym celu sprowadził takich piłkarzy jak Mauro Icardi, Juan Mata czy Lucas Torreira. Nazwiska nadal robią wrażenie, ale to kolejne spadające gwiazdy lądujące w Turcji.\n\nCzy turecką piłkę czeka jeszcze większa zapaść? Przykład “Galaty” pokazuje, że nadal możemy być świadkami funkcjonowania na kredyt, przy sporych zadłużeniach. W końcu tamtejsi działacze poprzez kluby piłkarskie kręcą również swoje biznesy, a sport zawsze jest dobrym miejscem do obrotu pieniędzmi. Mimo wszystko byłoby sporym zaskoczeniem, gdyby kluby Super Lig w najbliższych latach zbliżyły się do czasów swojej świetności.",
    "Bułgaria wysyła więcej wojska na granicę z Turcją": "Wzmocniono najbardziej wysunięty na wschód odcinek granicy w górach Strandża, skąd od kilku miesięcy do Bułgarii przedostaje się najwięcej nielegalnych migrantów. Oddelegowani żołnierze zajmą się również remontem ogrodzenia ochronnego z drutu kolczastego, stale niszczonego przez migrantów i przemytników. Do obserwacji granicy wysłano również drony.\n\nDecyzją rządu z listopada 2021 r. na ochronę granicy oddelegowano 300 wojskowych, podlegających stałej rotacji. Obecnie siły te liczą 500 żołnierzy. Rotacja jest związana z podejrzeniami władz, że część tego kontyngentu współpracuje z przemytnikami. Zdaniem ministra spraw wewnętrznych Iwana Demerdżijewa są to głównie funkcjonariusze policji granicznej. Kierownictwo tej struktury zostało zwolnione.\n\nW piątek po wizycie na granicy Demerdzijew poinformował, że ewentualną współpracę funkcjonariuszy policji granicznej z przemytnikami sprawdza obecnie Państwowa Agencja Bezpieczeństwa Narodowego (kontrwywiad).\n\nW ostatnich tygodniach presja migracyjna znacznie wzrosła, na granicy i wewnątrz kraju w ciągu siedmiu miesięcy br. zatrzymano ponad 7 tys. 500 nielegalnych migrantów, dwukrotnie więcej niż w analogicznym okresem ubiegłego roku.\n\nreklama\n\nWśród migrantów, oprócz Afgańczyków i Syryjczyków, zaczęli pojawiać się Marokańczycy, Tunezyjczycy i Algierczycy. W przemyt ludzi zaangażowani są oprócz Bułgarów i Turków również migranci, którzy od jakiegoś czasu żyją w Bułgarii. Władze poinformowały także, że do procederu dołączyli Ukraińcy.\n\nChoć każdego dnia służby zatrzymują duże grupy próbujące nielegalnie przekroczyć granicę, to według szacunków zatrzymywana jest jedynie co dziesiąta osoba. Ośrodki dla migrantów, które do niedawna były zapełnione w ok. 20 proc., obecnie są przepełnione. Migranci jednak nie zatrzymują się w nich na długo, kanały przemytnicze prowadzą ich dalej na Zachód przez Rumunię i Serbię.\n\nŹródło: PAP TurcjaBułgaria\n\nreklama reklama\n\nNajpopularniejsze dziś w Onecie! reklama",
    "EuroBasket: Skandal po meczu! Turcja rozważa wycofanie się z turnieju": "Do ogromnego skandalu miało dojść po meczu Turcji z Gruzją w Tbilisi. Już w trakcie spotkania sędziowie mieli spoto pracy, gdy musieli wyrzucić Forkana Kormaza i Dudę Sanadze, a następnie trenera reprezentacji Turcji – Ergina Atamana. Jednak chaos rozpętał się dopiero po zakończeniu spotkania.\n\nZaraz po meczu Turcy zgłosili protest, ponieważ w trakcie wymiany argumentów pomiędzy Furkanem Korkmazem i Dudą Sanadze z zegara zniknęło około 22 sekund na korzyść Gruzinów, którzy ostatecznie mecz wygrali. Jednak to tylko wierzchołek góry lodowej. Jak poinformowała strona turecka, Furkan Korkmaz na korytarzu areny w Tbilisi miał zostać zaatakowany przez gruzińskich koszykarzy oraz… tamtejszą policję. Sceny miały miejsce tuż po zakończeniu niezwykle nerwowego meczu pomiędzy reprezentacjami, które za sobą nie przepadają.\n\nFiba took a whole 24 seconds of the gameclock and no one noticed it beside me please spread it ,the foul was at 4:48 and they start to run the clock when ball was dead and continued at 4:26 after it 😂 pic.twitter.com/O9lEdBbUDo — diante willis (@kobrapara) September 4, 2022\n\nTurcja wystosowała oświadczenie, w którym zagroziła organizatorom turnieju, że opuści rywalizację, jeśli FIBA nie pochyli się nad sprawą Korkmaza. Domagają się nagrań z incydentu i ukarania winnych. Na razie nie wiemy, co na to międzynarodowa federacja, ale z pewnością ma spory ból głowy. Jeżeli faktycznie doszło do incydentu pomiędzy zawodnikami, a na dodatek zamieszana była w to policja, to FIBA nie może sytuacji zlekceważyć. Oskarżenia są bowiem bardzo poważne, zwłaszcza, że policjanci nie mieli napięcia rozładowywać, a wręcz atakować zawodnika NBA.\n\nDo Korkmaza razem z policjantami podbiegł rzekomo Sanadze oraz inni gracze, którzy w tym meczu nie wyszli na parkiet. Turcja czeka na nagrania wideo. Jeżeli ich nie otrzyma, opuści EuroBasket. Co jednak Korkmaz musiał Sanadze powiedzieć, że ten już po meczu zareagował w ten sposób, zabierając ze sobą innych koszykarzy i dodatkowo prowokując miejscową policję? Oczywiście na ten moment nie ma jasnych dowodów na to, że do takiej sytuacji doszło, ale jeśli tak – gospodarz oraz reprezentacja Gruzji mogą mieć poważne kłopoty.\n\nZa oświadczeniem Turków stał Omer Onan – wiceprezes tamtejszego związku koszykówki. Jego słowom wtórował jednak Hakan Demir, asystent w sztabie Ergina Atamana, który również został wyrzucony z parkietu. Możemy się spodziewać, że sprawa będzie rozwojowa. Turcja ma do rozegrania jeszcze kilka meczów w Tbilisi, ale domaga się konkretnych działań ze strony FIBA. Opuszczenie przez zespół Atamana turnieju o mistrzostwo Europy byłoby potężną wpadką dla międzynarodowej federacji. Turcja jest gotowa walczyć w strefie medalowej.\n\nTo jest ta sytuacja. Ten faul. Rozumiem. Uderzył go, nie w piłkę itd., ale tak szczerze powiedzcie mi: ile takich fauli widzieliście i były interpretowane jako zwykłe przewinienia, a nie niesportowe?\n\nLiczy się też moment -3 i 20sek.\n\n\n\npic.twitter.com/eVRGJPBD7t — Michal Pacuda (@Pacuda) September 4, 2022\n\nKończąc dyskusję. Ten faul Osmana według FIBA powinien być niesportowy. Ja to rozumiem, ale jako również kibic koszykówki, uważam, że taka interpretacja nie idzie z duchem gry. To tylko moja opinia, a nie spór o regulamin i ustalone przepisy. „Feeling for the moment”. — Michal Pacuda (@Pacuda) September 4, 2022\n\nFollow @mkajzerek\n\nFollow @PROBASKET",
    "KHAN z Turcji w Polsce. Jest to konkurent dla Iskandera": "Na tegorocznej edycji targów MSPO mieliśmy narodową wystawę Turcji, która obfitowała w wiele ciekawostek, z których jedną z najbardziej interesujących był pocisk balistyczny krótkiego zasięgu (SRBM) KHAN będący konkurencją dla m.in. Iskanderów.\n\nTurcja już od paru lat staje się coraz większym eksporterem uzbrojenia wojskowego, które co widać na przykładzie m.in. wojny Armenii z Azerbejdżanem czy wojny w Ukrainie radzi sobie bardzo dobrze. Turcja jest w stanie samodzielnie opracować nawet pociski balistyczne krótkiego zasięgu będące domeną wąskiego kręgu państw na świecie.\n\nHistoria powstania pocisku KHAN jest podobna do drona Bayraktar TB2, bowiem tutaj także początkowo Turcja chciała pozyskać pocisk balistyczny za granicą, ale państwa Zachodu odmawiały sprzedaży. Z tego powodu Turcy zaprojektowali je sami, a pierwsze próbne odpalenie miało miejsce w 2017 roku. Z kolei pierwsze bojowe użycie nastąpiło dwa lata później przeciwko siłom Partii Pracujących Kurdystanu (PKK) znajdującym się na terenie Iraku.\n\nJest to pocisk o masie 2,5 tony przenoszący odłamkowo-burzącą głowicę bojową o masie 470 kg zdolny do uderzenia w wersji eksportowej na dystansie do 280 km. W praktyce jak powiedział nam przedstawiciel firmy Roketsan zasięg jest wyższy. Ograniczenia wynikają z Reżimu Kontroli Technologii Rakietowych, który ogranicza zasięg eksportowych systemów do maksymalnie 300 km i limituje masę głowicy bojowej do 500 kg.\n\nNaprowadzanie odbywa się za pomocą kombinacji nawigacji inercyjnej i satelitarnej (GPS lub GLONASS) co zapewnia kołowy błąd trafienia CEP na poziomie poniżej 10 m. Odpalanie odbywa się z ośmiokołowej wyrzutni przenoszącej dwa pociski umieszczone w kontenerach startowych.",
    "Wakacyjny hit Rosjan. Te liczby turystów w Turcji biją na głowę": "Rosjanie najchętniej wybierali Turcję. Te liczby biją na głowę\n\nWedług wstępnych szacunków ok. 3,5 mln Rosjan wyjechało za granicę w celach turystycznych i rekreacyjnych od czerwca do lipca. To wciąż niemal 50 proc. mniej niż jeszcze przed pandemią w 2019 r.\n\nTurcja, Gruzja i Zjednoczone Emiraty Arabskie stały się najpopularniejszymi kierunkami.\n\nDo Turcji touroperatorzy wysłali latem ok. 1,85 mln turystów z Rosji.\n\nDo Gruzji wyleciało z kolei 800 tys., a w Zjednoczonych Emiratach Arabskich na wakacjach przebywało ponad 170-180 tys. turystów z Rosji\n\n— informuje Stowarzyszenie Organizatorów Turystycznych Rosji (ATOR) w odniesieniu do analizy.\n\nW pierwszej piątce najpopularniejszych kierunków znalazł się również Egipt, do którego poleciało ponad 100 tys. turystów, oraz Malediwy — 55 tys.\n\nOprócz TOP 5 wakacyjnych kierunków, latem Rosjanie byli zainteresowani także bezpośrednimi lotami do Armenii, Azerbejdżanu, Gruzji, Kazachstanu, Uzbekistanu i Kirgistanu.\n\nTuryści odbyli około 800 tys. podróży do tych krajów, ale w większości nie w celach turystycznych.\n\nŹródło: RTD",
    "Raport PIT: w 2022 padnie rekord sprzedaży. Średnia cena wyjazdu wyższa o 1,5 tys. zł, Turcja liderem sezonu": "Raport PIT: w 2022 padnie rekord sprzedaży. Średnia cena wyjazdu wyższa o 1,5 tys. zł, Turcja liderem sezonu | W Biura, User-generated | Przez Przez Marzena Markowska\n\nLato 2022 będzie rekordowe, jeśli chodzi o przychody biur podróży. Wzrost kosztów nie zahamował popytu, ponieważ touroperatorzy starali się względnie trzymać ceny w ryzach. Jednak i tak w 2022 roku średnia cena rezerwacji wzrosła najbardziej od ponad dekady. Pod koniec lata widać już zwiastuny recesji – wynika z raportu Polskiej Izby Turystyki.\n\nRaport Zagraniczne wakacje Polaków Polskiej Izby Turystyki we współpracy z partnerami: Fly.pl, Wakacje.pl i Travelplanet.pl dotyczy turystyki zorganizowanej. W tym roku w ramach raportu zaprezentowano również wyniki podane rzez Narodowe Organizacje Turystyczne kierunków wakacyjnych popularnych wśród polskich turystów. Dane dotyczą wyjazdów do 20 sierpnia.\n\nWahania nastrojów przed sezonem\n\n“W tym roku mieliśmy do czynienia z wahaniem się nastrojów. Gdy jeszcze przed sezonem analizowaliśmy, z jakimi problemami możemy się spotkać podczas sezonu, stwierdziliśmy, że jesteśmy w czterech kryzysach: zdrowotnym, klimatycznym, ekonomicznym i wojennym. Dziś mamy inne spojrzenie na sytuację, to było dobre lato, choć wydaje się, że widzimy pierwsze sygnały spowolnienia czy zmiany nastrojów konsumenckich” – skomentował Paweł Niewiadomski, prezes Polskiej Izby Turystyki.\n\n„Tegoroczne lato jest lepsze od poprzedniego. Zniesienie obostrzeń w destynacjach zostały zastąpione przez inne czynniki – agresja Rosji na Ukrainę pociągnęła za sobą wzrost cen i kursu walut. Jednak popyt na wakacje odżył wiosną, miejsca przygotowane przez touroperatorów zostały sprzedane bez obniżania cen” – dodał.\n\nKatalog kierunków wraca do normy sprzed pandemii\n\nPierwsza dziesiątka krajów popularnych wśród Polaków nie zmieniła w znaczący sposób, natomiast zwiększyła się przewaga udziału Turcji nad Grecją. Łącznie oba te kierunki stanowiły ponad 55 proc. sprzedaży w tym roku (Turcja – 31,3 proc., Grecja – 24 proc.). Bułgaria zajęła trzecie miejsce, czwarty był Egipt, piąta – Hiszpania.\n\n„Na dominację Turcji mogło wpłynąć zniesienie konieczności okazywania paszportów. Zauważmy również, że relatywnie spadło zainteresowanie kierunkami egzotycznymi – spowodowała to lepsza dostępność tradycyjnych, bliższych kierunków. Spadła dynamika sprzedaży Dominikany i Malediwów, wzrosła – Czarnogóry, ZEA i Maroko” – powiedziała Jolanta Kołodziejczyk z Wakacje.pl.\n\nRiwiera Turecka wysforowała się na prowadzenie, jeśli chodzi o ulubione kierunki z 23,5 proc. udziałem w rynku. Za nią uplasowały się: Słoneczny Brzeg (6,8 proc.), Kreta (5,5 proc.), Rodos (4,9 proc.) i Hurghada (4,9 proc.). Do pierwszej dziesiątki wrócił Monastyr (2,4 proc.).\n\nPół miliona Polaków w Bułgarii\n\n„Widzimy wahanie wśród klientów, czy kupować wyjazdy na zimę, lepiej niż zima idzie przedsprzedaż lata 2023” – dodała Jolanta Kołodziejczyk.\n\n„W Bułgarii odczuliśmy brak turystów z Ukrainy i mniejszą liczbę turystów z Rosji. Wzrosła za to liczba turystów z Mołdawii i Polski. Dane pokazują, że ponad pół miliona osób przyleciało do Bułgarii z Polski, wzrost zanotowało zarówno lotnisko w Warnie, jak i w Burgas” – powiedział Nikolay Kostov, Radca Ambasady Bułgarii ds. Turystyki.\n\n„Dane nas nie dziwią, sądzę, że przekroczymy zakładany cel. 23 proc. wzrostu liczby turystów z Europy i 75 proc. więcej wszystkich turystów, którzy odwiedzili Tunezję. Na pewno miało na to wpływ zniesienie restrykcji covidowych. Jesteśmy zadowoleni z sezonu, choć wiemy, że nie było łatwo. Wzrost cen powoduje, że turystyka lekko „siada”. W zeszłym roku nie było połączeń czarterowych zimą, natomiast na tę zimę zaplanowane są połączenia z Dżerbą z Warszawy i Katowic” – skomentowała Raja Ammar z Tunezyjskiego Urzędu ds. Turystyki.\n\nChorwacja znowu zyskuje\n\n„W Chorwacji 30 proc. gości przyjeżdża z Polski z biurami podróży, zaś 70 proc. indywidualnie i w tym sezonie to się nie zmieniło. W tym roku znowu mamy wzrost – o 0,5 proc. i o 4 proc. w porównaniu z 2019. Widzę jednak wyraźne wyhamowanie w lipcu i sierpniu – krótszy pobyt i trochę niższe wyniki w szczycie sezonu” – powiedziała Agnieszka Puszczewicz, dyrektorka Chorwackiej Wspólnoty Turystycznej w Polsce.\n\nKrzywa sprzedaży załamywała się z powodu wojny i strajku kontrolerów lotniczych\n\n„Wracamy do normalności, gdyż Polacy zaczęli zwracać uwagę na cenę, a nie restrykcje. Miarą normalności jest otwarcie rynku, co było widać po wczesnych rezerwacjach, które ruszyły w miarę dobrze na przełomie 2021 i 2022. Touroperatorzy zaproponowali elastyczne warunki zmiany, gwarancję ceny, a galopująca inflacja sprawiła, że woleli kupić, póki wartość pieniądza nie spadła. Ceny od grudnia do końca lipca i statystycznie na wszystkich kierunkach cena wzrosła z 2400 zł do 2900 zł” – komentował Jarosław Kałucki z Travelplanet.pl\n\n“Sprzedaż załamała się z powodu agresji na Ukrainę, gdy wszystko wyglądało bardzo groźnie. Jednak pod koniec kwietnia sprzedaż wystrzeliła do góry, dopóki nie powrócił problem z kontrolerami ruchu lotniczego, który ciągnął się do lipca. Z tego powodu krzywa sprzedaży się spłaszczyła, jednak była już bardzo zbliżona do stanu sprzed pandemii. Szczególnie jeśli chodzi o okienko rezerwacyjne, które znacznie się wydłużyło w porównaniu z 2021” – dodał.\n\nDłuższe okienko rezerwacyjne i pakiety dynamiczne\n\nNa lato 2022 26,11 proc. osób zarezerwowała wakacje powyżej trzech miesięcy przed wyjazdem (12,5 proc. w 2021), 13,1 proc. – powyżej dwóch miesięcy (7,8 proc.), a 20,86 proc. – powyżej miesiąca (18,4 proc.). Tylko 18,38 proc. osób zarezerwowało wyjazd z wyprzedzeniem mniejszym niż 10 dni (30 proc. w 2021).\n\nJeśli chodzi o długość pobytu – tendencja nie zmieniła się, 73,1 proc. turystów wybrało tygodniowe wakacje. W ubiegłych latach udział wakacji tygodniowych wynosił około 70 proc.\n\nCoraz więcej klientów wybiera pobyty w niestandardowym wariancie – ponad 15 proc. pojechało na 9-13 dni.\n\n“Ma na to wpływ coraz szersza oferta pakietów dynamicznych na Polskim rynku – dzięki niej klienci mają możliwość wyboru dowolnej długości pobytu. Zauważamy też, że klienci wolą wybrać kilka wyjazdów krótszych zamiast jednego dwutygodniowego” – powiedziała Katarzyna Papis z Fly.pl.\n\nPolacy kupowali droższe hotele i oferty all inclusive\n\nW biurach podróży ponad 95 proc. klientów wybiera ofertę z przelotem, choć nastąpił delikatny wzrost udziału wyjazdów autokarowych.\n\n“Wynika to z sytuacji pandemicznej w poprzednich latach, gdy wycieczki autokarowe miały jeszcze trudniej. Jest to więc powrót do sytuacji z 2019 roku. Podobnie rzecz ma się w przypadku oferty z dojazdem własnym” – wyjaśniła Katarzyna Papis.\n\nPrawie 80 proc. osób wybrało hotele cztero- i pięciogwiazdkowe. Ponieważ rok temu wiele osób w ogóle zrezygnowała z wyjazdu sprawiła, że w tym roku mimo rosnących cen postawiła na jakość. Najpopularniejszą formą był pakiet all inclusive, który wybrało 84 proc. Polaków. Oczywiście, szczegółowy rozkład popularności tej oferty zależy od kraju docelowego, gdyż np. w Hiszpanii, Grecji, Bułgarii udział all inclusive jest zdecydowanie niższy.\n\nRekordowy wzrost cen rok do roku\n\nśrednia cena rezerwacji wynosiła 8176 zł, średnia cena na osobę – 2921 zł. Cena pojedynczego wzrosła o 409 zł, cena średnia rezerwacji o 1518 zł.\n\n“Nigdy do tej pory nie mieliśmy do czynienia z takim wzrostem ceny rezerwacji. W poprzednich latach średnia cena wahała się o około 200 zł. Miały na to wpływ rosnące koszty podróży, które pociągnęły za sobą wzrost cen” – wyjaśniła Katarzyna Papis.\n\nPo 20 sierpnia zauważyliśmy spadek średniej ceny i zaczęły się pojawiać oferty last minute i nie widziane od wiosny ceny rezerwacji poniżej 2 tys. zł za rezerwację. Może to oznaczać delikatną korektę, jeśli chodzi o popyt, gdyż to on kształtuje cenę, a także fakt, że mamy wyhamowanie związane z końcem wakacji.\n\nKoszty wzrosły bardziej niż ceny\n\nJak powiedziała Jolanta Kołodziejczyk, wyniki sprzedaży uśrednionej w 2022 będą wyższe niż w 2019 roku, zarówno pod kątem obrotów, jak i liczby obsłużonych turystów.\n\n“Będzie to zależało od końcówki sezonu – lato z pewnością było rekordowe. Zdecydowanie bardziej wzrosły koszty niż ceny, dlatego że spora część wyjazdów została sprzedana w ramach first minute. Ponieważ kontrakty też zostały zawarte odpowiednio wcześniej, a touroperatorzy zabezpieczają się na wypadek wahań kursów walut, to touroperatorzy nie przełożyli 100 proc. wzrostu kosztów na klienta. Choćby ze względu na to, że istnieje bariera wzrostu ceny, powyżej której klient nie kupi wyjazdu. Ceny paliwa i walut wzrosły bardziej niż ceny. Rodzi to obawy o to, na ile wzrosną ceny w przyszłym roku” – dodała.",
    "Turcja ostro skrytykowała zapowiedzi USA o zniesieniu embarga na broń dla Cypru": "Tureckie ministerstwo spraw zagranicznych w sobotę ostro skrytykowało zapowiedź Stanów Zjednoczonych zniesienia embarga na broń dla Cypru, ostrzegając, że może to rozpocząć wyścig zbrojeń, donosi \"Politico\".\n\nZapraszamy do Katowic na Międzynarodowe Targi Obrabiarek, Narzędzi i Technologii Obróbki TOOLEX. Targi pod patronatem WNP.PL odbędą się 4-6 października 2022 r. - w ich ramach zapraszamy na ciekawą konferencję Nowy Przemysł 4.0. Rejestracja trwa!\n\nPosunięcie to jest \"sprzeczne z zasadą równości obu stron wyspy\" - napisało ministerstwo w oświadczeniu. Jego realizacja \"jeszcze wzmocni nieustępliwość greckiej strony cypryjskiej, wpłynie negatywnie na wysiłki zmierzające do uregulowania kwestii cypryjskiej i doprowadzi do wyścigu zbrojeń na wyspie, szkodząc pokojowi i stabilności we wschodniej części Morza Śródziemnego\" - stwierdziło tureckie ministerstwo i wezwało USA do ponownego rozważenia tej decyzji i \"prowadzenia zrównoważonej polityki wobec obu stron wyspy\".",
    "Turcja pozostaje światowym liderem w produkcji czereśni": "Prawie milion ton… na takim poziomie oceniana jest tegoroczna produkcja wiśni i czereśni w Turcji. Jeśli chodzi o same czereśnie to Turcja nadal pozostaje niekwestionowanym światowym liderem.\n\nDzięki sprzyjającym warunkom atmosferycznym i dostatkowi opadów tegoroczne zbiory czereśni były znacznie wyższe niż rok temu. Wyższa była także wydajność z hektara. Turcja pozostaje największym producentem gatunku na świecie z produkcją na poziomie 794 tysięcy ton.\n\nTureckie czereśnie są importowane również do naszego kraju, a tamtejsza produkcja jest bezpośrednim zagrożeniem dla polskiej. Główną przewagą tureckiej branży czereśniowej jest dostatek taniej siły roboczej, większa paleta dozwolonych środków ochrony, a co za tym idzie również niższe koszty produkcji. W tym roku eksportowi sprzyjała rekordowa inflacja i kurs tureckiej liry.\n\nChociaż ceny detaliczne czereśni były porównywalne do cen w Polsce (13,00 – 20,00 zł/kg) to ceny dla producenta w szczycie sezonu nierzadko spadały do równowartości 2,00 zł/kg. Jednak wzrosty cen nawozów, środków ochrony, paliw i inflacja na poziomie 80% oznacza produkcje na granicy rentowności.\n\nźródło: Turkey: Stone Fruit Annual 2022, USDA",
    "Śledztwo DW: Czy Grecja łamie prawo Unii na granicy z Turcją? Chodzi o system nadzoru finansowany z UE": "15 sierpnia 2022 roku władze Grecji zgarnęły grupę 38 Syryjczyków i Palestyńczyków nad rzeką Evros. Mężczyźni, kobiety i dzieci zostali zabrani do pobliskiego ośrodka dla uchodźców. Akcja ratunkowa zakończyła ich wielotygodniową odyseję, którą bacznie śledziły międzynarodowe media i organizacje humanitarne. Uchodźcy utknęli bowiem na małej, bezimiennej wyspie na rzece Evros, której nurt wyznacza naturalną granicę między Grecją a Turcją.\n\nWyspa w pobliżu greckiej wioski Kissari znajduje się w zamkniętej strefie wojskowej. Zwykli ludzie nie mają tam dostępu. Przez komórkę uchodźcy wysyłali stamtąd do organizacji humanitarnych i dziennikarzy dane GPS o swojej lokalizacji i wezwania o pomoc.\n\nTygodniami ludzie, którzy chcieli im pomóc, przekazywali greckiej policji współrzędne miejsca, gdzie znajdowała się cała grupa. Zostały one potwierdzone zarówno podczas transmisji na żywo, a także w metadanych zapisanych w przesyłanych przez członków grupy zdjęciach i w innych plikach. Władze greckie wydały oświadczenia dla mediów, w których poinformowały, że podjęły „dochodzenie z wykorzystaniem wszystkich środków technicznych”. Mimo to – jak twierdzą – tej grupy ludzi nie udawało się im odnaleźć.\n\nGreckie i międzynarodowe media poinformowały również, że czekając na ratunek zmarła młoda dziewczyna z Syrii, która podróżowała z grupą. Przedstawiciele centroprawicowego rządu premiera Kyriakosa Mitsotakisa podali jej śmierć w wątpliwość i stwierdzili, że Grecja zareagowała na incydent zgodnie z prawem europejskim i międzynarodowym.\n\nCzy uchodźców można było uratować wcześniej?\n\nMniej niż dwa kilometry od lokalizacji, której współrzędne GPS były udostępnione przez grupę, wśród pól słoneczników i pszenicy, tuż obok drogi biegnącej równolegle do rzeki, wznosi się wzgórze. Na jego szczycie znajduje się wieża wyposażona w radary, czujniki ciepła i kamery. Wieża ta wydaje się być częścią rozbudowanego niedawno systemu nadzoru granicy, który grecka policja mogła wykorzystać także do zlokalizowania uchodźców na pobliskiej wyspie.\n\nLokalizacja wyspy, na której tygodniami przebywali migranci proszący o pomoc\n\nW minionych latach Grecja zainwestowała grube miliony w nowoczesne technologie monitorowania swoich granic – między innymi w drony, czujniki i kamery. Ich zadaniem jest wykrywanie i zatrzymanie uchodźców nielegalnie przekraczających granicę. Choć części tego zautomatyzowanego systemu nadzoru granic (Automated Border Surveillance System, ABSS) istnieją od lat, rząd grecki przeznaczył niedawno 15 mln euro na rozbudowę systemu w regionie administracyjnym Evros, korzystając przy tym z finansowego wsparcia Unii Europejskiej.\n\nWyniki śledztwa przeprowadzonego przez DW we współpracy z niezależnymi naukowcami, którzy udostępnili na wyłączność swoje materiały i ustalenia, sugerują zdecydowanie, że z pomocą nowo rozbudowanego systemu ochrony granic byłoby możliwe uratowanie tych ludzi. To przeczy oświadczeniom policji dotyczącym tej i innych akcji ratowniczych w regionie.\n\nCzy władze greckie wiedziały, gdzie są uchodźcy?\n\n– Grecka policja i rząd twierdzą, jakoby nie mogli znaleźć ludzi na wyspach. Tak było zarówno w tym wypadku, jak i podczas podobnych incydentów w przeszłości. To absurd – mówi Lena Karamanidou. Ekspertka do spraw polityki azylowej wychowała się na Evros i zna ten region bardzo dobrze. Badaniu lokalizacji wież systemu ochrony granicy poświęciła kilka miesięcy.\n\nMigranci protestujący w lutym w pobliżu greckiego parlamentu przeciwko rzekomym pushbackom i przemocy na granicach. Grecja wielokrotnie i stanowczo zaprzeczała, jakoby jej służby wypychały migrantów za granicę UE\n\nKaramanidou, która wcześniej pracowała na Uniwersytecie Kaledońskim w Glasgow w Szkocji, a obecnie jest niezależną badaczką, przyczyniła się do powstania wielu ważnych publikacji dziennikarskich informujących o domniemanych naruszeniach praw człowieka nad Evros.\n\nW ramach badań kartograficznych Karamanidou porównała zdjęcia satelitarne regionu wykonane w różnym czasie. Pracowała z Phevosem Simeonidisem, niezależnym badaczem, którego prace są regularnie cytowane w doniesieniach medialnych, oraz Laszlo Kovacsem, który jest wolontariuszem w organizacjach monitorujących łamanie praw człowieka na granicach. Karamanidou potwierdziła istnienie wież podczas prac terenowych w regionie. Jako dowody posłużyły jej zdjęcia publikowane przez greckie media.\n\nWieże są w pobliżu wyspy, na której utknęli uchodźcy\n\nPodczas badań terenowych prowadzonych w regionie Evros od kwietnia do lipca 2022 roku ekipie Deutsche Welle udało się ustalić lokalizację kilku wież systemu nadzoru granicy. DW przeanalizowała również zdjęcia satelitarne i przejrzała obszerne akta zarówno wydane przez państwo greckie, jak i Unię Europejską.\n\nWysepka na rzece Evros na której utknęło 38 migrantów, znajduje się w ograniczonej strefie wojskowej\n\nObliczenia odległości między jedną ze zidentyfikowanych wież a wyspą, uwzględniające zarówno różnice wysokości, jak i możliwości technologii wykorzystywanych do nadzoru, które są przedstawione w dokumentach policyjnych, sugerują, że system powinien był dostrzec uchodźców. Ich szybsze uratowanie byłoby zatem możliwe.\n\nDW zwróciła się do Space Hellas S.A., greckiego przedsiębiorstwa, któremu zlecono opracowanie systemu nadzoru granicznego, o informacje, w jakim stopniu system dostarczony greckiej policji jest zgodny ze specyfikacjami technicznymi wymienionymi w policyjnej dokumentacji i doniesieniach medialnych. Powołując się na poufność zamówienia firma odmówiła odpowiedzi.\n\nCałkowita izolacja granicy na Evros\n\nJesienią 2021 roku greckie media informowały o zakończeniu budowy systemu nadzoru granicy i świętowały jej uszczelnienie na Evros. Wszechogarniający system może rzekono wykryć nawet ruchy w odległości do kilku kilometrów w głąb terytorium Turcji, mówiono wtedy. Informacje te można również znaleźć w stosownych dokumentach policyjnych.\n\nGrecja zbudowała stalowy mur wzdłuż rzeki Evros, naturalnej granicy między Turcją a Grecją, aby uniemożliwić migrantom nieuregulowany wjazd do kraju\n\nW ciągu minionych dwóch tygodni DW dawała greckiej policji wielokrotnie możliwość skomentowania wyników jej badań. Rzecznik policji ograniczył się jednak do odesłania do komunikatu prasowego i nie zajął stanowiska.\n\nMonitoring przez całą dobę\n\nZ dokumentów greckiej policji wynika, że udoskonalony system pozwoli greckim władzom otrzymywać w czasie rzeczywistym dokładne informacje dotyczące „warunków w terenie wzdłuż całej granicy rzecznej między naszym krajem a Turcją”.\n\nDane z wież, w tym transmisje wideo i obrazy radarowe, są przekazywane do lokalnych i regionalnych centrów monitoringu. Tamtejsi pracownicy przeglądają je przez całą dobę. Tak pozyskane informacje są następnie przekazywane do krajowego centrum koordynacji w Atenach, które jest częścią europejskiego systemu nadzoru granic (EUROSUR). Jest to projekt unijny, który ma ułatwić wymianę informacji między stosownymi organami granicznymi a Europejską Agencją Straży Granicznej i Przybrzeżnej Frontex.\n\nWedług oficjalnych dokumentów celem tej infrastruktury, której częścią jest też system nadzoru granicy na Evros, jest „zapobieganie nielegalnemu przekraczaniu granicy [do Grecji] i zwalczanie go\". Jednocześnie jednak powinny być zapewnione „ochrona i ratowanie uchodźców”.\n\nNie ma danych z nadzoru nad ubiegającymi się o azyl?\n\nPodczas sesji greckiego parlamentu w dniu 30 sierpnia 2022 roku minister obrony cywilnej Takis Theodorikakos zasugerował, że system nadzoru został wykorzystany w akcji poszukiwania i ratowania uchodźców. Potem powiedział, że dane z systemu nadzoru elektronicznego nie wskazują na to, żeby na wyspie znajdowali się jacyś ludzie. Dalszych szczegółów nie podał. Biuro nie odpowiedziało na pytania DW przesłane drogą mailową.\n\nMinister obrony cywilnej Takis Theodorikakos (zdjęcie archiwalne)\n\nPodczas tego samego posiedzenia parlamentu Theodorikakos powiedział, że system był stosowany z powodzeniem. Tylko w sierpniu 2022 roku uniemożliwił 36 tysiącom ludzi nielegalne przekroczenie granicy na rzece Evros do Grecji.\n\nMinisterstwo: Grecja spełniła swój humanitarny obowiązek\n\nGreckie ministerstwo do spraw migracji przekazało pytania DW dotyczące systemu ochrony granic greckiej policji. – Jest oczywiste, że Grecja spełniła swoje zobowiązania humanitarne, jak również ułatwiła opiekę medyczną i możliwość ubiegania się o azyl polityczny, gdy 38 uchodźców znalazło się na greckiej ziemi – poinformowało ministerstwo w mailu skierowanym do DW.\n\nFrontex bez bezpośredniego dostępu do systemu nadzoru\n\nW odpowiedzi na pytania DW, które dotyczyły akcji poszukiwawczo-ratunkowej i systemu ochrony granicy, Frontex poinformował mailowo: „Zaoferowaliśmy naszą pomoc greckim władzom, ale zapewniono nas, że sytuacja jest pod kontrolą”. Frontex jest obecnie w głębokim kryzysie. Media oskarżyły agencję o to, że wiedziała o nielegalnych pushbackach dokonywanych przez greckie władze, a nawet obserwowała niektóre takie incydenty za pomocą własnych systemów nadzoru.\n\nBadaczka Lena Karamanidou twierdzi, że greckie władze dysponują technologią pozwalającą na lokalizowanie ludzi na wysepkach na rzece Ewros\n\n„System ochrony granic na Evros jest obsługiwany przez grecką policję, a Frontex nie ma do niego bezpośredniego dostępu”, napisał DW rzecznik unijnej agencji. Dodał, że Frontex mógłby zostać zaangażowany do wsparcia lokalnych władz tylko na podstawie obserwacji poczynionych przez krajowe centrum koordynacyjne w Atenach, ale nie przez lokalne i regionalne ośrodki w regionie Evros.\n\nKomisja Europejska wyraża ubolewanie z powodu przypadków śmierci\n\nWyniki badania skłoniły DW także do kontaktu z Komisją Europejską. – Komisja wyraża ubolewanie z powodu każdego śmiertelnego przypadku i przypomina również o fundamentalnym znaczeniu podejmowania wszelkich kroków w celu zapobiegania takim tragediom, jak ta na wyspie na Evros – powiedział rzecznik Dyrekcji Generalnej do spraw Migracji i Spraw Wewnętrznych Komisji Europejskiej.\n\nNa prośbę o komentarz do wyników śledztwa DW, z których wynika, że system ochrony granic mógł pozwolić na szybsze uratowanie uchodźców, Komisja odpowiedziała: „Z zadowoleniem przyjmujemy wysiłki greckich władz mające na celu zlokalizowanie 38 osób i udzielenie im pomocy poprzez doprowadzenie do tymczasowego zakwaterowania. Jesteśmy w kontakcie z władzami greckimi, aby wyraźnie zaznaczyć potrzebę zrobienia wszystkiego, co możliwe, aby znaleźć odpowiednie rozwiązania tej kwestii.”\n\nPaństwa członkowskie muszą przestrzegać zasad Unii Europejskiej\n\nRozbudowa systemu nadzoru granicy na Evros została sfinansowana w 75 proc. z unijnego Funduszu Bezpieczeństwa Wewnętrznego. Według Unii Europejskiej wszelkie działania finansowane z jej funduszy muszą być realizowane w pełnej zgodności z prawem międzynarodowym i unijną Kartą Praw Podstawowych.\n\nGrecki minister ds. migracji i azylu Notis Mitarachi oskarżył Turcję o brutalne zmuszanie osób ubiegających się o azyl do przekraczania greckiej granicy i zapowiedział, że w odpowiedzi Grecja będzie dalej zwiększać bezpieczeństwo w regionie Evros\n\n– W wypadkach niezgodności z przepisami Komisja Europejska może odrzucić wnioski o zwrot kosztów złożone w związku z daną działalnością – powiedział DW rzecznik Unii Europejskiej. Obowiązkiem poszczególnych państw członkowskich jest zapewnianie przestrzegania wszystkich zasad oraz prowadzenie dochodzeń w razie podejrzeń, że są one naruszane.\n\nNadzór nad Evros\n\n– Region Evros jest jednym z najbardziej ryzykownych, najmniej kontrolowanych obszarów, gdzie testowane są technologie nadzoru granic. Od armat dźwiękowych, poprzez nadzór z powietrza, aż po wysoce zabezpieczone płoty elektroniczne, technologie te zaostrzają sytuację na granicy między Turcją a Grecją, i tak już pełną przemocy – mówi Petra Molnar, zastępczyni dyrektora Laboratorium Prawa Uchodźczego (Refugee Law Lab) na kanadyjskim York University. Bada ona wpływ technologii stosowanych na granicach na uchodźców.\n\nZaostrzenie nadzoru i środków bezpieczeństwa nad Evros stało się priorytetem dla Grecji i Unii Europejskiej, od kiedy w marcu 2020 roku tysiące ludzi przybyły nad Evros, żeby ubiegać się o azyl w Grecji. Turecki prezydent Recep Tayyip Erdoğan najwyraźniej zachęcał do tego uchodźców szukających azylu w Turcji.\n\nPodczas wizyty w Evros w 2020 r. przewodnicząca Komisji Europejskiej Ursula von der Leyen (po prawej, na zdjęciu z premierem Grecji Kyriakosem Mitsotakisem w 2021 r.) podziękowała Grecji za bycie „naszą europejską tarczą”\n\nW 2020 roku Grecja oskarżyła sąsiedni kraj o celowe stworzenie takiej sytuacji, żeby wywrzeć presję na Unię Europejską. Podczas wizyty nad Evros przewodnicząca Komisji Europejskiej Ursula von der Leyen podziękowała Grecji za bycie „naszą europejską tarczą”.\n\nKrytyczna sytuacja ubiegających się o azyl uchodźców\n\nSprawa niedostatecznej ochrony migrantów na granicy wychodzi na jaw w czasie rosnącego napięcia między Grecją a Turcją. Organizacje praw człowieka i dziennikarze donoszą ponadto o coraz bardziej krytycznej sytuacji osób ubiegających się o azyl w Turcji.\n\nAteny i Ankara oskarżają się wzajemnie o toczenie za plecami uchodźców rozgrywek politycznych. Organizacje praw człowieka i media międzynarodowe od lat informują o systematycznych przepychankach, w których ludziom, którzy nielegalnie przekroczyli granicę z Turcji do Grecji, odmawia się prawa do ubiegania się o azyl w Europie. Greckie władze oskarżają stronę turecką o przymusowe doprowadzanie do granicy ludzi ubiegających się o azyl w Turcji. Krewni 38 uchodźców, którzy utknęli na wyspie Evros, informują, że mieli być oni kilkakrotnie wypychani z jednego kraju do drugiego.\n\nGrecja zobowiązała się do pomocy\n\nWładze greckie, które najpierw twierdziły, że nie mogą zlokalizować tej grupy uchodźców, później utrzymywały, że osoby ubiegające się o azyl znajdowały się na terytorium Turcji i że władze tureckie zostały o tym poinformowane. Tymczasem ludzie ci znajdowali się na wyspie już od lipca 2022 roku. Prawnicy złożyli wniosek do Europejskiego Trybunału Praw Człowieka, który nakazał władzom greckim uratować grupę i zapewnić im dostęp do greckiego systemu azylowego. Grecja początkowo nie zastosowała się do tego nakazu, mimo licznych apeli greckich i międzynarodowych organizacji praw człowieka.\n\n„W Evros planowana jest już nowa fala inwazji, pod rzekomo humanitarną maską” – powiedział grecki premier Kyriakos Mitsotakis podczas debaty parlamentarnej w sierpniu.\n\n– Jeśli państwo wie, że ktoś jest w niebezpieczeństwie, i jest w stanie mu pomóc, to ma obowiązek to zrobić – mówi Omer Shatz, wykładowca prawa międzynarodowego w paryskim Instytucie Nauk Politycznych (Science Po) i dyrektor prawny organizacji pozarządowej Front-LEX. – Nawet jeśli grupa znajdowała się na terytorium Turcji, ale władze greckie były w stanie obserwować ją za pomocą kamer [lub innej technologii], władze greckie były zobowiązane do podjęcia wszelkich niezbędnych kroków w celu ratowania życia dzieci i zapewnienia bezpieczeństwa innym osobom.\n\nUchodźcy mówią o nielegalnych deportacjach\n\nOd marca 2022 roku Europejski Trybunał Praw Człowieka wydał co najmniej 17 tymczasowych rozporządzeń nakazujących Grecji ratowanie ludzi znajdujących się w niebezpieczeństwie nad rzeką Evros. W mniej niż połowie przypadków grecka policja zareagowała odpowiednio. W niektórych przypadkach ubiegający się o azyl uchodźcy twierdzili nawet, że greccy policjanci nielegalnie deportowali ich do Turcji.\n\nAteny twierdzą, że za „falą inwazji” stoi Turcja\n\n– Nad Evros, za rzekomo humanitarną maską, planowana jest już nowa fala inwazji – powiedział premier Grecji Kyriakos Mitsotakis podczas debaty parlamentarnej w sierpniu 2022 roku.\n\nMinister do spraw migracji Notis Mitarachi powiedział w greckiej telewizji, że Turcja zmusza azylantów do przekraczania granicy z Grecją, oczekując, że organizacje praw człowieka, dziennikarze i Europejski Trybunał Praw Człowieka będą interweniować i zmuszać Grecję do ratowania ludzi. – To jest nowa taktyka Turcji, polegająca na używaniu uchodźców jako broni, aby otworzyć „tylne drzwi” do Europy i przetestować ulepszone zdolności obronne Grecji – twierdzi minister.\n\nMitarachi zapowiedział, że w reakcji na takie postępowanie Grecja jeszcze bardziej zwiększy bezpieczeństwo nad Evros poprzez rozbudowę płotu granicznego i rozszerzenie systemu nadzoru. Ma on obejmować także stosowanie dronów, kamer i innych urządzeń.",
    "XIV Festiwal Kultur Europy – Turcja": "W dniach od 20 do 23 października odbędzie się już czternasta edycja kameralnego Festiwalu Kultur Europy! Tematem festiwalu będzie Turcja, jeden z najpiękniejszych krajów basenu Morza Śródziemnego. Każdy znajdzie tu coś dla siebie: wielbiciele wypoczynku zrelaksują się na piaszczystych plażach na Riwierze Tureckiej, spragnieni zabawy odwiedzą liczne kluby i bary, a miłośnicy podążania śladami historii, również nie będą zawiedzeni ilością wspaniałych miejsc do odkrycia. Spektakl, wykład podróżniczy i film to tegoroczne propozycje poznańskiej Fundacji Dom Bretanii...\n\n„Magiczne drzewo” – spektakl teatru cieni Karagöz w wykonaniu Teatru Ka\n\nczwartek 20.10., godz. 18:00\n\nMagiczne drzewo\n\nStambuł to miasto bardzo stare, pełne ruin, wąskich uliczek, gwarnych bazarów. Jest to miasto rozkrzyczane, przez Turków, Greków, Żydów, Ormian zamieszkane. Im wszystkim żyje się tam nie najgorzej, lecz mogłoby żyć się lepiej, gdyby mieli więcej…\n\n– Sklepów?\n\n– Nie!\n\n– Fabryk?\n\n– Nie!\n\n– Ulic?\n\n– Nie!\n\n– Samochodów?\n\n– Nie!\n\n– Parkingów?\n\n– Nie!\n\n– A więc czego?\n\n– Zieleni!\n\nW Stambule jest za mało drzew! Karagoz, nasz bohater, dostaje więc nasiona, a wraz z nimi zadanie: Ma zazielenić miasto, aby jego mieszkańcom żyło się lepiej. Czy mu się to uda? Zobaczcie sami.\n\nWpisany na Listę Światowego Dziedzictwa Kultury UNESCO turecki teatr cieni Karagöz to jedna z kilku tego typu tradycyjnych technik teatralnych, jakie możemy spotkać w Azji. Miał przybyć do Turcji na początku XVI wieku z Egiptu, a według innych to rodzima tradycja, która zrodziła się w Bursie, niedaleko Stambułu, w XIV wieku. Teatr ten od swoich początków aż do końca XIX wieku był w Turcji jedną z najbardziej popularnych rozrywek.\n\nDo naszych czasów zachowało się prawie 50 sztuk teatru Karagöz, z czego 29 uchodzi za klasyczne. Choć są wśród nich adaptacje wschodnich legend i romantycznych eposów znanych na całym Bliskim Wschodzie, to jednak większość opowiada o przygodach dwóch przyjaciół, którzy wciąż pakują się w różnego rodzaju tarapaty. Są nimi Karagöz, od którego imienia teatr wziął swoją nazwę, oraz Hacivat. Karagöz jest prosty, niewykształcony i rubaszny, a Hacivat to jego przeciwieństwo. Różni ich wszystko – są jak ogień i woda – lecz bez siebie nie mogą żyć. Tej dwójce towarzyszy cała plejada postaci, którymi są zazwyczaj przedstawiciele różnego rodzaju mniejszości i grup społecznych zamieszkujących dawny Stambuł. Są więc wśród nich muzułmanie, chrześcijanie i Żydzi, Kurdowie, Arabowie, Ormianie i Grecy, przybysze z Anatolii i znad Morza Czarnego, a także goście z Iranu i Europy. Dużo jest kobiet, są tancerze i tancerki, pijacy, opiumiści, bandyci oraz wszelkiego rodzaju dziwacy, jakich można było spotkać niegdyś na ulicach Stambułu. Każda z tych postaci ma właściwy sobie charakter, język oraz sposób bycia i przedstawiana jest w sposób dowcipny, z dużym przymrużeniem oka.\n\nTeatr Ka, współtworzony przez animatora teatru, Umuta Nebioğlu i iranistę i archeologa Alberta Kwiatkowskiego, działa w Polsce od 2013 roku, jego misją jest zapoznawanie polskiej publiczności ze sztuką tradycyjnego tureckiego teatru cieni Karagöz. Występował w Polsce i w Turcji.\n\nUmut Nebioğlu\n\nInżynier o duszy artysty i wielu talentach. Założyciel teatru Ka, animator tradycyjnego tureckiego teatru cieni, tajniki tej sztuki poznawał przez siedem lat u Tacettina Dikera – jednego z największych tureckich mistrzów tego teatru. W Stambule mieszkał z nim po sąsiedzku, uczył się u niego, pomagał mu, a w końcu razem z nim występował. Zamieszkał w Warszawie, gdzie wykonuje lalki i dekoracje do kolejnych sztuk oraz opracowuje ich scenariusze. Członek tureckiej organizacji skupiającej artystów lalkarzy UNIMA Türkiye.\n\nAlbert Kwiatkowski\n\nZ wykształcenia archeolog i iranista. Tłumacz literatury perskiej (poetycki przekład pierwszej księgi „Masnawi” – najważniejszego mistycznego poematu, jaki wydał świat muzułmański), autor (Bah bah. Iran dla dociekliwych), przewodnik i animator kultury.\n\nStambuł i jego muzea\n\n– wykład dr. Piotra Szaradowskiego\n\npiątek 21.10, godz. 18.00\n\nWykład przybliży historię jednego z najbardziej niezwykłych miast w Europie, którego położenie na granicy kontynentów zdeterminowało jego losy. Wybrane zabytki i muzea pozwolą poznać dzieje Stambułu.\n\ndr Piotr Szaradowski – muzealnik, historyk sztuki, wykładowca akademicki. Wielbiciel muzealnych podróży i kotów.\n\nFilm „Dzika Grusza” (Ahlat Ağacı / The Wild Pear Tree), reż. Nuri Bilge Ceylan 2018, 188’\n\nsobota 22.10, godz. 17.00\n\nBohater „Dzikiej gruszy”, absolwent pedagogiki Sinan, przed ostatnimi egzaminami wraca do rodzinnego Çan w północno-zachodniej Turcji. Przyzwyczajony do życia w dużym mieście, patrzy z wyższością na prowincjonalną społeczność. Stopniowo jednak wydarzenia w Çan i kłopoty, w które rodzina wpada za sprawą lekkomyślnego ojca, wciągają go coraz bardziej, podczas gdy marzenia o karierze pisarza okazują się trudne do urzeczywistnienia. Film Nuri Bilge Ceylana, wybitnego tureckiego reżysera, wielokrotnie nagradzanego na festiwalach, laureata Złotej Palmy w Cannes w 2014 roku.",
    "Turcja: Polscy archeolodzy odkryli nietypowy budynek sprzed ponad 8 tys. lat": "Zobacz także:\n\nÇatalhöyük, stanowisko archeologiczne położone w centralnej Turcji, było zamieszkiwane nieprzerwanie przez niemal 1200 lat - pomiędzy 7100 a 5950 rokiem p.n.e. Szacuje się, że w okresie największego rozkwitu gęsto zabudowane osiedle o powierzchni kilkudziesięciu hektarów było zasiedlane przez ok. 2 tys. mieszkańców. Z lotu ptaka wyglądało jak plaster miodu, a do domostw wchodzono przez płasko zwieńczone dachy.\n\nW tym roku polscy archeolodzy pod kierunkiem prof. Arkadiusza Marciniaka z Wydziału Archeologii Uniwersytetu im. Adama Mickiewicza w Poznaniu zbadali nietypową konstrukcję z końca funkcjonowania osady, bo sprzed ponad 8 tys. lat. Znajduje się na wschodnim skraju osady, kilkaset metrów od jej centralnej części.\n\nBudowla była zdecydowanie większa, niż typowe konstrukcje mieszkalne z tego okresu. Była kwadratowa w planie, a jej powierzchnia wynosiła ok. 30 m kw. Nietypowe było też jej wnętrze - opisał w rozmowie z PAP prof. Marciniak.\n\nUwagę archeologów zwróciło to, że niemal cała powierzchnia konstrukcji była zabudowana. Na zabudowę składa się 12 platform-wywyższeń pokrytych gliną, z których dziewięć znajduje się wzdłuż wszystkich ścian budynku.\n\nPrawdopodobnie pod większością z nich znajdują się pochówki ludzkie, ale odpowiedź na to pytanie uzyskamy w czasie wykopalisk, planowanych na przyszły rok - sprecyzował naukowiec.\n\nKrawędź wschodniej platformy jest zdobiona dwoma pilastrami, czyli elementem architektonicznym w formie płaskiego filara. Po obydwu stronach każdego z nich umieszczono bycze możdżenie, czyli wyrostki kości czołowej. Na każdej z czterech ścian znajdowała się półkolumna, jedna z nich dekorowana reliefem. Duża część zachodniej ściany była pokryta malowidłem, głównie w kolorze czerwonym. Przy ścianie południowej znajdował się duży piec.\n\nW centralnej części domu archeolodzy dopatrzyli się pozostałości po palenisku. Do wnętrza prowadziły dwa otwory w ścianach.\n\nZdaniem prof. Marciniaka budowla nie pełniła funkcji mieszkalnej, chociaż wcześniejsi mieszkańcy miasta chowali część swoich zmarłych pod posadzkami domów. Duża liczba zagadkowych platform, ich zdobienia i nietypowe rozplanowanie konstrukcji wskazują - według naukowca - że budowla była wykorzystywana przez całą wspólnotę żyjącą w osadzie.\n\nWiemy, że budowla była wykorzystywana w czasie, kiedy nie było już mega-osady zamieszkiwanej przez kilka tysięcy osób. Mieszkańcy żyli w rozproszeniu. Wracali do miejsca swoich przodków. Niektórzy doświadczyli zaszczytu bycia tam pogrzebanym - opowiada prof. Marciniak.\n\nW jego ocenie nie można wykluczyć, że budowla miała też znaczenie sakralne.\n\nWiększą rolę przypisywałbym jednak integracji społecznej. Palenisko na środku sugeruje, że wokół niego gromadzili się ludzie. Nie wiemy jeszcze ile - i jakiego typu pochówki znajdują się w tym budynku - zastrzegł badacz.\n\nTypowy budynek mieszkalny z tego okresu był mniejszy i znajdowały się w nim miejsca do przechowywania żywności i produkcji narzędzi. Wejście prowadziło przez otwór w dachu.\n\nProf. Marciniak podkreśla, że jest to pierwszy tego typu budynek odkryty w tej osadzie, chociaż podczas wcześniejszych badań odkryto budowle odbiegające od standardowych domów ze starszych faz istnienia osady, które były interpretowane m.in. jako świątynie.\n\nÇatalhöyük był dotychczas jedyną dużą osadą neolityczną na Bliskim Wschodzie, na którym nie znano takiej budowli - zaznaczył.\n\nW jego ocenie to znalezisko podważa dotychczasową wizję egalitarnej populacji zamieszkującej osadę pod koniec jej istnienia.\n\nOdkrycie potwierdza znaczące zmiany społeczne, które zaszły pod koniec zasiedlenia osady. Prowadziły one do powstania lokalnych społeczności, które cechowały się różnym dostępem do dóbr i przedmiotów prestiżu - podkreślił profesor.\n\nÇatalhöyük jest jednym z najbardziej znanych stanowisk archeologicznych świata. Stało się słynne dzięki charakterystycznej zabudowie składającej się z domostw wzniesionych z cegły mułowej. Ich ściany przylegały do bezpośrednio do siebie, a do wnętrza wchodzono z poziomu dachu. Wnętrza części domów były bogato dekorowane m.in. malowidłami. W 2012 r. miejsce to wpisano na Listę Światowego Dziedzictwa UNESCO.\n\nŹródło: naukawpolsce.pap.pl, autor: PAP - Nauka w Polsce, Szymon Zdziebłowski\n\nPolecamy e-book Izabeli Śliwińskiej-Słomskiej – „Trylogia Sienkiewicza. Historia prawdziwa”",
    "Niekwestionowany hit wśród Polaków. Zapomnij o Grecji czy Chorwacji": "Ofert nawet w październiku jest tak wiele, że ciężko się zdecydować. Większość biur podróży oferuje ten kierunek bardzo długo. To samo dotyczy oferty samych hoteli. Wszystkie atrakcje i udogodnienia we wrześniu i październiku działają jak w pełni sezonu. Spokojnie możemy korzystać z basenów i zjeżdżalni, napić się drinka w beach barze czy wieczorem rozluźnić się podczas animacji. Wiele obiektów oferuje także spa na miejscu, gdzie m.in. możemy skorzystać ze słynnego rytuału hammam.",
    "Turcja telenowelami stoi. Oto TOP 10 seriali, które są lepsze od \"Wspaniałego stulecia\"": "Więcej ciekawych artykułów znajdziesz na stronie głównej naTemat.pl >>\n\nSeriale z Turcji to hit ostatnich lat również w Polsce. Można je oglądać w telewizji, a także online\n\nWśród najpopularniejszych telenowel z tego kraju są m.in. \"Wspaniałe stulecie\", \"Elif\" czy \"Imperium miłości\"\n\nJednak według polskich użytkowników serwisu Filmweb nie są one na tyle dobre, by znaleźć się w pierwszej dziesiątce\n\nTureckie seriale cieszą się niesłabnącą popularnością w naszym kraju. Szlak przetarł Sulejman Wspaniały, którego emisja w telewizyjnej Jedynce od 2014 roku przyciągała miliony widzów. Potem stacja i jej konkurencja (ruszyły nawet dedykowany temu kanał DIZi czy Novelas+) wykupiła prawa do emisji kolejnych telenowel, które też stały się przebojami. Mowa tu o takich tytułach jak m.in. \"Tysiąc i jedna noc\", \"Imperium miłości\", \"Sezon na miłość\", \"Rozdarte serca\", \"Tylko z tobą\".\n\nNajlepsze tureckie seriale. Ranking TOP 10 według polskich widzów\n\nPoniższą listę przygotowałem na podstawie ocen z serwisu Filmweb wraz z miejscem, gdzie dany tytuł można obejrzeć online – legalnie. Na pierwszym miejscu wcale nie jest \"Wspaniałe stulecie\". Nie ma go nawet w TOP 10. Wydaje się, że polskim widzom najbardziej podobają się seriale osadzone we współczesności.\n\nTo jednak tylko umowna lista, bo nie można grupować seriali równocześnie według wyniku i popularności. I tak wspomniany serial ma 15 tys. ocen, które dały mu 7,5/10 (jest na 11. miejscu), a numer jeden ma ich tylko nieco ponad 1200. Nie jest to więc zupełnie obiektywny ranking – zresztą takowe nie istnieją.\n\n10. Cena namiętności (7,56)\n\nBohaterką serialu jest utalentowana lekarka Asli Çinar (Birce Akalay), która staje się świadkiem morderstwa. Dla ratowania swojego życia i bliskich musi wyjść za mąż za... płatnego zabójcę Ferhata (İbrahim Çelikkol). \"W skorumpowanym, trudnym świecie pełnym pragnienia władzy ta dwójka ludzi z dwóch różnych światów zbliża do siebie\" - czytamy w opisie. Powstał tylko jeden sezon serialu.\n\nGdzie obejrzeć? Novelas+ (ewentualne powtórki)\n\n9. LOVE 101 (7,58)\n\nW tym serialu młodzieżowym grupa uczniów (w stylu \"Młodych gniewnych\") próbuje zeswatać ulubioną nauczycielkę (Pınar Deniz) i nowego trenera koszykówki. Chcą w ten sposób powstrzymać kobietę przed wyjazdem z miasta, a siebie - przed wyrzuceniem ze szkoły. Co ciekawe, to nie tylko jeden z najlepszych tureckich seriali, ale i jeden z lepszych seriali Netfliksa - jest na 67. miejscu rankingu wg Filmweba. Gdzie obejrzeć? Netflix\n\n8. Kontrakt na miłość (7,62)\n\nMałżeństwo Zeynep (Özge Özpirinçci) w Ameryce okazało się niewypałem, więc postanawia wrócić z synem do Turcji. Jednak w samolocie poznaje porzuconego przez dziewczynę, młodego i bogatego Fatiha (Buğra Gülsoy), który wraca do domu po nieudanych studiach. Wpadają na pomysł, by udawać małżeństwo, żeby zadowolić swoje rodziny. Pomimo dobrego przyjęcia przez widzów serial został przerwany i niedokończony. Ma 2 sezony, które w Polsce emitowało TV Puls.\n\nGdzie oglądać? TV Puls (ewentualne powtórki)\n\n7. Miłosne potyczki (7,63)\n\nAkcja serialu rozgrywa się w Stambule, a w głównych rolach wystąpili Hande Erçel jako Hayat Uzun oraz Burak Deniz jako Murat Sarsılmaz. Hayat jest córką rybaka, która pod presją rodziny musi znaleźć pracę w Stambule – w innym razie będzie musiała wrócić na wieś. Szczęśliwy los sprawia, że trafia do międzynarodowej firmy tekstylnej Sarte, gdzie zostaje zatrudniona jako osobista asystentka przystojnego Murata. Serial doczekał się 1 sezonu.\n\nGdzie obejrzeć? TVP VOD\n\n6. Miłość na wynajem (7,64)\n\nDefne jest młodą kelnerką, która pracuje w lubianej przez biznesmenów, by wspomóc rodzinę – mieszka razem z babcią i rodzeństwem. Otrzymuje propozycję nie do odrzucenia, dzięki której może pomóc uratować brata z tarapatów. Ma uwieść pewnego mężczyznę w zamian za spory zastrzyk gotówki. Misterny plan się psuje, gdy dziewczyna zakochuje się w obiekcie swej misji. Na serial składają się 2 sezony. Gdzie oglądać? Na oficjalnym kanale na YouTube\n\n5. Tylko z tobą (7,7)\n\nTurecki serial obyczajowy ma na koncie 3 sezony, w których poznajemy życie młodego i bogatego biznesmena ze Stambułu – Yiğita Kozana (Tolgahan Sayışman). Ma wszystko, ale nigdy nie wierzył w miłość. Poślubił córkę ciotki, której nie kocha. Kiedy podejmuje decyzję o rozwodzie, jego żona ulega wypadkowi i zapada w trzyletnią śpiączkę. Wtedy pojawia się się młoda, piękna i niewinna Nur (Amine Gülşe). Yigit zakochuje się i ukrywa fakt, że jego małżonka jest w śpiączce. Kobieta budzi się w dniu ślubu swojego męża....\n\nGdzie obejrzeć? TVP 2 (ewentualne powtórki)\n\n4. Wieczna miłość (7,85)\n\n\"Wieczna miłość\" toczy się, a jakże, w Stambule, i opowiada oczywiście o miłości. Połączyła wywodzącego się z biedniejszej rodziny Kemala (Burak Özçivit) oraz bogatą Nihan (Neslihan Atagül Doğulu). Niestety nie będzie im łatwo – na drodze miłości stanie inny mężczyzna oraz ich statusy społeczne.\n\nGdzie obejrzeć? TVP VOD\n\n3. Sezon na miłość (7,99)\n\nNa trzecim miejscu podium jest serial, który w Polsce był emitowany na TV Puls. Stacja pokazała jednak tylko jeden z dwóch sezonów. Fabuła kręci się wokół postaci Öykü (Özge Gürel), która chce zostać najlepszą projektantką mody na świecie. Podkochuje się w bracie swojej koleżanki Mete, ale ten traktuje ją jak przyjaciółkę. Poznaje Ayaza, który jest synem topowej projektantki mody. Przez zbieg okoliczności zostają parą. Wtedy Mete nagle uświadamia sobie, że jednak kocha Öykü. Ta w wyniku wypadku samochodowego traci pamięć. Obaj panowie ruszają do walki o jej względy. Gdzie obejrzeć? TV Puls (ewentualne powtórki)\n\n2. Wymarzona miłość (8,1)\n\nSanem Aydin (Demet Özdemir) marzy o zostaniu pisarką i chce zamieszkać na Galapagos. Często zmienia pracę, aż w końcu dostaje ultimatum od rodziców – ma się zatrudnić w agencji reklamowej, w której pracuje je siostra. Tam poznaje syna szefa – fotografa i podróżnika Cana (Can Yaman), który ma rządzić firmą. Jego brat czuje się lekceważony i wplątuje nieświadomą Sanem w swoją intrygę. Serial był emitowany w Telewizji Polskiej, a potem przez pewien czas był dostępny na TVP VOD, ale został usunięty.\n\nGdzie obejrzeć? TVP2 lub TVP3 (ewentualne powtórki)\n\n1. Zapukaj do moich drzwi (8,33)\n\nNajlepszym tureckim serialem według polskich internautów jest \"Zapukaj do moich drzwi\". To komedia romantyczna z Hande Erçel i Keremem Bürsinem w rolach głównych. Tradycyjnie wcielają się w postacie pochodzące z różnych warstw społecznych: Eta jest z mniej zamożnej rodziny, a Serkan jest bogaty. Kobieta traci przez niego stypendium naukowe, więc proponuje jej układ: mają udawać narzeczonych przez dwa miesiące. Eta początkowo odmawia, bo go nienawidzi, ale w końcu musi przystać na propozycję. Rzecz jasna wszystko przeradza się w gorący romans.\n\nGdzie obejrzeć? Play Now",
    "Turcja będzie drukowała paszporty biometryczne dla niektórych krajów UE": "Turcja wydrukowała swój pierwszy paszport biometryczny pod koniec sierpnia. Wcześniej Turcy drukowali paszporty w Europie, jednak kryzys na rynku czipów spowodowany pandemią sprawił, że zdecydowano się na produkowanie paszportów w kraju.\n\nReklama\n\nMinister spraw wewnętrznych Suleyman Soylu poinformował, że Turcja będzie drukowała paszporty biometryczne także dla niektórych krajów Unii Europejskiej.\n\n„Porozumieliśmy się z Węgrami w sprawie wydrukowania ok. 250 tys. węgierskich paszportów w tym roku” – powiedział.\n\nDodał również, że następnym krajem, dla którego Turcja będzie drukowała paszporty, będzie Francja.",
    "Turniej w Neapolu: Polska - Turcja. Relacja i wynik na żywo": "Reprezentacja Polski siatkarek zagra z Turcją w ostatnim meczu DHL Test Match Tournament w Neapolu. Spotkania na południu Włoch są ostatnim sprawdzianem Biało-Czerwonych przed tegorocznymi mistrzostwami świata. Relacja i wynik na żywo meczu Polska - Turcja od godz. 17:00 na Polsatsport.pl.\n\nPrzed reprezentacją Polski siatkarek ostatnie wyzwanie tuż przed zbliżającymi się mistrzostwami świata. Tym razem po starciach z Włoszkami i Serbią podopieczne trenera Stefano Lavariniego zmierzą się z Turcją w ostatnim spotkaniu trwającego w Neapolu DHL Test Match Tournament.\n\n\n\nUdział w neapolitańskim turnieju jest elementem przygotowań do nadchodzących mistrzostw świata oraz przedłużeniem cyklu sparingów przed główną imprezą. Polki wygrały pod koniec sierpnia w Kienbaum dwa sparingi z Niemkami (3:2 i 3:1), a we wrześniu w katowickim Spodku pokonały Bułgarki (4:0 i 3:1).\n\nZOBACZ TAKŻE: Jarosław Zyskowski: To sen, z którego nie chcesz się zbudzić\n\n\n\nZnacznie trudniejsze zadanie czekało i wciąż czeka Polki podczas turnieju w Neapolu, bowiem w tych zawodach występuje pierwsza trójka światowego rankingu, czyli kolejno Serbia, Włochy i Turcja. O klasie rywalek świadczą wyniki, bowiem najpierw podopieczne trenera Lavariniego uległy Serbii 1:3, a w drugim spotkaniu przegrały z Włoszkami takim samym rezultatem, choć były bardzo blisko doprowadzenia do tie-breaka. Tym razem rywalkami Biało-Czerwonych będą Turczynki.\n\n\n\nPolki zainaugurują mundial 23 września w holenderskim Arnhem, meczem przeciwko Chorwacji. Po nim nasze siatkarki wrócą do Gdańska na dalsze mecze grupy B, gdzie zmierzą się z Tajlandią, Koreą Południową, Dominikaną i Turcją.\n\n\n\nPolska jest współgospodarzem FIVB Mistrzostw Świata 2022 w piłce siatkowej kobiet, które organizuje wspólnie z Holandią. Finał czempionatu zaplanowany jest na 15 października. Turniej w Neapolu ma charakter przygotowania czołowych europejskich ekip do tej imprezy.\n\n\n\nRelacja i wynik na żywo meczu Polska - Turcja od godz. 17:00 na Polsatsport.pl.\n\nPI, Polsat Sport",
    "Turcja eksportuje więcej owoców i warzyw. W które rejony?": "Turcja eksportuje więcej owoców i warzyw. W które rejony?/ fot.shutterstock.com\n\nW pierwszej połowie tego roku eksport świeżych owoców i warzyw z Turcji nadal rósł. W tym okresie można było wyeksportować 2,5 mln ton wobec 2,3 mln w pierwszym półroczu ubiegłego roku.\n\nGłówne kierunki eksportu tureckich owoców i warzyw\n\nZauważalne jest, że eksport z Turcji do Rosji, głównego odbiorcy tureckich owoców i warzyw, zmniejszył się o 10%.\n\nJak donosi eksporter Jan Kees Boon z Fruit and Vegetable Facts, Irak jest drugim co do wielkości nabywcą tureckich owoców i warzyw. Według Głównego Urzędu Statystycznego Turcji (Turkstat) w pierwszej połowie tego roku do Iraku wyeksportowano znacznie więcej niż w pierwszej połowie ubiegłego roku. Eksport do trzeciego nabywcy, Ukrainy, był prawie taki sam jak w analogicznym okresie ubiegłego roku.\n\nEksport do innych krajów przedstawiał mieszany obraz: Syria +10%, Rumunia -14%, Niemcy -10%, Bułgaria -3%, Gruzja +22% i Iran -66%. Łączny eksport tureckich owoców i warzyw do wszystkich krajów UE27 w tym okresie wyniósł nieco ponad 500 tys. ton i utrzymał się dokładnie na tym samym poziomie, co w ubiegłym roku. Wartość eksportu Turcji w dolarach była niższa niż przed rokiem.\n\nRośnie eksport tureckich jabłek i cebuli\n\nGłównym produktem tureckiego eksportu są mandarynki, które w pierwszej połowie roku silnie rosną. To samo dotyczy cytryn. Opóźnił się eksport pomidorów. Według raportu eksport jabłek i cebuli wykazał kolejny plus.",
    "Starcia Azerbejdżan - Armenia. Bonikowska: Turcja daje Rosji po uszach": "Ponowny wybuch ciężkich walk między pozostającymi od dekad w sporze Armenią i Azerbejdżanem wzbudził obawy społeczności międzynarodowej o rozpoczęcie kolejnego konfliktu zbrojnego na obszarze poradzieckim. W konflikt mogą zaangażować się wspierająca Armenię Rosja i pomagająca Azerbejdżanowi militarnie i politycznie Turcja.\n\nGość Polskiego Radia 24 podkreśliła, że wszystko to, co służy temu, aby utrudnić sytuację Rosji, jest pożądane przez Zachód. - Turcja jest członkiem NATO, krajem dość specyficznym, ale w czasie rosyjskiej inwazji na Ukrainę zachowała się zdecydowanie. Dostarcza przecież na Ukrainę drony. Turcja ma też jedną z największych armii NATO. Zabezpiecza południowe podbrzusze Europy i blokuje Rosję na Morzu Czarnym. Turcja chce grać swoją grę, deklaruje, że chce mediować między Rosją i Zachodem. Rosja uznaje taką pozycję Turcji, choć ta jest w NATO i ewidentnie przeszkadza Rosji. Natomiast Turcja jako mocarstwo regionalne wykorzystuje tę sytuację. Jest to dobre dla międzynarodowej konfiguracji, którą stworzyła inwazja Rosji na Ukrainę. Rosja nie jest w stanie upilnować innych frontów działań, ma wystarczająco dużo problemów z Ukrainą, które sama sobie stworzyła, bo wojny nie wygrywa. Jeżeli otworzymy inny front, gdzie Rosja zwykle odgrywała znaczącą rolę, jak w Górnym Karabachu, to dla Moskwy sytuacja staje się bardzo niekomfortowa. Turcja doskonale to rozumie - powiedziała dr Małgorzata Bonikowska.\n\nPrezes Centrum Stosunków Międzynarodowych zwróciła też uwagę, że prezydent Turcji Recep Tayyip Erdogan niejako odbiera sobie upokorzenia. - Rosja przez wiele lat traktowała Turcję z góry, jako słabszego partnera. Dziś te role się odwróciły. W warstwie symbolicznej było to widać na spotkaniu Erdogana z Putinem, gdy po raz pierwszy Putin czekał na prezydenta Turcji. Natomiast w warstwie praktycznej Turcja daje po uszach Rosji, tam, gdzie może, gdzie posiada regionalne interesy, w tym na Górnym Karabachu poprzez wsparcie dla Azerbejdżanu. Rosja nie bardzo może się zaangażować w tę sprawę, bo ma związane ręce na Ukrainie. Wszystko to jest na rękę Zachodowi. Wszędzie tam, gdzie Rosja jest zaangażowana poza Ukrainą, możemy liczyć na uruchomienie mechanizmów, które mogłyby ją dekoncentrować. Po to, żeby też osłabić Rosję na Ukrainie - tłumaczyła dr Bonikowska.\n\nPosłuchaj 23:09 PR24 2022_09_15-19-06-31.mp3 Dr Małgorzata Bonikowska gościem Rafała Dudkiewicza (Stan rzeczy)\n\nDo wznowienia walk pomiędzy Armenią i Azerbejdżanem doszło w nocy z poniedziałku na wtorek. Erywań oskarżał Baku o przeprowadzenie \"prowokacji na dużą skalę\" oraz ostrzelanie kilku przygranicznych miast. Rząd w Baku z kolei ogłosił, że to Armenia rozpoczęła wymianę ognia, bombardując pozycje wojsk azerskich, przeprowadzając prowokacje na granicy i rozstawiając miny.\n\nWięcej w nagraniu.\n\n* * *\n\nAudycja: \"Stan rzeczy\"\n\nProwadzi: Rafał Dudkiewicz\n\nGość: dr Małgorzata Bonikowska (prezes Centrum Stosunków Międzynarodowych)\n\nData emisji: 15.09.2022\n\nGodzina emisji: 19.06\n\nPR24",
    "Wielkie męki Amerykanów. Pokonali Turcję dopiero po tie-breaku w 1/8 finału [ZAPIS RELACJI]": "Sensacja była o krok. Amerykanie w ćwierćfinale MŚ po tie-breaku\n\nSensacja była o krok! Reprezentacja Stanów Zjednoczonych, już z Micahem Christensonem w składzie, pokonała w Gliwicach Turcję, ale dopiero po tie-breaku 3:2 (25:21, 25:17, 22:25, 19:25, 15:12), dzięki czemu awansowała do ćwierćfinału siatkarskich mistrzostw świata. To właśnie Amerykanie są potencjalnym rywalem Polaków w tej fazie rozgrywek.",
    "Rybnik. Marcelina wybudziła się ze śpiączki po wypadku w Turcji. Trwa zbiórka na rehabilitację": "Do zdarzenia doszło w lipcu 2022 roku w miejscowości Bodrum w Turcji, gdzie 22-letnia Marcelina spędzała wakacje. W czasie urlopu doszło do poważnego wypadku. Młoda kobieta miała wypaść z hotelowego balkonu znajdującego się na trzecim piętrze. Pod koniec lipca rodzinie udało się zebrać 100 tysięcy złotych, by przetransportować dziewczynę do szpitala w Polsce.\n\nREKLAMA\n\nWięcej informacji ze świata i kraju znajdziesz na stronie głównej portalu Gazeta.pl.\n\nZobacz wideo Dogoterapia. Alena i Blant wybudzają dzieci ze śpiączki\n\nRybnik. Marcelina wybudziła się ze śpiączki. Trwa zbiórka pieniędzy\n\nMarcelina 29 lipca trafiła na Oddział Intensywnej Opieki Medycznej Wojewódzkiego Szpitala Specjalistycznego nr 3 w Rybniku, gdzie przeszła trzy ciężkie operacje, m.in. miednicy i kostki. Jak przekazał w piątek (9 września) portal rybnik.com.pl, dziewczyna w końcu została wybudzona ze śpiączki. Rodzice stworzyli kolejną zbiórkę. Tym razem, aby zebrać środki na rehabilitację córki.\n\n\"Marcelina wybudziła się ze śpiączki! - jest przytomna, przeszła 3 bardzo ciężkie operacje, nadal przebywa na Oddziale Intensywnej Terapii. Niestety czeka ją długotrwała i kosztowna rehabilitacja\" - czytamy na stronie zbiórki. \"Mimo wszystko Marcelina dalej walczy i się nie poddaje. Jej chęć życia jest niesamowita! Mimo ogromnego cierpienia i bólu codziennie obdarza nas uśmiechem\" - kontynuują jej bliscy w opisie.\n\nZbiórkę można wesprzeć na stronie zrzutka.pl. Do zebrania jest 100 000 tys. zł.\n\nTragiczny wypadek w Turcji. Autobus wjechał w pojazdy służb ratunkowych\n\n22-letnia Marcelina wypadła z balkonu w Turcji. Jak było naprawdę?\n\nTureckie media podały, że 22-latka przed wypadkiem miała zostać zgwałcona, a następnie wypchnięta z balkonu przez swojego chłopaka. Rodzina ofiary nie wierzy w taki scenariusz. - Nie dajemy wiary tureckiej policji. Złożyliśmy stosowne oświadczenie w tamtejszej prokuraturze. Naszym zdaniem oni szukają kozła ofiarnego. Wierzymy, że Marcelina potwierdzi to, gdy tylko się obudzi, a aresztowana osoba zostanie jak najszybciej uwolniona. Miejsce, w którym doszło do wypadku, było nieprawidłowo zabezpieczone - przekazał wówczas portalowi nowiny.pl ojciec dziewczyny.\n\nKoleżanki, które były na miejscu zdarzenia, również zaprzeczają wersji tureckiego organu sprawiedliwości. - Mateusz powiedział, że idzie porozmawiać z mamą, a Marcelina wyszła chwilę po nim. Nie chcieliśmy im przeszkadzać, bo wiedzieliśmy, że mają się ku sobie - opowiedziała portalowi rybnik.com.pl jedna z nich, dodając, że 22-latka straciła równowagę i spadła z tarasu wprost do \"przestrzeni między dwoma hotelami\".\n\nDziewczyna nie zgadza się także z teorią napaści seksualnej. - Jeżeli są jakieś ślady, to na pewno nie gwałtu, a po prostu seksu, który był za zgodą - tłumaczyła. - Cały czas spędzali wspólnie na wakacjach. Znaleziono w niej nasienie, więc są teraz spekulacje, że on ją zgwałcił - dodała.\n\nTurcja. Marcelina wypadła z balkonu. Rodzice bronią jej chłopaka"
}