{
    "Çin'den Tayvan uyarısı: Dış müdahaleye karşı güçlü adım atılacağını söyledi": "Çin Dışişleri Bakanı Vang Yi, Birleşmiş Milletler (BM) 77. Genel Kurulu görüşmelerinde katılımcılara hitaben yaptığı konuşmada, Çin ancak tamamen birleştiğinde Tayvan Boğazı'nda gerçek bir barış olabileceğini söyledi.\n\nPekin yönetiminin \"dış müdahaleye karşı durmak için en güçlü adımları atacağını\" belirten Vang, \"Çin Halk Cumhuriyeti, Çin'in tamamını temsil eden tek hükümettir.\" dedi.\n\nBakan Vang, Tek Çin prensibinin, uluslararası ilişkilerde temel bir norm haline geldiğini dile getirdi.\n\nVang, Ada ile birleşme konusundaki kararlılığının önüne geçen her kim olursa \"tarihin çarklarında ezilir.\" ifadesini kullandı.\n\nBu arada, Karayipler'deki bir ada ülkesi olan Saint Vincent ve Grenadinler Başbakanı Ralph Gonsalves Genel Kurul'da Vang'dan bir süre önce yaptığı konuşmada, Tayvan'ın Dünya Sağlık Örgütü gibi uluslararası örgütlerdeki görünümünü artırmasına izin verilmesine değinmişti.\n\nREKLAM\n\nTayvan'ın kendi topraklarının parçası olduğunu savunan Çin, adanın fiili bağımsızlığının uluslararası statü kazanmasına yol açabilecek türden adımlara karşı çıkıyor.\n\nDÜNYA Avusturya Dışişleri Bakanı: Ukrayna’daki savaş uzun sürecek",
    "Tayvan Büyükelçisi, Çin-ABD-Tayvan gerilimi hakkında QHA’ya konuştu": "Haber Merkezi 19 Eylül 2022, 14:46\n\nAmerika Birleşik Devletleri (ABD) Temsilciler Meclisi Başkanı Nancy Pelosi’nin 3 Ağustos 2022’de Çin’in tehditlerine rağmen ziyaret etmesi sonrası yaşanan gerginlikler hala sıcaklığını koruyor. Gerek Amerika Birleşik Devletleri’nin bu ziyarete verdiği önem, gerek Çin’in buna karşı sergilediği tutum, dünya devletleri tarafından dikkatlice takip ediliyor. ABD ve Çin arasında yaşanan bu gerginliğin arka planını, Tayvan’ın Ankara Büyükelçisi Chih-yang Huang (Volkan Chih-yang Huang) Kırım Haber Ajansına değerlendirdi.\n\nDünyada Rusya’nın Ukrayna’yı işgal girişiminin ardından stratejik dengeler ciddi oranda etkilendi. Dünyanın Rusya’ya koyduğu yaptırımlar sayesinde oluşan Rusya karşısında yer alan geniş cephe, pek çok açıdan uluslararası dengeleri yeni bir konuma getirdi. Geçen ay Çin’in uzun yıllardır devam eden Tayvan üzerindeki hak iddiaları yeniden alevlenmişti. Çin uçaklarının Tayvan sınırlarında yaptığı uçuş ve tatbikat dünyayı yeniden Çin-Tayvan hattına çekmişti. ABD’nin Çin’e verdiği notalar ise yeni bir dünya savaşının ayak sesleri olarak yorumlanmıştı. Çin’in Tayvan üzerindeki hak iddiaları, Çin’in “bir ülke, iki sistem” yalanı ve Doğu Türkistan’da Çin yönetiminin ortaya koyduğu soykırım fiillerini Tayvan’ın Ankara Büyükelçisi Volkan Chih-yang Huang, Kırım Haber Ajansına değerlendirdi. Huang, “Çin’in bir ülke iki sistem iddiası, yalandan ibarettir” ifadelerini kullandı. İşte o röportaj:\n\n“ÇİN YILLARDIR TAYVAN’A GÖZDAĞI VERİYOR”\n\nÇin yönetimi, gerek demokrasi, gerekse de insan hakları konusunda dünyada parmakla gösterebileceğimiz bir yerde olan Tayvan’dan ne istiyor?\n\nÇin, 1949’dan beri Tayvan’ın kendisinin bir parçası olduğunu iddia etmektedir ve Tayvan boğazı sorunlarını zorla çözmeye çalışmaktan vazgeçmemiştir. Otoriter siyasi sisteme ve hegamonik yönetim ideolojisine dayanan Çin, boğazın iki yakasının birbirine tabi olmadığı gerçeğini göz ardı etmektedir. Çin sadece Tayvan’ın demokratik gelişimini ve uluslararası toplumla etkileşimini görmek istemiyor, aynı zamanda dünyanın Tayvan’a verdiği desteğin Kapalı siyasi sistemler için büyük bir tehdit olduğuna inanıyor.\n\nAslında, egemen devletlerin yetkililerinin karşılıklı ziyaretleri çok alışılagelmiştir. Demokratik bir ülke olarak Tayvan, uluslararası dostlarının ziyaretlerini içtenlikle karşılamaktadır. Son yıllarda, Tayvan ile Amerika Birleşik Devletleri arasındaki ilişki giderek ısınmıştır. Tayvan ve ABD yetkilileri arasındaki karşılıklı ziyaretlerin seviyesinin artması ve sıklaşması, Tayvan’ın uluslararası toplumun desteğini alarak “bağımsız” hale geleceğinden korkan Çin’in sinir uçlarını harekete geçirmiştir. Çin, uzun süredir Tayvan’ın demokratik bir ülke olduğu gerçeğiyle yüzleşmek konusunda isteksizdir ve yıllar içinde Tayvan’a daha fazla gözdağı vermeye ve saldırmaya başlamıştır. Egemen bir ülke olarak Tayvan, herhangi bir zamanda Tayvan’ı ziyaret edecek uluslararası dostlarını ağırlama ve ikili diyalogları artırmak istemekte ve bu hakka sahiptir. Herkesi demokratik değerlere, bölgesel ve uluslararası barışa birlikte katkıda bulunmaya davet ediyorum.\n\nTAYVAN 16. SIRADA “BİR ÜLKE, İKİ SİSTEM” İDDİASI YALAN\n\nÇin için Tayvan neden bu kadar önemli? Bir ÇKP bahanesi olan “Barışçıl Birleşme” planını nasıl değerlendiriyorsunuz?\n\nBence siyasi hedefler, özellikle jeopolitik, öncelikli düşünce olmalıdır. Tayvan’ın coğrafi konumu, Doğu Asya’dan Batı Pasifik’e uzanan ilk ada zincirinde önemli bir düğümdür. Son yıllarda Çin, deniz gücünü geliştirmeye devam etmiştir ve Pasifik’te ABD ile yüz yüze gelmek üzere ilk ada zincirini kırmayı ummaktadır. Bu nedenle, Çin, Tayvan’ı işgal ederse, ilk ada zincirini başarıyla kırabilecektir.\n\nİkincisi, Tayvan’ın döviz rezervleri 548,77 milyar ABD doları olup, Çin, Japonya, İsviçre ve Hindistan’dan sonra dünyada beşinci sırada yer almaktadır. 2021’de Tayvan’ın toplam ticaret hacmi 827,9 milyar ABD dolarına ulaşarak dünyada 16. sırada yer almıştır. Gayri safi yurtiçi hasılası (GSYİH) 774,8 milyar ABD Doları olarak gerçekleşmiştir ve bu da Tayvan’ın güçlü bir ekonomisinin olduğunu göstermektedir.\n\nÖte yandan, Tayvan’ın yarı iletken üretimi ve verim oranı uluslararası üne sahiptir. TSMC, dünyanın en büyük dökümhanesidir ve gelişmiş üretim süreçleriyle tanınmaktadır. TSMC’nin küresel pazar payı bu yılın ilk çeyreğinde %53’e ulaşmıştır. Tayvan’daki diğer yarı iletken endüstrileri dahil edilirse, pazar payı oranı %77,3’e kadar çıkacaktır. Çin, yarı iletken endüstrisini aktif olarak geliştirmektedir. Çin için Tayvan’a hakim olmak, küresel yarı iletken endüstrisine ve teknolojisine hakim olmak demektir.\n\nBuna ek olarak, Çin’in Tayvan ile askeri yeniden birleşme niyetinden asla vazgeçmediği bilinen bir gerçektir ve ilgili beyanlara birçok Çin resmi belgesinde de rastlanmaktadır. Çin tek taraflı olarak yeniden birleşmeden sonra sözde “tek ülke, iki sistemin” uygulanacağını iddia etmektedir. Ancak Çin’in Hong Kong’lu demokrasi yanlısı aktivistleri çökertmek ve protestocuların destekçilerini tutuklamak ve dava açmak gibi eylemleri “bir ülke, iki sistem” iddiasının yalandan ibaret olduğunu göstermektedir.\n\n“BM, ÇİN’İ UYGURLARI VE DOĞU TÜRKİSTAN’DAKİ MÜSLÜMANLARIN ÇOĞUNU GÖZALTINA ALMAKLA SUÇLAMAKTADIR\n\nHatırlayacağınız üzere, Çin’in Fransa Büyükelçisi katıldığı bir televizyon programında, “Barışçıl birleşmeden sonra Tayvan halkını yeniden eğiteceğiz” demişti. Bunu nasıl değerlendiriyorsunuz?\n\nBu ifade, sözde bir ülke, iki sistem ve barışçıl yeniden birleşme sisteminin inandırıcı olmadığını bir kez daha vurguluyor. Çin’in Fransa Büyükelçisi Lu Shaye’nin, Tayvan’ın işgalinden sonra yeniden eğitim denilen saçma sözleri ve eylemleri vurgulaması çok tuhaf. Birleşmiş Milletler İnsan Hakları Konseyi’nin 31 Ağustos’ta yayınladığı rapor, Çin’i Uygurları ve Doğu Türkistan’daki Müslümanların çoğunu gözaltına almakla suçlamaktadır.\n\n“TÜRKİYE’NİN BARIŞI DESTEKLEYEN ADIMLARINA KATILIYORUZ”\n\nÇin ve ABD arasında sıkışıp kalan Tayvan’ın ileriye dönük stratejilerinde Türkiye ne konumda? Türkiye – Tayvan ilişkileri nasıl ilerlemeli?\n\nTürkiye Cumhurbaşkanı Recep Tayyip Erdoğan bir konuşmasında Çin’in askeri tatbikatlarının neden olduğu Tayvan Boğazı krizinden bahsetmişti. Ukrayna savaşının ve Covid-19 pandemisinin küresel ekonomi ve istikrar üzerindeki olumsuz etkisi altında başka bir krizin yaşanmasına izin verilmemesi gerektiğini söyledi. Gerginliği azaltmak için öz kontrol çok önemlidir. Bu konuda Türkiye’nin barışı destekleme, askeri provokasyonlardan kaçınma ve tansiyonu düşürme önerisine tamamen katılıyoruz.\n\nSon olarak, ABD’nin Tayvan konusundaki kararlılığı ilerde Tayvan için ne tür yarar veya zarara neden olur?\n\nÇin askeri tatbikatlar yaptıktan sonra, Tayvan’ın Çin’in askeri provokasyonu konusundaki görüşlerini ve Tayvan’ın kendine hakim ancak çekingen olmayan duruşunu birçok Türk hükumet yetkilisine, Kongre üyelerine, düşünce kuruluşlarına, iş ve akademik çevrelere ve Tayvan’ı önemseyen tüm iyi dostlarımıza anlattım ve çeşitli sorularını yanıtladım. Birçok Türk arkadaşın endişesini takdir ediyor ve demokratik Tayvan’a desteklerini hissediyoruz. Temelde herkes barışın bölgedeki ve dünyadaki çoğu ülkenin çıkarına olduğuna inanmakta ve kışkırtıcı askeri eylemlere karşı çıkmaktadır.\n\nTayvan ayrıca Türkiye ile ikili ilişkileri ve ekonomik, ticari işbirliğini geliştirmek ve ikili alışverişleri güçlendirmek için çaba göstermeye devam edecektir. Başkan Tsai, ısrarlı ve kasıtlı olarak artan askeri tehditler karşısında bir keresinde, “Tayvan’ın asla geri adım atmayarak; ülkem kendi kendini savunma yeteneklerini güçlendirmek için elinden gelenin en iyisini yapacaktır ve Tayvan, Amerika Birleşik Devletleri’nin güvenilir bir ortağıdır ve gelecekte Tayvan-ABD ilişkisini geliştirmeye devam edecektir” şeklinde ifadeleri yer almıştır.\n\nBoğazlararası ilişkilerdeki ve hatta bölgedeki mevcut gerilim, Çin hükümetinin aşırı tepkisinin ve bir dizi tek taraflı yaptırımların ve gerçek zamanlı askeri tatbikatların sonucu gibi görünmektedir. Amerika Birleşik Devletleri ve demokratik Tayvan’ın ikili ilişkileri sağlam bir şekilde ilerlemektedir. Benzer fikirlere sahip iki ülke birbirini destekleyerek Tayvan’a zarar vermeyecek bir kazan-kazan durumu yaratmaktadırlar.\n\n",
    "Tayvan'dan Rusya'ya rest!": "Haber Merkezi 19 Eylül 2022, 16:29\n\nTayvan, Moskova’nın Pekin ile artan diplomatik ilişkilerini göz önünde bulundurarak; Rusya ile yapılan vizesiz geçiş serbestisini iptal etti. Tayvan, Rus pasaportu sahiplerine ada ülkesine vizesiz giriş imkanı sunan deneme programının 31 Temmuz’da sona ermesinden sonra uygulamayı ortadan kaldırdı.\n\nTayvan Dışişleri Bakanlığı (MOFA) yaptığı son açıklamada, Rus pasaportu sahiplerine ada ülkesine vizesiz giriş imkanı sunan bir deneme programının, 31 Temmuz 2022’de sona ermesinin ardından askıya alındığını belirtti. Tayvan hükumeti tarafından 2018’de Rusya, Tayland, Brunei ve Filipinler de dahil olmak üzere dört ülke vatandaşının, başkent Taipei’ye vizesiz girişine izin verilmişti. Bakanlık ayrıca programın bir yıl daha uzatıldığını ancak Rusya’nın programdan çıkarıldığını bildirdi.\n\nTAYVAN, ARTAN RUSYA-ÇİN İLİŞKİLERİ KONUSUNDA ENDİŞELERİNİ DİLE GETİRDİ\n\nTayvan Dışişleri Bakanlığı, Rusya ile Çin arasında büyüyen bağlarla ilgili endişelerini dile getirerek, iki totaliter devletin küresel barış, istikrar ve demokrasi için ciddi bir tehdit oluşturduğunu belirtti. Dünya toplumunu Çin’in Tayvan ulusuna yönelik tehditlerini kınamaya çağırdı. Tayvan ayrıca Çin’in Soykırım uyguladığı Doğu Türkistan meselesi ile de yakından ilgileniyor ve Tayvan İnsan Hakları Sekreterliğine Uygur Türkü Dr. Örkeş Devlet’i atamıştı.\n\nTayvan Dışişleri Bakanlığından yapılan açıklamada, Çin’in bölgedeki girişimlerini, Rus işgalcileri ile birlikte uluslararası barış ve statükoyu sabotaj ettiğini ifade etti. Ayrıca Bakanlık, “Çin, sürekli olarak Tayvan’ın ulusal güvenliğini tehdit ediyor, boğazlar arası statükoyu tek taraflı olarak değiştirmeye çalışıyor ve yayılmacılık uyguluyor” dedi.\n\nDaha önce, Tayvan makamları, Rusya’nın Ukrayna’daki özel askeri operasyonunu kınamış ve Moskova’ya karşı Batı yaptırımlarına katılmıştı. Rusya yönetimi, Tayvan’ı düşmanca yabancı devletler ve bölgeler listesine dahil etmişti.",
    "Tayvan gerilimi sürüyor! Çin savaş uçakları ve gemilerle adayı çevreledi": "Tayvan gerilimi sürüyor! Çin savaş uçakları ve gemilerle adayı çevreledi\n\nTayvan Savunma Bakanlığı, gün içinde Çin'e ait 23 savaş uçağı ve 8 savaş gemisinin Ada çevresinde görüldüğünü bildirdi. Bu arada ABD Donanmasının Pasifik'teki 7. Filosuna bağlı görev yapan USS Antietam ve USS Chancellorsville gemileri bugün Tayvan Boğazı'ndan geçmişti.\n\nYazıları büyüt\n\nYazıları küçült\n\nStandart boyut\n\nBakanlıktan yapılan açıklamada, Çin’e ait 23 savaş uçağı ve 8 geminin Ada çevresinde görüldüğü, uçaklardan 10’unun Tayvan Boğazı’nda tarafların etki alanlarını sınırladığı kabul edilen hava ve deniz hattının doğusuna ve Tayvan’ın “Hava Savunma Tanımlama Bölgesi” ilan ettiği yerin güneybatı bölümüne uçtuğu belirtildi.\n\nAçıklamada, Çin’e ait hava ve deniz araçlarının, elektronik takip araçları, devriye uçakları, gemiler ve yer füze sistemleriyle izlendiği aktarıldı.\n\nKİNMEN ADASI’NDA SİVİL DRON GÖRÜLDÜ\n\nÖte yandan Tayvan’a bağlı Kinmen (Quemoy) Adası’nda Çin ana karasından kontrol edilen sivil bir dronun Ada’daki askeri bölge üzerinde uçtuğu bildirildi.\n\nKinmen Savunma Komutanlığından yapılan açıklamada, dronun fişeklerle uyarılarak uzaklaştırıldığı kaydedildi.\n\nSOSYAL MEDYADA YAYIMLANDI\n\nÇin ana karasının 10 kilometre açığındaki Ada’da Tayvanlı askerlerin nöbet tuttuğu mevziye yaklaşan dronun görüntüleri Çin’de sosyal medyada yayılmıştı.\n\nTayvan askeri birliğinin açıklamasında, drona karşı standart prosedürün uygulandığı, “ateş ederek düşürme gibi, gerilimi tırmandıracak daha agresif tedbirlerden kaçınıldığı” vurgulandı.\n\nDün de yine aynı bölgedeki Tayvan nöbet kulübesi üzerinde uçan Çin dronuna askerilerin taş attığı görüntüler internette yayılmıştı.\n\nABD GEMİLERİ TAYVAN BOĞAZI’NDAN GEÇTİ\n\nBu arada ABD Donanmasının Pasifik’teki 7. Filosuna bağlı görev yapan USS Antietam ve USS Chancellorsville gemileri bugün Tayvan Boğazı’ndan geçmişti.\n\nFilodan yapılan açıklamada, “kruvaziyer” tipi savaş gemilerinin, “Boğaz’a kıyısı olan ülkelerin hiçbirinin karasularında olmayan bir koridoru kullandığı” belirtilmişti. Çin ordusu, gemilerin geçişi nedeniyle “teyakkuz durumuna” geçildiğini bildirilmişti.\n\nPELOSI’NİN ZİYARETİ VE TIRMANAN ASKERİ GERİLİM\n\nÇin’in, ABD Temsilciler Meclisi Başkanı Nancy Pelosi’nin ay başındaki ziyaretinin ardından Tayvan Boğazı’nı ayıran itibari “orta çizgi”yi geçtiği uçuşları ve gemi devriyelerini düzenli hale getirdiği gözleniyor.\n\nPelosi, Çin ile egemenlik ihtilafı içindeki Ada’yı 25 yıl aradan sonra ziyaret eden ilk ABD Temsilciler Meclisi Başkanı olmuştu. Ziyaret, Ada’yı topraklarının parçası olarak gören Çin’in tepkisini çekmişti.\n\nÇin ordusu, ziyaretin ardından Ada çevresinde askeri tatbikatlar başlatmıştı. 7 gün süren tatbikatlar, Ada’nın çevresinde fiili abluka oluşturmuştu. Gerçek silah ve mühimmatın kullanıldığı tatbikatlar sırasında Çin ana karasından ateşlenen güdümlü füzeler, Tayvan yakınlarındaki sulara düşmüştü.\n\nOrdu sözcüsü, 10 Ağustos’ta tatbikatların tamamlandığını duyurmuş ancak Tayvan Boğazı’ndaki askeri devriye faaliyetinin devam edeceğini bildirmişti.\n\nTemsilciler Meclisi Başkanı Pelosi’nin ardından, Demokrat Partili Massachusetts Senatörü Ed Markey başkanlığında 5 kişilik bir heyet, Indiana eyaleti Valisi Eric J. Holcomb ve Cumhuriyetçi Partili Tennessee Senatörü Marsha Blackburn de bu ay içinde Tayvan’ı ziyaret etmişti.\n\nPekin, “tek Çin ilkesini” vurgulayarak Tayvan’ın dünya ülkeleriyle müstakil diplomatik ilişkiler kurmasına, Birleşmiş Milletlerde ve diğer uluslararası kuruluşlarda temsil edilmesine karşı çıkıyor, kendisini tanıyan ülkelerin Tayvan ile diplomatik ilişkilerini kesmesini şart koşuyor. AA\n\nİlginizi Çekebilir ABD'li senatör, Çin'e meydan okuyarak Tayvan'a geldi\n\nİlginizi Çekebilir Çin'den Tayvan'a gözdağı",
    "Tayvan: Ada çevresinde Çin’e ait 44 savaş uçağı ve 7 gemi görüldü": "Tayvan: Ada çevresinde Çin’e ait 44 savaş uçağı ve 7 gemi görüldü\n\nTayvan Savunma Bakanlığı, gün içinde Ada çevresinde Çin'e ait 44 savaş uçağı, 1 askeri dron ve 7 savaş gemisinin görüldüğünü bildirdi.\n\nYazıları büyüt\n\nYazıları küçült\n\nStandart boyut\n\nBakanlıktan yapılan açıklamada, uçaklardan 18’inin ve “TB-001” tipi dronun, Tayvan Boğazı’nda tarafların etki alanlarını sınırladığı varsayılan hava ve deniz hattının doğusuna, 6 uçağın ise Tayvan’ın “Hava Savunma Tanımlama Bölgesi” (ADIZ) ilan ettiği yerin güneybatısına uçtuğu belirtildi.\n\nAçıklamada Ada çevresinde tespit edilen 44 savaş uçağı, 1 dron ve 7 geminin, elektronik takip vasıtaları, devriye uçakları, gemiler ve yer füze sistemleriyle izlendiği kaydedildi.\n\nUçuşların ve gemi devriyelerinin, ABD Temsilciler Meclisi üyesi Stephanie Murphy başkanlığındaki 8 kişilik Kongre heyetinin Ada’ya yaptığı ziyarete denk gelmesi dikkati çekti. Heyet, ziyaret kapsamında bugün Tayvan lideri Tsai Ing-wen ile görüştü.\n\nPELOSİ’NİN ZİYARETİ VE TIRMANAN ASGERİ GERİLİM\n\nÇin’in, ABD Temsilciler Meclisi Başkanı Nancy Pelosi’nin geçen ay başındaki ziyaretinin ardından Tayvan çevresindeki askeri devriye faaliyetlerini ve Tayvan Boğazı’nı ayıran itibari “orta çizgi”yi geçtiği uçuşları artırdığı gözleniyor.\n\nPelosi, Çin ile egemenlik ihtilafı içindeki Ada’yı 25 yıl aradan sonra ziyaret eden ilk ABD Temsilciler Meclisi Başkanı olmuştu. Ziyaret, Ada’yı topraklarının parçası olarak gören Çin’in tepkisini çekmişti.\n\nÇin ordusu, ziyaretin ardından Ada çevresinde askeri tatbikatlar başlatmış, 7 gün süren tatbikatlar Ada’nın çevresinde fiili abluka oluşturmuştu. Gerçek silah ve mühimmatın kullanıldığı tatbikatlar sırasında Çin ana karasından ateşlenen güdümlü füzeler, Tayvan yakınlarındaki sulara düşmüştü.\n\nOrdu sözcüsü, 10 Ağustos’ta tatbikatların tamamlandığını duyurmuş ancak Tayvan Boğazı’ndaki askeri devriye faaliyetinin devam edeceğini bildirmişti.\n\nTemsilciler Meclisi Başkanı Pelosi’nin 2-3 Ağustos’taki ziyaretinden bu yana Demokrat Partili Massachusetts Senatörü Ed Markey başkanlığında 5 kişilik bir heyet, Indiana eyaleti Valisi Eric J. Holcomb, Cumhuriyetçi Partili Tennessee Senatörü Marsha Blackburn, Arizona eyaleti Valisi Doug Ducey ve son olarak da Temsilciler Meclisi üyesi Stephanie Murphy öncülüğündeki 8 kişilik heyet Tayvan’ı ziyaret etti.\n\nPekin, “tek Çin ilkesini” vurgulayarak Tayvan’ın dünya ülkeleriyle müstakil diplomatik ilişkiler kurmasına, Birleşmiş Milletler’de ve diğer uluslararası kuruluşlarda temsil edilmesine karşı çıkıyor, kendisini tanıyan ülkelerin Tayvan ile diplomatik ilişkilerini kesmesini şart koşuyor. (AA)\n\nİlginizi Çekebilir ABD, Tayvan'a 1,1 milyar dolarlık silah satışına onay verdi",
    "Bölgede gerilim artıyor: Tayvan’dan Çin’e uyarı ateşi…": "Bölgede gerilim artıyor: Tayvan’dan Çin’e uyarı ateşi…\n\nTayvan ordusu, Çin’e ait insansız hava aracının (İHA) tüm uyarılara rağmen Tayvan’a bağlı Erdan Adası üzerinde uçuşuna devam etmesi üzerine ilk kez bir Çin İHA’sına uyarı ateşi açtı.\n\nYazıları büyüt\n\nYazıları küçült\n\nStandart boyut\n\nTayvan ilk kez hava sahasını ihlal eden bir Çin'e ait İHA'ya uyarı ateşi açtı. Tayvan basınında yer alan haberlerde, Tayvan ordusunun Kinmen Savunma Komutanlığı'nın (KDC), Çin'e ait sivil İHA'ların Dadan Adası, Erdan Adası ve Shi Adası üzerinde uçtuğunu tespit ettiği ve işaret fişeği atarak söz konusu İHA'ları uyardığı aktarıldı.\n\nÇin'e ait İHA'ların uyarı fişeğinin ardından Çin'in Xiamen kenti yönüne doğru gittiği belirtilen haberlerde, yerel saatle 17.59’da ise Erdan Adası'nın hava sahasına Çin'e ait başka bir İHA'nın girdiği ve prosedürlere uygun şekilde uyarıldığı belirtildi.\n\nUYARI ATEŞİNDE GERÇEK MERMİ KULLANILDI\n\nİHA'nın tüm uyarılara rağmen ada üzerindeki uçuşuna devam etmesi sonrası askerler tarafından gerçek mermi kullanılarak uyarı ateşi açıldığı aktarılan haberlerde, İHA'nın uyarı ateşinin ardından Çin'in Xiamen kenti yönüne doğru gittiği belirtildi. KDC'nin “teyakkuzda kalmaya ve durumu yakından izlemeye devam edeceği” aktarıldı.\n\nKDC, geçtiğimiz pazar günü hava sahası ihlali yapan İHA'ların vurulacağına dair bir uyarı yayınlamıştı.\n\nİlginizi Çekebilir Tayvan gerilimi sürüyor! Çin savaş uçakları ve gemilerle adayı çevreledi\n\nİlginizi Çekebilir Gerilim tırmanıyor: ABD savaş gemilerini Tayvan'a yöneltti",
    "Tayvan Hakkında Her Şey; Tayvan Bayrağının Anlamı, Tayvan Başkenti Neresidir? Saat Farkı Ne Kadar, Para Birimi Nedir?": "Tayvan Hakkında Her Şey; Tayvan Bayrağının Anlamı, Tayvan Başkenti Neresidir? Saat Farkı Ne Kadar, Para Birimi Nedir?\n\nTayvan, resmi adı ile Çin Cumhuriyeti olarak bilinir ve bir Doğu Asya ada ülkesidir. Başkenti Taipei, yüz ölçümü ise 36.197 kilometrekaredir.\n\nHaber devam ediyor\n\nHaber devam ediyor\n\nTayvan'ın resmi adı Çin Halk Cumhuriyeti olarak da bilinir. Bunun nedeni ise Çin'in Tayvan'ı özerk bir ülke olarak tanımamasından kaynaklanır. Ayrıca Çin Halk Cumhuriyeti tarafından Tayvan'ı ülke olarak kabul eden ülkelere de ambargo uygulanmaktadır. Bundan dolayı Tayvan dünya üzerinde birçok ülke tarafından resmi bir şekilde kabul edilmemekte ve tanınmamaktadır.\n\nTropikal ormanları, ulusal parkları, değişik coğrafyası, denizi ve hayvan çeşitliliği ile çok sayıda güzellikler barındıran Tayvan özellikle Temmuz ve Ağustos aylarında turist çekmektedir. Tayvan'da ulaşım metrolar sayesinde ekonomik ve ayrıca rahattır. Konaklama konusunda da hem konforlu hem de oldukça hesaplıdır. Tayvan, kentleşmiş bir ülkedir ve nüfusu da yoğundur.\n\nTayvan Bayrağının Anlamı, Tayvan Başkenti Neresidir?\n\nTayvan bayrağında 12 ışını olan beyaz bir güneş vardır. Bayraktaki yer alan renkler Sun Yat-sen'in üç halk ilkesinden yola çıkılarak seçilmiştir. Bu ilkeye göre de mavi renk ile demokrasi (min chuan), kırmızı renk ile milliyetçilik (min tzu), beyaz renk ile de refah (min sheng) temsil edilir. Tayvan'ın başkenti Taipei olarak karşımıza çıkar.\n\nSaat Farkı Ne Kadar, Para Birimi Nedir?\n\nZaman dilimine göre ülkelerin arasında saat farkları meydana gelir. Tayvan ile Türkiye arasında 5 saatlik bir fark vardır. Tayvan, Türkiye'den 5 saat daha ilerdedir. Türkiye'de saat 12:45 olunca Tayvan'da 17:45 olur. Tayvan'da Tayvan doları resmi para olarak kullanılır. Özgün olarak da ilk olarak Tayvan bankası tarafından dağıtılmasına rağmen 2000 senesinden itibaren Çin Cumhuriyeti Merkez bankası tarafından dağıtılmaya başlanmıştır. 1 Tayvan doları 0,60 Türk Lirasına eşittir.\n\nTayvan İklimi\n\nTayvan adası, yengeç dönencesi tarafından iki bölgeye ayrılmıştır. Dolayısı ile ülkenin iklimi de bulunduğu yerdeki coğrafi tesirlerin etkisi altındadır. Aynı zamanda ada etrafını Kara akıntısı ya da Sıcak sapon olarak bilinen bir okyanus akıntısı çevirmiştir. Kuzeydoğu kış musonları nedeniyle Tayvan kış aylarında oldukça yağışlıdır. Bölge diğer zamanlara göre kuru bir hava içerisine girdiği zaman bu defa da güneybatı musonları güney Tayvan'a yağış getirmektedir.\n\nHaber devam ediyor\n\nHaber devam ediyor\n\nYıllık olarak ülkenin yağış miktarı ortalama 100 ile 1500 mm arasında olur. Bu rakam dağlık bölgelere gidildiğinde en fazla 5000 mm'ye kadar çıkar. Ortalama olarak hava sıcaklığı yaz aylarında 25 ile 33 derece arasında olur. Kış aylarında da 10 ile 15 derece arasında sıcaklık değişebilir.\n\nTayvan Mutfağı\n\nYapılışı ve sunum şekli ile Tayvan genellikle Çin mutfağını anımsatmaktadır. Egzotik tatlar denemek isteyenler için Tayvan mutfağı önerilir. Genelde et ürünlerinden yemeklerle karşılaşılır. Bao bing buz, süt, şeker ve kivi ya da mango ile yapılan soğuk bir tattır. Sıcak havalarda genelde bao bing tercih edilir. Beef noodles de bir çeşit Tayvan çorbasıdır. Sığır eti ile eriştenin kullanıldığı bir yemektir.\n\nHaber devam ediyor\n\nHaber devam ediyor\n\nYoğun kıvamlı çorba olarak da kabul edilebilir. Braised pork rica de domuz edinin sos ve baharatlar ile harmanlanması şeklinde oluşturulur. Yumurta ile pilavın üzerinde pişirilerek son halini alan braised prok rice birçok kişi tarafından tercih edilir.",
    "Tayvan: Ada çevresinde Çin’e ait 4 savaş uçağı ve 5 gemi görüldü": "Tayvan: Ada çevresinde Çin’e ait 4 savaş uçağı ve 5 gemi görüldü\n\nTayvan Savunma Bakanlığı, gün içinde Ada çevresinde, Çin'e ait 4 savaş uçağı ve 5 savaş gemisinin görüldüğünü bildirdi.\n\nYazıları büyüt\n\nYazıları küçült\n\nStandart boyut\n\nBakanlıktan yapılan açıklamada, Çin’e ait 4 savaş uçağı ve 5 geminin Ada çevresinde görüldüğü, uçaklardan 2’sinin Tayvan Boğazı’nda tarafların etki alanlarını sınırladığı varsayılan hava ve deniz hattının doğusuna uçtuğu belirtildi.\n\nAçıklamada, Çin’e ait hava ve deniz araçlarının elektronik takip araçları, devriye uçakları, gemiler ve yer füze sistemleriyle izlendiği aktarıldı.\n\nTIRMANAN ASKERİ GERİLİM\n\nÇin’in, ABD Temsilciler Meclisi Başkanı Nancy Pelosi’nin geçen ay başındaki ziyaretinin ardından Tayvan çevresindeki askeri devriye faaliyetlerini ve Tayvan Boğazı’nı ayıran itibari “orta çizgi”yi geçtiği uçuşları arttırdığı gözleniyor.\n\nPelosi, Çin ile egemenlik ihtilafı içindeki Ada’yı 25 yıl aradan sonra ziyaret eden ilk ABD Temsilciler Meclisi Başkanı olmuştu. Ziyaret, Ada’yı topraklarının parçası olarak gören Çin’in tepkisini çekmişti.\n\nÇin ordusu, ziyaretin ardından Ada çevresinde askeri tatbikatlar başlatmış, 7 gün süren tatbikatlar Ada’nın çevresinde fiili abluka oluşturmuştu. Gerçek silah ve mühimmatın kullanıldığı tatbikatlar sırasında Çin ana karasından ateşlenen güdümlü füzeler, Tayvan yakınlarındaki sulara düşmüştü.\n\nOrdu sözcüsü, 10 Ağustos’ta tatbikatların tamamlandığını duyurmuş ancak Tayvan Boğazı’ndaki askeri devriye faaliyetinin devam edeceğini bildirmişti.\n\nTemsilciler Meclisi Başkanı Pelosi’nin ardından, Demokrat Partili Massachusetts Senatörü Ed Markey başkanlığında 5 kişilik bir heyet, Indiana eyaleti Valisi Eric J. Holcomb, Cumhuriyetçi Partili Tennessee Senatörü Marsha Blackburn ve son olarak da Arizona eyaleti Valisi Doug Ducey geçen ay içinde Tayvan’ı ziyaret etmişti.\n\nPekin, “tek Çin ilkesini” vurgulayarak Tayvan’ın dünya ülkeleriyle müstakil diplomatik ilişkiler kurmasına, Birleşmiş Milletlerde ve diğer uluslararası kuruluşlarda temsil edilmesine karşı çıkıyor, kendisini tanıyan ülkelerin Tayvan ile diplomatik ilişkilerini kesmesini şart koşuyor. (AA)\n\nİlginizi Çekebilir ABD, Tayvan'a 1,1 milyar dolarlık silah satışına onay verdi\n\nİlginizi Çekebilir Tayvanlı ünlü iş insanından kendi parasıyla Çin'e karşı ordu kurma planı",
    "Tayvan kimin?": "Tayvan kimin?\n\nStratejik belirsizlik uzun vadede barışı tehlikeye atar. Ya barışçıl yöntemlerle ya da savaşla çözersiniz. Maalesef her iki seçenek de Tayvan ve Batı için olumsuz sonuçlar doğuracak.\n\n-\n\nA\n\n+\n\nBen SAUL\n\n“Stratejik Belirsizlik.” Bu kavram, Batı’nın yarım yüzyıldan uzun süredir yürüttüğü Tayvan politikasını açıklayabilir. Tayvan’ın uluslararası hukuktaki statüsü belirsiz ve bu belirsizlik önemli, çünkü üç soruya yanıt bulmamızı sağlayabilir. Çin’in Tayvan’ı güç kullanarak bünyesine katmaya hakkı var mı? Tayvan ve müttefiklerinin bu tür bir saldırıya karşı koymaya hakkı var mı? Tayvan’ın bağımsızlığını ilan etmeye hakkı var mı?\n\nTayvan olarak bildiğimiz adalarda insanlar 30 bin yıldır yaşıyorlar. Çin ana karasından birkaç dalga halinde Tayvan’a göç edenler de olmuş. Adalar, 17. Yüzyılın başlarından itibaren Hollanda ve İspanya tarafından kolonileştirilmiş, 1661’den itibaren Ming Hanedanından geriye kalan erkler tarafından yönetilmiş, 1683’ten sonra ise Çing Hanedanı tarafından yönetilmiş. 1887 yılında ise Çin tarafından topraklarına katılmış.\n\n1894-95 yılının Çin-Japonya savaşı sonrasında imzalanan anlaşmayla Tayvan, Japon toprağı haline geliyor. İkinci Dünya Savaşı’nda Japonya’nın yenilgiye uğramasıyla Birleşmiş Milletler, Tayvan’ı Çin Cumhuriyeti kontrolüne teslim ediyor. 1912’de kurulan Çin Cumhuriyeti, milliyetçi Kuomintang partisi tarafından yönetiliyordu ve savaş döneminde Batı’nın önemli bir müttefiki haline gelmişti.\n\nJaponya, 1951 San Francisco Barış Anlaşması ile Tayvan’dan feragat etmiş olsa da bu anlaşma Tayvan meselesini çözmeye yetmedi. 1943’te imzalanan, bağlayıcılığı bulunmayan Kaire Anlaşması ise Tayvan’ın Çin Cumhuriyeti’ne teslim edileceğini söylüyordu.\n\nÇin iç savaşını komünist güçler kazandığında işler yine değişti. Çin Cumhuriyeti’nin yerine, Çin Halk Cumhuriyeti (ÇHC) kuruldu. Ana karadaki egemenliğini yitirerek Tayvan’a çekilen Çin Cumhuriyeti, Çin topraklarında egemenlik hakkı olan tek ‘meşru’ devlet olduğunu iddia etmeyi sürdürdü.\n\nKİMİN EGEMENLİĞİNDE OLDUĞU KONUŞULMADI\n\nTabii Çin Cumhuriyeti yıkılmadan önce, 1945 yılında Birleşmiş Milletler’in kurucu üyelerinden biri olarak kabul edilmişti. Çin Cumhuriyeti’nin BM’deki yasal temsili 25 sene daha devam etti. Fakat 1971 yılı geldiğinde Çin’in meşru temsilcilerinin ÇHC temcilcileri olduğu kabul edildi ve Çin Cumhuriyeti temsilcileri BM’den atıldı. Çin’i kimin temsil edeceği meselesi çözülmüştü fakat Tayvan’ın kimin egemenliğinde olduğu konuşulmamıştı.\n\nHem ÇHC, hem Çin Cumhuriyeti Tayvan’ı kendi “Çinlerinin” bir parçası olarak görmeyi sürdürdüler. ÇHC Tayvan’ı hiçbir zaman doğrudan yönetmemiş olsa da “tek Çin” duruşunu bu güne kadar sürdürüyor.\n\nTayvanlı liderler ise Çin ana karasının ÇHC tarafından yönetildiğini 1990’lı yıllardan beri kabul ediyorlar. Fakat Tayvan anayasası halen Çin’in tamamı üzerinde egemenlik iddiası içeriyor. Tayvan yıllar içinde fiilen bağımsız bir ülke olarak kabul görmeye başlasa da, Çin’in askeri müdahalesinden endişe eden liderler Tayvan’ın bağımsızlığını resmen ilan etmekten kaçındılar.\n\nHukuki açıdan bakıldığında, Tayvan bağımsız bir devlet değil. Fakat kendine ait bir nüfusu, toprağı ve işleyen bir hükümeti olduğu için yasal kriterleri karşılıyor. Diğer bir yasal kriter olan “devletler ile yasal ilişkiler kurma kapasitesi” ise biraz daha çetrefilli çünkü Tayvan’ın bağımsız devlet olma hakkını tanımayan birçok devlet var.\n\nDEVLET OLDUĞUNU İDDİA ETMİYOR\n\nMevcut durumda Tayvan diplomatik temsilci atama, çok uluslu anlaşmalara dahil olma, BM gibi uluslararası birliklere katılma gibi konularda sorun yaşıyor. Tabii şu var ki, devlet olduğunu iddia etmeyen bir kurum, devlet olamaz. Tayvan devlet olduğunu iddia etmiyor.\n\nÇin’in Tayvan’ı güç kullanarak geri alabileceği iddiası ise şuradan kaynaklanıyor: Topraklarını tamamlanmamış bir iç savaşta ele geçiren isyancılardan, topraklarını geri alacağını söylüyor. Uluslararası hukuka göre, devletlerin topraklarındaki isyancıları bastırma yetkileri var ve buna önceki bir devletin ‘artık’ güçleri de dahil. Buna göre Çin’in Tayvan hamleleri Batı’nın söylediğinin aksine ‘agresyon’ olarak değil, Çin devletinin meşru haklarını uygulaması olarak görülmeli.\n\nDahası, eğer Tayvan Çin’in bir parçasıysa, diğer devletlerin bu krize müdahil olma hakkı kalmıyor. Tayvan devlet olmadığına göre, kendini Çin’e karşı savunma hakkına sahip değil ve diğer devletler Tayvan’ın kendini savunmasına yardım ederse uluslararası hukuku ihlal etmiş olurlar.\n\nDiğer yönden baktığımızda, Tayvan’ı Çin’in parçası olarak görmememizi gerektiren detaylar da var. Tayvan’ın egemenliği meselesi Japonya’nın yenilgisini takip eden süreçte resmen çözüme kavuşturulmadı. BM, Tayvan’ı “özgürlüğüne kavuşmaya hazır eski Japonya kolonisi” olarak görmedi (ki muhtemelen görmeliydi) ve savaş dönemindeki müttefiki Çin Cumhuriyeti’ne teslim etmeyi seçti.Daha güncel bir hukuki yoruma göre, Tayvan halen hukuken Çin’in bir parçasıysa bile halkının şu an “çözümcül” bir şekilde özerklik talep etmesi mümkün olmalı. Tayvan’ın 70 senedir fiilen bağımsız olması, bağımsız bir devlet tarafından yönetilmeyi talep etmesi ve kendine has ulus kimliği oluşu bu hakka dayanak olarak sunulanlar arasında.\n\nBu fikre göre Çin ile bir tür uzlaşmaya varma hakları olmalı. Uzlaşma statükonun korunması, Çin bünyesinde özerk yönetim oluşturulması ya da tam bağımsızlık biçimlerinde olabilir. Tabii Çin’in bunların tamamını reddetme ihtimali yüksek. Meseleyi ilerici, insan hakkı temelli bakış açısıyla ele alacak olursak, bu seçenekleri değerlendirmeliyiz. Tayvan gelecekte bağımsızlığını ilan etmeyi seçerse, egemenliği kazanma başarısı toprakları ve nüfusu üzerinde kontrolünü koruma, Çin’i dışarıda tutma ve bunları yaparken uluslararası toplum tarafından tanınma becerilerine bağlı olacak. Eski Yogoslavya topraklarından ayrılarak bağımsızlaşmaya çalışan Kosova örneğinde de aynı süreci görüyoruz. Ülkelerin yalnızca yarısı Kosova’yı devlet olarak tanıyor.\n\nEN KÖTÜ SEÇENEK OLAN BELİRSİZLİĞİN RİSKLERİ\n\nTayvan’da statükoyu korumak için sürdürülen stratejik belirsizlik bazen “en kötü seçenek” olarak anılıyor. (Tayvan ve Batı için öyle, ama Çin için öyle olmayabilir.) Bu hukuki düğümü çözmekten kaçınmak Tayvan’ın zenginleşmesine ve 1980’lerden sonra demokratikleşmesine imkan tanıdı. Batı açısından da Çin’in “yayılmasını önleme” hedefine hizmet etti. Çin’in savaş sonrası dönemdeki askeri zayıflığı esnasında barışın sürmesini de mümkün kıldı.\n\nÇin’in şimdilerde daha talepkar hale gelmesi şaşırtıcı değil. Tayvan hukuken Çin’in bir parçası ise, Batı’nın sorunu çözmekten kaçınması, stratejik ve hukuki belirsizliği sürdürmek istemesi de şaşırtıcı değil.\n\nSorun şu ki, hukuki sorunları sonsuza kadar çözümsüz bırakıp, sonuçsuz kalmalarını bekleyemezsiniz. Ya barışçıl (hukuka uygun, diyaloğa dayalı) yöntemlerle, ya da (hukuk dışı) savaşla çözersiniz. Maalesef her iki seçenek de Tayvan ve Batı için olumsuz sonuçlar doğuracaktır. Stratejik belirsizlik barışı sürdürmek için zaman kazanmanızı sağlayabilir, fakat uzun vadede barışı tehlikeye atar.\n\nÇeviren: Fatih Kıyman\n\nKaynak: The Conversation",
    "Dün 6,5 ile sallanmıştı, Tayvan’da 6,8 büyüklüğünde deprem": "Dün 6,5 ile sallanmıştı, Tayvan’da 6,8 büyüklüğünde deprem\n\nTayvan'da günün erken saatlerinde 6,8 büyüklüğünde deprem meydana geldi.\n\nYazıları büyüt\n\nYazıları küçült\n\nStandart boyut\n\nTayvanlı yetkililer, 6,8 büyüklüğündeki depremin, Ada’nın güneydoğu kıyısındaki Taitung kenti yakınlarında 7 kilometre derinlikte meydana geldiğini bildirdi. ABD ise depremin büyüklüğünü 7,2 olarak açıkladı.\n\nDepremin merkez üssüne yakın olan bölgelerde binaların çöktüğü belirtilirken, depremin, Ada’nın kuzey ucunda ve başkent Taipei’de hissedildiği aktarıldı. ABD Pasifik Tsunami Uyarı Merkezi, sarsıntının ardından Tayvan için tsunami uyarısı yayınladı ancak daha sonra uyarıyı kaldırdı.\n\nTayvan itfaiyesi, Yuli’de çöken bir marketin bulunduğu binadan dört kişinin kurtarıldığını, aracı hasarlı bir köprüden düşen üç kişinin de hastaneye kaldırıldığını aktardı.\n\n600’DEN FAZLA KİŞİ MAHSUR KALDI\n\nTayvanlı yetkililer, 600’den fazla kişinin doğal Chike ve Liushishi dağlık bölgelerinde trafiğe kapatılan yollarla mahsur kaldığını, ekiplerin bölgeye ulaşmak üzere olduğunu söyledi.\n\nBölgede çok sayıda artçı sarsıntının da olduğu bilgisi paylaşılırken, depremin ardından Japonya Meteoroloji Ajansı (JMA) kısa süreli tsunami uyarısı yaptı.\n\nTayvan’nın Yujing bölgesinin yaklaşık 96 kilometre doğusunda, dün, 10 kilometre derinlikte 6,5 büyüklüğünde deprem meydana gelmişti.\n\nİlginizi Çekebilir Tayvan'da 6,5 büyüklüğünde deprem\n\nİlginizi Çekebilir Deprem anı kamerada\n\nİlginizi Çekebilir Japonya'da tayfun alarmı: 4 milyon kişiye tahliye uyarısı",
    "Tayvan: Çin, ABD saldırısına hazırlanıyor": "Tayvan Savunma Bakanlığı, Çin’in, ABD’ye ait savaş gemilerine saldırmayı simüle ettiğini ve bir savaş durumunda yabancı kuvvetlerin Tayvan’ın yardımına gelmesini önlemeyi hedeflediğini iddia ettiği bir rapor hazırladı.\n\nAğustos başında, ABD Temsilciler Meclisi Başkanı Nancy Pelosi, Tayvan’ı ziyaret etmiş ve bu Çin tarafından tepkiyle karşılanmıştı. Ziyaret sırasında taraflar bölgeye savaş uçağı ve gemisi göndermiş, Çin ziyaretten sonra ada çevresinde çok sayıda askeri tatbikat düzenlemişti. Tatbikatlar sırasında Çin’in fırlattığı bazı füzeler Tayvan ve Japonya yakınlarına düşmüştü.\n\nÇin’in ada çevresindeki askeri faaliyetleri de devam ediyor. Tayvan, son dönemde Çin’e ait çok sayıda uçak ve gemilerin ada çevresinde görüldüğünü açıklamıştı. Tayvan, özellikle Çin’e ait drone ve insansız hava araçlarının Çin kıyılarına az mesafede bulunan Tayvan’a ait adaların defalarca yakınından uçtuğunu duyurmuştu. Tayvan, salı Çin’in drone’nuna uyarı ateşi açmıştı.\n\nTayvan Savunma Bakanlığı, parlamentoya sunduğu bir raporda, Çin’in adaya yönelik bir saldırı için savaş hazırlıklarını güçlendirmeye devam ettiğini söyledi. Raporda, Çin’in ABD gemilerine saldırılar düzenlemek için tatbikatlarda bulunduğu ve Tayvan’ın komuta ve iletişim sistemlerini bozmak için elektronik saldırılarda bulunabileceği yazıyor.\n\nRaporda ayrıca, adayı kontrol altına almak için Tayvan’ı ablukaya alabileceği ve enerjiyle ekonomik kaynaklarını kesebileceği dile getiriliyor. Rapora göre Çin, bunun için nakliye gemileri hazırlıyor ve yeni uçak gemilerini denize indirmek için çalışıyor.",
    "ABD ve Kanada savaş gemileri Tayvan Boğazı’ndan geçti, Çin tepki gösterdi": "ABD ve Kanada savaş gemileri Tayvan Boğazı’ndan geçti, Çin tepki gösterdi\n\nABD ve Kanada donanmalarına ait iki savaş gemisinin Tayvan Boğazı'ndan geçtiği bildirildi. Çin, gemilerin kendi kara suları olarak gördüğü bölgeden geçişini protesto ederek \"provokasyon\" olarak niteledi.\n\nYazıları büyüt\n\nYazıları küçült\n\nStandart boyut\n\nABD ve Kanada donanmalarına ait iki savaş gemisinin Tayvan Boğazı’ndan geçtiği bildirildi.\n\nABD’nin Pasifik’teki 7. Filosundan yapılan açıklamada, “Arleigh Burke sınıfı güdümlü füze taşıyan USS Higgins muhribi ile Kanada Kraliyet Donanmasına ait Halifax sınıfı HMCS Vancouver kruvaziyerinin dün Tayvan Boğazı’ndan rutin geçiş yaptığı” belirtildi.\n\nAçıklamada “açık denizde seyrüsefer ve uçuş serbestisinin geçerli olduğu sulardan yapılan geçişin uluslararası hukuka uygun olduğu”, “gemilerin Boğaz’a kıyısı olan ülkelerin hiçbirinin kara sularında olmayan bir koridoru kullandığı” belirtildi.\n\nİki donanma arasındaki iş birliğinin bölgenin güvenliğini ve refahını korumaya yönelik yaklaşımın merkezinde olduğunun vurgulandığı açıklamada, “USS Higgins ve USS Vancouver’ın Tayvan Boğazı’ndan geçişi, ABD’nin müttefikleri ve ortaklarıyla birlikte özgür ve açık Hint-Pasifik’e bağlılığının göstergesidir.” ifadesine yer verildi.\n\nGeçiş, ABD donanmasının bu yıl Tayvan Boğazı'ndaki dördüncü seyir faaliyeti oldu. Daha önce Arleigh Burke sınıfı güdümlü füze muhripleri USS Ralph Johnson 26 Şubat’ta, USS Sampson ise 27 Nisan’da, Ticonderoga sınıfı “kruvaziyer” tipi savaş gemileri USS Antietam ile USS Chancellorsville ise 28 Ağustos’ta bölgeden geçmişti.\n\nKanada Savunma Bakanlığı ise yaptığı açıklamada, “geçişin uluslararası hukuka uygun yapıldığını” belirtirken Bakan Anita Anand, görevin “Kanada’nın özgür, açık ve kapsayıcı Hint-Pasifik’e bağlılığını gösterdiğini” vurguladı.\n\nÇİN’DEN TEPKİ\n\nÇin Halk Kurtuluş Ordusu (PLA) Doğu Cephesi Komutanlığı Sözcüsü Şi Yi, gemilerin Pekin’in kendi karasuları olarak gördüğü bölgeden geçişini protesto ederek, “provokasyon” olarak niteledi.\n\nÇin hava kuvvetleri ve donanmasının ABD ve Kanada gemilerinin geçişini takip ettiğini ifade eden Sözcü Şi, “PLA Doğu Cephesi askerleri daima teyakkuzdadır, Çin’in ulusal egemenliği ile toprak bütünlüğünü korumak üzere her türlü tehdit ve provokasyona kararlılıkla karşı duracaktır.” açıklamasında bulundu.\n\nTayvan Adası ve Tayvan Boğazı’nı kendi egemenlik alanı gören Çin, ABD’nin bölgedeki askeri varlığına karşı çıkıyor. ABD donanmasının bölgedeki seyir ve keşif faaliyetleri iki ülke arasında gerilime sebep oluyor.\n\nTayvan Savunma Bakanlığı ise yaptığı açıklamada, gemilerin Boğaz’dan geçişini doğrularken, Tayvan çevresindeki sularda ve hava sahasındaki durumun “normal” olduğunu bildirdi.\n\nBİDEN’IN KONUŞMASININ ARDINDAN İLK\n\nGeçiş, ABD Başkanı Joe Biden’ın önceki gün CBS televizyonunda yayımlanan “60 Minutes” programına verdiği röportajda, Çin’in saldırması halinde Amerikan askerlerinin Ada’yı savunacağına ilişkin söylediği sözlerin ardından ABD ordusunun bölgedeki ilk askeri faaliyeti oldu.\n\nBiden, program sunucusunun, “ABD güçleri Ada’yı savunacak mı?” sorusuna, “Evet, eğer benzeri görülmemiş bir saldırı olursa.” yanıtını vermişti. Sunucunun, “Ukrayna’dan farklı olarak ABD güçleri, Amerikan ordusunun erkek ve kadın üyeleri, Çin’in işgal etmesi halinde Tayvan’ı savunacak mı?” sorusuna da Biden, “Evet.” yanıtını vererek açıklamasını yinelemişti.\n\nBiden’ın sözlerinin, Washington’ın ABD ordusunun Ada’yı bilfiil savunacağına dair resmi beyanda bulunmaktan kaçındığı, “stratejik muğlaklık” olarak adlandırılan resmi politikaya aykırı düştüğü yorumları yapılmıştı.\n\nABD Başkanı, mayıs ayında Japonya’ya ziyaretinde benzer bir açıklamada bulunmuş, bir gazetecinin, “Çin’in işgali halinde ABD’nin Ada’yı askeri olarak savunacak mı?” sorusuna, “Evet, taahhüdümüz bu.” diyerek yanıt vermişti.\n\nBiden’ın sözlerinin ardından ABD-Çin ilişkilerinde Tayvan bağlantılı gerilimlerin arttığı gözlenmişti. (AA)\n\nİlginizi Çekebilir Tayvan gerilimi tırmanıyor! Çin'den ABD'ye uyarı\n\nİlginizi Çekebilir Putin'in seferberlik kararı Rusya'da panik yarattı, İstanbul'a kaçışlar hızlandı",
    "Tayvan: Ada çevresinde Çin'e ait 42 savaş uçağı, 1 askeri dron ve 5 gemi görüldü": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Guatemala’dan Tayvan’a bağlılık sözü": "Filiz 29 Ağustos 2022, 12:22\n\nGuatemala Dışişleri Bakanı Mario Bucaro ve beraberindeki heyet bugün Tayvan’a geldi. Bakan Bucaro ülkesinin bu ziyaretle Tayvan’a olan bağlılığını sergilemeyi amaçladığını dile getirerek, “Ziyaretimiz, her türlü zorluğa veya tehdide rağmen Tayvan’a desteğimizi sürdürme taahhüdümüzün en güçlü örneğidir” dedi.\n\nBağımsızlıklarını 1971 yılında elde eden Tayvan ve Tayvan halkı, Çin Komünist Partisinin (ÇKP) totaliter baskısı altında inşa ettikleri demokrasi ve insan haklarına olan bağlılıklarının yıkılmasına karşı direniyor. Tayvan, ÇKP tarafından izole edilerek Uygur Türklerine uyguladığı soykırım politikasına maruz kalmaması için senelerdir Çin’in “Barışçıl Birleşme” propagandasına karşı çıkıyor. Tayvan hükumeti Uygur Türklerine olan desteğinin bir göstergesi olarak, Tayvan Parlamentosu İnsan Hakları Komisyonu Genel Sekreter Yardımcılığına 1989 Tiananmen hareketinin liderlerinden Doğu Türkistan Uygur Türklerinden Dr. Örkeş Devlet getirildi.\n\nGuatemala Dışişleri Bakanı Mario Bucaro ve beraberindeki heyet bu sabah Tayvan’a resmi ziyaret gerçekleştirdi. Tayvan’ın egemenliğini savunan Bakan Bucaro, Tayvan Taoyuan Uluslararası Havalimanı’a indi. Şubat ayında Orta Amerika ulusunun üst düzey diplomatı olarak göreve başlayan Bucaro, havalimanında kendisi karşılayan gazetecilere verdiği demeçte, iki ülkenin uzun zamandır diplomatik müttefikliği sürdürdüğüne değinerek, demokrasi, özgürlük ve egemenliğe saygı gibi ortak değerlere sahip olduğunu ifade etti.\n\n“GUATEMALA TAYVAN’A DESTEĞİNİ SÜRDÜRÜYOR”\n\nBakan Bucaro, “Bu ziyaretin bölgedeki hassas zamanlarda gerçekleşmesi tesadüf değil, çünkü bu ziyaret Guatemala Cumhuriyeti’nin her türlü zorluğa veya tehdide rağmen Tayvan’a desteğimizi sürdürme taahhüdümüzün en güçlü örneğidir” ifadelerine yer verdi.\n\nBucaro, Guatemala’nın diplomatik olarak Tayvan’a bağlı kalma taahhüdünü yinelemenin yanı sıra Tayvan’a, Kovid-19 salgını sırasında ülkesiyle dayanışma gösterdiği, eğitim, teknoloji ve inovasyon gibi diğer alanlarda yardım sunduğu için teşekkür etti.\n\nTAYVAN VE GUATEMALA DİPLOMATİK İLİŞKİLER İÇİN PLATFORM KURULACAK\n\nZiyareti sırasında Bucaro, “İki ülkenin diplomatik bağlarını daha da güçlendirmek için bir platform kurulacak” çağrısı yaptı. Bucaro, diplomatik eğitim ve değişim platformunu resmi olarak kurmaktan heyecan duyduğunu söyledi. Bakan Bucaro, “Tayvan hükümeti ve genel nüfusa, Guatemala’da her zaman destekleyici bir dost bulacaksınız. Ortak idealler ve değerlere dayanan uzun süreli ilişkimiz, daha nice yıllar görsün” diye ekledi.\n\nBucaro’nun ülkeye ilk ziyareti olduğunu kaydeden Tayvan Dışişleri Bakanlığı (MOFA), Cumhurbaşkanı Tsai Ing-Wen ve Dışişleri Bakanı Joseph Wu dahil olmak üzere üst düzey yetkililerle görüşme yapacağını duyurdu.\n\nWelcome to #Taiwan🇹🇼, @MarioBucaroGT! It’s always a real pleasure for Vice Minister Yui to greet friends from our #CentralAmerica ally #Guatemala🇬🇹. We’re all geared up to take bilateral relations to new heights & assure the @MinexGt minister a successful 5-day visit. pic.twitter.com/ZcbxYJctjr — 外交部 Ministry of Foreign Affairs, ROC (Taiwan) 🇹🇼 (@MOFA_Taiwan) August 28, 2022\n\nÇİN-TAYVAN GERİLİMİNDE NE OLUYOR?\n\nAmerika Birleşik Devletleri (ABD) Temsilciler Meclisi Başkanı Nancy Pelosi, Çin lideri Şi Cinping ve ABD lideri Joe Biden görüşmesi ve ABD Savunma Bakanlığının karşı çıkmasına rağmen Tayvan’a ziyaret gerçekleştirdi. Peloisi’yi taşıyan uçak 2 Ağustos’ta yönünü Tayvan’a çevirdi. Bununla birlikte Çin SU-35 savaş uçakları Tayvan Boğazı üzerinde uçtu. Çin, Tayvan boğazına giren uçakları düşüreceğini açıkladı. Ancak, Çin’in tüm sert açıklamaları ve tehditleri havada kaldı. Pelosi Tayvan’a gece yarası indi ve Taipei’deki otelin önü Tayvanlılar ve basın mensupları ile doluydu. Ertesi sabah Pelosi ve beraberindeki heyet Tayvan Parlementosunda, Tayvan Cumhurbaşkanı Tsai İng – Wen ile ortak basın açıklaması düzenledi. Basın açıklamasından hemen önce Wen, Pelosi’ye Tayvan’ın en büyük devlet nişanesini taktı. Hemen ardından Pelosi Tayvan’ı “Direnç Adası” olarak nitelendirdi. Pekin’den tepki gecikmedi, Çin Dışişleri Bakanı Wang Yi geziyi “Çin’in iç işlerine karışmak, Tek Çin politikasına ve Çin’in toprak bütünlüğüne karşı çıkmak” olarak nitelendirdi. Çin aynı zamanda Tayvan’ın altı bölgesinde eş zamanlı ve gerçek mühimmatlar ile tatbikat yürüttü.\n\n\n\nTayvan Dışişleri Bakanlığı, 6 Ağustos 2022’de bir açıklama yayımlayarak Çin Dışişleri Bakanının, ABD Temsilciler Meclisi Başkanı Nancy Pelosi’nin bu hafta başlarında Tayvan’a yaptığı ziyaretin “Çin’in egemenliğini” ihlal eden bir eylem olduğu yönündeki iddialarını reddederek artan bölgesel gerilimler için Pekin’i suçladı.\n\nBakanlık basın açıklamasında, Çinli Bakan Wang Yi’nin söz konusu ziyarete ilişkin olarak “Çin’in egemenliğini ihlal ettiği” ve “Tayvan Boğazı’nın barış ve istikrarını baltaladığı” iddialarını geri çevirdi, Pekin’in Pelosi’nin Taipei’ye yaptığı 25 yıl içerisindeki en üst düzey Amerikan resmi ziyaretini, Tayvan yakınlarındaki sularda “tehlikeli askeri tatbikatlara başlamak için bir bahane” olarak kullandığını belirtti.\n\n\n\nABD’nin uçak gemisi USS RONALD REAGAN, Tayvan çevresinde planlandığından daha fazla devriye atacağını duyurdu.\n\nÇin’in 7 temmuz bitmesi planlanan Askeri tatbikatı belirtilen tarihte bitmedi.\n\nTayvan ordusu buna cevap olarak 9 ve 11 Ağustos tarihleri arası Çin’e yakın kıyı şehri Fengshan’ın Pingtung sahilinde Tianlei Tatbikatı’na(Gök Gürültüsü) başlattı. Tatbikata 78 bin 155 obüs ve 6 bin 120 havan topu sevk edildi.\n\nTatbikata 43. Topçu Komutanı, 333. Tugay, Hualien Savunma Komutanlığı, Doğu Bölge Komutanlığı ve Sahil Güvenlik Departmanı da katıldı.\n\n\n\nTAYVAN NEDEN ÖNEMLİ?\n\n\n\nTayvan’daki Çip üretimi dünyada ve özelikle ABD’de yaşanan çip krizi için büyük önem taşımaktaydı. Geçen yıl, Tayvan daha ince, daha hızlı ve daha güçlü yonga setler (veya yarı iletkenler) üretme yarışına öncülük etti. En hızlı yonga setleri, yapay zeka ve yüksek hızlı bilgi işlem gibi hızla büyüyen dijital endüstrilerin önemli bir bileşenidir. En ince çipler, evlerin, arabaların, ev aletlerinin ve hatta giysilerin 5G ağları aracılığıyla akıllı telefonlara ve sesle etkinleştirilen hoparlörlere bağlanacağı yaklaşan Nesnelerin İnterneti’ne güç sağlayacak.\n\n\n\nBir başka deyişle Çip, 21. asır için her şeydir. Askeri ve teknolojik üretimler çiplere bağlıdır ve Çin, hem çip hem de nadir bulunan elementler konusunda ABD’yi geride bırakmış durumda.\n\nHaliyle bunu hazmedemeyen ABD geçen hafta, Çin’i çip endüstrisinde yakalayabilmek için 52 milyar dolarlık fon ayırma kararı aldı.\n\nTayvan aynı zamanda en kritik 5 yarı iletken üretiminde dünyanın tartışmasız lideri konumunda.\n\nÇin’in Tayvan’ı ele geçirmesi demek, yüksek teknolojide ABD’ye karşı tartışmasız bir küresel üstünlük kurması manasına gelmektedir.",
    "Tayvan'da 6,5 büyüklüğünde deprem": "Tayvan'da 6,5 büyüklüğünde deprem meydana geldi.\n\n\n\nABD Jeolojik Araştırma Merkezi (USGS), merkez üssü Tayvan'nın Yujing bölgesinin yaklaşık 96 kilometre doğusu olan 6,5 büyüklüğündeki depremin 10 kilometre derinlikte gerçekleştiğini duyurdu.\n\n\n\nDepremde şimdiye kadar can ya da mal kaybı bildirilmediği aktarıldı.\n\n",
    "Çin, Tayvan'a silah satan iki ABD şirketinin yöneticilerine yaptırım uygulayacak": "Çin'den iki ABD şirketinin yöneticilerine yaptırım 0:00 / 0:00\n\nAA / HABERTURK.COM\n\nÇin, egemenlik ihtilafı içinde olduğu ABD'nin Tayvan'a yapmayı planladığı 1,1 milyar dolarlık silah satışında payı olan iki savunma ve havacılık şirketinin yöneticilerine yaptırım uygulayacağını bildirdi.\n\nDışişleri Bakanlığı Sözcüsü Mao Ming, Pekin'de düzenlenen basın toplantısında, Çin hükümetinin Raytheon'un Yönetim Kurulu Başkanı ve Üst Yöneticisi Greg Hayes ile Boeing Defense'in Yönetim Kurulu Başkanı ve Üst Yöneticisi Ted Colbert'e yaptırım uygulama kararı aldığını duyurdu.\n\nABD'nin Tayvan'a silah satışının \"tek Çin\" ilkesini ve ABD-Çin diplomatik ilişkilerinin temelini oluşturan Üç Ortak Bildiri'deki hükümleri ihlal ettiğini belirten Mao, Çin'in egemenliğini ve güvenlik çıkarlarını koruma adına bu kararı aldığını bildirdi.\n\nMao, ABD'ye \"tek Çin\" ilkesine ve ortak bildirilerdeki yükümlülüklerine bağlı kalma, Tayvan'a silah satışını ve askeri temaslarını durdurma ve Tayvan Boğazı'nda gerilime yol açacak yeni risk faktörleri yaratmaktan kaçınma uyarısında bulundu.\n\nABD Başkanı Joe Biden liderliğindeki hükümet, 2 Eylül Kongre'ye yaptığı bildirimde Ada'ya, aralarında 60 Harpoon gemisavar füzesi ve elektronik takip radar sitemlerini destekleyecek 100 Sidewinder füzesinin olduğu, toplam 1,1 milyar tutarında silah satışı yapmayı planladığını bildirmişti.\n\nBoeing Defense, Harpoon füzelerinin, Raytheon'un ise Sidewinder füzeleri ile radar sisteminin ana üreticisi konumunda bulunuyor.\n\nÇin'de geçen yıl kabul edilen Yabancı Karşıtı Yaptırımlar Yasası, hükümete ülkenin içişlerine müdahale eden yabancı kurum ve kişilere karşı tedbir niteliğinde yaptırımlar uygulama yetkisi veriyor. Yaptırımlar kapsamında vize reddi, Çin'e girişini yasaklama, vizesini geçeriz kılma, sınırı dışı etme, Çin'deki menkul, gayrimenkul ve diğer türdeki varlıklarına el koyma, dondurma, Çinli kurum ve şahıslarla ilişkilerini ve alışverişlerini yasaklama gibi tedbirler uygulanabiliyor.\n\n* Haberin görseli AA'dan servis edilmiştir.",
    "ABD, Tayvan'a 1,1 milyar dolarlık silah satışına onay verdi": "ABD, Tayvan'a 1,1 milyar dolarlık silah satışı 0:00 / 0:00\n\nAA\n\nABD Dışişleri Bakanlığı, Tayvan'a toplam değeri 1 milyar 106 milyon dolar olan askeri satışa onay verdi.\n\nABD Savunma Güvenlik İşbirliği Ajansı, Tayvan'a 3 ayrı silah satış paketine onay verdiğini açıkladı.\n\nKongre'ye gönderilen tebligatta, Tayvan'ın Gözlem Radar Programı için 665,4 milyon dolar değerinde lojistik destek satışına onay verildiği kaydedildi.\n\nDiğer taraftan iki ayrı tebligatta ise 60 adet Harpoon Blok-II gemisavar füzesi ve ilgili ekipmanları için 355 milyon dolarlık satışa onay verildiği ifade edilirken, F-16 uçaklarında kullanılan 100 adet \"AIM-9X Blok-II Sidewinder Taktik Füzesi\" için ise 85,6 milyon dolarlık satışa onay verildiği bilgisine yer verildi.\n\nÇin'in Tayvan çevresindeki askeri hareketliliğini artırdığı bir dönemde bu satış onaylarının gelmesi dikkati çekti.\n\nSilah satış onayları sadece ABD yönetimi açısından satışın bir sakıncası olmadığı anlamına geliyor.\n\nABD Kongresi'nin NATO üyelerine 15 gün, NATO üyesi olmayan ülkelere 30 iş günü içinde Bakanlığın kararına itiraz etmemesi durumunda, yönetim satışın yapılmasına onay verilen ülke ile satış paketinin içeriği için görüşmelere başlıyor.\n\nBu görüşmelerin sonunda ABD, o ülkeye bir teklif mektubu sunuyor. Teklife olumlu yanıt aldığı takdirde de tedarik işlemi gerçekleşiyor.",
    "Fransız ve ABD'li siyasilerin bu hafta Tayvan'ı ziyaret etmesi bekleniyor": "Haberin Devamı\n\nÇin ve ABD arasındaki Tayvan gerilimi devam ederken, Fransız ve ABD'li siyasilerden oluşan 2 farklı heyetin bu hafta Tayvan'ı ziyaret etmesi bekleniyor. Tayvan Dışişleri Bakanlığı tarafından yapılan açıklamada, Fransız heyetinin yarın Tayvan’ı ziyaret edeceği ve 12 Eylül’e ülkede kalacakları belirtildi. Bakanlık, 5 milletvekilinden oluşan Fransız heyete Senatör Cyril Pellevat’in başkanlık edeceğini ve heyetin Tayvan lideri yardımcısı William Lai ile görüşeceklerini aktardı.\n\nABD basınında yer alan haberlerde ise iki partiden oluşan ABD’li heyete Temsilciler Meclis üyesi Demokrat Stephanie Murphy'nin başkanlık edeceği ve heyetin yarın Tayvan’a gelmesinin beklendiği belirtilerek, heyetin cuma gününe kadar ülkede kalmasının beklendiği ifade edildi. ABD heyetinin diğer üyeleri arasında ise Demokrat Kaiali'i Kahele ve Cumhuriyetçi Scott Franklin, Joe Wilson, Andy Barr, Darrell Issa, Claudia Tenney ve Kat Cammack'ın yer almasının beklendiği aktarıldı.\n\nHaberin Devamı\n\nABD’Lİ SENATÖR BLACKBURN, TAYVAN LİDERİ TSAİ İLE GÖRÜŞMÜŞTÜ\n\nABD Ticaret ve Silahlı Hizmetler Komitesi'nde görevli Senatör Marsha Blackburn, Çin'in Tayvan üzerindeki baskı ve tehditlerine rağmen 26 Ağustos’ta Tayvan’a 3 günlük ziyaret düzenlemiş, Tayvan lideri Tsai İng-wen ile bir araya gelmişti.\n\nPELOSİ’NİN TAYVAN ZİYARETİ BÖLGEDE TANSİYONU YÜKSELTMİŞTİ\n\nABD Temsilciler Başkanı Nancy Pelosi, 1 Ağustos’ta Singapur’dan başlayan Asya ziyareti kapsamında Malezya’nın ardından beraberindeki heyetle birlikte 2 Ağustos’ta Tayvan’ın başkenti Taipei’ye gelmişti. Pelosi'nin Çin'in kendi toprağı olarak gördüğü Tayvan'a yaptığı ziyaretin ardından ABD ve Çin arasında gerilim tırmanmış, Çin, Tayvan çevresinde askeri tatbikatlar düzenlemişti. Çin’in Tayvan çevresinde düzenlediği tatbikatlar bazı ülkeler tarafından tepkiyle karşılanmıştı.\n\nPelosi, adayı 25 yıl aradan sonra ziyaret eden ilk ABD Temsilciler Meclisi Başkanı olmuştu.\n\nÇİN-TAYVAN KRİZİ\n\nÇin yönetimi, Tayvan'ın Çin’in bir parçası olduğunu savunurken, Çin ile egemenlik ihtilafı yaşayan Tayvan ise \"bağımsız bir ülke\" olduğunu belirtiyor. ABD ise Tayvan'ı bağımsız bir ülke olarak tanımamasına karşın Asya-Pasifik bölgesindeki askeri ittifaklarını güçlendirmeye çalışıyor. Pekin, ABD gemilerinin bölgedeki faaliyetlerini \"Tayvan'a bağımsızlık konusunda destek sinyali\" ve \"provokasyon\" olarak yorumlarken, Tayvan'a gerçekleştirilen üst düzey ziyaretleri \"kendi işlerine müdahale\" ve \"Tayvan'ın egemenliğinin fiilen tanınması\" olarak görüyor.",
    "Tayvan çip endüstrisinin 2022'de 157,3 milyar dolar büyüklüğe ulaşması bekleniyor": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Tayvan'dan ılımlı faiz artışı": "Tayvan politika faizini yüzde 1,625'e yükseltti. Bloomberg'in anketine katılan ekonomistlerin medyan tahmini de bu yöndeydi.\n\nTayvan'da enflasyon ikinci çeyrekte zirve yapmıştı. Banka Mart'ta 25 baz puan, Haziran'da 12,5 baz puan ile tahminlerin altında faiz artışı gerçekleştirmişti. Merkez Bankası 2022 yılı büyüme tahminini yüzde 3,75'ten yüzde 3,5'e düşürdü.\n\nYükselen faizlerin bu sene zayıf ihracat talebi, artan jepolitik gerilimlerle dolar karşısında gerileyen Tayvan dolarını desteklemesi bekleniyor. Tayvan doları geçen ay dolara karşı yüzde 4,8 değer kaybetti ve Asya paraları arasında en çok değer kaybeden para birimi oldu.\n\nBloomberg ekonomistlerinin katıldığı ankete göre Tayvan ekonomisinin bu sene yüzde 3,2 büyümesini bekliyor. Ankete göre Tayvan'ın faizi son çeyrekte yüzde 1,75'e yükseltmesi bekleniyor.\n\nTayvan'ın faiz kararı dün akşam Fed'in 75 baz puanlık artış kararının ardından geldi.",
    "Tayvan ziyareti ile kriz yaratmıştı: Pelosi’den Ermenistan’da tartışma yaratacak açıklama": "Tayvan ziyareti ile kriz yaratmıştı: Pelosi’den Ermenistan’da tartışma yaratacak açıklama\n\nTayvan ziyaretiyle Çin'in büyük tepkisini çeken ve bölgede krize yol açan ABD Temsilciler Meclis Başkanı Nancy Pelosi Ermenistan'a gitti. Pelosi, başkent Erivan'da yaptığı konuşmasında Azerbaycan'ı hedef aldı, yeni bir krize yol açacak ifadelerde bulundu.\n\nYazıları büyüt\n\nYazıları küçült\n\nStandart boyut\n\nGeçen ay Tayvan'ı ziyaret ederek ABD ve Çin arasında büyük krize yol açan ABD Temsilciler Meclis Başkanı Nancy Pelosi, tam da Azerbaycan-Ermenistan sınırının ısındığı bir dönemde Ermenistan’a gitti.\n\nPelosi, bugün Ermenistan’da yaptığı konuşmada Azerbaycan’ı hedef alırken, Türkiye’nin de tepkisini çekecek açıklamalara imza attı. Pelosi, ‘Azerbaycan’ın ‘yasadışı’ saldırılarını kınadığını’ belirtirken, “Azerbaycan’ın Ermenistan’a yönelik yasadışı ve ölümcül saldırılarının” ardından Erivan ziyaretinin kendisi için özel bir önem taşıdığını söyledi.\n\n‘SALDIRILARI ŞİDDETLE KINIYORUZ’\n\nPelosi, sınırdaki çatışmalarla ilgili Azerbaycan’ı suçlarken, “Sınır çatışmalarının Azeri saldırıları tarafından tetiklendiği açık. Bu saldırıları şiddetle kınıyoruz” dedi. Pelosi, ABD’nin bölgede etkisini artırması gerektiğinin altını çizdi. Pelosi, ‘Otokrasi ile küresel mücadelede Ermenistan’ın yanındayız.” dedi.\n\nPelosi’nin açıklamalarına Bakü’den ilk tepki geldi. Azerbaycan, Pelosi’nin sözlerinin barış çabalarına büyük bir darbe vurduğunu söylerken “Pelosi’nin Azerbaycan’a saldırma çbası mesnetsizdir ve kabul edilemez.” ifadesi kullanıldı.\n\nERMENİ LOBİSİ ABD’DE BASKIYA BAŞLADI\n\nErmenistan, dün Azerbaycan ile yeni çatışmaların ardından ateşkes ilan edildiğini duyururken, Azerbaycan Savunma Bakanlığı 79 Azeri askerin hayatını kaybettiğini açıklamıştı. Ermenistan Başbakanı Paşinyan ise önceki gün 135 Ermeni askerinin öldüğünü söylemişti. Son gerilim, iki ülke arasında 2020 yılından bu yana görülen en şiddetli çatışma oldu ve savaş endişelerine yol açtı.\n\nABD’de güçlü olan Ermeni lobisi, bu hafta ABD yönetimine Ermenistan’a destek verme çağrısı yapmıştı. Amerikan Ermeni Topluluğu Başkanı Anthony Barsamian, Azerbaycan’ın son çatışmada uluslararası hukuku ihlal ettiğini öne sürerek “Ermenistan Ukrayna’yla aynı ilgiyi görmüyor” dedi.\n\nİlginizi Çekebilir Politico: Tayvan ziyaretiyle kriz yaratan Pelosi, şimdi de Ermenistan'a gidiyor\n\nİlginizi Çekebilir Pelosi'nin eşi alkollü araç kullanma suçunu kabul etti\n\nİlginizi Çekebilir Azerbaycan ölen 32 Ermeni askerinin cesedini teslim etti",
    "Fotoğrafın Tayvan'daki güncel depremden olduğu iddiası": "",
    "Rusya-Ukrayna savaşı, Çin-Tayvan-ABD geriliminde ŞİÖ etkisi": "qha muhabir 15 Eylül 2022, 23:08\n\nÖzbekistan’ın Semerkant şehrinde düzenlenecek olan Şangay İşbirliği Örgütü Zirvesi’ne (ŞİÖ) Rusya devlet başkanı Vladimir Putin’in özel daveti üzerine Türkiye Cumhurbaşkanı Recep Tayyip Erdoğan da katıldı. Semerkant’ta gerçekleşen Şangay İşbirliği Örgütü çerçevesindeki gelişmeleri, Emekli Kurmay Albay Mehmet Zeki Bodur değerlendirdi.\n\nCumhurbaşkanı Recep Tayyip Erdoğan, Şangay İşbirliği Örgütü Zirvesi kapsamında Özbekistan’ın Semerkant kentine gitti. Şangay İşbirliği Örgütü Zirvesi’nde Cumhurbaşkanı Recep Tayyip Erdoğan, Putin’in daveti üzerine Şangay Zirvesi’ne katılacak. Zirvede bir araya gelecek olan iki lider, başta tahıl sevkiyatı olmak üzere birçok konuyu değerlendirecek. Kırım Haber Ajansı, Semerkant’ta gerçekleşecek olan Şangay İşbirliği Örgütü Zirvesini, SG Kur. Alb. (E) Mehmet Zeki Bodur’a sorduk.\n\nTÜRKİYE, ŞİÖ TOPLANTISINA DİYALOG ORTAKLIK STATÜSÜNDE KATILACAK\n\nTürkiye Şangay İşbirliği Örgütüne (ŞİÖ) “Diyalog Ortaklığı” statüsünde üye olsa da Türkiye özel olarak davet edildi. Bu davet hakkında ne söylemek istersiniz?\n\nToplantı, 15-16 Eylül’de Özbekistan’ın Semerkant şehrinde 14 üye ülkenin devlet başkanlarının katılımıyla gerçekleşecek. Toplantıda yer alacak ülkelere baktığımızda, Türkiye’nin yanı sıra örgütün daimî ve gözlemci üyeleri ile birlikte, Türkmenistan cumhurbaşkanı da toplantıya katılacak. Öncelikle, Diyalog Ortaklık konusuna değinmek istiyorum. 2005 yılında Türkiye Şangay İşbirliği Örgütüne katılım başvurusu yapmıştı ama o dönem reddedilmişti. Türkiye katılıma ilişkin bu tutumunu sürdürdü. Türkiye, 6-7 Haziran 2012 tarihlerinde Pekin’de düzenlenen ŞİÖ Devlet Başkanları Zirvesi’nde oybirliğiyle Diyalog Ortaklığı’na kabul edilmiştir. 2008 yılında Şangay İş birliği Örgütü ile irtibat kurmak isteyen ve gözlemci konumunda olmayan üçüncü ülkeler için örgüt, kurumsal bir mekanizma geliştirdi ve Diyalog Ortaklığı statüsünü verdi. Türkiye de bu statüde yani Diyalog Ortaklık statüsünde katılacak. Diyalog Ortaklığı Statüsü ne anlama geliyor? Sorusuna cevap verdiğimizde, bu statü üçüncü ülkelerin Şangay İşbirliği örgütüyle belirli alanlarda ve sınırlı iş birliyle sınırlı olarak iş yapma imkanı veriyor. Tabii bu gözlemci olan ülkelerin statüsünün altında, misafir katılımcılar statüsünün ise üzerinde olan bir durumdur.\n\nNATO üyesi olan Türkiye Şangay İşbirliği Örgütünde ne gibi roller üstlenebilir?\n\nŞangay İşbirliği Örgütü mevcut üyeleri ve etkileşim alanıyla bugün Rusya, Çin ve Türkistan devletleri gibi siyasi, askeri ve ekonomik açıdan önemli güçleri bünyesinde barındırmaktadır. İran, Pakistan ve Hindistan’ın üyelikleri sonucunda örgütün mevcut gücünden daha büyük bir gücü elinde tutacağı önemli bir gerçektir. ŞİÖ mevcut üyeleri ve etkileşim alanlarıyla Rusya, Çin ve Türk devletleriyle siyasi ekonomik askeri gibi önemli güçleri de bünyesinde barındırıyor. Bunların arasında Hindistan, Çin ve Rusya gibi ülkeleri sayabiliriz. İran, Pakistan ve Hindistan üyelikleri sonucunda da örgütün mevcut gücünden daha büyük bir gücü ortaya çıkardığı görülüyor. Ancak bu ülkelerin katılımlarıyla dahi bile örgütün kısa ve orta vadede BM, NATO ve AB gibi örgütlerle siyasi, askeri ve ekonomik olarak başa baş geleceği mümkün değildir.\n\nÖrgüt halihazırda her ne kadar güvenlik örgütü gibi görülse de, mevcut yapısı itibarı ile ekonomik iş birliği örgütü gibi görünüyor. Son olarak öncelikle örgütün NATO gibi küresel gücünü artırması için atması gereken bazı stratejik adımlar bulunmaktadır. İlk aşamada örgüt kurumsal yapılanmasını tamamlamalı, yönetim mekanizması da buna uyumlu hale getirilmelidir. Örgüt savunma ve askeri anlamdan ziyade bugün daha çok AB gibi bir birliktelik yoluna gitmektedir. Ama benim gördüğüm kadarıyla ŞİÖ, NATO gibi bir organizasyona sahip değil. AB gibi bir birliktelik oluşturmaya yönelik bir çaba içerisindeler. NATO gibi veya AB gibi bu örgütün henüz kendi içerisinde bir birliktelik oluşturduğu söylenemez. Örgütün kısa vadede AB veya BM ve NATO gibi organizasyon yapısına sahip olması imkanı görünmüyor. Diğer taraftan baktığımızda örgütün kendi içerisinde de ekonomik anlamda ticareti de yeterli görünmüyor. Bu durum dünyanın en büyük ekonomilerinden olan Çin ve Hindistan bile yeterli değil. Bu nedenle ilk olarak örgüte üye ülkeler arasında da ticaretin artırılması gerekli görünüyor. Örgütün NATO gibi bir organizasyona sahip olması veya ona rakip olması konusu Rusya ve Çin’in ortak kararlarda kendini gösterecektir. Bölgeye baktığımızda Pasifik gücün yükselişini bütün dünya görüyor. Türkiye de bu planlamalar dahilinde kendi rolünü bu örgüt içerisinde belirlemek zorunda. Türkiye bu noktada özellikle Çin ve Rusya konusunda ilişkilerini mümkün olduğunca karşılıklı ve kazan kazan politikasıyla yapması gerekiyor. Eğer bunları bugünden inşa etmezse örgütte gelecekte alacağı rollerde buna yönelik olarak artacaktır veya azalacaktır. Bu noktada örgütte karşılıklı fayda içinde bazı ittifak arayışlarına girebilir. Bu noktada NATO üyesi olan Türkiye savunma ve güvenlik alanlarındaki tecrübeleri ile çok önemli bir adaydır. NATO üyeliği kapsamında baktığımızda, Türkiye NATO üyeliğinde elde ettiği tecrübeyi eğer örgüt içerisinde ileride meydana gelecek NATO benzeri bir güç olması bir durumunda, aktarabilmesi durumunda bu örgüt içinde önemini artıracağı gibi, bu örgüt için büyük bir kazanım olacaktır. Örgütte zaten bu noktada genişlemesini sadece Orta Asya ve Pasifik’te, Uzak Doğu İle sınırlı tutmayıp başka alanlarda başka coğrafyalardan da üye kabul edebileceği söyleyerek bunu göstermeye çalışıyor. Uzun vadede aslında baktığımızda örgütte kendisine başka bölgelerden de partner bulmaya çalışıyor ve bu partnerlerin içerisinde en önemli adayında Türkiye’nin olduğunu görüyoruz. Türkiye’nin bulunduğu coğrafi konumu ile hemen Batı’ya yakın hem de doğuya yakın ikisinin ortasında bir geçiş köprü olarak görev alıyor. Bu köprü görevini NATO üyeliğinden aldığı tecrübeleriyle ileride ŞİÖ’ye aktarabilir. Mükemmeliyet merkezleri ile bu işbirliğini geliştirebilir. Tabi bu noktada bu işbirliğine NATO ne tepki verir, bu soru işareti. Türkiye’nin de belli şartlarda NATO’ya karşı yükümlülükleri var. Askeri ve siyasi anlamda baktığımızda son zamanlarda Türkiye’nin önemi gerek Ukrayna Savaşında gerekse tahıl sevkiyatında rolü nedeniyle büyük önem kazandı.\n\n“UKRAYNA-RUSYA SAVAŞI’NDA BARIŞ GÖRÜŞMELERİNDE TÜRKİYE ODAĞI KENDİ, ÜZERİNE TOPLAMAYA BAŞLADI”\n\nRusya’nın Ukrayna’ya işgali, Çin- Tayvan-ABD gerilimin gelişim süreci devam ederken ŞİÖ üzerinde şüphesiz etkisi olacaktır. Ne gibi bir etkisi olabilir? Türkiye bundan nasıl etkilenir?\n\nŞimdi günümüzde ABD’nin birinci önceliği Pasifik’teki Çin olmasına rağmen dünya açısından baktığımızda fiiliyattaki önceliği Ukrayna üzerinde Rusya’dır. Ancak ABD önceliklerinin Çin ve Rusya olmasına rağmen ABD’liler bence stratejik bir hata yaparak Rusya’yla olan Ukrayna krizini öne aldılar. Bu olayda bir stratejik hata yaptı bana göre.\n\nNeden yaptı? Çünkü esas hedefi öncelikle sadece Çin olmasına rağmen ki Tayvan gerilimi bunu gösterdi Ukrayna Savaşı olsun, Şangay İşbirliği Örgütü adı altında örgütteki başat ülkelerin bir anda bir araya gelmelerine ve birbirlerine destek olmalarına neden oldu. Halbuki öncelikli olarak eğer Çin ile olan meselelerini halletmeye gitseydi belki bu birliktelik olmayacaktı. Daha kolay bir birliktelik oluşmasına neden oldu. Bugün işte biliyorsunuz bu zirvede de Çin devlet başkanı olsun, Rusya devlet başkanı olsun, bütün devlet başkanları kendi arasında görüşmeye gidecekler. Burada görüşmenin ana konusu hem Çin Tayvan gerilimi hemde Ukrayna savaşı olacaktır, hem de gıda güvenliği konusu olacaktır. Ayrıca az önce değindiğim, gıda güvenliği ve tahıl sevkiyatı sevkiyatı yolunun güvenliği olacaktır Bütün bunları aslında bu Şangay İşbirliği Örgütü’nün öneminin artmasına neden oldu. Türkiye açısından baktığınızda ne oldu? Türkiye- Ukrayna krizinde baştan beri her iki tarafın kazanmaması üzerine bir denge üzerine gitmeye çalıştı. Çünkü iki tarafın bir anda kazanması ve o bölgeye konuşlanması Türkiye’nin öneminin kaybolmasına yol açacaktı. Türkiye ne yaptı? Hem Rusya ile olan ilişkilerini hem de Ukrayna olan ilişkilerini devam ettirdi. Barış görüşmelerinde Türkiye odağı kendi üzerinde topladı. Nihayet Ukrayna’dan sevk edilen tahıl krizinde rol aldı ve bunun sonunda Türkiye’nin önemi savaşın uzaması ve savaşın sonuçlanmaması Türkiye’nin işine yaradı. Sonrasında baktığınızda demin söylediğim gibi tahıl sevkiyatı konusunda İran ve Azerbaycan üzerinden yeni bir koridor açılması bu durumda da Türkiye’nin buradaki önemini kaybetmesine buradaki inisiyatifin belki de Şangay İşbirliği örgütüne geçmesi ihtimali olacağını da değerlendiriyorum.",
    "Çin olası Tayvan işgaline karşı Türkiye önlemi: Üretimi taşımak istiyorlar": "Türk savunma sanayisi bünyesinde üretilen \"taktik operasyonel malzeme\" ve \"taktik medikal ürünlerle\" yakın zamanda başlayan ihracat faaliyetleri dünyanın farklı noktalarında önemli potansiyele ulaştı.\n\nPolonya'nın Kielce kentinin ev sahipliği yaptığı, Orta ve Doğu Avrupa'nın en büyük askeri fuarı MSPO 2022'de Türkiye \"Lider Ülke\" olarak yer alıyor. Türk şirketleri, Cumhurbaşkanlığı Savunma Sanayii Başkanlığı (SSB) koordinasyonunda, Savunma ve Havacılık Sanayii İhracatçıları Birliği (SSI) desteğiyle fuara katılım sağlıyor.\n\nAcil anlaşmanın imzalanmasını istediler: Çin'e karşı Türkiye'ye ihtiyacımız var\n\nFora Grup Savunma Teknolojileri, güvenlik güçlerinin kullanımına sunulan \"taktik operasyonel malzeme\" ve \"taktik medikal ürünleri\"ni fuarda sergiledi.\n\nFora Grup Savunma Teknolojileri Direktörü Melih Aktaş, AA muhabirine, 2021 yılı itibarıyla aralarında Libya, Gürcistan, Ukrayna, Azerbaycan'ın bulunduğu ülkelere ihracatı hedeflediklerini, gelinen noktada bu hedeflerin ötesine geçtiklerini söyledi.\n\nRusya-Ukrayna Savaşı ile beraber artan taleple 15'ten fazla ülkeye ürünlerini ihraç ettiklerini belirten Aktaş, söz konusu ülkeler arasında Ukrayna, Polonya, Almanya, Çekya, Bulgaristan, Litvanya, Estonya, İngiltere, İsveç, Finlandiya, Romanya, Azerbaycan, İspanya, Burkina Faso, ABD'nin bulunduğunu bildirdi. Aktaş, şöyle konuştu:\n\n\"Burada bizi en çok mutlu eden nokta kendi tasarım ve marka ürünlerimizin Avrupa'da yüzbinlerce kullanıcıya ulaşmış olmasıdır. Gelen olumlu dönüşlere bağlı olarak talebi karşılamakta güçlük yaşıyoruz. Özellikle Polonya üzerinden Doğu Avrupa'ya açılma planımız çerçevesinde bu ülkede yerleşik partner ve temsilciliğimiz üzerinden Polonya ordusu ve polisinin askeri medikal ve askeri tekstil konusundaki tedariklerini yapmaktayız. Yıllık üretim kapasitemizin yüzde 30'unu sadece Polonya'dan gelen siparişler oluşturmakta. Bu nedenle bu sene 30'uncusu düzenlenen MSPO Fuarı'na katılarak daha güçlü bağlar kurmak, daha fazla kurum ve müşteriye ulaşmayı planladık. Fuarda ürünlerimize çok büyük ilgi olduğunu görüyoruz.\"\n\nÇİN'İN OLASI TAYVAN İŞGALİNE KARŞI TÜRKİYE ÖNLEMİ!\n\nKapasite artırmak için yakın zamanda 5 bin metrekarelik yeni bir tesise geçtiklerini ve yoğun şekilde faaliyet yürüttüklerini dile getiren Aktaş, \"Özellikle Çin'in olası bir Tayvan işgaline önlem almak isteyen uluslararası markalar üretimlerini Türkiye'ye kaydırmak üzerine çalışmakta ve bu kapsamda pek çok büyük marka ile görüşme ve uygunluk çalışmalarına devam etmekteyiz. Bir taraftan kendi markamızla dünya pazarlarında var olmak bir taraftan uluslararası markaların Türkiye'deki çözüm ortağı olmak istiyoruz.\" dedi.",
    "Tayvan Hava Kuvvetleri 1,6 milyar dolar talep etti": "Çin ile egemenlik ihtilafı içindeki Tayvan'da Hava Kuvvetleri'nin önümüzdeki yıl uçak ve silah donanımlarının bakım ve onarımı için 1,6 milyar dolar talep ettiği bildirildi.\n\nÇin ile egemenlik ihtilafı içindeki Tayvan'da Hava Kuvvetleri'nin önümüzdeki yıl uçak ve silah donanımlarının bakım ve onarımı için 1,6 milyar dolar talep ettiği bildirildi.\n\nSouth China Morning Post'un haberine göre, Meclis'e sunulan bütçe taslağında bu kalem için ayrılan miktar, bu yılın bütçesine göre yüzde 26 artıyor.\n\nGazeteye bilgi veren meclis kaynaklarına göre talep edilen miktarın 570 milyon doları donanım ve tesislerin bakım masraflarına, 620 milyon doları ise kurulum ve yedek parça teminine ayrılacak.\n\nSavaş, eğitim ve kargo uçakları, denizaltısavar hava araçları ile helikopterlerin bakımı, güncellenmesi ve bu faaliyetlerle bağlantılı yer tesislerinin oluşturulmasına yönelik masraflar bu bütçeden karşılanacak.\n\nBütçe kalemi, Savunma Bakanlığının geçen ay önerdiği ve Meclis'e sunulan 19,38 milyar dolarlık savunma bütçesi tasarısının parçasını oluşturuyor.\n\nABD Temsilciler Meclisi Başkanı Nancy Pelosi'nin geçen ayki ziyaretinin ardından Çin'in Tayvan çevresinde başlattığı askeri tatbikatlar nedeniyle gerilimin yüksek olduğu dönemde sunulan bütçe tasarısı, savunma harcamalarında yıllık yüzde 13,9 artış öngörmüştü.\n\nSavunma bütçesindeki çift haneli artışın, son 5 yılda Ada ekonomisinin ortalama yüzde 4'lük büyüme oranının altında kalan artışları katlayarak aşması dikkati çekmişti.\n\nTasarının gelecek yılın ocak ve şubat aylarında mecliste görüşülmesi bekleniyor.\n\nPelosi'nin ziyareti ve tırmanan askeri gerilim\n\nPelosi, Çin ile egemenlik ihtilafı içindeki Ada'yı 25 yıl aradan sonra ziyaret eden ilk ABD Temsilciler Meclisi Başkanı olmuştu. Ziyaret, Ada'yı topraklarının parçası olarak gören Çin'in tepkisini çekmişti.\n\nÇin Halk Kurtuluş Ordusu (PLA), ziyaretin ardından Ada çevresinde askeri tatbikatlar başlatmış, 7 gün süren tatbikatlar Ada'nın çevresinde fiili abluka oluşturmuştu. Gerçek silah ve mühimmatın kullanıldığı tatbikatlar sırasında Çin ana karasından ateşlenen güdümlü füzeler, Tayvan yakınlarındaki sulara düşmüştü.\n\nOrdu sözcüsü, 10 Ağustos'ta tatbikatların tamamlandığını duyurmuş ancak Tayvan Boğazı'ndaki askeri devriye faaliyetinin devam edeceğini bildirmişti.\n\nPLA, ziyaretinin ardından Tayvan Boğazı'ndaki gemi devriyelerini ve tarafların etki alanlarını ayırdığı varsayılan \"orta çizgi\"yi geçtiği uçuşları düzenli hale getirmişti.\n\nPekin, topraklarının parçası olarak gördüğü Tayvan'ın dünya ülkeleriyle müstakil diplomatik ilişkiler kurmasına, Birleşmiş Milletler'de ve diğer uluslararası kuruluşlarda temsil edilmesine karşı çıkıyor, kendisini tanıyan ülkelerin Tayvan ile diplomatik ilişkilerini kesmesini şart koşuyor.",
    "Tayvan'dan Çin'e mesaj: Çatışma peşinde değiliz, ancak kendimizi savunacağız": "30 Ağustos 2022 Salı, 14:47\n\nTayvan lideri Tsai Ing-wen, Penghu Adaları'ndaki (Pescadore Adaları) hava kuvvetleri üssünü ziyareti sırasında açıklamalarda bulundu.\n\nTsai Ing-wen, Tayvan'ın savunma bütçesindeki artışın, hükümetin, \"kendi askeri teçhizat üretimini teşvik etme niyetinden kaynaklandığını\" söyledi.\n\nTsai , \"Savunma bütçesindeki mevcut artışın temel amacı, kendi gemilerimizin inşasını, kendi uçak inşaatımızı teşvik etmenin yanı sıra silahların kalitesini iyileştirmek, mühimmatı yenilemek, yedek birliklerin durumunu iyileştirmek\" dedi.\n\nTsai, Tayvan Boğazı'nda tansiyonun arttığına dikkat çekerek, \"Düşman tarafından ne kadar çok provokasyon gelirse, Tayvan'ın o kadar sakin olması gerekir\" diye konuştu.\n\nTsai ayrıca, \"Karşı tarafa çatışma çıkarmak için bahaneler vermeyeceğiz. Askeri bir çatışmayı kışkırtmayacağız, fakat bu direnemeyeceğimiz anlamına gelmiyor\" ifadelerini kullandı.\n\nTAYVAN'IN SAVUNMA BÜTÇESİ\n\nTaipei hükümetinin gelecek yıl için askeri harcamalarda 586,3 milyar Tayvan doları (19,4 milyar dolar) rekor bir artış sağlayan taslak savunma bütçesi sunduğu bildirilmişti.\n\nTayvan'ın savunma bütçesi, Çin'in askeri harcamalarından 10 kat daha küçük.\n\n2022 bütçesine göre Çin, askeri harcamalarını %7,1 oranında artırmayı ve askeri bütçeyi 1,45 trilyon yuan'a (229,5 milyar dolar) getirmeyi planlıyor.",
    "Tayvan'da 6,5 büyüklüğünde deprem meydana geldi": "ABD Jeolojik Araştırma Merkezi (USGS), merkez üssü Tayvan'nın Yujing bölgesinin yaklaşık 96 kilometre doğusu olan 6,5 büyüklüğündeki depremin 10 kilometre derinlikte gerçekleştiğini duyurdu.\n\nDepremde şimdiye kadar can ya da mal kaybı bildirilmediği aktarıldı.",
    "Putin: ABD'nin Tayvan provokasyonlarını kınıyoruz": "Özbekistan'ın Semerkand kentinde başlayan Şanghay İşbirliği Örgütü (ŞİÖ) zirvesinde Rusya Devlet Başkanı Vladimir Putin ile Çin Devlet Başkanı Xi Jinping görüşme gerçekleştirdi. Liderlerin zirvesinde ön plana çıkan konu ABD Temsilciler Meclisi Başkanı Nancy Pelosi'nin Asya turu kapsamında ziyaret ettiği Tayvan oldu.\n\nPutin, Çin-ABD geriliminde Çin'in yanında olduklarının altını çizerken \"Tek Çin\" ilkesine sıkı sıkıya bağlı olduklarını ifade etti. Putin, \"Dünya hızla değişiyor, ancak değişmeyen tek bir şey var o da Çin ve Rusya arasındaki dostluk. Rusya-Çin devletlerarası işbirliği bir model olarak kabul edilebilir. Moskova ve Pekin'in dış politika ikilisi, küresel ve bölgesel istikrarın sağlanmasında kilit bir rol oynuyor. Ortaklaşa, uluslararası hukuka ve BM'nin merkezi rolüne dayanan adil, demokratik ve çok kutuplu bir dünya düzeninin kurulmasını savunuyoruz. Genel olarak, tek kutuplu bir dünya oluşturma girişimlerinin son zamanlarda kesinlikle çirkin bir şekil aldığını ve gezegendeki devletlerin büyük çoğunluğu için bunun kesinlikle kabul edilemez olduğunu söylemeliyim. Tek Çin ilkesine sıkı sıkıya bağlıyız. ABD ve müttefiklerinin Tayvan Körfezi’ndeki provokasyonlarını kınıyoruz\" dedi.\n\n\n\n\n\n“ÇİN KILAVUZ ROLÜ OYNAMAYA HAZIR”\n\nJinping ile Ukrayna krizine dair bir görüşme de yaptıklarını ve bu konuda Çin'in endişelerini anladıklarını belirten Putin, \"Çinli dostlarımızın Ukrayna kriziyle ilgili dengeli duruşunu çok takdir ediyoruz. Bu konudaki endişelerinizi anlıyoruz. Elbette daha önce bu konuyu konuşmamıza rağmen bugünkü durumda tutumumuzu ayrıntılı olarak açıklayacağız\" ifadelerini kullandı. Putin, Çin ile Rusya arasındaki ticari verilere dair rakamlar aktararak iki ülke arasındaki ticari ilişkilerin de günden güne arttığını söyledi.\n\n\n\nÖte yandan, Jinping ise, \"Çin, büyük rolleri üstlenmeleri için Rusya ile beraber gereken çabayı göstermeye ve sosyal sorunlarla sarsılan dünyaya istikrar ve pozitif enerji katmak için kılavuz rolü oynamaya hazırdır\" diye konuştu.\n\nPutin ile Jinping, ikili görüşmenin ardından Rusya-Çin-Moğolistan üçlü toplantısına katıldı. Moğolistan Cumhurbaşkanı Ukhnaagiin Khurelsukh’ün de yer aldığı görüşmede, 3 ülke arasında ticari ulaşım yolları konuları ele alındı.",
    "Tayvan'dan Çin'e uyarı ateşi": "“Günün manşetlerini ve en çok okunan haberlerini her sabah e-postanızdan takip etmek için Habertürk bültene üye olun.”",
    "ABD ne yapmak istiyor? Gerilimi tırmandıracak hamle: Şimdiye kadarki en büyüğü...": "Çin ve Tayvan arasında savaş çanları çalarken ABD'den başka bir bölgede daha krizi tırmandıracak bir hamle geldi.",
    "Uluslararası ticaret bağlamında Çin-Tayvan ekonomik ilişkileri": "1978’den bu yana Çin, kapsamlı ekonomik reformlar ile son 25 yılda büyüme oranına ortalama %9 katkıda bulunan bir ekonomik model benimsedi. Çin’in dış dünyaya açılması Dünya Ticaret Örgütü’ne katılımıyla doruğa ulaştı ve Çin’i birçok ülke için önemli bir ticaret ortağı ve doğrudan yabancı yatırımın önde gelen bir destinasyonu haline getirdi. Çin’in artan ekonomik etkisi, Çin ekonomisinde yaşanabilecek bir gerilemenin dünyanın geri kalanı üzerindeki olumsuz etkileri konusunda endişeleri yükselten bir unsur. Son dönemde sıklıkla gündemde yer bulan Çin Tayvan ihtilafı da bu konudaki hassasiyeti artıran bir diğer etken. Tayvan ekonomisi de uluslararası ticaret ve dünya ekonomisi açısından son derece önemli bir konumda. Telefonlardan dizüstü bilgisayarlara, saatlere ve oyun konsollarına kadar dünyanın günlük elektronik ekipmanlarının çoğu, Tayvan’da üretilen bilgisayar çipleri tarafından destekleniyor. Çip endüstrisi, 2021 yılı itibarıyla yaklaşık 100 milyar dolarlık bir büyüklüğe ulaştı. TSMC-(Taiwan Semiconductor Manufacturing Company) dünya çip üretiminin yarıdan fazlasını gerçekleştiriyor. Diğer taraftan, Tayvan ve Çin arasındaki ekonomik etkileşim de ciddi boyutlarda. Çin, Tayvan’ın sadece en büyük ihracat pazarı değil aynı zamanda adanın toplam dış ticaretinin yaklaşık %33’ünü oluşturan en büyük ithalat kaynağı. Bu, daha sıkı önlemlerin Tayvan ekonomisi üzerinde önemli bir etkisi olabileceği anlamına geliyor. 2021 yılında Tayvan’ın toplam ihracatının %42’si Hong Kong da dahil olmak üzere Çin’e gitti. S&P Global Market Intelligence Asya-Pasifik baş ekonomisti Rajiv Biswas’a göre yarı iletkenler geçtiğimiz yıl adanın toplam ihracatının yaklaşık %35’ini oluşturdu. Biswas, Tayvan elektronik endüstrisi’nin sadece Çin için değil aynı zamanda küresel üretim tedarik zincirleri için de önemini vurguluyor. Brookings Enstitüsü’nden David Collar, Pekin’in Tayvan’da üretilen ürünlere kısıtlamalar getirmesinin Çin’in tedarik zincirleri ve ihracatı için yıkıcı olacağını ifade ediyor. Collar bu nedenle Pekin’in bu rotayı seçmesinin olası olmadığını değerlendiriyor ve Tayvan’ı hedefleyen herhangi büyük bir ticari yaptırımın tüm Doğu Asya ekonomisine zarar vereceğini savunuyor. Diğer taraftan, olası bir çatışma halinde ekonomik büyümesini sürdürmek için büyük ölçüde ihracata bağlı olan Çin’in, tıpkı Rusya’nın şimdi karşı karşıya olduğu gibi bir dizi uluslararası yaptırımın yanı sıra Çin yapımı ürün ve hizmetlere yönelik boykotlarla karşı karşıya kalabileceği değerlendiriliyor.\n\nÖte yandan, Pekin tarafından ağustos ayında uygulanan ticari yaptırımların Taipei üzerinde marjinal bir etkisinin olması bekleniyor. Örneğin, bazı balık türleri ve turunçgil ihracatını etkileyen son kısıtlamaların Tayvan GSYİH üzerinde %0,1’den daha az bir etkiye sahip olabileceği değerlendiriliyor. Tayvan’ın Çin’e yaptığı toplam ihracatın yaklaşık %70’ini yüksek teknolojili ürünler oluşturuyor. Çin, 2022’nin ilk yarısında Tayvan’dan bir önceki yıla göre %15’ten fazla artışla 79,4 milyar dolar değerinde entegre devre ithal etti. Tayvan, TSMC’nin kapasitesi sayesinde dünyanın önde gelen yarı iletken tedarikçisi. Özellikle en gelişmiş olarak nitelendirilen 5 nanometre ve 7 nanometre mikroçipler için Tayvan’dan mikroçip ithalatı yasaklanırsa Çin’in alternatif bir tedarikçi bulması çok zor. Zira veri merkezi, AI sunucusu, bilgisayarlar ve akıllı telefon gibi bilişim yoğun cihazlar için gerekli olan 10 nanometre ve altı mikroçip üretiminin %92’si Tayvan’da yapılmakta. Çin ile birlikte ABD ve Japonya gibi büyük ülkeler kısmen Tayvan’ın çip arzındaki olası kesintilerin jeopolitik risklerini hafifletmek için yarı iletkenlere yapılan yerel yatırımları artırmaya ve TSMC gibi şirketleri ülkelerinde fabrika kurmaya ikna etmeye çalışıyor. Dolayısıyla, Tayvan’ın dünyanın geri kalanına ihracatını kesecek olan herhangi bir senaryo yakın çevrenin çok ötesinde bir ekonomik etki yaratabilir. Tayvan’ın dünya ekonomisi için GSYİH’daki payının görünen %1’den çok daha önemli olması bu durumun nedeni olarak gösteriliyor. Zira, Tayvan ekonomisi Japonya, Güney Kore ve Amerika Birleşik Devletleri ekonomileriyle de çok yakın bir şekilde bütünleşmiş bir durumda. Yeni ürünlerde giderek yaygınlaşan işlemci çiplerinin dünyada açık ara en büyük üreticisi. O sebeple, olası bir negatif senaryo, otomotiv ve elektronik sektörlerinde yenilenen tedarik sıkıntılarına yol açmakla birlikte dünya genelinde enflasyon üzerinde zaten mevcut olan yukarı yönlü baskıyı da artırabilir.",
    "Tayvan'ın Matsu Adaları'ndaki günlük yaşam": "Fotoğraf: Walid Berrazeg\n\n1949’da Çin İç Savaşı’nın sona ermesinden bu yana Tayvan’ın kontrolü altında olan ve Tayvan’ın Çin saldırısı ihtimaline karşılık dizayn etmiş olduğu Matsu adaları sahip olduğu doğal güzellikler ve etkileyici askeri ve tarihi geçmişi ile dikkat çekiyor. Doğu Çin denizinde 36 ada ve adacıktan oluşan Matsu Adaları'ndaki en büyük adan olan Nangan Adası , Göksel İmparatoriçe Sarayı, Jieshou Park'ta bulunan Matsu Halk Kültürü Müzesi, terk edilmiş Tünel 88 ve Tünel Beihai adlı iki askeri tünel gibi çok sayıda tarihi mirasa sahip. Çin tarafından inşa edilen bir yapı görüntülendi. ( Walid Berrazeg - Anadolu Ajansı )",
    "Tayvan’dan 500 milyon dolarlık MQ-9B SeaGuardian İHA tedariki": "Tayvan, 500 milyon dolar değerinde 4 adet MQ-9B SeaGuardian İHA tedarik etmek için ABD ile anlaşma imzaladı.\n\nTayvan, 500 milyon dolar değerinde 4 adet MQ-9B SeaGuardian İHA tedarik etmek için ABD ile anlaşma imzaladı. Taiwannews tarafından aktarıldığı üzere Demokratik İlerleme Partisi Milletvekili Wang Ting-yu, 31 Ağustos Çarşamba günü yaptığı açıklamada iki ülke arasındaki yoğun tartışmaların ardından, Savunma Bakanlığı’nın anlaşmayı imzaladığını duyurdu.\n\nBu kapsamda Tayvan Savunma Bakanlığı’nın ABD’den bir askeri heyeti Tayvan’daki Amerikan Enstitüsünde resmi tedarik sözleşmesini imzalamak için davet ettiği aktarıldı. Sözleşmenin 24 Ağustos 2022 tarihinde yürürlüğe girdiği ve 2025 yılında teslimatların başlayacağı belirtilmekte. Ek olarak teslimatların 2029 yılında tamamlanacağı ve sözleşmenin gerekli bakım, eğitim ve yer kontrol istasyonu ekipmanlarını da kapsadığı aktarıldı.\n\nTayvan, savunma bütçesini 17.3 milyar dolara çıkardı\n\nTayvan hükümeti, ABD’nin asimetrik savaşa odaklanma çağrılarına rağmen ordusu geleneksel silah geliştirmeye istekli olduğu için 25 Ağustos Perşembe günü 2023 yılı için rekor bir savunma bütçesi önerdi. 17.3 milyar dolar olarak önerilen bütçe (523.4 milyar NT (Yeni Tayvan Doları)) bu yılki toplam tahsise göre %14,9’luk bir artış anlamına gelmekte.\n\nBu kapsamda yeni bütçe gelişmiş savaş uçakları ve hava muharebe kapasitesini artırmaya yönelik programlar için ek 108,3 milyar NT içermektedir. Bütçe, önümüzdeki ay yeni bir oturuma başlayacak olan meclise sunulacak.\n\nTayvan artan Çin saldırganlığıyla boğuşuyor. Bu bağlamda Pekin’in olası saldırısının ardından adanın kendini savunma kabiliyetine ilişkin endişeler sürmekte. Konuyla ilgili olarak Ağustos ayının başlarında ABD Temsilciler Meclisi Başkanı Nancy Pelosi’nin ziyaretinin ardından Çin, Tayvan’ı çevreleyen askeri tatbikatlar düzenlemişti. Çin Halk Kurtuluş Ordusu Tayvan ve çevresindeki adalara uçak, insansız hava araçları, füzeler ve savaş gemileri göndermişti.\n\nİlgili Olarak",
    "Tayvan, mobil komuta aracı tedarik etmeyi planlıyor": "Tayvan, Çin’in olası saldırılarına karşı beş mobil komuta aracı (MCV) tedarik etmeyi hedefliyor.\n\nTayvan, boğazlar arası gerginliğin arttığı bir dönemde Çin’in olası saldırılarına karşı 5 adet mobil komuta aracı (MCV) tedarik etmeyi hedefliyor. 31 Ağustos yasama onayına gönderilen 2023 savunma bütçesi, beş mobil komuta birimi kalemini içeriyor. Tayvan, araçların tedariki için 137 milyon NT$ (4,5 milyon dolar) tutarında bir fon ayrıldığını açıkladı.\n\nAskeri Polis Komutanlığı (MPC), kamuflaj ve koruma sağlamanın yanı sıra son derece hareketli olan bu birimlerin bir Çin işgali durumunda emir komuta zincirinin kesintiye uğramamasını sağlayacağını aktardı. Askeri ya da sivil (kamuflajlı) tipte olabilecek bu araçları tanımlamak için hiçbir teknik ayrıntı verilmese bile araçların CM-34 “Bulutlu Leopar” 8×8 zırhlı aracın bir varyantı olacağı varsayılabilir. MPC’ye göre, eğer Çin ülkeyi hızlı bir şekilde ve en az Çin kaybıyla kendi saflarına çekmek istiyorsa, siyasi liderliğin ve askeri komuta zincirinin başını kesmek en önemli öncelik olacaktır.\n\nSavunma Bakanlığı geçtiğimiz Nisan ayında verdiği bir brifingde Çin Komünist Partisi’nin Tayvan’da özel kuvvetleri ya da istihbaratı harekete geçirerek sabotaj operasyonları düzenleyebileceğini söylemişti. Seyir füzeleri kullanarak komuta zinciri hedeflerini vurmak da göz ardı edilemeyecek bir seçenek. Aynı raporda bir Tayvan Boğazı çatışması için 8 olası senaryo olduğu belirtiliyor.\n\nTayvan, savunma bütçesini 17.3 milyar dolara çıkardı\n\nTayvan hükümeti, ABD’nin asimetrik savaşa odaklanma çağrılarına rağmen ordusu geleneksel silah geliştirmeye istekli olduğu için 25 Ağustos Perşembe günü 2023 yılı için rekor bir savunma bütçesi önerdi. 17.3 milyar dolar olarak önerilen bütçe (523.4 milyar NT (Yeni Tayvan Doları)) bu yılki toplam tahsise göre %14,9’luk bir artış anlamına gelmekte.\n\nBu kapsamda yeni bütçe gelişmiş savaş uçakları ve hava muharebe kapasitesini artırmaya yönelik programlar için ek 108,3 milyar NT içermektedir. Bütçe, önümüzdeki ay yeni bir oturuma başlayacak olan meclise sunulacak.\n\nTayvan artan Çin saldırganlığıyla boğuşuyor. Bu bağlamda Pekin’in olası saldırısının ardından adanın kendini savunma kabiliyetine ilişkin endişeler sürmekte. Konuyla ilgili olarak Ağustos ayının başlarında ABD Temsilciler Meclisi Başkanı Nancy Pelosi’nin ziyaretinin ardından Çin, Tayvan’ı çevreleyen askeri tatbikatlar düzenlemişti. Çin Halk Kurtuluş Ordusu Tayvan ve çevresindeki adalara uçak, insansız hava araçları, füzeler ve savaş gemileri göndermişti.\n\nİlgili Olarak",
    "ABD Başkanı Biden’ın Tayvan açıklaması ABD’yi karıştırdı: Çin’in işgal ederse Tayvan’a asker göndeririz": "ABD Başkanı Joe Biden, katıldığı bir televizyon programında, Çin'in Tayvan'ı işgal etmesi halinde bölgeye asker göndereceğini söyledi. Beyaz Saray tarafından reddedilen röportaja ilişkin Washington'tan, \"Çin politikamızda herhangi bir değişiklik yok\" açıklaması geldi.\n\nA HABER UYGULAMASINI İNDİRMEK İÇİN TIKLAYIN",
    "Tayvan'a SİHA satılacak mı? Haluk Bayraktar açıkladı": "Baykar Genel Müdürü Haluk Bayraktar, Tayvan ve Çin arasında yaşanan gerilime ilişkin dikkat çeken değerlendirmelerde bulundu.\n\nKrizin sıcak çatışmaya dönüşmesi halinde SİHA'ların çok kritik roller üstlenebileceğini vurgulayan Haluk Bayraktar, \"İnsansız hava araçlarının olmadığı bir savaşın yaşanması artık söz konusu değil. SİHA’ların gücünden yararlanmayanlar gelecekteki savaşlarda kaybeden tarafta olacaklar\" dedi.\n\nUkrayna-Rusya Savaşı sırasında Ukrayna'ya ait Bayraktar TB2 SİHA'ların Karadeniz'de bulunan Rus Donanmasına çok ciddi kayıplar verdirdiğini hatırlatan Bayraktar, \"Başka hiçbir silah bu kadar hassas vuruşlar ile hedefi vuramaz\" diye konuştu.\n\nÇin ile uzun zamandır gerilim yaşayan Tayvan'a SİHA satılıp satılmayacağı yönündeki soruya cevap veren Haluk Bayraktar, Tayvan tarafından böyle bir teklif almadıklarını belirterek \"Ancak Çin küresel bir SİHA üreticisi ve SİHA’ları agresif şekilde kullanan bir ülke. Bunları da yakından takip ediyoruz\" ifadelerini kullandı.\n\nTürk SİHA'larının Çin SİHA'larından çok daha kaliteli olduğunu aktaran Haluk Bayraktar, bu nedenle birçok ülkenin SİHA satın almak için Türkiye'nin kapısını çaldığını dile getirdi.",
    "Tayvan’da otoparkta yangın: 25 araç küle döndü": "Tayvan’da otoparkta yangın: 25 araç küle döndü\n\nTayvan’ın Yunlin ilçesindeki bir otoparkta çıkan yangında 25 araç yandı.\n\nHaber devam ediyor\n\nHaber devam ediyor\n\nTayvan’ın Yunlin ilçesinde 17-19 Eylül tarihleri arasında düzenlenen bir fuarın katılımcıları için tahsis edilen otoparkta yangın çıktı. Siyah dumanların gökyüzüne yükseldiği yangında, 24 otomobil ile bir kamyon küle döndü.\n\nGörgü tanıkları tarafından kaydedilen olayda can kaybı yaşanmadı. Yapılan ilk incelemelere göre yangının kuru otlara atılmış bir izmaritten çıkmış olabileceği belirtildi.\n\nOlayla ilgili soruşturma başlatıldı.",
    "Washington’daki Anti-Çin Partisi atağa geçti!": "Yeni Şafak · Abdullah Muradoğlu - Washington’daki Anti-Çin Partisi atağa geçti!\n\nABD’de Kasım’da ara seçimler yapılacak. Amerikalılar bu seçimlere de derin bir bölünmüşlük duygusuyla hazırlanıyorlar. Amerika’nın politik kutuplaşmasının dışında kalan nadir uzlaşma başlıklarından biriyse “Çin”. İster Demokrat, isterse Cumhuriyetçi olsun, ABD’nin siyasi elitleri çoğunlukla Çin’in yükselişinin durdurulması konusunda fikir birliği içerisindeler. Çin’i ABD için ‘varoluşsal tehdit’ olarak gören siyasi elitlerin bu birlikteliğini ifade etmek için “Anti-Çin Partisi” uygun bir niteleme. Bu ‘Parti’, İhtiyatlı şahinler ile Acilci Şahinleri bir arada tutuyor.\n\n“Büyük güç rekabeti”nde “Tayvan krizi” ABD açısından çok önemli bir “kaldıraç” rolü oynuyor. Tayvan’ın Ana Kara Çin’iyle birleşmesiyse Pekin için mutlak olarak gerçekleşmesi gereken ulusal bir hedef. Pekin Tayvan ile birleşmenin barışçıl şekilde gerçekleşeceğini söylese de “askerî müdahale” seçeneğini dışlamıyor. Aslına bakılacak olur ise, ABD resmen söylemese bile Tayvan’ın Çin’le gönüllü birleşmesini istemez. Anti-Çin Partisi’yse Tayvan’da Pekin karşıtı duyguların yükselmesini ve politik olarak pekiştirilmesi için yoğun çaba harcıyor.\n\nAnti-Çin Partisi’nin hedeflerinden birisi, ABD ile Çin arasındaki siyasî ilişkilerin temeli olan “1979-Tayvan İlişkileri Yasası”nın değiştirilmesini sağlamak. ABD, Tayvan’ı Çin’in parçası olarak görüyor, ancak mevcut durumun zor kullanılarak değiştirilmesini dışarda bırakıyor. ABD, Çin’in Tayvan’a askerî müdahalede bulunması durumunda Tayvan’ı savunmayacağını söylemiyor, savunma ihtimaliniyse dışlamıyor. Muğlaklık ifade eden bu yaklaşım “stratejik belirsizlik” olarak niteleniyor. Bu muğlaklık ve çelişki, Pekin için aşılması gereken en ciddi sorunlardan birisi. Anti-Çin Partisi’yse “stratejik belirsizlik” yerine “stratejik netlik” istiyor.\n\nABD’nin politikası Tayvan’ın savunma kapasitesinin geliştirilmesini içeriyor. Anti-Çin Partisiyse, “Kirpi stratejisi” olarak nitelenen stratejinin daha da ileriye götürülmesinde yana. Anti-Çin Partisi’nin son girişimlerinden birisiyse geçtiğimiz Çarşamba günü Senato Dış İşleri Komitesi’nde iki partili destekle geçen “Tayvan Politika Yasası’ydı. Tasarıyı Komite’nin Demokrat Başkanı Bob Menendez ile Cumhuriyetçi üyesi Lindsey Graham hazırlamıştı.\n\n“Tek Çin” politikasına bağlı olduğunu savunan Biden Yönetimi’yse tasarının bazı maddelerini destekliyor, bazılarınıysa ‘tehlikeli’ buluyor. Tasarının yasalaşması için Senato ve Temsilciler Meclisi’nde oylanması gerekiyor. Tasarı bu aşamalardan sonra Biden’ın önüne gelecek. Oylamaların Kasım seçimlerinden sonraya bırakılmasını istemeyen Anti-Çin Partisi, tasarının hızlıca ABD politikasına dönüşmesini istiyor. Ancak tasarının revize edilerek yıl sonuna kadar geçmesi beklenen” 2023-Ulusal Savunma Yetkilendirme Yasası”na eklenmesi bekleniyor.\n\nAnti-Çin Partisi’nin Acilciler’i hem ABD’nin Çin karşısında askerî üstünlüğünü korumasını, hem de Tayvan’ın savunma kapasitesinin güçlendirilmesini istiyorlar. ABD’nin 2023 savunma harcamalarında “Çin etkisi” hayli yüksek, ancak “Acilciler” bu bütçeyi bile yetersiz buluyorlar.\n\n“1979-Tayvan İlişkileri Yasası”nın kapsamlı revizyonu olarak nitelenen “Tayvan Politika Yasası”, Tayvan’a 5 yıl içinde 6.5 milyar dolarlık askerî yardım öngörüyor. Tasarı, silah satışlarının hızlandırılması ve kolaylaştırılması için Tayvan’a “NATO dışı önemli müttefik” statüsü verilmesini içeriyor. Tasarı Çin’in Tayvan’a müdahale etmesi halinde yaptırımlar da öngörüyor. ABD’nin Tayvan ile resmi diplomatik ilişkisi bulunmuyor. Tayvan Washington’da “Taipei Ekonomik ve Kültürel Temsilci Ofisi” olarak temsil ediliyor. Tasarıdaysa “Tayvan Temsilciliği” ibaresi kullanılıyor. Bu ibare Çin’i ziyadesiyle rahatsız edecek bir nitelik taşıyor.\n\nAnalizciler ‘caydırıcılık’ gerekçesiyle savunulan “Tayvan Politika Yasası”’nın Tayvan üzerinde çatışma olasılığını artıracağına dikkat çekiyorlar. Çin’lilerse ABD’nin Tayvan’ın bağımsızlığını savunan güçlere verdiği desteğin ABD ile Çin arasında bir savaşa yol açabileceğini söylüyorlar.\n\nEkim ayı ortalarında “Çin Komünist Partisi”nin 20. Kongresi yapılacak. Dünyanın gözü bu Kongre’de. Çin Lideri Şi Cinping’in üçüncü bir 5 yıl daha elde ederek gücünü pekiştirmesi bekleniyor. Cinping’in ideolojik statüsünün yükseltilmesi de söz konusu tabii. ABD’nin “Hint-Pasifik” ve “Tayvan politikası”nın 20. Kongre’nin ana gündem maddesi olacağıysa, aşikâr.",
    "Tayvan'daki 6.8'lik Deprem Sırasında Ayağı Alçıdaki Arkadaşını Sırtına Alarak Dışarı Çıkartan Kahraman Genç": "Tayvan, 2 gün üst üste meydana gelen 6.5 ve 6.8 şiddetinde depremlerle sarsıldı. O depremler sırasında birçok köprü ve bina yıkılırken, bir okulda kaydedilen kahramanlık görüntüleri de gündem oldu.",
    "Son dakika! Tayvan'da 7.2 büyüklüğünde deprem": "Tayvan'da dün gece saatlerinde, ABD Jeolojik Araştırma Merkezi (USGS), merkez üssü Tayvan'nın Yujing bölgesinin yaklaşık 96 kilometre doğusu olan 6,5 büyüklüğündeki depremin 10 kilometre derinlikte gerçekleştiğini duyurdu. Depremde şimdiye kadar can ya da mal kaybı bildirilmediği aktarıldı.\n\nSon olarak Tayvan'da 7.2 büyüklüğünde deprem meydana geldiği bildirildi. ABD Jeolojik Araştırma Merkezi (USGS), merkez üssü Tayvan'nın Yujing bölgesinde 7,2 büyüklüğündeki deprem gerçekleştiğini duyurdu.\n\nABD tsunami uyarı sistemi Tayvan'daki deprem sonrası tsunami uyarısı yayınladı.",
    "Terminlerin uzadığı GES’te Çin-Tayvan savaşı endişesi": "Talip ÖZTÜRK\n\n\n\nGAZİANTEP - Çip krizi, güneş enerjisi sektörünü de vurdu. AB Yeşil Mutabakatı hükümleri ile yenilenebilir enerji kaynaklarına yönelen sanayicilerin GES yatırımları uzadı. Çip krizinden dolayı GES kurulumlarından kullanılan solar kablo, inverter ve panellerin temin edilmesinde gecikmeler yaşanıyor. DÜNYA’ya konuşan sektör temsilcileri bu durumdan sanayicilerin etkilendiğini ifade ederken, Çin ile Tayvan arasında çıkacak olası bir savaş halinde terminlerin daha da uzamasından endişe ediyor.\n\n“Amorti süresi düştü, terminler uzadı”\n\nTürkiye’nin ilk solar panel üreticisi Solartürk Enerji Yönetim Kurulu Başkanı Osman Özberk, sektörde küresel bir sorunla karşı karşıya olduklarını söyledi. Bir süredir devam eden sorunun yavaş yavaş düzeldiğini anlatan Özberk, panellerde terminlerin birkaç aya düştüğünü kaydetti. Özberk, GES kurulumu çok basit olduğu için herkesin kolaylıkla çatısına kurabildiğini ifade ederek, Türkiye’nin dünya marketinde payının yüzde 2’lerde olduğunu belirtti. Amorti sürelerinin bundan 10-15 yıl önce 10 yıl olduğunu, şu an artan enerji fiyatlarıyla birlikte bu sürenin 3 yılın altına düştüğünün kaydeden Özberk, termin sıkıntısının yatırımcılarını etkilediğini belirterek, “Ülke olarak geçen yılı 7-8 bin MW ile kapattık. Bu yıl da 10 bin MW ile kapatırız. Buradaki diğer sorun inverter ve solar kabloda ithalata bağlı olmamız. Bunlarda terminler oldukça uzun. Sorun daha çok yatırımcıyı etkiliyor. Yatırımcı 6 aydan fazla beklemek zorunda kalıyor” dedi.\n\n“Ödemesini yaptığımız ürünlerde bile teslim tarihi net değil”\n\nGaziantep’te 2013 yılından bu yana güneş enerjisi sektöründe yatırımcı ve EPC olarak faaliyet gösteren Samlı Solar Yönetim Kurulu Üyesi Peykan Samlı da sektörde yaşanan yüksek talepten dolayı Haziran 2022‘den bu yana dünya çapında inverter bulunmadığını söyledi. İnverter firmalarının çip krizine dayandırdıkları problemlerden dolayı ürün veremediklerini belirten Samlı, “Sektörde ilk kez DC kablo için 5-6 ay terminlerle karşı karşıya kalmaya başladık. Bunun akabinde güneş panellerinden alışık hale geldiğimiz uzun terminlere inverter tedarik sıkıntıları eklenmeye başlandı. Şu an belli başlı firmaların hiçbirinde yakın zamanda alabileceğimiz ürün bulamıyoruz. Ödemesini yapıp gümrüğe gelmesini beklediklerimizde bile teslim tarihleri net değil. Bundan dolayı yatırımcının zarar görme ihtimali var. Sektör olarak çözüm bulmaya çalışıyoruz” diye konuştu. Tayvan ile Çin arasındaki olası savaş durumunda tehlikenin daha da büyüyebileceğini belirten Samlı, teknik olarak alternatif yaratabilecek ürünlerin laboratuvar testlerini ve Avrupa normlarındaki değerlerini incelediklerini ifade etti.\n\n“Termin süreleri 8 ayı buldu”\n\nTürkiye’de sanayi bazında tüketilen toplan enerjinin yüzde 5’inin Gaziantep OSB’de tüketildiğini anlatan Gaziantep Organize Sanayi Bölgesi (GAOSB) Başkanı Cengiz Şimşek, sanayicilerin GES yatırımlarına ilgisinin arttığı bu dönemde yaşanan sorunların sanayicileri olumsuz etkilediğini belirtti. Şimşek, şunları kaydetti: “Son 3 yıl, küresel anlamda yaşanan krizlerin gölgesinde geçti. Pandemi, emtia, konteyner derken tüm sorunların sanayicilerimize etkisini asgari düzeyde tutmaya çalıştık. Sorunlara çeşitli çözümler üretirken, her defasında yeni bir sorun karşımıza çıktı. Son olarak da artan hammadde fiyatlarının yanında enerji maliyetlerinde de ciddi artışlar yaşandı. Hal böyle olunca sanayicilerimizin GES yatırımlarına ilgisi arttı. Biz de GAOSB olarak sanayicilerimizin önündeki bürokratik engelleri kaldırdık ve gelinen noktada Türkiye’nin en hızlı GES yatırımlarına izin veren OSB başkanlığı olduk. Gaziantep’te Kurulu güç şu anda 100 MW’ı geçmiş durumda. Artan enerji maliyetleri karşısında birkaç yıl öncesinde GES kuran sanayicilerimiz bugün bunu amorti ederken yeni yatırım yapmak isteyen sanayicilerimiz termin sorunuyla karşı karşıya. Çip krizi nedeniyle bir süredir solar kablo, panel ve inverter termin süreleri 8 ayı buldu. Bu da zor şartlarda üretim yapan sanayicilerimiz için şartları daha da zorlaştırdı. Sanayi tesislerimizin büyük çoğunluğu emek ve enerji yoğun sektörlerde faaliyet gösteriyor. Yıllık enerjiye ödediğimiz rakam 2 milyar dolar. Bu sürdürülebilir bir rakam değil. Bu rakamı nasıl aşağıya çekeriz, sanayicimizin rekabet gücünü nasıl yükseltiriz bunun çalışmalarını yapıyoruz.”",
    "HİZB-UT TAHRİR’DEN “TAYVAN GERİLİMİNİN“ ARKA PLANINA DAİR SİYASİ ANALİZ": "HİZB-UT TAHRİR’DEN “TAYVAN GERİLİMİNİN\" ARKA PLANINA DAİR SİYASİ ANALİZ\n\nKöklü Değişim Medya\n\nHizb-ut Tahrir, Pasifik’te yer alan ada ülkesi Tayvan üzerinden ortaya çıkan ABD ile Çin arasındaki gerilimin arka planına ışık tutan bir siyasi analiz yayımladı.\n\n36 bin kilometrekarelik yüzölçümü, 24 milyon nüfusu, gelişmiş ekonomisi ile dünyanın 26. ülkesi olan ve Pasifik’te yer alan ada ülkesi Tayvan’ı, ABD Temsilciler Meclisi Başkanı Nancy Pelosi’nin 3 Ağustos 2022 tarihinde ziyareti ile ABD-Çin arasındaki Tayvan gerilimi şiddetini artırarak devam ederken, dünya çapındaki siyasi meselelerin arka planını deşifre etmeye yönelik siyasi analizler yayımlayan Hizb-ut Tahrir, 8 maddeden oluşan Tayvan gerilimine, sürecin akışına, tarihine dair detaylı saptamalarda bulundu.\n\n40’ın üzerinde ülkede siyasi ve fikri çalışmalar yürüten Hizb’ut Tahrir, “ABD ve Çin’in Tayvan Gerilimi” başlıklı siyasi analizinde ABD ile Çin arasındaki ekonomik ve askeri silahlanma yarışına dikkat çekiyor.\n\n“Çin’in Tayvan’ı ilhakını önlemek için Tayvan ile yaptığı savunma paktını korudu. Bütün bunlar, Amerika’yı yetmiş yıldan fazla bir süredir Tayvan sorununda aktif bir unsur haline getirmiştir.” ifadeleriyle ABD’nin bölgedeki varlığına ve Çin’in egemenlik hakkı iddia ettiği Tayvan’ı nasıl menfaatleri doğrultusunda kullandığına değiniliyor.\n\nÇin’in, Amerika’nın Tayvan meselesiyle değil, Çin’i çevrelemeye yönelik büyük Amerikan politikasıyla ilgilendiğinin farkında olduğuna dikkat çekilen analizde, çıkarılan krizden kaynaklı olası bir savaşın nükleer çatışmaya dönüşmeyeceği, Amerika’nın, Ukrayna’da Rusya için, Tayvan’da da Çin için bir kriz yaratarak iki tarafı da zayıflattığı vurgulanıyor.\n\nHizb-ut Tahrir’in yayımladığı “ABD ve Çin’in Tayvan Gerilimi” başlıklı siyasi analizin tamamı şöyle:\n\nبِسْـــمِ اللهِ الرَّحْمٰـــنِ الرَّحِيـــم\n\nSiyasi Analiz\n\n‘ABD ve Çin’in Tayvan Gerilimi’\n\nABD ve Çin’in Tayvan geriliminin arka planı nedir? Bu gerilimin motivasyonları nelerdir? ABD, Temsilciler Meclisi Başkanı ve ABD Kongresi’nin beş üyesinden oluşan bir delegasyonun Tayvan ziyaretiyle neden Çin’i kışkırttı? Adanın hem Çin hem de Amerika için önemi nedir? Kriz, savaşa mı yoksa sükûnete mi doğru ilerliyor?\n\nArtan Tayvan gerilimi, motivasyonları ve provokasyonlar gerçeğini açıklığa kavuşturmak için ilgili bazı gerçekleri hatırlamak kaçınılmazdır:\n\nBirincisi: Amerika, Çin’i uluslararası alanda bir numaralı rakibi olarak görüyor. Çin ekonomisi çok büyük bir ekonomidir. Amerikan ekonomisinin büyümesinden çok daha hızlı büyüyor. Çin, uzun yıllar sonra dünyanın 1 numaralı ekonomik gücünün tahtını sarsmakla tehdit ediyor. Çin’in bu ekonomik gücü, giderek askeri bir güce dönüşüyor. Zira Çin’in askeri harcamaları yıldan yıla artıyor. Bununla birlikte, Çin ordusunun geleneksel ve nükleer yetenekleri ve “İpek Yolu” projesi de dâhil olmak üzere siyasi emelleri de gelişiyor. İpek Yolu Çin’e birçok ülkede özellikle Asya’da siyasi ve ekonomik getiri sağlıyor. Bütün bunlar Çin’e ticari savaş ilan eden, Çin’e karşı koymak ve yükselişini engellemek için Asya’da askeri ittifaklar kurmaya başlayan Amerika’nın pek hoşuna gitmiyor.\n\nİkincisi: Tayvan, 36 bin kilometrekarelik yüzölçümü ve 24 milyonluk nüfusu ile büyük bir adadır. Gelişmiş ekonomisi onu dünyanın 26. “ülkesi” haline getiriyor. Tayvan, elektronik çip endüstrisi ile ünlüdür. Dolayısıyla Tayvan, günümüz ülke standartlarına göre tam teşekküllü bir ülkedir. Ancak tarihi, nüfusunun Çinlilerden oluşması ve Çin anakarasına sadece 140 km uzaklıkta bulunması, Çin’in kendisine isyancı bir bölge olarak bakmasını sağlıyor. Siyasi tarihinde Tayvan, Çin ile son derece sıcak ilişkiler içerisinde olmuştur. Komünist Parti, 1949’da Çin anakarasının kontrolünü ele geçirdikten sonra Çin’in mağlup yöneticileri (Çin Ulusal Partisi-Komitag) o zaman egemenlikleri altındaki Tayvan’a taşındılar. Komünist Parti düşmanı iki milyon Çinli de beraberlerinde göç etti ve başkent Taipei’yi kurdular. Böylece, Çin’in eski yöneticileri (Komünistler iktidarın kontrolünü ele geçirmeden önce) Tayvan adasını yönetimleri altında tuttular. Amerika’nın sağladığı askeri şemsiye de bu konuda onlara yardımcı oldu. ABD, 1955’te Çin Komünist Parti yönetimindeki Çin Halk Cumhuriyeti’ni tanımadığı için Tayvan ile “Çin Cumhuriyeti” olarak ortak bir savunma paktı imzaladı. Amerika, Tayvan’ı savunmak için defalarca müdahale etti ve BM Güvenlik Konseyi’nde Çin’in daimi sandalyesini Tayvan’a verdi.\n\nÜçüncüsü: Amerika, Pekin ile yaptığı anlaşmaların ardından Çin’in BM’deki sandalyesini Pekin’e yani Çin Komünist Partisi’ne devretti ve Tayvan’ı Birleşmiş Milletler’den kovdu. O zamandan beri tek Çin politikasını desteklediğini yani Tayvan’ın bağımsızlığını tanımadığını duyurdu. Fakat Çin’in Tayvan’ı ilhakını önlemek için Tayvan ile yaptığı savunma paktını korudu. Bütün bunlar, Amerika’yı yetmiş yıldan fazla bir süredir Tayvan sorununda aktif bir unsur haline getirmiştir. Bugün ABD, bağımsızlığını resmen tanımasa da Tayvan’ı bağımsız bir devlet gibi görüyor ve onunla siyasi, ticari, ekonomik ve askeri ilişkiler kuruyor. Ayrıca Tayvan, Amerikan filoları tarafından korunuyor. Resmi olarak büyükelçilik olarak adlandırılmasa da Taipei’de fiili büyükelçilik çalışmalarını yürüten bir Amerikan Enstitüsü var.\n\nDördüncüsü: Tayvan’ın Çin varlığından bağımsız siyasi bir varlık olarak kurulduğu tarih boyunca bunlar oldu. Bugünse Çin’in gücü önemli ölçüde arttı. Uluslararası arenada yıldızı parlayan bir ülke haline geldi. Asya’da özellikle ekonomik nüfuz olarak kayda değer bir nüfuz elde etti. Ancak isyankâr bölge olarak tanımladığı Tayvan meselesini çözememesi, Çin’in zayıf noktasıdır. Çin, geçmişte de bugünde de Tayvan’ın askeri gücünden korkmuyor ve adayı zorla kollarına geri döndürebileceğine inanıyor. Fakat Tayvan yüzünden Amerika ile savaşa girmekten de korkuyor. Bu, Amerika’nın Çin’e karşı kararlılık gösterdiği mevcut krizde açıkça görülüyor. Uluslararası düzeyde Çin, küresel ülkeler tarafından Tayvan’ın bağımsızlığının tanınmamasıyla yetindi. “Tek Çin” başlığıyla tanınan ve Amerika ile üzerinde anlaşmaya varılan bu politikaya rağmen Amerika’nın başını çektiği bu ülkeler, Tayvan’ı bağımsız bir ülke olarak görüyor. Genel itibariyle Çin, Tayvan konusunda dünya ile ticari ilişkilerini sekteye uğratabilecek kayda değer herhangi bir kriz yaratmamıştır.\n\nBeşincisi: Amerika, Tayvan’ı Çin’i kışkırtmanın, aşağılamanın ve Amerikan provokasyonuna gelirse zayıflığını göstermenin bir arenası olarak edinmiştir. Eğer Çin, Amerika’nın bu provokasyonunu kabul etmez ve kendini savunursa, o zaman Tayvan, tüm nitelikleriyle Çin’in de bulaşacağı bir bataklığa dönüşecektir. Diğer bir deyişle Çin, en tatlısı acı olan iki seçenek arasında kalmıştır. Bugün Tayvan krizinde olan budur. Amerika, geçerli hiçbir sebep olmadan ABD Temsilciler Meclisi Başkanı Nancy Pelosi’nin 3 Ağustos 2022 tarihinde Tayvan’ı ziyaret edeceğini duyurdu. Bunun üzerine Çin deliye döndü ve Pelosi’nin Tayvan’ı ziyaret etmesi durumunda bedelini ödeyeceği konusunda Amerika’yı uyardı. “Pekin, Tayvan hava sahasındaki uçuşa yasak bölgeyi ihlal eden uçakların vurulabileceği konusunda uyardı.” (2.8.2022 www.shorouknews.com) Ancak Amerika provokasyonunu artırdı. Pelosi, Japonya’daki ABD askeri üssünden kalkan 13 askeri jet eşliğinde askeri bir uçakla Tayvan’a bir ziyaret gerçekleştirdi. Böylece Pelosi, Çin’den gelen tehdit misillemelerine meydan okumuş oldu.\n\nAltıncısı: Çin, balistik füzelerin ateşlenmesi de dâhil olmak üzere Tayvan Boğazı’nda büyük bir askeri tatbikat başlattığını duyurdu ve ABD’ye 1971’den beri iki taraf arasında üzerinde anlaşmaya varılan “tek Çin” politikasına bağlı kalınması çağrısında bulundu. Amerika, provokasyon niyetini bir tık yükseltmeseydi, Pelosi’nin ziyaret sayfası dürülüp gidecekti. Çin’e meydan okuma kararlılığını göstermek için ABD Kongresi’nin beş üyesinden oluşan bir delegasyon Tayvan’a bir ziyaret gerçekleştirdi. “Washington’un Taipei’deki fiili büyükelçiliği, Çin’in ABD Temsilciler Meclisi Başkanı Nancy Pelosi’nin ziyaretine misilleme olarak ada çevresinde askeri tatbikatlar düzenlemesinden günler sonra, bir ABD kongre heyetinin 14 Ağustos Pazar günü Tayvan’a geldiğini söyledi.” (14.08.2022 www.independentarabia.com) Çin, misilleme olarak Boğaz’da yeni bir askeri tatbikat başlattı. Amerika, kendi donanma ve hava kuvvetlerinin Tayvan Boğazı’nda seyrüsefer özgürlüğünü teyit etmek için transit operasyonlar gerçekleştirdiğini duyurdu. Dişlerini göstermeye başlayan Tayvan, kendisine yönelik bir Çin saldırısını püskürtmek için benzer bir askeri tatbikat başlattı. Amerika ve Çin arasındaki patlak veren Tayvan krizi şu şekilde özetlenebilir:\n\n1- Çin, öfkeli ve savaş ihtimaline hazırlanıyor. “Çin Savunma Bakanlığı bir açıklamada, Kongre üyelerinin ziyaretinin Çin’in egemenliğini ve toprak bütünlüğünü ihlal ettiğini ve “Tayvan Boğazı’nda barış ve istikrarı bozan olarak ABD’nin gerçek yüzünü tamamen ortaya koyduğunu” belirtti. Bakanlık açıklamasında, “Çin Halk Kurtuluş Ordusu savaşa hazırlanmaya ve eğitime devam ediyor, ulusal egemenliği ve toprak bütünlüğünü kararlılıkla savunuyor ve her türlü ‘Tayvan bağımsızlığı’ ayrılıkçılığını ve dış müdahaleyi kararlılıkla ezecek” ifadelerini kullandı.” (16.08.2022 www.independentarabia.com)\n\n2- Amerika’ya gelince, kışkırtmaya, ittifakları harekete geçirmeye ve Çin’e karşı yarı sıcak ajitasyona devam ediyor. “ABD Yedinci Filosunun komutanı Karl Thomas, Salı günü Singapur’da düzenlediği basın toplantısında, ‘Tayvan üzerinden uluslararası sulara füze fırlatmak sorumsuzluktur.’ dedi ve Pekin’in bu tür eylemlerinin karşı konulmaz kalmasına izin verilirse norm haline gelebileceği konusunda uyardı.” (16.08.2022 www.independentarabia.com) Aynı kaynağa göre Karl Thomas yaptığı “Eğer meydan okumazsan bu eylemler Tayvan Boğazı’nın Güney Çin Denizi’ne benzer şekilde askerileştirilmesine yol açabilir.” açıklamalarıyla Asya ülkelerini Çin’e karşı kışkırttı. Daha önce ABD Başkanı, ABD’nin Çin tarafından saldırıya uğraması durumunda Tayvan’ın yanında savaşacağını açıkça dile getirmişti. “ABD Başkanı Joe Biden, Tayvan meselesinde Çin’in “ateşle oynadığı” konusunda uyardı. Saldırıya uğraması durumunda adayı korumak için askeri müdahalede bulunacağına dair söz verdi. ABD’nin Çin tarafından saldırıya uğraması durumunda Tayvan’ı savunmak için askeri olarak müdahil olup olmayacağı sorulduğunda açık bir “evet” cevabını verdi... Biden “Yaptığımız taahhüt bu” dedi. (23.05.2022 BBC) ABD’nin Tayvan’da Çin’e yönelik bu yüksek derecedeki provokasyonu, Çin’in Tayvan çevresinde askeri gövde gösterisinde bulunması, beraberinde gelen tehditler ve Amerika’nın savaş gemilerini ve uçaklarını boğaza yönlendirmesi ve topraklarının dibinde Çin’e meydan okuması, gerçekten çok ciddi bir kriz sayılır. Krizin daha da tırmanmasını sağlayan Amerika’dır. Çin ile askeri bir çatışma olasılığından dolayı yıllardır askerlerini Asya’da konuşlandırıyor. Bu nedenle Amerika, İngiltere ve Avustralya ile AUKUS paktı gibi Çin’e karşı yeni askeri ittifaklar kurma ve Japonya, Hindistan ve Avustralya ile “Dörtlü” ittifak gibi mevcut olanları güçlendirme adımlarını hızlandırdı. Başka bir deyişle Amerika, birincisinin ikincisinden daha etkili olduğu gerekçesiyle ekonomik tehdidin yanında askeri tehdidi de test ediyor.\n\n3- Öyle görünüyor ki Çin, bu planların Amerika’nın Tayvan meselesiyle değil, Çin’i çevrelemeye yönelik büyük Amerikan politikasıyla ilgili olduğunun farkında. Bu yüzden askeri yeteneğini gösterdiği görülüyor. “Çin Halk Kurtuluş Ordusu (PLA) Doğu Cephesi Komutanlığı Sözcüsü Şi Yi, “Tayvan çevresinde müşterek muhabere hazırlık devriyesi ve gerçek muharebe tatbikatı yapacaklarını” bildirdi. (14.08.2022 www.independentarabia.com) Ayrıca “PLA açıklamasında, yürütülecek tatbikatların ABD ve Tayvan için caydırıcı nitelikte olacağı ifade edildi. İki ülkenin siyasi oyunlar oynama merakı ve Tayvan Boğazı’ndaki barış ve istikrarı baltalama çabalarının son bulması için sert bir caydırma yönteminin uygulandığı belirtildi. Çin Halk Kurtuluş Ordusu (PLA), Tayvan yakınındaki deniz ve hava sahasında ortak savaşa hazırlık devriyeleri ve muharebe tatbikatları düzenlediğini açıkladı. Aynı bağlamda Çin Savunma Bakanlığı da, “Çin Halk Kurtuluş Ordusu savaşa hazırlanmaya ve eğitime devam ediyor. Ulusal egemenliği ve toprak bütünlüğünü kararlılıkla savunuyor ve her türlü Tayvan bağımsızlığı ayrılıkçılığını ve dış müdahaleyi kararlılıkla ezecek.” dedi.\n\nBakanlık, ABD’yi ve Taipei’deki iktidardaki Demokratik İlerleme Partisi’ni Çin’i çevrelemek için Taipei’i kullanmanın başarısız olmaya mahkûm olacağı konusunda uyardı.” (15.08.2022 El Cezire) Ayrıca Çin, sanki Amerika’yı tehdit etmek ve Rusya’nın Tayvan krizinde Çin’in yanında yer aldığını ima etmek için Rus ordusuyla ortak askeri tatbikat yapmak üzere 17 Ağustos 2022’de askeri güçlerinin bir kısmını Rusya’ya gönderdi.\n\nYedincisi: İşte bunlar, Amerika’nın yarattığı ve Çin’i boyunduruk altına almak istediği Tayvan krizinin boyutlarıdır. İlgili dört konuya dikkat çekmekte fayda var:\n\n1- Amerika, Çin ekonomisinin gücü nedeniyle Çin ile ekonomik savaşa girmekten korksa da, Çin ile askeri bir çatışmaya girmekten korkmuyor, çünkü askeri güç bakımından iki ülke arasında devasa fark vardır. Bu nedenle Amerika’nın Tayvan meselesini kaşıması, Çin ile çatışma alanını ekonomiden askeri alana kaydırmanın en açık ve en şiddetli Amerikan politikası olarak görülmelidir. Amerika kesin olarak askeri güç yönünden Çin’den üstündür. Belki de Rusya’nın Ukrayna’daki savaşla meşgul olması, Tayvan meselesinde herhangi bir savaşın patlak vermesi durumunda Rusya’nın Çin’e askeri destek verme olasılığını sıfıra indiriyor. Bu savaş, nükleer savaş olasılığından da oldukça uzaktır.\n\n2- Amerika Çin’i Tayvan’da bir savaşa sokar ve ardından müttefikleriyle birlikte Rusya’ya uygulananlara benzer ekonomik yaptırımlar uygularsa, o zaman Çin’in ekonomik büyüklüğü çok büyük bir tehdit altında olacaktır. Bu durum, Amerika’nın Çin gücünü çevreleme arzusunu gerçekleştirebilir. Amerika, Tayvan’ı işgal etmesi durumunda Çin’e karşı uygulanacak olası yaptırımların, Çinli üst düzey zengin sınıf üzerinde son derece acı verici büyük bir etki yaratacağını düşünüyor. Bu zengin sınıf, iktidardaki Komünist Partinin üst düzey üyeleridir. Bu etkili sınıfın çıkarlarının derinden etkilenmesi durumunda, Amerika ile uzlaşma yönünde Çin Komünist Partisi içinden beşinci kol faaliyetleri yürütecektir!\n\n3- Bütün bu belirtilenlerden Tayvan krizinin Amerika kaynaklı olduğu ve tırmandırma yönünde ilerlediği, Amerika’nın Ukrayna’daki savaşla meşgul olmasının Çin’le gerilimi tırmandırmasına engel teşkil etmediği açığa çıkıyor. Bunu daha da iyi kanıtlamak için Amerika, Polonya’nın envanterinde bulunan Rus yapımı Mig-29 savaş uçaklarını Ukrayna’ya verilmek üzere ABD’nin hizmetine sunmaya hazır olduğunu bildirdiğinde ve karşılığında Amerika’dan F-16 savaş uçağı talep ettiğinde yanıt verdi. Amerika, Amerikan uçak fabrikalarının Tayvan’a savaş uçakları tedarik etmek için çalıştığını söyledi. Başka bir deyişle, Ukrayna’daki savaş Amerika’nın Çin’i görmezden gelmesine mani olmadı. İşte bu, mevcut Tayvan krizinin motivasyonlarıdır.\n\n4- Bu krizin savaşa sürüklenmesine ya da sükûnete ermesine gelince, büyük olasılıkla bu kriz, Çin’i evinin eşiğinde bir krizle oyalama amacına yöneliktir. Dolayısıyla bu, Çin’in Ukrayna savaşında Rusya’yı desteklemesine engel olacaktır. Böylece Amerika, Ukrayna’da Rusya için, Tayvan’da da Çin için bir kriz yarattı ve iki tarafı da zayıflatmak için ortam temizliği yaptı. Rusya ve Çin, bataklığın ne kadar tehlikeli olduğunu fark etmezlerse bu böyledir! Amerika, Ukrayna ve Tayvan’da ısıttığı krizler ile Rusya ve Çin’e bataklık hazırlamıştır. Krizle oyalama amacının daha racih olduğunu söylüyoruz, çünkü savaş olasılığı ya da en azından askeri çatışmalar da bir olasılıktır. Çünkü orduların yakınlaşmasından ve provokasyonların tırmanmasından dolayı hesaba katılmayan beklenmedik bir hata bu olasılığı imkân dâhilinde kılmaktadır.\n\nSekizincisi: Özetle, bu dünyaya bugünlerde (büyük) güçler egemendir. Söz konusu güçler, adalete ve iyiliğe zerre kadar değer vermezler, zulüm ve kötülük tarafından tepeden tırnağa çepeçevre kuşatılmışlardır. Bu güçler öyle güçlerdir ki ki çıkarları ekin ve neslin yok edilmesini gerektiriyorsa, yok ederler. Arzuları, bozgunculuk çıkarmak ve ifsat etmek için kan dökülmesini gerektiriyorsa, dökerler... Sanki zamanın “büyük güçleri” olan Pers ve Roma ile kadim gerçeklik geri dönmüş gibi. Kadim güçler nasıl müminler tarafından yok edilmişse, bugün de bu büyük güçler müminler tarafından yok edileceklerdir. Allah’ın izniyle Nübüvvet metodu üzere Raşidi Hilafet yeniden doğacak ve adaleti dünyanın dört bir yanına yayacaktır:\n\nوَيَقُولُونَ مَتَى هُوَ قُلْ عَسَى أَنْ يَكُونَ قَرِيباً “Ne zamanmış o?” diyecekler. De ki: “Yakın olsa gerek!” [İsra 51]\n\nH.25 Muharrem 1444\n\nM.23 Ağustos 2022",
    "Tayvanlı güzellik kraliçesinin Malezya'da sahneye bayrakla çıkması engellendi": "Tayvanlı güzellik kraliçesi Kao Man-jung'un, Malezya'da katıldığı bir ticaret etkinliğinde sahneye çıkarken adanın bayrağını taşıması engellendi.\n\nTaipei yönetimi, Çin'i, etkinliğin Malezyalı organizatörlerine \"kraliçenin sahneye bayrakla çıkmaması için \"baskı yapmakla\" suçladı.\n\nTayvan Dışişleri Bakanlığı, \"Çin, Malezyalı organizatörler, Bayan Kao'nun sahnede ulusal bayrağımızı taşımasını yasaklamaları için baskı yaptı\" dedi. Açıklamada, Malezya'daki temsilciliğe, organizatörlere resmi bir şikayette bulunma talimatı verildiği kaydedildi.\n\nPekin'i \"aşağılık eylemlerde bulunmakla\" suçlayan bakanlık, bu tür bir baskının \"Tayvan halkını ve uluslararası toplumu daha da fazla iğrendireceğini\" kaydetti.\n\nSahneye çıkarken ağladı\n\nKao, 2022 Dünya Yenilik ve Teknoloji Kongresi'nin (WCIT) açılış töreninde güzellik yarışmasındaki diğer yarışmacılarla sahneye çıkarken ağlarken fotoğraflandı.\n\nTayvan medyası, Kao'nun sahneye çıkmak üzereyken durdurulduğunu, diğer yarışmacıların da ülkelerinin bayraklarını sallarken görüldüğünü bildirdi.\n\nTayvanlı güzellik kraliçesi Kao Man-jung'un Malezya'da sahneye bayrakla çıkması 'engellendi' Miss International, Facebook\n\nTayvan'ın uluslararası alanda tanınmasına karşı çıkan Pekin, daha önce yabancı ünlülerin etkinliklerdeki \"bayraklı mesajlarına\" tepki göstermişti.\n\nABD'li pop yıldızları Madonna ve Katy Perry de dahil olmak üzere ünlüler, geçmişte Tayvan bayrağını gösterdiği için Çin tarafından eleştirilmişti.\n\n2016 yılında genç bir K-pop şarkıcısı, bir yayın sırasında Tayvan bayrağı sallaması sonrası Pekin'den gelen tepkiler üzerine özür dilemek zorunda kaldı.\n\nSanatçının özür videosu, Tsai Ing-wen'in adanın ilk kadın lideri seçildiği 2016 cumhurbaşkanlığı seçimleri gününde viral olmuştu. Tsai'nin zaferi sonrası Pekin, Tayvan ile tüm ilişkileri askıya aldı.\n\nTayvan'ı \"topraklarının bir parçası olarak gören\" Pekin, adanın \"gerekirse bir gün zorla ele geçirilebileceğini\" savunuyor.",
    "Jake Sullivan: Çin'in Tayvan'ı işgali, belirgin tehdit olmayı sürdürüyor": "Biden'ın Ulusal Güvenlik Danışmanı Sullivan, Tayvan'a yönelik askeri hareketlilik olasılığına dikkati çekti.\n\nAsya'da Çin ile Tayvan arasında, ABD Temsilciler Meclisi Başkanı Nancy Pelosi'nin ziyaretiyle zirveye ulaşan gerilim devam ediyor.\n\nABD Ulusal Güvenlik Danışmanı Sullivan, katıldığı Bloomberg yayınında, bölgedeki gerginliği değerlendirdi.\n\nTayvan gerilimiyle ilgili konuştu\n\nSullivan, \"Tayvan çevresinde beklenmedik askeri bir durum olmasının, aşikâr bir tehdit olmaya devam ettiğini düşünüyorum.\" dedi.\n\nPekin yönetiminin, işgal seçeneğini masadan kaldırmadığına dikkati çeken Sullivan, \"Bu da Tayvan'ın yeniden birleşmesi için potansiyel seçeneklerden biri olmayı sürdürüyor.\" ifadesini kullandı.\n\nJake Sullivan: Çin'in Tayvan'ı işgali, belirgin tehdit olmayı sürdürüyor ViDEO\n\n\"Tutumumuz değişmedi\"\n\nSullivan ayrıca, Çin'in aksini iddia etmesine rağmen, Başkan Joe Biden yönetiminin Ada'nın statüsü konusundaki tutumunu değiştirmediği konusunda ısrar etti.\n\n\"Statükoyu zorla değiştirme çabalarını geri püskürteceğiz\"\n\n\"Amerikan pozisyonu kararlı ve tutarlı kaldı.\" diyen Amerikalı yetkili, \"Statükoyu zorla değiştirmeye yönelik her türlü çabayı geri püskürtmeye devam edeceğiz.\" şeklinde konuştu.",
    "Tayvan, Taitung’daki jeotermal projede yeni bir sondaj başlayacak": "Tayvan, Taitung’daki jeotermal projede yeni bir sondaj başlayacak\n\nKıyı şeridi, Taitung County, Tayvan (kaynak: flickr/ Ken Marshall, creative commons)\n\nMerve Uytun 29 Ağu 2022\n\nTaiwan Cement Enterprise Group, Eylül 2022'de Tayvan'ın Taitung kentindeki Hongye'de 1 MW'lık bir jeotermal enerji projesi için sondaja başlayacak.\n\nGreen Energy Group’a dönüşen Taiwan Cement Enterprise Group, Taitung’da jeotermal enerji üretimi geliştirmek için CNPC ile iş birliği yaptı. Sondaj Eylül ayı sonunda başlayacak. 1 MW’lık bir jeotermal santralin 2024 yılı sonuna kadar tamamlanması ve saatte 1.000 kWh elektrik üretebilmesi bekleniyor. Bir yılda yaklaşık 8.76 milyon kWh elektrik üretebilir, bu da 2.400 haneye elektrik sağlamaya eşdeğerdir.\n\nTCC Başkanı Zhang Anping, Mayıs ayındaki hissedarlar toplantısında, TCC’nin griden yeşile, yüksek verimli bir şirketten teknoloji büyüyen bir şirkete dönüşeceğini duyurdu.\n\nTCC’nin bir yan kuruluşu olan TCC Green Energy, yalnızca jeotermal enerji üretimi geliştirmekle kalmıyor, aynı zamanda Yunpin International ile birlikte “Hongye Vadisi Yeşil Enerji Kaplıca Parkı”nı planlıyor ve 27 ağustosta deneme operasyonuna başladı. Yanping’in turizm sektörüne girmesi birçok istihdam olanağını da artırdı. Turizm için yeni bir üs olan projede, Yanping Kasabası sakinlerinin %70’inden fazlası turizm kaynaklarını ortaklaşa geliştirmek için istihdam edilmektedir.\n\nZhang Anping, “Hongye Vadisi Yeşil Enerji Kaplıca Parkı”, Tayvan’da gezi ve yerel simbiyozu birleştiren ilk jeotermal enerji üretim üssü olduğunu söyledi. Şu anda, CNPC sondaj ekibinin yardımıyla TCC Green Energy, 1.700 metrelik bir Üretim/reenjeksiyon kuyusu açtı. Jeotermal santralin 2024 yılı sonuna kadar tamamlanarak ticari işletmeye alınması bekleniyor.\n\nŞu andan itibaren gelecek yılın Mart ayına kadar olan sondaj döneminde, park ayrıca çevre eğitimi için “Hongye Vadisi Jeotermal Sondaj Sergisi”ni de başlattı. Tayvan’da ilk kez sondaj sahası halkın ziyaret etmesi ve jeotermal enerji hakkında daha fazla bilgi edinmesi için açıldı.\n\nZiyaretçiler jeotermal santralin mevcut sondaj ilerlemesini yakından görebilir ve Tayvan’da yeşil enerjinin aktif gelişiminin arkasındaki zorlukları hissedebilir.\n\nTaitung İlçesinde yılda 10.33 milyon turist var ve birçoğu sıcak hava balonlarını deneyimlemek için Yanping Kasabası yakınlarındaki Luye Yüksek Terası’na ve Bunun deneyimine katılmak için Yanping’e gidiyor.\n\nTCC’ye göre, TCC Green Energy ve Yunpin International’ın Hongye Vadisi Yeşil Enerji Kaplıca Parkı’nı çevreye duyarlı düşük seviyeli bir geliştirme modu ile yeniden inşa etmesi yaklaşık 2 yıl sürdü. Sergiler ve rehberli turların yanı sıra 23’ü Taitung’da yerel olan ve Abs Bunong Geleneksel Kostüm Stüdyosu, Yizhi Unique Nakış ve diğer markalar gibi yarıdan fazlası Yanping Kasabasında yerel mağazalar olan 26 markalı mağaza bulunyor.\n\nKaynak: ThinkGeoEnergy",
    "Tayvan’ın ana metal ihracat siparişi Ocak-Ağustos döneminde %3,9 düştü": "Perşembe, 22 Eylül 2022 11:06:26 (GMT+3) | İstanbul\n\nTayvan Mali İşler Bakanlığı tarafından yayımlanan istatistiklere göre, ülkenin ana metal ve metal ürün sanayisinde alınan yeni ihracat siparişlerinin değeri bu yılın Ağustos, Temmuz ayına kıyasla %7,2 ve geçtiğimiz yılın Ağustos ayına kıyasla %22,6 düşüşle 2,38 milyar $ seviyesinde kaydedildi. Ülkenin ana metal ve metal ürün sanayisinde alınan yeni ihracat siparişleri bir önceki ay aylık %7,8 düşüş göstermişti.\n\nÖte yandan bu yılın Ocak-Ağustos döneminde Tayvan’ın ana metal ve metal ürün sanayisinde alınan yeni ihracat siparişleri yıllık %3,9 düşerek 23,12 milyar $ seviyesinde yer aldı.",
    "Uygur Türkü Nuri Türkel’den Çin uyarısı": "Filiz 31 Ağustos 2022, 12:03\n\nAmerika Birleşik Devletleri ve Tayvan hükumetinin ortak ev sahipliğinde düzenlenen 2022 Din Özgürlüğü Forumu, 30 Ağustos’ta Tayvan’ın başkenti Taipei’de düzenlendi. Forumda açılış konuşmasını yapan Uygur Türkü Nuri Türkel, Tayvan demokrasisi için ÇKP ile konuşmaya devam etmenin Tayvan’ı Çin’in bir parçası olarak görmekten başka bir şey olmadığını vurguladı.\n\nAmerika Birleşik Devletleri (ABD) ve Tayvan hükumetinin ortak ev sahipliğinde düzenlenen 2022 Din Özgürlüğü Forumu, 30 Ağustos’ta Tayvan’ın başkenti Taipei’de düzenlendi. Foruma Tayvan Cumhurbaşkanı Tsai İng-Wen, Tayvan Dışişleri Bakanı Joseph Wu, ABD Uluslararası Din Özgürlüğü Komisyonu Başkanı Uygur Türkü Nuri Türkel ve çok sayıda devlet yetkilileri katıldı.\n\nNURİ TÜRKEL: ÜZÜM PİŞ AĞZIMA DÜŞ DEMEK SENİ BU KADERDEN KURTARMAZ\n\nForumda açılış konuşması yapmak üzere davet edilen Nuri Türkel, Çin Komünist Partisi (ÇKP) ve Çin hükumeti tarafından “özerklik hakları” vaat edilen Uygur Türklerine şu anda soykırım uygulandığı ve Hong Kong’daki baskının devam ettiğini hatırlatarak sözüne devam etti. Komisyon Başkanı Türkel, Çin hükumetinin Tayvan’ı işgal etmesi halinde burada da “eğitim” adı altında çeşitli kötülüklerin getirileceğini özellikle vurguladı.\n\nTürkel, “Çin hükumetinin Uygur Soykırımı ve insanlığa karşı işlenen suçları Tayvan’a Uygur Soykırımını inceleme zamanının geldiğini bildiriyor. Tayvan’ı koruyamazsanız, Uygur Türklerinin kaderi sizin başınıza gelecek. Üzüm piş ağzıma düş demek seni bu kaderden kurtarmaz” ifadelerini kullandı.\n\nÇKP İLE DİYALOG EDİLEMEZ!\n\nTürkel konuşmasına kişisel deneyimlerini paylaşarak devam etti. Türkel, bir Uygur Türkü olarak, ÇKP tarafından yaptırım listesine alındığını, ABD’deki insan hakları çalışmalarını etkilemek için annesinin rehin alındığını aktardı. Türkel, “Dünyanın bu kötülükleri bilmesini sağlamalıyız ve harekete geçmeliyiz” dedi.\n\nTürkel deneyimlerinden yola çıkarak ÇKP’nin demokratik ve özgür sistemi ne kadar tehdit ettiğini vurguladı. Türkel, ÇKP’nin Hong Kong ve Çin halkına baskı yaptığını ve şimdi de Tayvan’a baskı uyguladığını belirtti. Türkel, Çin Fransa Büyükelçisinin konuşmalarını hatırlatarak ÇKP’nin yeniden eğitim kampları inşa edeceği adresin bir sonraki hedefinin Tayvan olduğuna dikkat çekti. Türkel, “ÇKP’nin Uygur Türklerine uyguladığı zulmün trajedisinden ders almalıyız ve ÇKP’nin düzelmesi için beklememeliyiz!” dedi.\n\nTürkel, uluslararası toplumun çok saf olduğuna dikkat çekti. ÇKP ile demokratik yollarla konuşulabileceğine inanmanın demokrasi için tehdit olacağını ifade eden Türkel, Tayvan demokrasisi için ÇKP ile konuşmaya devam etmenin Tayvan’ı Çin’in bir parçası olarak görmekten başka bir şey olmadığını vurguladı.\n\nTAYVAN’DAN İNANÇ ÖZGÜRLÜĞÜ\n\nTayvan Cumhurbaşkanı Tsai ing-wen toplantıda tebrik konuşması yaparak, dini inanç özgürlüğünün en yaygın insan haklarından biri olduğunu vurguladı. Cumhurbaşkanı Tsai konuşmasında, “Tayvan, dini inanç özgürlüğünü korumak için her zaman elinden geleni yapacaktır” dedi. Sosyal medya hesabından açıklama yapan Cumhurbaşkanı Tsai, “Bu yılki Bölgesel Dini Özgürlük Forumu’nda, temel insan haklarına olan bağlılığımızı yeniden teyit ettik. Tayvan bir demokratik devlet olarak olarak, bölge için bir kapsayıcılık modeli olma yolunda din özgürlüğünü korumanın ve çeşitliliği kucaklamanın önemine sahip çıkmaktadır” ifadelerine yer verdi.\n\nAt this year’s Regional Religious Freedom Forum, we reaffirmed our commitment to this fundamental human right. As a democracy, #Taiwan recognises the importance of protecting religious freedom & embracing diversity on our path to becoming a model of inclusiveness for the region. pic.twitter.com/K5SyIO3kYX — 蔡英文 Tsai Ing-wen (@iingwen) August 30, 2022\n\nABD’nin Uluslararası Din Özgürlüğü Büyükelçisi Reşat Hüseyin da çevrimiçi toplantıya katıldı ve Tayvan’ın dini inanç özgürlüğünü koruma çabalarına övgüde bulundu. Ayrıca Büyükelçi Hüseyin, Çin hükumetinin dini inançları Çinli olmayan etnik gruplara zulmetmek için önemli bir bahane olarak kullanmasını şiddetle kınadı.",
    "Mustafa Balbay : ABD’den Tayvan’a ziyaret harekâtı!": "30 Ağustos 2022 Salı\n\nABD’nin Tayvan’a yönelik senatör birliklerinden oluşan ziyaret harekâtı devam ediyor.\n\nUkrayna’daki NATO-Rusya savaşı sürerken Uzak Asya’da yaşanan gerilim akla ister istemez birleşik kaplar kanununu getiriyor.\n\nAğustos ayı ABD Temsilciler Meclisi Başkanı Nancy Pelosi’nin Tayvan’ı ziyareti ile başlamıştı. ABD, Çin’in böyle bir ziyarete kayıtsız kalmayacağını biliyordu. Öyle oldu. Çin, Tavyan’la arasındaki boğazda hemen askeri tatbikata girişti.\n\nABD de bu harekât’ hemen senatör Ed Markey başkanlığında beş kişilik bir heyetle karşılık verdi. Ağustos ortasındaki bu ziyaretin ardından 25 Ağustos’ta da ABD Ticaret ve Silahlı Hareketler Komitesi Senatörü Marsha Blackburn Tayvan’a indi.\n\nBu tablo gösteriyor ki ABD heyetleri bazen Tayvan’ı ziyaret etmeyecek!\n\n***\n\nGeçen haftanın ikinci yarısında Çin Halk Cumhuriyeti Ankara Büyükelçiliği’nden diplomatlarla sohbet ettik. Ukrayna’dan Suriye’ye çevremizdeki tüm sorunları konuştuk ama Çinlilerin ana konusu doğal olarak Tayvan’dı. Çin’in egemenliğini tanıyan ABD’nin ağustos ayında Tayvan’ı ziyaret bombardımanına tutmasına şaşırmamış görünüyorlardı. Görüşmemizden satır başlarını paylaşalım:\n\n- 1946 yılında Çin Halk Cumhuriyeti’nin kuruluşunun ardından suni olarak meydana getirilen Tayvan, kültüründen coğrafyasına, dilinden dinine kadar anakaranın bir parçasıdır.\n\n- Bunu bütün dünya kabul etmiş, Birleşmiş Milletler de tek bir Çin devletinin varlığı ilkesi ile hareket etmiştir.\n\n- ABD de bu genel doğruyu benimsemiş, Çin’le ilişkilerini bu ilke doğrultusunda kurmuştur. BM’ye üye 190 ülkeden 181’i ile ilişkimizi böyle kurmuş durumdayız.\n\n- Bütün bu gerçekler ortada iken ABD’nin bölgemizde gerilimi tırmandıracak hareketlere girişmesi, bu ülkenin kolonyal hedeflerini bırakmadığını, her fırsatta canlandırma amacı içinde olduğunu göstermektedir. ABD’nin tutumu doğrudan Çin’in içişlerine karışmaktır.\n\n- Biz ABD’nin bu emellerine boyun eğersek dünyanın öteki ülkeleri tümüyle umutsuzluk içine girecek ve ABD’nin süper güç hegemonyası baskı üretmeye devam edecektir. Bu mücadeleyi ABD dayatmalarını kabul etmek istemeyen tüm ülkeler adına verdiğimize inanıyoruz.\n\n- ABD’nin süper güç hegemonyasına karşı biz, başta Bir Kuşak Bir Yol projesi olmak üzere barış içinde yaşamayı öneriyoruz.\n\n- Tayvan’da çözüm tıpkı Hong Kong’da olduğu gibi “tek ülke iki sistem” modelidir. Yakın gelecekte olacak budur.\n\n***\n\nÇinli diplomatlar bir konuyu anlatmaya başladığında arada başka şeyler sorsanız bile kendi açıklamalarını tamamlamadan yeni soruya geçmiyorlar. Çin, ABD’nin söz verdiği halde uluslararası hukuka aykırı olarak Tayvan’ı kaşımasının kabul edilemezliğini meşruiyet zeminini kaybetmeden tüm dünyaya anlatmayı hedefliyor.\n\nÇin’in Ukrayna’daki savaşın ardından dikkat çektiği bir durum var:\n\nÇin’den Batıya uzanan Bir Kuşak Bir Yol projesi Asya’dan Avrupa’ya geçişte üç güzergâha sahip. Bunların ikisi Türkiye’nin kuzeyinden biri de Türkiye’den geçiyordu. Kuzeydeki hatlar Ukrayna savaşı nedeniyle sekteye uğradı. Türkiye ayağının daha güçlü olması mümkün.\n\n18 Ağustos günü bu köşenin başlığı şuydu:\n\nKomşumuz Çin!\n\nYazıda Türkiye’nin ülke dışındaki akraba topluluklara şu iki ilkeyi önerdiğini vurgulamıştık:\n\n1- Bulunduğunuz ülkenin yasalarına uyun.\n\n2- Kimliğinizi ve kültürünüzü koruyun.\n\nÇinli diplomatlar bu iki ilkeyi kendilerinin de benimsediğini belirtip eklediler:\n\n“Uygur kültürünün korunması ve geliştirilmesi bizim de sorumluluğumuzdur.”\n\nÇin ile ilişkilerimiz ve Pekin’in dünya dengeleri içindeki yeri daha çok yazı kaldıracak...",
    "Çin’e karşı nefreti körükleyen bir gazetecilik olmaz": "MASSİMİLİANO AY / İSVİÇRE KOMÜNİST PARTİSİ GENEL SEKRETERİ\n\n16 Ağustos tarihli sayısında, okuyucularda Çin nefreti ve komünizm karşıtı duyguları körüklemeyi amaçlayan “Çin'in Kölesi Batı\" başlıklı bir tam sayfa yazı buluyoruz.\n\nŞimdi bazı iddiaları ele alıp çürütmeye çalışalım;\n\n1) Gazeteci makalesine, \"Pekin'in sınırları giderek daha yayılmacı bir yaklaşımla ele alıyor\" iddiasıyla başlıyor. Bu bir yalan! Mali'deki Fransa, Filistin'deki İsrail ve dünyanın yarısındaki ABD'nin aksine Çin hiç bir yeri işgal etmedi!\n\n2) Nancy Pelosi'nin Tayvan'a yaptığı son ziyaret \"kışkırtıcı\" olarak nitelendiriliyor, ancak kelimeyi tırnak içine alarak durumun ciddiyetini azaltmaya çalışıyor. Gazeteciye göre, Çin'in Pelosi'nin gezisine verdiği sert tepki \"adanın silah zoruyla ilhak edilmesi için bir prova\" olacaktı. Bu da yalan! Tayvan, BM tarafından zaten Çin Halk Cumhuriyeti topraklarının ayrılmaz bir parçası olarak tanınmaktadır. Pekin zaten kendine ait olan bir şeyi ilhak edemez!\n\n3) Gazeteci, Çin'in Tayvan vatandaşları üzerinde \"demokratik ve özgürlükçü fikir ve değerleri ayıklayarak parti doktrini ile değiştirmeyi amaçlayan beyin yıkama\" amacını gerçekleştirmeye çalıştığını ileri sürüyor. Bu, okuyucuların 1971'de BM'den ihraç edilen ve 1949'dan 1987'ye kadar Chang Kai-Shek ve ardıllarının faşist diktatörlüğü altında tarihin en uzun sıkıyönetim yasasına tabi tutulan Tayvan ayrılıkçı eyaletinin şimdi otoriter ve aşırı otoriter bir devletten samimi bir şekilde dönüşebileceğine inanmalarını sağlamak için saçma bir girişimdir, sanki milliyetçi rejim bir tür “özgürlükçü fikirler\" yuvasıydı.\n\nDünyada tek bir demokrasi türü olmadığını da hatırlamakta fayda var: Batı'da var olan birçok liberal demokrasi biçimlerinin yanında, aslında sosyalist demokrasi biçimleri de var: bunlardan biri 8 siyasi partinin Meclis'te fiilen yer aldığı Çin'de bulunmaktadır.\n\n4) Gazeteci devamda, Çin'in \"bileğimizi tehdit ve şantajla bükebileceğine ikna olduğunu\" söyleyerek devam ediyor. Yalan! Gerçekte Pekin kimseye şantaj yapmıyor: yalnızca kendi ulusal çıkarlarına uygun egemen bir politika yürütüyor. Diğerlerine şantaj yapmak, son zamanlarda Sırbistan İçişleri bakanını Rusya'ya karşı yaptırım uygulamaya ikna etmekle tehdit eden ABD'nin işidir.\n\n5) Gazeteciye göre, \"Çin Halk Cumhuriyeti'nin muazzam ticari gücünün sağlayabileceği cezalandırıcı kullanım\" bilhassa önemlidir. Ama hangi cezalandırıcı kullanım? Çin sadece küresel pazarın kurallarına uyar (ki bunu da Batılı ülkelerden öğrenmiştir)! Ticaret gücünün cezalandırıcı kullanımı, Küba, İran, Venezuela, Nikaragua vb. gibi hizasını bozmuş ülkelere Batı'nın yaptırım ve ambargo uygulamasıdır.\n\n6) Gazeteci bu noktada kendisini kapitalizmin eleştirmeni yapıyor ve şöyle diyor: \"Otuz yıllık küreselleşme ve Çin'e taşınma, Amerika Birleşik Devletleri ve Avrupa'daki birçok sanayi sektörünü parçaladı.\" Özünde, ABD ve AB yoksul ülkeleri sömürdüğünde küreselleşme iyidir. Ancak, gelişmekte olan ülkeler bundan yararlandığında, Federico Rampini de ... anti-kapitalist oluyor. Emperyalizmin ve ideologlarının dayanılmaz ikiyüzlülüğüdür bu!\n\n7) Gazeteci makaleyi Pekin'i suçlayarak bitiriyor çünkü \"hayati ihtiyacımız olan ihracatı reddedebilir.\" Bunun olmasını istemiyorsak, sadece birkaç basit şey yapmalıyız:\n\na) İsviçre gerçekten tarafsız bir ülke olarak hareket eder ve Rusya'ya karşı yaptırımlara katılmaz;\n\nb) AB ve ABD, çok kutuplu dünyanın artık durduramayacakları bir gerçeklik olduğunu kabul eder;\n\nc) Türkiye NATO'dan ayrılır ve Avrasya ile kesin bütünleşme için tutarlı bir hükümet politikası uygular.\n\nSonuç olarak, Batı işbirliği ve müdahale etmeme ilkelerine, yani ulusların egemenliğine ve toprak bütünlüğüne saygı duymaya uymalı ve “renkli devrim\" kışkırtmaktan vazgeçmelidir.\n\nBu noktada Çin Cumhurbaşkanının “ortak geleceği olan insan topluluğu” dediği şey gerçekleşecektir ki bu emperyalizm ve yeni-sömürgeciliğin tam tersidir!",
    "Tayvan-Çin hattında gerginlik! Çok sayıda savaş uçağı ve gemiyle...": "Tayvan Savunma Bakanlığı, gün içinde Ada çevresinde, Çin'e ait 7 savaş uçağı, 1 askeri dron ve 5 savaş gemisinin görüldüğünü bildirdi.\n\nBakanlıktan yapılan açıklamada, Çin'e ait 7 savaş uçağı, 1 dron ve 5 geminin Ada çevresinde görüldüğü, uçaklardan 3'ünün Tayvan Boğazı'nda tarafların etki alanlarını sınırladığı varsayılan hava ve deniz hattının doğusuna uçtuğu belirtildi.\n\nAçıklamada, Çin'e ait hava ve deniz araçlarının elektronik takip araçları, devriye uçakları, gemiler ve yer füze sistemleriyle izlendiği aktarıldı.\n\nTAYVAN ORDUSU ASKERİ TATBİKAT YAPACAK\n\nBu arada bakanlık, Ada'nın güney ucundaki Pingtung vilayetinde 5-8 Eylül tarihlerinde askeri tatbikat yapılacağını duyurdu.\n\nAda'nın güneydeki Taynan, Kaohsiung ve Pingtung vilayetlerinin savunmasından sorumlu 8. Ordu tarafından düzenlenen \"Lien Yung\" tatbikatına, kara, kara havacılık ve özel kuvvetler unsurlarının katılacağı bildirildi.\n\nPELOSİ'NİN ZİYARETİ VE TIRMANAN ASKERİ GERİLİM\n\nÇin'in, ABD Temsilciler Meclisi Başkanı Nancy Pelosi'nin geçen ay başındaki ziyaretinin ardından Tayvan çevresindeki askeri devriye faaliyetlerini ve Tayvan Boğazı'nı ayıran itibari \"orta çizgi\"yi geçtiği uçuşları artırdığı gözleniyor.\n\nPelosi, Çin ile egemenlik ihtilafı içindeki Ada'yı 25 yıl aradan sonra ziyaret eden ilk ABD Temsilciler Meclisi Başkanı olmuştu. Ziyaret, Ada'yı topraklarının parçası olarak gören Çin'in tepkisini çekmişti.\n\nÇin ordusu, ziyaretin ardından Ada çevresinde askeri tatbikatlar başlatmış, 7 gün süren tatbikatlar Ada'nın çevresinde fiili abluka oluşturmuştu. Gerçek silah ve mühimmatın kullanıldığı tatbikatlar sırasında Çin ana karasından ateşlenen güdümlü füzeler, Tayvan yakınlarındaki sulara düşmüştü.\n\nOrdu sözcüsü, 10 Ağustos'ta tatbikatların tamamlandığını duyurmuş ancak Tayvan Boğazı'ndaki askeri devriye faaliyetinin devam edeceğini bildirmişti.\n\nTemsilciler Meclisi Başkanı Pelosi'nin ardından, Demokrat Partili Massachusetts Senatörü Ed Markey başkanlığında 5 kişilik bir heyet, Indiana eyaleti Valisi Eric J. Holcomb, Cumhuriyetçi Partili Tennessee Senatörü Marsha Blackburn ve son olarak da Arizona eyaleti Valisi Doug Ducey geçen ay içinde Tayvan'ı ziyaret etmişti.\n\nPekin, \"tek Çin ilkesini\" vurgulayarak Tayvan'ın dünya ülkeleriyle müstakil diplomatik ilişkiler kurmasına, Birleşmiş Milletlerde ve diğer uluslararası kuruluşlarda temsil edilmesine karşı çıkıyor, kendisini tanıyan ülkelerin Tayvan ile diplomatik ilişkilerini kesmesini şart koşuyor. (AA)\n\n"
}