{
    "Fas-İspanya arasında kriz çıkmıştı: Hapis cezası verildi": "Fas-İspanya arasında kriz çıkmıştı: Hapis cezası verildi\n\n24 Haziran'da Fas-İspanya sınırında yaşanan ve faciayla biten olayla ilgili mahkeme kararını verdi.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nFas’ta, binlerce düzensiz göçmenin 24 Haziran’da Fas-İspanya sınırındaki Melilla kentine geçmeye çalışması neticesinde yaşanan faciayla ilgili görülen davada 12 Sudanlı düzensiz göçmen hapis cezasına çarptırıldı.\n\nFas İnsan Hakları Derneği’nin sosyal medya platformu Facebook üzerinden yaptığı yazılı açıklamada, ülkenin kuzeyindeki Nador Mahkemesinin 24 Haziran’daki olaylarda yakalanan 12 Sudanlı düzensiz göçmen hakkında üçer yıl hapis cezası verdiği bildirildi.\n\nAçıklamada cezaların, Fas topraklarına yasadışı yollarla girmek, silah bulundurmak, kamu görevlilerine yönelik hakaret, şiddet ve itaatsizlik” suçlamalarından verildiği kaydedildi.\n\nÖte yandan açıklamada, kararın itirazla temyize götürülebileceği belirtildi. Nador Mahkemesi daha önce aynı davada yargılanan 33 düzensiz göçmen hakkında on birer ay hapis cezası vermişti. Mahkeme kararıyla ilgili Fas makamlarından henüz resmi bir açıklama yapılmadı.\n\nAvrupa’da daha iyi bir yaşama kavuşma hayalinin peşinden koşan 1500 düzensiz göçmen, 24 Haziran sabahı organize bir şekilde, 10 metre yüksekliğindeki dikenli tel örgülerin olduğu sınır hattına akın etmişti.\n\nFas hükümeti, söz konusu olayda 23 göçmenin öldüğünü, 100’den fazla kişinin yaralandığını duyurmuştu. (AA)\n\nİlginizi Çekebilir Fas'tan İspanya'ya göçmen akını faciayla sonuçlandı\n\nİlginizi Çekebilir İspanya'da hayat pahalılığı protestosu",
    "Fas'ta 'Fransızcaya hayır' kampanyası": "Faslı aktivistler, birkaç günden beri \"Change.org\" adlı internet sitesi üzerinden \"Fas'ta dil adaletine evet, Fransızcaya hayır\" temasıyla kampanya düzenledi.\n\nÜlkede Fransızcanın eğitim müfredatından çıkarılması ve resmi kurumlarda kullanılmaması talebiyle düzenlenen kampanya kapsamında 6 bin 760 imza toplandı.\n\nSosyal medya hesaplarında da Fransızca karşıtı çalışmalar başlatan aktivistler, eğitim müfredatının Fas'ta resmi dil olan Arapçayla okutulmasını istiyor.\n\nÜlkede Arapça ve Berberice resmi diller\n\nFas'ta eğitim dilinin Fransızca olmasını, \"bu ülkenin değer, anayasa ve diline saygısızlık\" olarak nitelendiren aktivistler, ayrıca Fransızcanın eğitim başta olmak üzere kamu kurumlarında kullanılmasındaki ısrarı ise Fas'ın ulusal kimliğine darbe olarak değerlendirildi.\n\nFas'ta Ağustos 2019'da yürürlüğe giren yasayla beraber ülkede bazı bilimsel ve teknik derslerin Fransızca olarak öğretilmesi kararlaştırılmıştı. Yürürlüğe giren yasa, ülkedeki bazı siyasi parti ve dernekler tarafından eleştirilmişti.\n\nFas Anayasası'na göre ülkede Arapça ve Berberice resmi diller olarak kabul ediliyor.​​​​",
    "Fas: Polisario Cephesi liderinin Tunus'ta ağırlanması kabul edilemez": "Burita, Arap Birliği Genel Sekreteri Ahmed Ebu Gayt'ın \"Polisario Cephesi liderinin Tunus'ta ağırlanması sonrası Fas ile Tunus arasında çıkan anlaşmazlığın çözüldüğü\" yönündeki açıklamalarına cevap verdi.\n\nBurita, \"Fas, Tunus Cumhurbaşkanı'nın vahim ve kabul edilemez bir şekilde ayrılıkçı milislerin liderini ağırlaması konusundaki tutumunu değiştirmedi.\" dedi.\n\nBurita, Fas Dışişleri Bakanlığından konuya ilişkin daha önce yapılan açıklamaların bütün Fas halkının tutumunu yansıttığını belirtti.\n\n8. Tokyo Uluslararası Afrika Kalkınma Konferansı'na (TICAD) katılmak üzere 26 Ağustos'ta başkent Tunus'a gelen Polisario Cephesi lideri İbrahim Gali'nin Tunus Cumhurbaşkanı Kays Said tarafından karşılanması Fas'ın büyük tepkisine neden olmuştu. Fas ve Tunus arasında gerginliğe neden olan olay sonrası iki ülke de karşılıklı olarak büyükelçilerini geri çağırmıştı.\n\nArap Birliği Genel Sekreteri Ebu Gayt, dün Kahire'de dışişleri bakanları düzeyinde gerçekleştirilen Arap Birliği toplantısı sonrası gazetecilere yaptığı açıklamada, \"Fas ile Tunus arasında çıkan anlaşmazlığım çözüldüğünü\" söylemişti.\n\nPolisario Cephesi ile Fas arasındaki gerginlik\n\nFas'ın 1975'te eski İspanyol sömürgesi Batı Sahra'yı topraklarına katmasının ardından Cezayir'in destek verdiği bağımsızlık yanlısı Polisario Cephesi ile Rabat yönetimi arasında başlayan gerginlik devam ediyor.\n\nFas, bölgenin kendi egemenliğinde kalması gerektiğini savunarak, egemenliği altında Batı Sahra'da \"genişletilmiş özerklik\" olmasını teklif ediyor.\n\nPolisario Cephesi ise Batı Sahra'nın bağımsız devlet olduğunu ileri sürüyor ve kendi kaderini tayin için referandum çağrısında bulunuyor.",
    "Fas ve Tunus arasındaki durgun ekonomik ilişkiler siyasi sorunlarla zora girdi": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Fas’ta 66 Milyon Yıllık Dev Deniz Sürüngeni Bulundu": "Bu haberi paylaş: 3.2k Paylaşım Facebook Twitter Whatsapp Flipboard Telegram Tumblr Linkedin Reddit\n\nFas’taki araştırmacılar, süper avcı nişini dolduran Thalassotitan atrox adlı devasa yeni bir mosasaur fosilini keşfettiler.\n\nMosasaur fosili ile bir araştırmacı. C: Nick Longrich\n\nKatil balinalarınki gibi devasa çeneleri ve dişleri olan Thalassotitan, diğer deniz sürüngenlerini, plesiosaurları, deniz kaplumbağalarını ve diğer mosasaurları avlıyordu.\n\n66 milyon yıl önce Kretase döneminin sonunda, deniz canavarları gerçekten vardı. Dinozorlar karada gelişirken, denizler dev deniz sürüngenleri olan mosasaurlar tarafından yönetiliyordu.\n\nMosasaurlar dinozor değildi, 12 metreye kadar uzayan devasa deniz sürüngeniydi. Modern iguanaların ve monitör kertenkelelerinin uzak akrabalarıydılar.\n\n(İlgili: Dinozor Çağının Lider Okyanus Avcısı: Mosasaurus)\n\nMosasaurlar, bacakları yerine yüzgeçleri ve köpekbalığına benzer bir kuyruk yüzgeci olan bir Komodo ejderine benziyordu. Mosasaurlar, Kretase’nin son 25 milyon yılında, bir zamanlar plesiosaurlar ve ihtiyozorlar gibi deniz sürüngenleri tarafından doldurulan nişleri alarak daha büyükleşti ve daha uzmanlaştı. Bazıları balık ve kalamar gibi küçük avları yemek üzere evrimleşmişti. Diğerleri ammonitleri ve istiridyeleri yiyordu. Thalassotitan atrox adlı yeni keşfedilen mosasaur, diğer tüm deniz sürüngenlerini avlamak için evrimleşti.\n\nBir sanatçının Thalassotitan atrox canlandırması. C: Andrey Atuchin\n\nYeni türün kalıntıları Fas’ta, Kazablanka’nın yaklaşık bir saat uzağında kazıldı. Burada, Kretase’nin sonlarına doğru, Atlantik kuzey Afrika’yı sular altında bırakmıştı. Derinlerden yükselen besin açısından zengin sular, planktonları besler. Bunlar küçük balıkları besler, onlar ise daha büyük balıkları besler. Bu büyük balıklar, mosasaurları ve plesiosaurları besler. Bu deniz sürüngenleri ise dev, etobur Thalassotitan için yiyecek haline gelir.\n\nThalassotitan, 1,4 metre uzunluğunda devasa bir kafatasına sahipti ve yaklaşık 9 metre uzunluğa, yani bir katil balina boyutuna ulaşıyordu. Mosasaurların çoğu balık yakalamak için uzun çenelere ve ince dişlere sahipken, Thalassotitan’ın kısa, geniş ve bir orka gibi büyük, konik dişleri vardı. Bunlar, büyük bir avı yakalamasına ve parçalamasına izin veriyordu. Bu adaptasyonlar, Thalassotitan’ın besin zincirinin tepesinde duran bir süper avcı olduğunu gösteriyor. Dev mosasaur, günümüzün katil balinaları ve büyük beyaz köpekbalıklarıyla aynı ekolojik nişi işgal ediyordu.\n\nThalassotitan’ın dişleri genellikle kırık ve aşınmıştı, ancak balık yemek bu tür diş aşınmasına neden olmaz. Dolayısıyla, dev mosasaur’un diğer deniz sürüngenlerine saldırdığı, kemiklerini ısırıp parçalarken dişlerini kırdığı anlaşılıyor. Bazı dişler o kadar ağır hasar görmüştü ki neredeyse köküne kadar ezilmişlerdi.\n\nThalassotitan atrox’un boyut karşılaştırması. C: Nick Longrich\n\nFosilleşmiş av kalıntıları\n\nDikkat çekici bir şekilde, Thalassotitan’ın kurbanlarının olası kalıntıları keşfedildi. Aynı yataklardan gelen fosiller, asit kaynaklı hasarlar taşıyor. Bu tuhaf hasara sahip fosiller arasında büyük yırtıcı balıklar, bir deniz kaplumbağası, yarım metre uzunluğunda bir plesiosaur kafası ve en az üç farklı mosasaur türünün çeneleri ve kafatasları bulundu. Kemiklerini tükürmeden önce Thalassotitan’ın midesinde sindirilmiş olmalılardı.\n\nÇalışmanın baş yazarı Dr. Nick Longrich, “Bu ikinci dereceden kanıt. Diğer tüm bu mosasaurları hangi hayvan türünün yediğini kesin olarak söyleyemeyiz. Ama elimizde büyük bir yırtıcı tarafından öldürülen ve yenen deniz sürüngenlerinin kemikleri var. Ve aynı yerde, katilin profiline uyan bir tür olan Thalassotitan’ı buluyoruz – diğer deniz sürüngenlerini avlamak için uzmanlaşmış bir mosasaur. Bu muhtemelen bir tesadüf değil.” diyor.\n\nThalassotitan, diğer Thalassotitanlar da dahil olmak üzere okyanuslardaki her şey için bir tehditti. Devasa mosasaurlar’ın, diğer mosasaurlar ile şiddetli çatışmalarda aldıkları yaralar mevcut. Diğer mosasaurlar da benzer yaralanmalar taşıyor, ancak Thalassotitan’da bu yaralar son derece yaygındı ve bu durum, beslenme alanları veya eşler için sık, yoğun kavgalar yaşadığını akla getiriyor.\n\nThalassotitan’ın dağılım haritası. C: Nick Longrich\n\nDr. Nick Longrich, “Thalassotitan inanılmaz, ürkütücü bir hayvandı. Katil balina, T. rex, büyük beyaz köpekbalığı ve Komodo Ejderinin karışımını hayal edin.” diyor.\n\nYeni keşfedilen mosasaur, T. rex ve Triceratoplar gibi hayvanların çağdaşı olan Dinozorlar Çağı’nın son milyon yılında yaşadı. Fas’taki mosasaurların son keşifleri, mosasaurların Kretase kitlesel yok oluşunu tetikleyen asteroit etkisinden önce azalışta olmadığını gösteriyor.\n\nParis Doğa Tarihi Müzesi’nden makalenin ortak yazarlarından Profesör Nour-Eddine Jalil, “Fas’ın fosfat fosilleri, Kretase’nin sonundaki paleobiyoçeşitlilik hakkında benzersiz bir pencere sunuyor. Hayvanların ekosistemlerinde bir yer edinmek için uzmanlaşmak zorunda kaldıkları ‘dinozor çağı’ sona ermeden hemen önce hayatın nasıl zengin ve çeşitli olduğunu anlatıyorlar. Thalassotitan, besin zincirinin tepesindeki mega-avcı rolünü üstlenerek resmi tamamlıyor.” diyor.\n\nLongrich, “Daha yapılacak çok şey var. Fas, Kretase’den bilinen en zengin ve en çeşitli deniz faunalarından birine sahip. Mosasaurların çeşitliliğini ve biyolojisini anlamaya yeni başlıyoruz.” diyor.\n\nUniversity of Bath. 24 Ağustos 2022.\n\nMakale: Longrich, N. R., Jalil, N. E., Khaldoune, F., Yazami, O. K., Pereda-Suberbiola, X., & Bardet, N. (2022). Thalassotitan atrox, a giant predatory mosasaurid (Squamata) from the Upper Maastrichtian Phosphates of Morocco. Cretaceous Research, 105315.",
    "Fas’taki Testlerini Tamamlayan Audi RS Q e-tron E2 Yarış Gününü Bekliyor": "Audi Sport, ilk rallisine, rallinin gerçekleştirileceği Fas’ta hazırlandı. Markanın geçtiğimiz günlerde tanıttığı Audi RS Q e-tron E2 ile katılacağı ralli öncesinde gerçekleştirilen testlerde, takımın pilot ve co-pilotları modelin ikinci evriminin zorlu koşullardaki performansından son derece memnun kaldılar.\n\nAudi tarihinin en önemli projeleri arasında yer alan Audi RS Q e-tron’un bir dizi geliştirmeyle hayata geçirilen ikinci evrimi; RS Q e-tron E2, Ekim ayında gerçekleştirilecek ralli için hazırlıklarını Fas’ta tamamladı.\n\nDakar Rallisi öncesinde yeni modelde gerekebilecek geliştirmeleri belirlemek ve takımları yeni gelişmelere alıştırmak amacıyla, her pilot ve co-pilot eşleşmesine üçer gün olmak üzere dokuz günlük bir test programı gerçekleştiren Audi Sport, ağırlık azaltımı, kullanılacak süspansiyonun kurulumu gibi konularda da gözlemler gerçekleştirdi. Testlerde araçtaki tüm sistemlerin ve elektrikli tahrikin bir yıl önce gerçekleştirilen testlere oranla çok daha sorunsuz çalıştığı görüldü.\n\nAracın ve ekiplerin sınırlarını zorlayan 40 dereceye yaklaşan sıcaklık, kullanılan tekteknolojilere büyük bir yük bindiren çok daha kırıcı bir test parkurunda yapılan testler sonucunda araçlarda sadece tamire ihtiyaç duyulan küçük hasarlar oluştu.\n\nAudi Sport, Fas’ta gerçekleştirilen testlerde toplam 4.218 kilometre yaptı. Avrupa’daki önceki testlerle birlikte Audi RS Q e-tron E2, toplam 6.424 kilometrelik mesafeye ulaşmış oldu. Takım iki haftadan kısa bir süre içinde ilk ciddi sınavına çıkacak; Mattias Ekström/Emil Bergkvist, Stéphane Peterhansel/Edouard Boulanger ve Carlos Sainz/Lucas Cruz, 1 – 6 Ekim tarihleri arasında Fas’ın güneybatısında düzenlenecek olan Fas Rallisi’nde mücadele edecekler.\n\nTakımlar, test süresince aracın çok daha hafiflemiş olduğunu ve bunun son derece olumlu sonuçlarına tanıklık ettiler. Yalnızca ağırlığın değil, aynı zamanda ağırlık dağılımının da artık daha iyi olduğunu söyleyen Carlos Sainz, “Bu durum aracın daha az drift yapmasını sağlamış. Daha çevik hissettiriyor ve kontrol etmesi çok daha kolay.” diye bilgi verdi. Stéphane Peterhansel de “Uzun ve hızlı virajlarda daha az merkezkaç kuvveti olur. Bu yüzden köşenin içinde kalmak gerekir. Yeni araçla bu çok daha kolay. Aynı şekilde oturma pozisyonumuz da eskisinden daha iyi.” şeklinde yorum yaptı. Takımın bir diğer pilotu, pistte ve rallikrosta başarılı bir kariyerin ardından off-road mücadelelerinde henüz yeni olan Mattias Ekström ise, takımdaki iki Dakar şampiyonunun bilgi birikiminden yararlandığını söyledi. Ekström “Carlos’ ve Stéphane’nin deneyimi, bize çok yardımcı oluyor. Burada başarı için önemli nokta asfalt parkurlarda olduğu gibi tur zamanlarıyla ilgili değil, öngörülebilir bir araca sahip olmakla ilgili. Daha düşük ağırlığa ek olarak, geliştirilmiş aerodinamik de hemen fark ediliyor. Özellikle yüksek hızlarda olumlu etki sağlıyor.” dedi.\n\nAudi Sport mühendisleri, geliştirmeler sırasında sadece pilotların koşullarını göz önünde bulundurmamışlar. Üç co-pilot için de optimize edilmiş bir ortam sağlamışlar. Karmaşık sistemleri daha kolay kullanabilmeyi istediklerini söyleyen Emil Bergkvist, “Yeni evrim bu isteğimizi ideal şekilde karşılıyor. Bazı durumlarda, sistemler artık manuel müdahaleye gerek kalmadan uyarılara yanıt veriyor.” dedi. Kokpitteki ergonominin çok daha iyi ve çeşitli kontrollerin mantıksal olarak yeniden gruplandırılmış olmasının dikkat çekici bir geliştirme olduğunu söyleyen Lucas Cruz da “Bu durum bize son derece yardımcı oldu. Daha iyi konsantre olmamızı sağlıyor ve bize asıl görevimiz olan navigasyon için daha fazla zaman veriyor.” diye konuştu. Takımın bir diğer co-pilotu olan Edouard Boulanger için ise geliştirmelerdeki başka bir yön çok önemli: “Araç öncekinden çok farklı hissettiriyor. Daha düşük ağırlık, amortisör kurulumu açısından biraz daha rahat hareket edebileceğimiz anlamına geliyor.” dedi.",
    "Fas-Nijerya doğalgaz boru hattı inşası için imzalar atıldı": "Rabat'ta düzenlenen imza törenine Fas Hidrokarbon ve Maden Ofisi Genel Müdürü Emine Binhıdra, Batı Afrika Devletleri Ekonomik Topluluğu (ECOWAS) Temsilcisi Sediko Douka ve Nijerya Petrol Şirketi (NNPC) CEO'su Mallam Mele Kolo Kyari katıldı.\n\nTörende konuşan Fas Hidrokarbon ve Maden Ofisi Genel Müdürü Binhıdra, anlaşmanın tüm Batı Afrika ülkelerine gaz sağlayacak çok önemli bir proje olduğunu söyledi.\n\nBinhıdra, Nijerya-Fas doğalgaz boru hattının, Avrupa kıtasına ihracat için yeni bir geçiş noktası olacağını belirtti.\n\nFas Hidrokarbon ve Maden Ofisi, ECOWAS ve NNPC'den yapılan ortak yazılı açıklamada ise doğalgaz boru hattının, Nijerya'dan başlayıp Batı Afrika sahili boyunca uzanacağı ve Fas'ta son bulacağı aktarıldı.\n\nBoru hattının, Fas-Avrupa doğalgaz boru hattına ve Avrupa doğalgaz şebekesine bağlanacağı kaydedildi.\n\nUzunluğu 5 bin 660 kilometre olacak ve 25 yılda kademeli olarak tamamlanacak boru hattının, hem Batı Afrika hem de Avrupa'daki artan gaz ihtiyacını karşılaması planlanıyor.\n\nNNPC, 2 Haziran'da, ECOWAS ile Nijerya-Fas doğalgaz boru hattının inşası için anlaşmaya varmıştı.\n\nMerkezi Nijerya'nın başkenti Abuja olan ECOWAS, 28 Mayıs 1975'te kuruldu. 15 üyesi (Benin, Burkina Faso, Cape Verde, Fildişi Sahili, Gambiya, Gana, Gine, Gine-Bissau, Liberya, Mali, Nijer, Nijerya, Senegal, Sierra Leone ve Togo) bulunan kuruluş, bölgede ekonomik entegrasyonu teşvik etmeyi amaçlıyor.",
    "İsrail Kamu Yayın Kuruluşu KAN: İsrail, Fas'taki Büyükelçisi'ne yönelik suçlamalardan 1 yıldır haberdardı": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Ukrayna-Yunanistan-Fas Hattına Karşı Rusya-Türkiye-Cezayir İttifakı (1): Cezayir-Türkiye-Rusya ortak askeri tatbikatları": "Aydınlık, geçen yıl, “Organize suç örgütü lideri Sedat Peker Balkanlardan Fas’a, Fas’tan Dubai’ye kaçtı. Peker’in kaçış organizasyonunda MOSSAD başrolde” diye yazdığında eminiz akıllara “Neden Fas?”, “Neden Balkanlar’dan Dubai’ye direk uçmadı?” soruları gelmiştir.\n\nSedat Peker’in uçuş hattı, aynı zamanda Atlantik hattı.\n\nKaradeniz’de Ukrayna’nın, Doğu Akdeniz’de Yunanistan’ın oynadığı rolü Akdeniz’in Batı yakasında Fas Krallığı oynuyor.\n\n1960’ların Pan-Afrikancı devleti Fas, şimdi “Afrika’nın jandarmalığına” soyunuyor.\n\nHem Arap hem de Afrika Birliği içinde ABD-İsrail-Fransa ekseninde hareket eden Fas’a karşı, Cezayir, Rusya’yla birlikte Fas sınırındaki Beşar şehrinde bu yıl kasım ayında çok amaçlı “Çöl Kalkanı-2022” askeri tatbikatını düzenliyor.\n\nTatbikat, ABD’nin Fas’la birlikte düzenlediği “Afrika Aslanı” askeri tatbikatlarına Asya’nın yanıtı.\n\n2021'de, her iki ülkeden yaklaşık 200 askerin yer aldığı Kuzey Osetya'daki Tarskoye eğitim sahasında gerçekleştirilen Rusya-Cezayir ortak tatbikatının devamı niteliğinde.\n\nÖte yandan, Cezayirli ve Türk komandolar Ankara Gölbaşı’nda ortak eğitim gerçekleştirdiler.\n\nAFRİKA VE ARAP BİRLEŞİK DEVLETLERİ\n\n1960’ların ortasında ABD ve Fransa’nın darbeleriyle baltalanan “Afrika Birleşik Devletleri” girişiminin, Fransa’yı kovan Afrika’da yeniden hızla gündeme geldiğini ve cisimleştiğini yazmıştık.\n\nFikrin mimarları, devletlerinin kurucu cumhurbaşkanları Kwame Nkrumah, Gana’da 1966 yılında CIA; Modibo Keyta’ysa Mali’de 1968’de Fransa darbeleriyle devrildikten altmış yıl sonra yeniden ülkelerinin ve Afrika’nın gündeminde.\n\nAdları unutturulan Nkrumahcılık, Keytacılık şimdi herkesin umudu.\n\nAfrika’daki gelişmenin benzerini Arap coğrafyasında da görüyoruz.\n\n“Arap Birleşik Devletleri”nin yeniden gündeme geldiğine; Mısır, Suriye ve Yemen’in de dahil olarak 1958’lerde başlayan birlik serüveninin bitmediğine tanık oluyoruz.\n\nTabii ki, Arap ve Afrika Birliği’nin önünü açan “Avrasya Birleşik Devletleri”, ŞİÖ dönemindeyiz.\n\n‘ARAP BAHARI’ KAMASININ CENAZESİ\n\nMısır Devlet Başkanı Sisi’nin, Katar Emiri El Tani’yle buluşması, Arap Birliği’ne kama olarak sokulan “Arap Baharı”nın resmi cenaze töreniydi.\n\nArap coğrafyası buluşmayı, “Amerikancı yıkıcı sözde baharın sonu” başlığıyla işledi.\n\nDaha düne kadar aralarında diplomatik ilişkileri askıya almış, birbirlerinin “muhalefeti”ne evsahipliği yıkıcılığı yapan devletler arasındaki barışma hızı dikkat çekici.\n\nÜstelik çoğu son bir yılda yaşandı.\n\nKatar’ı tecrit girişimi fiyaskoyla sonuçlandı.\n\nİran yalnızlaşmadı, Suudi Arabistan’la bile barışıyor.\n\nTürkiye, Mısır’la yeniden ilişki kurdu.\n\nTürkiye’nin Suriye’ye sözde “Suriye muhalefeti”ni yıl sonuna kadar ülkemizden çıkarma sözü verdiği ifşa edildi.\n\nSuudi Arabistan, CIA’nın “Kaşıkçı tertibi”ne karşı, Çin’le birlikte dolar saltanatına tavır alarak, ABD’ye ağır darbeler vuruyor.\n\nSuriye komşularıyla hızla ilişkilerini yineliyor.\n\nCezayir ve Tunus devrimleriyle yeni-Bumedyenci ve Burgibacı iktidarlar kuruldu.\n\nFAS: PAN-AFRİKANCILIKTAN “AFRİKA’NIN JANDARMALIĞINA”\n\n1960’ların Afrika ŞİÖ’sü. 4-7 Ocak 1961. Casablanka Grubu. Gayriresmi Afrika Birleşik Devletleri. Dönemin Pan-Afrikancı devletlerinin lider ve temsilcileri bir arada. Soldan sağa: Libya Kralı 1. İdris’i temsilen Dışişleri Bakanı Abdülkadir El Allam, Cezayir Geçici Hükümeti Başbakanı Ferhat Abbas, Gana Devlet Başkanı Kwame Nkrumah, Fas Kralı 5. Muhammed, Devlet Başkanları Cemal Abdulnasır (Mısır), Ahmet Seku Ture (Gine), Modibo Keyta (Mali).\n\nİSRAİL’İN ‘NORMALLEŞTİRİLMESİ’ VE BATI SAHRA\n\nKral 5. Muhammed zamanında Bağlantısızlar Hareketi, Bandung rüzgarı içinde yer alan Fas, bugün, ne yazık ki, İsrail’in hem Arab hem de Afrika coğrafyasında “normalleştirilmesi”ni savunan tavrı ve Afrika Birliği’nce kınanan Batı Sahra’daki işgal politikasıyla her iki cephede birlik karşıtı tavır içinde.\n\nFAS’IN SURİYE SABOTAJI\n\nCezayir, 1-2 Kasım 2022 günleri ev sahipliğini yapacağı Arab Birliği Zirvesi’ni, Arab devletleri arasındaki ayrılıkların ortadan kaldırıldığı büyük bir birlik toplantısı olması için en üst düzeyde faaliyet yürütüyor.\n\nCezayir Başbakanı ve bakanları, Arap devlet başkanlarına davetleri elden götürüyorlar.\n\nCezayir’in 1 Kasım Zirvesi’nde iki amacı vardı.\n\n1) İsrail’in “normalleştirilmesine” karşı Arapların Filistin’le dayanışma birliğini sağlamak,\n\n2) Suriye’nin Arap Birliği’ne geri dönüşü.\n\nNe var ki; Fas, Bahreyn, Birleşik Arab Emirlikleri (BAE) ile “bir ölçüde” Mısır, Katar ve Ürdün’ün Suriye’nin katılımı üzerinden Zirve’yi değersizleştirme girişimi başladı.\n\nFas, “Zirve başka bir devlette toplansın” önerisini getirebilecek kadar sabotajın düzeyini yükseltti.\n\nFilistin Davası’nın daha yakıcı olduğunu değerlendiren Cezayir ve Suriye devletleri; bu durumun, ABD-İsrail dayatmasına karşı Arap Birliği’ni zayıflatabileceğini saptayarak “Öncelik, Filistin” dediler ve Fas’ın sabotajını boşa çıkardılar.\n\nSuriye Dışişleri Bakanı Faysal El Mikdat, Cezayir Dışişleri Bakanı’nı arayarak, Zirve’ye katılmaktan vazgeçtiğini bildirdi.\n\nCezayir-Suriye hamlesinin ardından, başta Mısır olmak üzere Arap devletleri Zirve’ye katılacaklarını teyid ettiler.\n\nİSRAİL’İ AFRİKA BİRLİĞİ’NE SOKMA GİRİŞİMİ\n\nFas, Arap coğrafyasındaki ABD-İsrail eksenli girişimini Afrika Birliği’ne de taşımak istedi.\n\nÜye devletler, 22 Temmuz 2021 günü, Afrika Birliği Komisyonu Başkanı Musa Faki’nin İsrail’in Afrika Birliği’ne “gözlemci üyeliği” oldubittisiyle karşılaştılar.\n\nBaşta Cezayir, Güney Afrika ve Nijerya olmak üzere pek çok devletin itirazı Ekim ayında Fas ve Demokratik Kongo Cumhuriyeti’nin engellemesine takıldı.\n\n6 Şubat 2022 günlü toplantıdaysa İsrail’in gözlemciliği rafa kaldırıldı.\n\nCEZAYİR-AMERİKA SAVAŞI\n\nFransa Afrika’dan kovulurken; Fas, ABD’ye Kuzey Afrika’da evsahipliği yapıyor.\n\nAfrika Birliği ve Birleşmiş Milletler (BM) kararlarına rağmen Batı Sahra’da işgali sürdüren Fas, ABD’ye askeri üslerini açıyor.\n\nFas, ABD’nin bir yandan askeri üs kurma girişimlerine izin verirken, öte yandan, ABD’nin 8-18 Haziran 2021 tarihleri arasında “Afrika Aslanı” adlı askeri tatbikatını, üstelik Cezayir sınırına elli kilometre mesafedeki işgal altındaki Sahra topraklarında düzenleyerek Cezayir’e ve Cezayir üzerinden Afrika’ya gözdağı vermesine olanak sunuyor.\n\nABD’nin Türkiye karşıtı “Bin Yılın Meydan Okuması” (Millenium Challenge) tatbikatını hatırlatan çok yönlü askeri tatbikatta, Cezayir’i işgal planına ev sahipliği yapıyor.\n\nKardeş ve komşu Cezayir’le savaş kurgusu “adı belirtilmeden” tatbik edilse de S-400’ler göndermesiyle bu ülkenin Cezayir olduğu herkes tarafından anlaşılmıştı.\n\nCezayir, Rus yapımı S-300’lere onyıllardır sahip olmasının ötesinde, envanterine S-400’ü dahil eden Rusya ve Çin’den sonraki üçüncü, Afrika’daysa tek devletti.\n\nASKERİ DÜZLEMDE İSRAİL’İ NORMALLEŞTİRME\n\nABD’ye askeri alanda evsahipliği yapan Fas’ın İsrail dayatması sadece Arap veya Afrika Birliği’nde “siyaset” düzlemiyle sınırlı kalmadı.\n\nFas, İsrail’i askeri düzlemde de “normalleştirmeye” çalışıyor.\n\nBu yıl haziran ayında Fas’ta düzenlenen ABD’nin “Afrika Aslanı 2022” askeri tatbikatına İsrail “gözlemci” sıfatıyla katıldı.\n\nAynı tatbikatın Tunus ayağındaysa Fas’ın İsrail girişimine izin verilmedi.\n\nAssociated Press’in “İsrail, Tunus’ta tatbikata katılacak” haberini, Tunus Savunma Bakanlığı yazılı blr açıklamayla yalanladı.\n\nTERÖRE UYUŞTURUCU FİNANSMANI\n\nABD’nin Afrika Komutanlığı (Africom) nezdinde Fas;\n\n“Kuzey Afrika ve Sahel bölgesinde istikrar ortağı”.\n\n“Bölge güvenliğinin anahtar oyuncusu”.\n\nABD ve İsrail’in “gözdesi” Fas, Sahel bölgesinde uyuşturucu ticareti yoluyla terörizme finansman sağlıyor.\n\nSahel uyuşturucu hattı; Fas’ta başlayıp, Cezayir’in güneyindeki Sahel devletleri Mali ve Nijer’deki terör koridorundan geçerek, Libya üzerinden Avrupa’ya uzanıyor.\n\nFas’ın desteklediği Fransız Sahel terör koridoru; uyuşturucu trafiğinin yanısıra, insan kaçakçılığının, fidyeciliğin, başta hayvan ticareti olmak üzere kaçak sınır ticaretinin yaşandığı alanlar.\n\nCEZAYİR GENELKURMAY BAŞKANI RUSYA’DA\n\nCezayir Genelkurmay Başkanı, 2021 yılında ABD’nin Fas tatbikatı üzerine tepkisini Rusya’ya giderek ve oradan ABD’ye sert mesajlar yollayarak gösterdi.\n\n“Tehdit nereden gelirse gelsin” Cezayir Devleti’nin vatanını savunacağını Rus mevkidaşıyla birlikte kamuoyuna duyurdu.\n\n2021 Kuzey Osetya tatbikatı, Cezayir-Rusya askeri işbirliğini güçlendirme ve askeri tatbikatları yoğunlaştırma kararının ifadesiydi.\n\nKasım ayında düzenlenecek Cezayir-Rusya “Çöl Kalkanı - 2022” askeri tatbikatının duyurusu bile şimdiden ABD’de korku saldı.\n\nAfrika, ABD-İsrail-Fransa eksenine karşı Türkiye-Rusya-Çin’le dayanışma yığınağını güçlendiriyor.\n\nDoğu ve Batı Akdeniz’de Asya-Afrika tatbikatları ufukta gözüküyor.",
    "Fas'ta yayımlanan 3 Türk dizisi en çok izlenenler arasında": "02 Eylül 2022 Cuma, 01:25\n\nFas'ta reyting oranlarını takip eden Maroc Metri şirketinin açıklamasına göre, devlet televizyonu Kanal 2'de yayımlanan Türk dizisi \"Söz\", ağustos ayının son haftasında en çok izlenen diziler arasında ilk sıraya yerleşti.\n\nAynı kanalda ekrana gelen \"Siyah Beyaz Aşk\" dizisi ikinci, \"Oğlum İçin\" dizisi ise dördüncü sıradan listeye girdi.\n\nSöz dizisi günlük 4 milyon 80 bin, Siyah Beyaz Aşk 3 milyon 848 bin, Oğlum İçin 3 milyon 600 bin kişi tarafından izlendi.\n\nFas'ta Meksika ve Mısır dizilerini tahtından ederek son yıllarda ülkede en çok izlenen yapımlar arasında ilk sırayı alan Türk dizilerinin popülaritesi her geçen gün artıyor. Fas lehçesiyle dublajı yapılan Türk dizileri her yaştan milyonlarca izleyiciyi ekrana kilitliyor.",
    "Fas'ta İsrail'in Rabat Büyükelçiliği'ndeki \"taciz\" skandalı protesto edildi": "Fas'taki Filistin Ulusal Eylem Grubu'nun çağrısı üzerine, Rabat'taki Meclis binası önünde toplanan Faslılar, İsrail'in Rabat Büyükelçiliği'nde yaşandığı iddia edilen \"taciz\" olayını protesto etti.\n\nİsrail'in Rabat Büyükelçiliği'nin kapatılması çağrısı yönünde slogan atan protestocular, Fas makamlarını konuyla ilgili soruşturma başlatmaya davet etti.\n\nÖte yandan gösteride Filistin'i destekleyen ve Fas-İsrail normalleşmesini eleştiren ifadelerin yazılı olduğu pankartlar açıldı.\n\nİsrail Kamu Yayın Kuruluşu'nun (KAN) haberine göre, İsrail Dışişleri Bakanlığı 5 Eylül'de, Rabat Büyükelçiliği'nde işlendiği iddia edilen kadın istismarı, cinsel taciz gibi \"tehlikeli\" suçlarla ilgili soruşturma başlatmıştı.\n\nHaberde aralarında Genel Müfettiş Hagay Behar'ın da olduğu bakanlıktan üst düzey bir heyetin acilen Fas’a gönderildiği aktarılmıştı.\n\nÖte yandan konuyla ilgili Fas makamlarından henüz resmi bir açıklama yapılmadı.\n\nFas-İsrail ilişkileri\n\nRabat ile Tel Aviv arasındaki düşük düzeyli ilişkiler, 1993'te Filistin Kurtuluş Örgütü ile İsrail arasında imzalanan Oslo Anlaşması'nın ardından başlamış ancak 2. İntifada'nın patlak vermesi sonrasında 2002 yılında Fas bu ilişkileri durdurmuştu.\n\nFas Kralı 6. Muhammed 10 Aralık 2020'de, İsrail ile ilişkilerin \"en yakın zamanda\" kurulacağını açıklamış, eski ABD Başkanı Donald Trump da aynı gün Fas ile İsrail'in tam diplomatik ilişki kurulmasına yönelik anlaşmaya vardığını ve Batı Sahra'da Fas'ın hakimiyetini tanıdıklarına dair bir bildirge imzaladığını duyurmuştu.\n\nFas ile İsrail, 22 Aralık 2020'de diplomatik ilişkilerin normalleştirilmesi kapsamında 4 anlaşma imzalamıştı.\n\nTel Aviv yönetimi tarafından Ocak 2021'de Fas'a geçici misyon şefi olarak atanan eski İsrail'in Kahire Büyükelçisi David Govrin, 11 Ekim 2021'de daimi Rabat Büyükelçiliği görevine getirilmişti.\n\nAnlaşmaların ardından İsrail'den aralarında Dışişleri Bakanı ve Savunma Bakanı'nın da yer aldığı çok sayıda üst düzey isim Rabat'a resmi ziyaretler gerçekleştirmişti.",
    "Fas, İsrail-Filistin meselesinin çözülmesini istiyor": "Fas Başbakanı Aziz Ahnuş, BM'de Genel Kurulunda yaptığı konuşmada Filistin ve İsrail meselesi için iki devletli bir çözümü desteklediklerini açıkladı. İsrailli taraflar arasındaki müzakerenin kalıcı bir çözüme ulaşma konusundaki önemi üzerinde durdu.\n\nFas Başbakanı Aziz Ahnuş, Birleşmiş Milletler (BM) 77. Genel Kurulunda konuştu. \"Fas'ın Filistin meselesini destekleyici ve kararlı tutumunu, uluslararası arenada kabul edilen iki devletli çözüm temelinde yineliyoruz.\" ifadelerini kullanan Başbakan Ahnuş İsrail-Filistin meselesinde uluslararası toplumun da taraf olduğu iki devletli çözümü destekleme tutumunu sürdüreceklerini söyledi. Fas'ın Kudüs'ün tarihi kimliğini, şehirdeki kutsal değerleri ve özellikle Mescid-i Aksa'yı korumaktan geri durmayacağını söyleyen Ahnuş, \"Filistinli ve İsrailli taraflar arasındaki müzakere girişimleri, çatışmada nihai, kalıcı ve kapsamlı bir çözüme ulaşmanın tek yoludur.\" ifadelerini kullandı. Batı Sahra meselesinde de özerklik ve toprak bütünlüğü vurgusu yapan Fas Başbakanı, ülkesinin soruna siyasi çözüm bulma taahhüdüne bağlı olduğunu belirtti.",
    "İngiltere Fas maçı ne zaman, saat kaçta, hangi kanalda?": "",
    "'Türkiye Fas'a 42 milyon dolarlık gıda ihracatı gerçekleştirdi'": "İZMİR, (DHA)-EGE Su Ürünleri ve Hayvansal Mamuller İhracatçıları Birliği, 12-13 Eylül'de ABD Miami'de Americas Food & Beverage Show Fuarı, 13-15 Eylül'de Fas Kazablanka'da 5. Uluslararası SIEMA Fuarı, 14-16 Eylül'de Singapur'da The Seafood Marketplace for ASIA Fuarı'na katıldı. Ege Su Ürünleri ve Hayvansal Mamuller İhracatçıları Birliği Yönetim Kurulu Başkan Yardımcısı Melih İşliel, ilk kez Fas özelinde bir fuarda yer aldıklarını vurgulayarak, Türkiye'nin Fas'a 42 milyon dolarlık gıda ihracatı gerçekleştirdiğini söyledi.\n\n\n\nTürk su ürünleri ve hayvansal mamuller sektörü 2023 yılı 3,5 milyar dolar ihracat hedefini 2022 yılı şubat ayında aşarken, son bir yıllık dönemde ihracatını yüzde 33 artışla 4 milyar 56 milyon dolara taşıdı. Sektör Amerika kıtası, Kuzey Afrika, Güneydoğu Asya ile ihracat köprülerini güçlendiriyor. Singapur ile yeni ortaklıkların Asya Pasifik'ten Uzak Doğu'ya kadar pek çok ülkede yeni kapının anahtarı olması bekleniyor. Türkiye Su Ürünleri ve Hayvansal Mamuller İhracatçı Birlikleri Sektör Kurulu Başkanı Sinan Kızıltan, \"Singapur, dünyada re-export merkezi denilince akla gelen ilk yerlerden biri. İhracatının yarısını re-export ile gerçekleştiriyor. ASEAN, RCEP, Kapsamlı ve Yenilikçi Trans Pasifik Ortaklık Anlaşması'nın (CPTPP) üyesi. Dolayısıyla Singapur ile yeni ortaklıklar Asya Pasifik'ten Uzak Doğu'ya kadar pek çok ülkede yeni kapının açılmasına anahtar olacak. Fuar bu sene 40 ülkeden yaklaşık 250 firma ile 8 binin üzerinde ziyaretçiye kapılarını açtı. Türk firmaları olarak fuardaki tüm alıcıların birbirleriyle randevu alarak görüştüğü business matchmaking programına da katıldık. Singapur Ticaret Müşavirimiz Mihriban Esin Arslan ve Singapur Büyükelçimiz Mehmet Burçin Gönenli stantlarımızı ziyaret etti. 2021 yılında Türkiye'nin Singapur'a gıda ihracatı yüzde 15 ivmeyle 23 milyon dolar olarak gerçekleşti. 2022 yılı Ocak-Ağustos döneminde Singapur'a su ürünleri ve hayvansal mamuller ihracatımız yüzde 958 gibi rekor bir artışla 10,8 milyon dolara ulaştı. İhracatımızın 9,8 milyon dolarlık kısmını süt ürünleri oluşturuyor. Su ürünleri ve hayvansal mamuller sektörü Türkiye'nin güçlü olduğu bir sektör. Türkiye su ürünlerinde, kanatlı ürünlerinde, süt ürünlerinde son derece modern üretim teknolojisine sahip bir ülke. Singapur'a 50 milyon dolar ihracat gerçekleştirecek altyapıya sahibiz\" dedi.\n\n\n\n'FAS'A İHRACAT YÜZDE 400'ÜN ÜZERİNDE ARTTI'\n\n5. Uluslararası SIEMA Fuarı'nda 11 Türk firmasının yer aldığını anlatan Ege Su Ürünleri ve Hayvansal Mamuller İhracatçıları Birliği Yönetim Kurulu Başkan Yardımcısı Melih İşliel, ilk kez Fas özelinde bir fuarda yer aldıklarını vurgulayarak, Türkiye'nin Fas'a 42 milyon dolarlık gıda ihracatı gerçekleştirdiğini söyledi. İşliel sözlerini şöyle sürdürdü: \"Fas, Kuzey Afrika'ya açılma noktasında kilit bir ülke. Aynı zamanda süt ve süt ürünleri sektörümüz için ciddi bir fırsat olarak gördüğümüz ülkelerden biri. 2018 yılında Fas'a su ürünleri ve hayvansal mamuller ihracatımız 2,8 milyon dolar bandındayken 2022 yılında 4,9 milyon dolar ihracata imza attık. 2022 yılının Ocak-Ağustos döneminde ise 18 milyon dolar ihracatımız var. Geçen senenin aynı dönemine göre sektörümüzün Fas'a ihracatı yüzde 400'ün üzerinde arttı. Bu artışta süt ve süt ürünleri ihracatımızın payı büyük. 4-5 sene önce Fas'a 1,5 milyon dolar olan süt ve süt ürünleri ihracatımız 2022 yılının 8 aylık diliminde 12 milyon dolara ulaştı. Kanatlı sektörümüz de 4 milyon dolara ulaşan ihracatıyla Fas'ta yeni açılımlar yapacaktır. SIEMA Fuar'ı her yıl 7 bin ziyaretçiyi ağırlıyor. Bu sene sektörümüzden 11 ihracatçı firmamız fuarda 30'a yakın farklı ülkeden 100 yabancı firma ile üç gün boyunca bir araya geldi. Türkiye Fas Büyükelçimiz Ömer Faruk Doğan, Rabat Ticaret Müşavirimiz Mehmet Ali Oran standımızı ziyaret etti, katılımcı tüm Türk firmalarla tek tek görüştü. Hedefimiz Fas'a su ürünleri ve hayvansal mamuller ihracatımızı 50 milyon dolara çıkarmak. İhracatımızın yüzde 41'ini gerçekleştirdiğimiz MENA (Ortadoğu ve Kuzey Afrika) ülkeleri ile dış ticaretimizi artırmak için çalışmalarımızı sürdürüyoruz. 2021 yılında MENA ülkelerine su ürünleri ve hayvansal mamuller sektörü olarak yüzde 40 artışla 1,5 milyar dolarlık ihracat gerçekleştirdik.\"\n\n\n\n'İHRACATIMIZI YÜZDE 41 ARTIŞLA 65 MİLYON DOLARA TAŞIDIK'\n\nEge Su Ürünleri ve Hayvansal Mamuller İhracatçıları Birliği Yönetim Kurulu Üyesi Ufuk Atakan Demir 2021 yılında toplam 142 ülkeye su ürünleri ve hayvansal mamuller ihraç eder konuma geldiklerinin altını çizerek, \"2021 yılında ise yüzde 60 yükselişle 70 milyon dolarlık su ürünleri ve hayvansal mamuller ihracatı gerçekleştirdik. 2022 yılı Ocak-Ağustos döneminde ABD'ye su ürünleri ve hayvansal mamuller ihracatımızı yüzde 41 artırarak 65 milyon dolara taşıdık. İhracatımızın yarısından fazlasını 40 milyon dolarlık kısmını su ürünleri ihracatımız oluşturuyor. ABD son 10 yıllık süreçte hava kargo sayesinde ihracatımızda öncelikli pazarlardan biri konumuna geldi. Türkiye'den ABD'ye yapılan 1 milyar 94 milyon dolarlık gıda ihracatının yüzde 30'unu Egeli ihracatçılarımız gerçekleştiriyor. Su ürünleri ve hayvansal mamuller sektörü olarak konumumuzu iki kat büyütecek, ABD'ye ihracatımızı 150 milyon dolara çıkaracak potansiyele sahibiz. ABD gıda pazarı büyüklüğünün 2024 yılında 1 trilyon doları aşması bekleniyor. Americas Food & Beverage Show Fuarı'na bu sene 50 ülkeden toplamda 748 firma katılırken sektörümüzden 9 Türk ihracatçı firmamız yer aldı. Fuarda Miami Ticaret Ateşemiz Ömer İnce de standımızı ziyaret ederek, sergilenen ürünleri ayrı ayrı inceledi. Fuar her sene 16 bine yakın ziyaretçiye ev sahipliği yapıyor\" açıklamalarında bulundu.\n\n\n\nThe Seafood Marketplace for ASIA Fuarı'nda Türkiye Su Ürünleri ve Hayvansal Mamuller İhracatçı Birlikleri Sektör Kurulu Başkanı Sinan Kızıltan, 5. Uluslararası SIEMA Fuarı'nda Ege Su Ürünleri ve Hayvansal Mamuller İhracatçıları Birliği Yönetim Kurulu Başkan Yardımcısı Melih İşliel temsil ederken Americas Food & Beverage Show Fuarı'na Ege Su Ürünleri ve Hayvansal Mamuller İhracatçı Birliği Yönetim Kurulu Üyeleri Ufuk Atakan Demir, İsmail Aksoy, Mesut Ergül katıldı.(DHA)\n\nFOTOĞRAFLI",
    "Türkiye ile Fas arasında madencilik alanında görüşmeler gerçekleştirildi": "MTAIC Genel Müdür Yardımcısı Serkan Özdemir, ONHYM Maden Arama Müdürü Mustafa Şaib ve Maden Yatırımları Müdürü Cevdet Raif ile yaptığı görüşmede, iki ülke arasında maden arama ve araştırma alanında bilimsel, teknik ve yatırım konularında iş birliği imkanlarını ele aldı.\n\nTaraflar görüşmede, Türkiye ve Fas arasında maden alanında iş birliğinin artırılması adına ortak faaliyetleri geliştirecek bir mutabakat zaptının oluşturulmasına yönelik arzularını ifade etti.\n\nGörüşme sonrası değerlendirmede bulunan Özdemir, \"Fas'ın maden bakımından çok zengin bir coğrafya olduğunun farkındayız. Özellikle de fosfat alanında dünyanın en zengin ülkelerinden biri. Sadece fosfat değil burada birçok maden var. Bu alanda farklı iş birliği ve yatırımların yapılabileceği kanaatindeyim.\" dedi.\n\nMTAIC'nin köklü ve uluslararası standartlarda bir kurum olduğunu vurgulayan ONHYM Maden Arama Müdürü Şaib de her iki kurumun da birbirinin tecrübe ve birikimlerinden faydalanması gerektiğini belirtti.\n\nŞaib, iki köklü kurumun iş birliği yapması halinde birçok fırsatın da ortaya çıkacağını sözlerine ekledi.\n\nABD ve Rusya'dan sonra dünyadaki üçüncü büyük fosfat üreticisi konumundaki Fas'ta ayrıca bol miktarda demir rezervi de bulunuyor.",
    "Fas Milli Takımı'na Süper Lig'den 3 isim!": "'Alex'e Arda ile ilgili bilgi gönderiyorum' Samet Güzel'den İsmail Kartal ve Fenerbahçe itirafı! Haberi Görüntüle",
    "Fas Şili maçı ne zaman, saat kaçta, hangi kanalda?": "",
    "Mehdi Sahel, Alstom Fas’ın Genel Müdürü Olarak Atandı": "Alstom, Mehdi Sahel’in Alstom Fas’ın Genel Müdürü olarak atandığını duyurdu.\n\nKazablanka’da yerleşik, Alstom in Motion (AiM) stratejisinin uygulanmasından, ticari faaliyetlerin genişletilmesinden ve iş ve operasyonel performansın denetlenmesinden sorumlu olacak.\n\nMehdi, özellikle bankacılık, teknoloji ve yönetim danışmanlığı sektörlerinde, önde gelen uluslararası gruplarda başarılı bir şekilde genel yönetim pozisyonlarında bulunmuştur. Bölgede ve aynı zamanda proje yönetimi ve iş geliştirme dahil olmak üzere Avrupa’da yirmi yıldan fazla deneyime sahiptir.\n\nMehdi’nin liderliği ve ülke hakkındaki derin bilgisi, Fas’taki ivmemizi korumamıza ve Krallığın ihtiyaçlarına bağlı ve özenli kalmamızı sağlamamıza yardımcı olacak. Ülkenin toplu taşıma sisteminin dönüşümünün bir parçası olmaktan onur duyuyoruz. Alstom MENAT (Orta Doğu, Kuzey Afrika ve Türkiye) Genel Müdürü Mama Sougoufara , “Ülkenin çabalarını desteklemeye bağlıyız ve bu büyümeyi desteklemek için güçlü bir yerel kapasite geliştirmeye devam edeceğiz” diyor .\n\n“Alstom Fas’ın bir sonraki Genel Müdürü olmaktan gurur duyuyorum. Fas’ta teşvik edici bir zaman çünkü müşterilerimiz yeşil mobilite projelerinin inovasyonunu ve büyümesini büyütmek istiyorlar ve biz de Krallığın belirlediği vizyonu desteklemek için en geniş çözüm portföyünü sunarak onlara yardımcı olmak için ideal bir konumdayız. Alstom Fas Genel Müdürü Mehdi Sahel diyor.\n\nNeredeyse bir asırdır Fas’ta bulunan Alstom, Fas’ta mobilite geliştirmenin uzun süredir devam eden bir ortağıdır. Alstom, Fas’ta 650’den fazla çalışanı ile, Rabat (66 tramvay) ve Kazablanka (124 tramvay) şehirlerine 190 Citadis X02 tramvayın teslimatı, yüksek trenler için 12 Avelia Euroduplex treni dahil olmak üzere ülkedeki birçok büyük projeden sorumludur. Tanca ve Kazablanka arasındaki hızlı tren bağlantısı ve yük, yolcu ve kombine taşımacılık hizmetleri için optimize edilmiş çözümler sunan 77 Prima lokomotifi.\n\nAlstom, Avrupa’daki tesislerine tedarik edilen ve dünya çapında ihraç edilen trenlere monte edilen elektrik anahtar kutularının yanı sıra demiryolu uygulamaları için kablo üretimini artırmayı başardı.",
    "LC Waikiki, DeFacto ve Koton yurtdışı tedariğini artırmaya çalışıyor": "DUVAR - Artan maliyetler nedeniyle Türkiye’de fiyat tutturmanın zorlaşması, hazır giyim sektörünün salgın dönemindeki kazanımlarını kaybetmesine yol açtı. Özellikle yüksek adetli basic ürünlerde büyük alıcıların tedarikte yeniden Doğu Asya’ya yöneldiğine dikkat çeken sektör temsilcileri, yerli markalar için bile ithalatın artık daha cazip olmaya başladığını aktardı.\n\nDünya'dan Yener Karadeniz'in haberine göre, salgın nedeni ile değişen tedarik zincirine bağlı olarak Türkiye’ye yönelen hazır giyim siparişleri, yön değiştirmeye başladı. Türkiye’de artan maliyetlere karşın uluslararası piyasada düşen navlun, özellikle yüksek adetli basic ürün siparişlerinin Türkiye’den Doğu Asya ülkelerine kaymasına yol açtı. Son dönemde Fas, Tunus ve Mısır gibi ülkeler ön plana çıktı. Her ne kadar enflasyonist baskı ve resesyon kaygıları nedeni ile küresel hazır giyim siparişlerinde azalma beklense de var olan siparişlerin de söz konusu ülkelerden tedarik edilecek olması, sektörde endişeye yol açtı.\n\nDünyanın en büyük fast fashion markalarını bünyesinde bulunduran Inditex, geçen hafta yaptığı açıklamada tedarikle ilgili olası sıkıntılar nedeniyle Asya’dan alımları artıracağını belirtirken, yine Inditex de dahil olmak üzere H&M’in de Türkiye alımlarını yüksek oranda azalttığı hatırlatıldı. Öte yandan, söz konusu markalar başta olmak üzere Türkiye’den alım yapan büyük alıcıların şimdiden önümüzdeki yılın ilk yarısında da tedariklerini yüzde 15 daha düşüreceği belirtildi. Sektör temsilcileri, son ürün fiyatlarında yaşanan artışı nedeni ile yerli giriş seviyesi ürün yapan yerli markalarda düşüşün yüzde 15-20’ye ulaştığını belirterek onlar için de fiyat tutturma noktasında ithalatın artık daha cazip olmaya başladığını söyledi. Bu kapsamda LC Waikiki, DeFacto ve Koton gibi birçok markanın yurtdışı tedariki artırmak için çalıştığı kaydedildi.\n\nARTIŞ HIZI YAVAŞLADI\n\nHazır giyim sektörü, geçen yılın tamamında 20,3 milyar dolar ihracatla rekor kırmıştı. Bu yıl için de 23 milyar dolarlık yıllık ihracat hedefi açıklanmıştı. Kimi sektör temsilcisi bu yıl için 23 milyar dolarlık hedefin hala mümkün olduğunu belirtirken kimileri ise en fazla geçen yılki rakamların yakalanacağını ya da yüzde 5 artış yaşanacağını dile getirdi.\n\nTürkiye Odalar ve Borsalar Birliği Hazırgiyim ve Konfeksiyon Sektör Meclisi Başkanı Şeref Fayat, yılın son çeyreği ve 2023’ün ilk yarısında ihracatta düşüşün sert bir şekilde hissedileceğini söyledi. Fayat, son aylarda hazır giyim ihracatında düşen artış hızının da bunun habercisi olduğunu söyledi. TÜİK verilerine göre bu yıl nisan ayında yüzde 18,5 olan sektör ihracatı artış hızı, mayısta yüzde 15,8, haziranda yüzde 14,5, temmuzda yüzde 11,6 ve ağustosta da yüzde 10,9’a geriledi.\n\nİSTİHDAM KAYIPLARI BAŞLADI\n\nFayat, gelişmeleri şöyle değerlendirdi: “Yılın son çeyreğinde ihracat rakamlarında sert bir düşüş bekliyoruz. Sadece bu yıl değil, önümüzdeki yıl için de şimdiden belli başlı büyük alıcılar yüzde 10-15 daha az sipariş vereceklerini dile getirmeye başladı” dedi.\n\nFayat, şöyle devam etti: “Söz konusu düşüş sadece Türkiye’de değil, tüm dünyada yaşanacak. Ancak düşüş oranı Türkiye’de dünya ortalamasının üstünde seyredecek. Bu yılın başından bu yana kur, enflasyonun altında bir artış gösterdi. Bir yandan da parite kaynaklı kayıp yaşıyoruz. İstihdamda ciddi kayıplar yaşanmaya başladı. 300-400 gibi ciddi sayıda işten çıkarmaların duymaya başladık ve bu daha da artabilir. Biz Türkiye’de aldığımız kararlar ile enflasyonu tutmak adına dövize baskı yapıyoruz ama bunun negatif sonuçları da oluyor. Alınan ekonomik kararlar maalesef Türkiye’nin rekabetçi olmasını engelliyor. Salgın döneminde Uzakdoğu’nun yaptığı basic işlerini yaparken şimdi onları da yapamaz hale geldik. Bunlar Uzakdoğu’ya gitti. Sadece onlarda değil bizde de markalarımız gidiyor. Alt fiyat grubunda rekabetçi olduğumuz işleri kaçırıp orta ve üst fiyat grubuna mal yapar hale geldik. Başa, yani 2018-2019’a döndük. Orta ve üstte hatta high quality’de de işler çok yüksek. Ama onların da toplam ihracat içindeki payı düşük. Kurda düzelme olmazsa, daralmamız dünya ortalamasının da üzerinde olacak.”\n\nFayat’a göre rekabetçi kur şu an için 21-22 TL civarı.\n\nYERLİ MARKALAR YURTDIŞINA YÖNELİYOR\n\nTürkiye Giyim Sanayicileri Derneği (TGSD) Başkanı Ramazan Kaya, sadece yabancılar değil yerli markalarda da yüzde 10-20 gibi bir daralma yaşandığını aktardı. Bunun sebebinin artan maliyetler ile fiyatların yüksek kalması olduğunu aktaran Ramazan Kaya, “Bu nedenle birçok marka yurtdışı tedariki artırmaya yönelik girişimlerini artırdı. Özellikle mont ve kaban gibi kışlık ürünler ile ilgili bir ara Türkiye’ye dönmüşlerdi ama artık fiyatlar burada yüksek olduğu için yeniden dışarı yöneldiler. Mont fiyatlarındaki artışın sebeplerinden biri de bu aslında” dedi. Bu kapsamda sadece Uzakdoğu değil Mısır, Tunus, Cezayir ve Fas gibi ülkeler ön plana çıkıyor. Özellikle ABD ile Mısır arasında serbest ticaret anlaşması avantajının da olması, bu bölgelerden tedarikin artmasına yol açtı. Mısır ile AB arasında da vergi uygulaması bulunmuyor. Mısır’dan daha çok ABD işleri artabilir” dedi.\n\nBu durumu markaların mağazalarında da gözlemlemek mümkün. Zara’nın mağazalarında artık 10 üründen 6-7’si Kuzey Afrika ülkeleri menşeili. TGSD Başkanı Kaya, bu konuda ise, “Inditex Morocco, Tunus kullanıyor. İspanya ile çok yakınlar. Bu markalar, hammaddeyi satın alıyor ve bu ülkelerde gönderip dikip, paket yaptırıyor. Pazara yakın ülkelerle coğrafya avantajını kullanıyor. Çünkü vapur ile 2 saat. Ürettiriyor geri çekiyor. Bu geçmişte de vardı. H&M sıfıra yaklaştı Türkiye’den alımda. Bu tarz markalar fiyatı satın alıyor. Fiyatta dolayı Türkiye’deki porsiyonları düşürüyor. Düşürdükleri porsiyonların yerine de Fas, Tunus gibi yakın coğrafyayı koyuyorlar. Ama tekstil hammaddesi kısmını Türkiye’den alacaklar” ifadelerini kullandı.\n\nUZAKDOĞU AGRESİF FİYAT POLİTİKASI UYGULUYOR\n\nAkdeniz Hazır Giyim ve Konfeksiyon İhracatçıları Birliği (AHKİB) Yönetim Kurulu Başkanı Gürkan Tekin, sektörün ana pazarı olan Avrupa Birliği (AB) ülkelerinde yüksek montanlı siparişlerin, maliyetlerin altında fiyat veren Çin ve Uzak Doğu ülkelerine kaydığına dikkat çekti.\n\nKüresel ekonomideki negatif seyrin ve resesyon kaygılarının derinleştiğini, Türkiye’de ise enerji ve işçilik maliyetlerindeki artışlar ile birlikte iplik ve kumaş fiyatlarının da yükseldiğini kaydeden Tekin, “Avrupalı moda devlerinin siparişleri günden güne azalıyor. Türk hazır giyim ve konfeksiyon sektörümüzün ihracat, üretim ve istihdamda kayıpların yaşanacağı bir döneme girmiş olmasından endişe ediyoruz” dedi.\n\nTekin, “Girdi maliyetlerindeki artışlar ve Uzak Doğu ülkelerinin agresif fiyat stratejisine karşı sektörümüzün rekabet etme şansı gün geçtikçe zayıflıyor. Enerji, işçilik ve hammadde maliyetlerinin azaltılmasına yönelik devlet desteklerinde hazır giyim ve konfeksiyon sektörüne pozitif ayrımcılık yapılmasını bekliyoruz. İstihdamın korunması ve finansmana erişimin kolaylaştırılması konularında pandemi dönemindeki gibi desteklerin verilmesi sektörümüzün ayakta kalması için hayati önem taşımaktadır” diye konuştu.",
    "Fas'ta Cheb Khaled konseri": "Fas'ta Cheb Khaled konseri Güncel Haberler Görüntü Dökümü: Cheb Khaled konserinden detaylar Konserdeki seyircilerden detaylar RABAT - Fas'ın başkenti Rabat'ta Cheb Khaled (Genç Halid) adıyla uluslararası olarak tanınan Cezayirli şarkıcı Halid Hacı İbrahim konser verdi. Görüntü Dökümü: Cheb Khaled konserinden detaylar Konserdeki seyircilerden detaylar RABAT - Fas'ın başkenti Rabat'ta Cheb Khaled (Genç Halid) adıyla uluslararası olarak tanınan Cezayirli şarkıcı Halid Hacı İbrahim konser verdi. Güncel Kaynak: AA / Said Charif Fas Güncel Haberler\n\nHaberler ›› Güncel ›› Fas'ta Cheb Khaled konseri - Haberler\n\nBu haber AA tarafından hazırlanmış olup habere Haberler.com tarafından hiçbir editöryal müdahalede bulunulmamıştır. AA tarafından hazırlanan bütün haberler sitemizde hazırlandığı şekliyle otomatik servis edilmektedir. Bu nedenle haberin hukuki muhatabı AA kurumudur.",
    "Son dakika haber! Fas, Polisario Cephesi liderinin Tunus'ta ağırlanmasını \"tehlikeli bir eylem\" olarak niteledi": "Son dakika gelişmesine göre Fas hükümeti, Polisario Cephesi lideri İbrahim Gali'nin Tunus'ta konuk edilmesini \"tehlikeli bir eylem\" olarak nitelendirerek tepkisini yineledi.\n\nFas hükümeti, Polisario Cephesi lideri İbrahim Gali'nin Tunus'ta konuk edilmesini \"tehlikeli bir eylem\" olarak nitelendirerek tepkisini yineledi.\n\nFas Hükumet Sözcüsü Mustafa Baytas, başkent Rabat'ta hükümetinin haftalık kabine toplantısının ardından düzenlenen basın toplantısında gazetecilerin sorularını cevapladı.\n\nTunus'un Gali'yi konuk etmesine tepki gösteren Baytas, \" Tunus'un attığı adım gerekçesi olmayan tehlikeli bir eylemdir.\" dedi.\n\nFas Dışişleri Bakanlığı'nın Tunus'a konuyla ilgili verdiği tepkiye dikkati çeken Baytas, Fas halkının tüm kesimlerinin duygularını zedeleyen bu adımın herkes tarafından kınandığını söyledi.\n\nTunus'un Gali'yi konuk etmesinin hem Fas halkı hem de Tunus halkının çeşitli tepkilerine yol açtığını savunan Baytas, \"Bu tavır, ilişkilerini geliştirmek isteyen kardeş iki halkın tutumunu yansıtmıyor.\" diye konuştu.\n\nNe olmuştu\n\n8. Tokyo Uluslararası Afrika Kalkınma Konferansı'na (TICAD) katılmak üzere 26 Ağustos'ta başkent Tunus'a gelen Polisario Cephesi lideri İbrahim Gali, Tunus Cumhurbaşkanı Kays Said tarafından karşılanmıştı.\n\nFas Dışişleri Bakanlığı, Tunus'un, Gali'yi konuk etmesine tepki olarak Tunus Büyükelçisi Hasan Tarık'ı istişare amacıyla ülkeye geri çağırmış ve konferansa katılmama kararı almıştı.\n\nFas'ın bu kararına, Tunus da 27 Ağustos'ta Rabat Büyükelçisi Muhammed bin Eyyad'ı ülkesine çağırarak karşılık vermişti.\n\nPolisario Cephesi ile Fas arasındaki gerginlik\n\nFas'ın 1975'te eski İspanyol sömürgesi Batı Sahra'yı topraklarına katmasının ardından Cezayir'in destek verdiği bağımsızlık yanlısı Polisario Cephesi ile Rabat yönetimi arasında başlayan gerginlik devam ediyor.\n\nFas, bölgenin kendi egemenliğinde kalması gerektiğini savunarak, egemenliği altında Batı Sahra'da \"genişletilmiş özerklik\" olmasını teklif ediyor.\n\nPolisario Cephesi ise Batı Sahra'nın bağımsız devlet olduğunu ileri sürüyor ve kendi kaderini tayin için referandum çağrısında bulunuyor.",
    "Fas uyruklu yolcunun midesinde 100 kapsül macun esrar yakalandı": "Antalya İl Emniyet Müdürlüğü Narkotik Suçlarla Mücadele Şube Müdürlüğü Hudut Kapıları Büro Amirliği tarafından il genelinde uyuşturucu maddelerin kaynağının kurutulması, ticaretinin ve kullanımının engellenmesi amacıyla Antalya Cumhuriyet Başsavcılığı koordinesinde yürütülen çalışmalar doğrultusunda düzenlenen operasyonda uyuşturucu madde ele geçirildi. Antalya Havalimanı'na gelen Fas uyruklu H.L.'nin şüpheli tavırlar sergilemesi üzerine Narkotik Suçlarla Mücadele Şube Müdürlüğü Hudut Kapıları Büro Amirliği ekiplerince yaptırılan iç beden muayenesinde 100 adet kapsül halinde daralı bin 100 gram macun esrar maddesi yakalandı. Gözaltına alınan şüpheli H.L. hakkında “Uyuşturucu veya Uyarıcı Madde Ticareti Yapma veya Sağlama” suçlarından işlem yapıldı.\n\niha.com.tr üzerindeki haberler özet şeklinde yayınlanmaktadır. Haberin video, fotoğraf ve metnine Abone panelinden ulaşabilirsiniz.",
    "Fas, Cezayir, Katar ve Libya'daki taraflar, BM Libya Özel Temsilciliği atamasından memnun": "Fas, Cezayir, Katar ve Libya'daki taraflar, Birleşmiş Milletler (BM) Libya Özel Temsilciliği görevine Senegalli diplomat Abdoulaye Bathiliy'in atanmasını memnuniyetle karşıladı.\n\nFas Dışişleri Bakanlığından yapılan yazılı açıklamada, \" Fas, yeni göreve başlayan BM Libya Özel Temsilcisine tam desteğini ifade ediyor.\" denildi.\n\nAçıklamada, Fas'ın yeni göreve başlayan BM Özel Temsilcisi Bathiliy ile \"Libya'da seçimlerinin yapılmasına yönelik tarafların anlaşması için sarf edeceği çabalarda iş birliği yapmaya hazır olduğu\" kaydedildi.\n\nCezayir\n\nCezayir Dışişleri Bakanlığından yapılan yazılı açıklamada, Bathiliy'in Afrika Birliği meselelerine kendini adamış seçkin bir diplomat olduğu belirtilerek söz konusu göreve getirilmesinden memnuniyet duyulduğu ifade edildi.\n\nAçıklamada, Cezayir Cumhurbaşkanı Abdulmecid Tebbun'un Bathiliy'i BM Libya Özel Temsilciliğine atayarak yaptığı \"akıllıca seçimi\" dolayısıyla BM Genel Sekreteri Antonio Guterres'i tebrik ettiği aktarıldı.\n\nKatar\n\nKatar Dışişleri Bakanı Bölgesel İşlerden Sorumlu Yardımcısı Muhammed bin Abdulaziz el-Huleyfi, Al-Jazeera televizyonuna yaptığı açıklamada, \"Bathiliy'in BM Libya Özel Temsilciliği görevine atanmasını memnuniyetle karşılıyorum.\" ifadelerini kullandı.\n\nHuleyfi ayrıca, Libya'da istikrarın güçlendirilmesi ve Libya halkının kalkınma ve refah özlemlerinin gerçekleşmesini umduklarını dile getirdi.\n\nLibya'daki taraflardan memnuniyet açıklaması\n\nÖte yandan Libya Başkanlık Konseyi, Libya Başbakanı Abdulhamid Dibeybe ve Tobruk'taki Temsilciler Meclisi tarafından Başbakan olarak atanan Fethi Başağa, yaptıkları ayrı açıklamalarda, Bathiliy'in BM Libya Özel Temsilciliği görevine atanmasını memnuniyetle karşıladıklarını ifade etti.\n\nBM Genel Sekreteri Antonio Guterres'in dün, Aralık 2021'den bu yana boş olan BM Libya Özel Temsilciliği görevine, Senegalli diplomat Bathiliy'i atadığı duyurulmuştu.\n\nAbdoulaye Bathiliy kim?\n\nİngiltere'deki Birmingham Üniversitesinden doktora derecesine sahip Bathiliy, Cheikh Anta Diop Üniversitesinde 30 yıldan fazla tarih dersi verdi.\n\nBathiliy, Senegal'de çeşitli bakanlık görevlerinde bulundu, Mali ve Orta Afrika dahil olmak üzere, BM'de üst düzey görevler yürüttü.\n\nAbdoulaye Bathiliy; İngilizce, Fransızca, Soninke ve Wolof dillerini biliyor.",
    "Putin’in nükleer kozu ne kadar inandırıcı? Rusya’nın nükleer kapasitesi bunun için yeterli mi?": "FINANSGUNDEM.COM – DIŞ HABERLER SERVİSİ\n\nRus lider Vladimir Putin nükleer tehdidini yeniden gündeme getiriyor. Rusya Ukrayna'yı ilk işgal ettiğinde, Başkan Putin Batı'yı nükleer yetenekleri konusunda uyarmış ve nükleer güçlerinin yüksek alarma geçirilmesini emretmişti. Bunun üzerine BM Genel Sekreteri Antonio Guterres, bir zamanlar düşünülemez olan nükleer çatışmanın şimdi olasılık alanına geri döndüğünü ifade etmişti.\n\nABC News’ten Emily Sakzewski’nin haberine göre, Ukrayna Savaşı’nın başlamasından yedi aydan fazla bir süre geçti ve Rusya Ukrayna kuvvetlerine karşı ele geçirdiği toprakların kontrolünü sürdürmek için mücadele ederken, Putin bir kez daha nükleer kozunu masaya sürdü.\n\nReferandum çıkmazı\n\nFinansgundem.com’un derlediği bilgilere göre, Rusya, Ukrayna sakinlerine Rusya'ya katılmak isteyip istemediklerini soran referandumlar düzenleyerek şu anda sahip olduğu Ukrayna bölgelerini Rus topraklarına katmayı planlıyor. Batı, bunun uluslararası hukukun ihlali olduğunu söylerken, Polonya Cumhurbaşkanı Andrzej Duda sonucun oylamayla değil Kremlin'de kararlaştırılacağını söylüyor.\n\nYine de, referandum kabul edilemez görülmesine rağmen, Ukrayna'nın bazı bölgelerine Rus toprağı muamelesi yapmak, Putin'e elini yükseltmek için ihtiyaç duyduğu gerekçeyi veriyor olabilir. Geçen hafta televizyonda yayınlanan ulusal bir konuşmada Putin, Rus topraklarını elindeki tüm araçlarla savunacağını söyleyerek bunu gösterdi. Putin, “Ülkemizin toprak bütünlüğü tehdit edilirse, halkımızı korumak için mevcut tüm araçları kullanırız; bu bir blöf değildir” şeklinde konuştu.\n\nRusya'nın nükleer yetenekleri\n\nRusya, dünyadaki en baskın nükleer güçlerden biri konumunda bulunuyor. Kar amacı gütmeyen bir araştırma grubu olan The Federation of American Scientists (FAS), Rusya'nın diğer tüm ülkelerden daha fazla nükleer savaş başlığına sahip olduğunu tahmin ediyor. Bu nükleer savaş başlıklarından 1.500’ünün atıl durumda olduğu ya da sökülmeyi beklediği not ediliyor. Bu başlıklardan 1.588'inin ise konuşlandırılmış ve kullanıma hazır olduğu kabul ediliyor. Amerika Birleşik Devletleri’nin ise 1.644 adet nükleer savaş başlığı bulunuyor. Rusya'nın füzeleri karadan, denizden ve havadan ateşlenebiliyor.\n\nRusya'nın nükleer cephaneliği\n\n2022 yılı başlarında FAS, Rusya'nın uzun menzilli stratejik roket fırlatıcılar ve daha kısa menzilli taktik nükleer kuvvetler için tahsis edilmiş, kullanıma hazır yaklaşık 4.477 nükleer savaş başlığı stoğuna sahip olduğunu tahmin ediyor. Bunlardan yaklaşık 1.588 stratejik savaş başlığı balistik füzelerde ve ağır bombardıman üslerinde konuşlandırılırken, yaklaşık 977 ek stratejik savaş başlığı ve 1.912 adet stratejik olmayan savaş başlığının da yedekte tutulduğu öngörülüyor.\n\nFAS, Rusya'nın 11 tümeninde, bazıları 16.000 kilometreye kadar menzile sahip 306 nükleer silahlı kıtalararası balistik füze rampasına sahip olduğunu tahmin ediyor. Bu tümenlerin en büyüğünün, 60 kıtalararası balistik füze fırlatıcısının da üssü olan Saraytov olduğu belirtiliyor.\n\nRusya nükleer silahlarını gerçekten kullanacak mı?\n\nPutin'in ne yapıp ne yapmayacağını kesin olarak söylemek elbette mümkün değil.\n\nPutin’in, Ağustos ayında, Nükleer Silahların Yayılmasını Önleme Antlaşması için Onuncu Gözden Geçirme Konferansı'nda “Nükleer savaşın kazananı olamaz ve asla serbest bırakılmamalıdır\" diye yazdığı düşünülürse, durumun pek de güvenle alakası olmadığı daha iyi anlaşılabilir. Putin, bununla da kalmayarak yayınladığı güven verici notta, Rusya’yı sorumlu bir nükleer güç olarak tanımlamıştı.\n\nRusya, son olarak, 2021 yılı Mart ayında ABD ile yaptığı ‘New START’ anlaşmasını da uzatmıştı. 2026'da sona erecek olan anlaşma, her ülkenin konuşlandırabileceği stratejik nükleer savaş başlığı sayısını ve bunları teslim etmek için kara ve denizaltı tabanlı füzeleri ve bombardıman uçaklarını sınırlandırıyor.\n\nFlinders Üniversitesi'nde Uluslararası İlişkiler Öğretim Görevlisi olan Jessica Genauer, Rusya'nın nükleer silahlarını kullanma olasılığının göz ardı edilemeyeceğini, ancak bunun pek olası olmadığını söylüyor. Genauer, Putin'in nükleer silah kullanmanın ciddi bir gerilime neden olacağını ve Ukrayna'nın Batılı müttefikleri tarafından aynı şekilde karşılanacağını bildiğini belirtiyor. Genauer ayrıca, Putin’in Rusya'nın Ukrayna'yı işgalinin Rusya için kısa ve kesin bir askeri zafer olmayacağı netleştiğinden beri, neredeyse her fırsatta nükleer silah tehdidinden yararlandığının altını çiziyor.\n\nPutin ciddiye alınmalı\n\nGenauer şunları ekliyor: “Son zamanlarda Rusya'da ‘kısmi askeri seferberlik' ilanı, Putin'in bir çıkış stratejisi bulmaya çalışmak yerine Rusya'nın Ukrayna'yı işgalini ikiye katlamayı seçtiğini açıkça ortaya koyuyor. Rusya'nın askeri anlamdaki zayıf durumu ve halihazırda uygulanan yaptırımların genişliği göz önüne alındığında, Putin'in Batı dünyasının nükleer bir saldırıya vereceği yanıtı riske atmak istemesi ise pek olası görünmüyor.”\n\nYine de birçok kişi Putin'in tehditlerinin ciddiye alınması gerektiğini söylüyor. Avrupa Birliği Dış Politika Sorumlusu Josep Borrell, Rus ordusunun ‘bir köşeye itilmesi’ nedeniyle şu an ‘tehlikeli bir aktör’ olduğunu söylüyor. Borrell, Putin'in nükleer tehditlerinin ciddiye alınması gerektiğini belirtiyor ve Rusya Devlet Başkanı'nı bir barış anlaşması müzakere etmeye davet ediyor. Borrell, o zamana kadar AB'nin Rusya'ya baskı yapmaya ise devam edeceğini altını çiziyor.\n\nRus sunucudan nükleer tehdit: Bizi yok etmeye çalışırsanız...\n\nABD yönetiminin Moskova'yı Ukrayna'da nükleer silah kullanmaya karşı uyardığı ileri sürüldü\n\nNATO: Putin nükleer savaşı kazanamaz\n\nZelenskiy: Nükleer silah kullanacağına inanmıyorum\n\nPutin nükleer savaşla mı tehdit etti?\n\nKazakistan Cumhurbaşkanı: Dünya nükleer silah kullanma ihtimaliyle karşı karşıya",
    "İsrailli tiyatrocular, Fas'ta ilk kez sahne aldı": "İsrailli tiyatrocular, Fas'ta ilk kez sahne aldı Güncel Haberler Tiyatro binasından detay Seyircilerden detaylar Tiyatro oyunundan detaylar RABAT - İsrailli tiyatrocular, Fas'ın başkenti Rabat'ta ilk kez sahne aldı. Tiyatro binasından detay Seyircilerden detaylar Tiyatro oyunundan detaylar RABAT - İsrailli tiyatrocular, Fas'ın başkenti Rabat'ta ilk kez sahne aldı. Rabat'taki gösterilerinin üçüncü ve son gününde oyuncular, \"Baba Acina\" isimli oyunu 5. Muhammed tiyatro salonunda sergiledi. Güncel Kaynak: AA / Said Charif Fas Güncel Haberler\n\nHaberler ›› Güncel ›› İsrailli tiyatrocular, Fas'ta ilk kez sahne aldı - Haberler\n\nBu haber AA tarafından hazırlanmış olup habere Haberler.com tarafından hiçbir editöryal müdahalede bulunulmamıştır. AA tarafından hazırlanan bütün haberler sitemizde hazırlandığı şekliyle otomatik servis edilmektedir. Bu nedenle haberin hukuki muhatabı AA kurumudur.",
    "Rusya ve Ukrayna arasında 270 kişilik esir değişimi: Türkiye ve Suudi Arabistan arabulucu oldu": "Rusya ve Ukrayna arasında 270 kişilik esir değişimi: Türkiye ve Suudi Arabistan arabulucu oldu\n\nKaynak, Ukrayna İçişleri Bakanlığı\n\n22 Eylül 2022\n\nUzun zamandır üzerinde görüşmelerin sürdüğü Ukrayna ve Rusya arasındaki esir değişimi gerçekleşti. Rusya’nın Mariupol kuşatmasında gözaltına alınan Azak Taburu komutanlarının ve 10 yabancı ülke vatandaşının da yer aldığı gruplar, karşılıklı olarak serbest bırakıldı. Müzakerelerde Suudi Arabistan ve Türkiye arabulucu oldu.\n\nUkrayna lideri Volodimir Zelenskiy, bu kişilerin savaş bitene kadar Türkiye'de kalacağını söyledi ve müzakerelerdeki rolü için Ankara'ya teşekkür etti.\n\nUkrayna’dan yetkililerin yaptığı açıklamaya göre, aralarında Rusya’nın elindeki 215 savaşçı ve asker serbest bırakıldı. Aralarında Rusya’nın “neo-Nazi olmakla” suçladığı, milliyetçi ideolojisiyle bilinen Azak Taburu’nun komutanları da var.\n\nBeş İngiltere, ABD, İsveç, Hırvatistan ve Fas vatandaşlarından oluşan 10 kişi de Suudi Arabistan’a gönderildi.\n\nRusya’nın serbest bıraktığı bu yabancı ülke vatandaşları Suudi Arabistan'dan ülkelerine gönderiliyor.\n\nBuna karşılık Ukrayna’nın iade ettiği 55 kişi arasında, ülkede Rusya yanlısı ayrılıkçı bir parti olduğu gerekçesiyle yasaklanan bir siyasi partinin lideri olan Viktor Medvedçuk da var.\n\nRusya’nın Azak Taburu liderlerini serbest bırakması beklenmiyordu. İngiltere vatandaşlarından ikisi ve Fas vatandaşı, kurulan mahkemede “idama mahkum edilmişti.” Diğer tutukluların da yargılanmasının kısa süre içinde başlayacağı duyurulmuştu. Hemen ardından savaşçıların serbest bırakılması sürpriz olarak karşılandı.\n\nKarşılıklı esir takası, Ukrayna’nın kuzeyindeki Çernihiv şehrinde gerçekleşti.\n\nCumhurbaşkanı Recep Tayyip Erdoğan, Salı günü Amerikan PBS kanalına verdiği röportajda 200 kişilik esir değişimi görüşmelerinde Türkiye’nin önemli bir rol oynadığını söylemişti. Çarşamba günü de New York’taki Türkevi’nde gazetecilere yaptığı açıklamada “Rusya Devlet Başkanı Vladimir Putin ve Ukrayna Devlet Başkanı Volodimir Zelenskiy ile yürüttüğüm diplomasi trafiği sonucunda Rusya ve Ukrayna arasında 200 savaş esirinin mübadelesi bugün yapıldı” dedi.\n\nGün içinde Suudi Arabistan’dan da bir açıklama geldi. Açıklamada, Suudi Arabistan Veliaht Prensi Muhammed bin Salman’ın arabuluculuğu sonucunda Rusya’nın 10 yabancı ülke vatandaşı savaş esirini serbest bıraktığı belirtildi.\n\nBu esir değişimi, 24 Şubat’ta Rusya’nın savaşı başlatmasından bu yana yapılan en geniş kapsamlı esir değişimi oldu.\n\nKaynak, Ukrayna İçişleri Bakanlığı\n\nBu kritik somut olumlu adım, Putin’in kısmi savaş seferberliği ilan ettiği günün devamında geldi.\n\nZelenskiy, savaş esirlerinin değişimiyle ilgili yaptığı açıklamada “Bu açıkça bizim için bir zafer. Asıl önemlisi 215 aile, sevdiklerini güvenle ve evlerinde görebilecek.” dedi.\n\nDeğişimin sağlanmasındaki rolü nedeniyle Cumhurbaşkanı Erdoğan’a teşekkür eden Zelenskiy, Rusya’nın serbest bıraktığı beş üst düzey Ukraynalı askerin (Azak taburu komutan ve komutan yardımcıları) savaş bitene kadar Türkiye’de kalacağını söyledi. Bu açıklamaya göre anlaşmada bu askerlerin Ukrayna’ya dönmemesinin yer aldığı anlaşılıyor.\n\nMuhammed bin Salman’ın ise 10 yabancının Rusya tarafından serbest bırakılmasında önemli bir rol oynadığı biliniyor. Savaşın başından bu yana birçok yabancı savaşçı Ukrayna’ya destek vermek üzere savaşa katıldı.",
    "İkinci yılında Abraham Anlaşmaları ve gelinen nokta": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "R+T Turkey İçin Geri Sayım Başladı": "Güneşten koruma ve otomatik kapı sistemleri alanında Avrasya, Orta Doğu ve Kuzey Afrika’daki tek uluslararası ticaret fuarı R+T Turkey için geri sayım başladı.\n\nGüneşten koruma ve otomatik kapı sistemleri alanında Avrasya, Orta Doğu ve Kuzey Afrika’daki tek uluslararası ticaret fuarı R+T Turkey için geri sayım başladı. 20-22 Ekim 2022 tarihleri arasında İstanbul Fuar Merkezi’nde gerçekleştirilecek fuara Yunanistan, İran, Bulgaristan, Sırbistan, Irak, Romanya, Rusya, Almanya, Fas başta olmak üzere 100’e yakın ülkeden ziyaretçinin katılması bekleniyor. Messe Stuttgart Ares Fuarcılık tarafından düzenlenen fuar Türkiye ekonomisi ve ihracatı için önemli bir kanal oluşturacak.\n\nAralarında sektörün lider firmalarının yer alacağı 90’nın üzerinde katılımcıya ev sahipliği yapacak olan Fuar; yatırımcı, üretici, perakendeci, bayi, satış mağazası, toptancı, distribütör, mimar, iç mimar, inşaat mühendisi gibi tüm sektör temsilcilerini sektörün tek uluslararası ticaret platformunda bir araya getirecek.\n\nALMAN ŞİRKETLERİ İÇİN ÖNEMLİ BİR TİCARET MERKEZİ\n\nMesse Stuttgart'tan bir temsilci, katılımcı heyetine eşlik edecek ve ilgili profesyonel ziyaretçilere sektördeki güncel gelişmeler hakkında ilk elden bilgi verebilecek. R+T Turkey'e katılım, Türkiye pazarını Alman şirketleri için önemli bir ticaret merkezi olarak gören Almanya Federal Ekonomik İşler ve İklim Eylem Bakanlığı (BMWK) tarafından finansal olarak desteklenecek. 6 Alman şirketin yer aldığı resmi Alman Pavilyonu, Alman endüstrisindeki en son gelişmelere özel ilgi duyan herkes için doğru adres olacak.\n\nFUAR İKİ KATI BÜYÜMEYE ULAŞTI\n\nİç ve Dış Gölgelendirme Sistemleri (Güneşten Korunma Sitemleri), Tenteler, Panjurlar, Kepenkler, Pergolalar, Stor Perdeler, Teknik Tekstil Ürünleri ile diğer ilgili ürün ve teknolojilerini kapsayan fuarın metrekare bazında iki katı büyüdüğüne dikkat çeken Messe Stuttgart Ares Fuarcılık Genel Müdürü Ufuk Altıntop, “Büyüme stratejilerimize her yıl bir yenisini daha ekliyoruz. Mevcut katılımcılarımızın stantlarını ve hedeflerini büyütme doğrultusundaki taleplerine cevap vermek adına fuarı İFM (İstanbul Fuar Merkezi) 9.ve 10. Salonlara taşıdık ve 2019 yılına göre metrekare olarak iki katı bir büyümeye ulaştık. Bu anlamda, fuara katılan ulusal ve uluslararası firmalar ürün ve teknolojilerinin güncel gelişmelerine ilgi duyan tüm sektör profesyonellerini ve ziyaretçilerini stantlarında ağırlayacak. Fuarımıza; Yunanistan, İran, Bulgaristan, Sırbistan, Irak, Romanya, Rusya, Almanya, Fas başta olmak üzere 100’e yakın ülkeden ziyaretçi katılımı gerçekleşecek” dedi.\n\nKaynak: (BYZHA) - Beyaz Haber Ajansı",
    "Cezayir Arap Birliği Zirvesi için 10 ülkenin liderine davetiye gönderdi": "Cezayir, 1-2 Kasım'da ev sahipliği yapacağı Arap Birliği Zirvesi'ne katılım için şu ana kadar 10 ülkenin liderine resmi davet gönderdi.\n\nCezayir Cumhurbaşkanlığından yapılan yazılı açıklamalarda, Cumhurbaşkanı Abdulmecid Tebbun'un özel temsilcilerinin şu ana kadar 10 Arap ülkesinin liderine davet mektubu ulaştırdığı ve Arap liderlere davet mektubu ulaştırma işleminin devam ettiği bildirildi.\n\nŞu ana kadar davet edilen Filistin, Ürdün, Mısır, Katar, Birleşik Arap Emirlikleri (BAE), Kuveyt, Umman, Moritanya, Bahreyn ve Libya liderlerinin olumlu yanıt verdiği aktarıldı.\n\nCezayir Cumhurbaşkanı Tebbun'un gelecek birkaç saat veya birkaç gün içerisinde Fas Kralı 6. Muhammed'i de davet etmesi beklenirken, 22 Arap ülkesinden biri olan ve üyeliği dondurulan Suriye'nin bu zirveye katılmayacağı netleşmişti.\n\nREKLAM\n\nFas, 7 Eylül’de Cezayir Adalet Bakanı Abdürreşit Tıbbi'nin birkaç gün içerisinde Rabat'ı ziyaret ederek Cezayir Cumhurbaşkanı'nın davetini Fas Kralı 6. Muhammed'e ileteceğini duyurmuştu.\n\nİki komşu ülke arasında 2021 yazından bu yana yaşanan diplomatik kopukluk nedeniyle Fas Kralı'nın 1-2 Kasım'da Cezayir’de düzenlenecek zirveye katılıp katılmayacağı konusu gündemdeki yerini koruyor.\n\nDÜNYA Arap Birliği toplantısında gerginlik: Libya dışişleri bakanı başkan seçilince Mısırlı bakan toplantıyı terk etti",
    "Balık heykellerinin Ardahan'dan olduğu iddiası": "",
    "NEÜ enerji alanında uluslararası projelere imza atıyor": "Türkiye Bilimsel ve Teknolojik Araştırma Kurumu (TÜBİTAK) ile Fas Ulusal Bilimsel ve Teknolojik Araştırma Merkezi (CNRST) arasında ikili işbirliği programı kapsamındaki “Modelling, Simulation & ExperimentalProduction of InGaNbased p-i-n Photovoltaic Solar Cell forExtensive Application in Atmosphericand Extreme Conditions” başlıklı proje önerisi kabul edildi. Projenin deneysel çalışmaları NEÜ Bilim ve Teknoloji Araştırma Merkezi (BİTAM)bünyesinde, teorik çalışmaları Fas’ın Kazablanka II. Hasan Üniversitesi ENSAM bünyesinde gerçekleştirilecek.\n\nNecmettin Erbakan Üniversitesi BİTAM ve Kazablanka II. Hasan Üniversitesi ENSAM birimlerince yürütülecek çalışmaların proje ekibinde NEÜ’den Doç.Dr. Yasin Ramazan Eker, Doç.Dr. Mücahit Yılmaz ve Dr. Öğr. Üyesi Veysel Ünsür yer alıyor.\n\nDoç. Dr. Yasin Ramazan Eker ve Prof. Dr. Haddou El Ghazi koordinasyonundaki projede, atmosferik ve aşırı koşullarda kapsamlı uygulama için InGaN tabanlı p-i-n fotovoltaik güneş pilinin modellenmesi, simülasyonu ve deneysel üretimi gerçekleştirilecek. Ayrıca SCAPS/SILVACOgibi modelleme programları ve döner kaplama ince film üretim yöntemi ile uzay, çöl veya Antarktika gibi zorlu şartlarda elektrik enerjisi üretebilen güneş hücreleri üretilecek.\n\nSöz konusu çalışmayla birlikte NEÜ’nün enerji alanında öncül kurumlardan olacağını belirten Doç. Dr. Yasin Ramazan Eker, bu durumun yeni ulusal ve uluslararası birçok projenin önünü açacağını öngördüğünü söyledi.\n\nProjenin yürütüleceği iki ülke; Türkiye ve Fas’ta akademik bilgi alışverişi için toplantılar yapılacağını kaydeden Doç. Dr. Eker, “Proje kapsamında her iki tarafın kendi bilgi birikimini karşı tarafa transfer etmesini sağlamak için Kazablanka ve Konya’da eğitim toplantıları organize edilecek. Proje faaliyetlerinin iki ülke akademisyenleriyle paylaşılması amacıyla da Kazablanka ve Konya’da birer çalıştay düzenlenmesi planlanıyor” dedi.",
    "Rusya, 5’i İngiliz 10 savaş esirini serbest bıraktı": "Rusya, 5’i İngiliz 10 savaş esirini serbest bıraktı\n\nUkrayna saflarında Rusya’ya karşı savaşırken esir düşen 5’in İngiliz 10 savaş esiri Suudi Arabistan’ın arabuluculuğu ile serbest bırakıldı. Serbest bırakılan İngilizler arasında Donetsk Halk Cumhuriyeti’nde çıkarıldıkları mahkemece idama mahkum edilen Sean Pinner ve Aiden Aslin de bulunuyor.\n\nHaber devam ediyor\n\nHaber devam ediyor\n\nUkrayna saflarında Rusya’ya karşı savaşırken esir düşen 5’i İngiliz toplam 10 savaş esiri serbest bırakıldı. Suudi Arabistan’ın arabuluculuğunda gerçekleşen esir takası sonrası İngiltere Başbakanı Liz Truss 5 İngiliz’in serbest bırakıldığını doğrularken, serbest bırakılan esirler uçakla Suudi Arabistan’a getirildi.\n\nSuudi Arabistan tarafından yapılan açıklamada, Rusya'nın Suudi Veliaht Prens Muhammed bin Selman'ın arabuluculuğunun ardından 10 savaş esirini serbest bıraktığı aktarılarak, “İlgili Suudi makamları onları Rusya'dan alıp Krallığa transfer etti ve kendi ülkelerine güvenli bir şekilde geri dönmeleri için prosedürleri kolaylaştırıyor\" denildi.\n\nUkrayna Devlet Başkanı Vladimir Zelenskiy ise yaptığı açıklamada, Suudi Arabistan'a tutukluların serbest bırakılmasını sağlamaya yardımcı oldukları için teşekkür ederek, “Rusya, siyasi amaçlar için savaş esirlerinin ve sivil tutukluların acımasız sömürüsüne son vermelidir” dedi.\n\nİngiltere’den Zelenskiy ve Selman’a teşekkür\n\nİngiltere Dışişleri Bakanı James Cleverly ise yaptığı açıklamada, Ukrayna'nın doğusunda Rus destekli güçler tarafından savaş esiri olarak tutulan 5 İngiliz’in sağ salim geri dönüşünü memnuniyetle karşıladığını ifade ederek, \"Bu, onlar ve aileleri için Rusya'nın elinde ölüm cezası tehdidi de dahil olmak üzere aylarca süren belirsizlik ve acıya son veriyor\" dedi.\n\nUkrayna'da Rus destekli ayrılıkçılar tarafından yakalanan ve geçtiğimiz temmuz ayında gözaltında ölen İngiliz Paul Urey için durumun \"trajik bir şekilde\" böyle olmadığını hatırlatan Cleverly, esirlerin serbest bırakılmaları konusunda gösterdikleri çabalar için Ukrayna Devlet Başkanı Vladimir Zelenskiy ve Suudi Arabistan Veliaht Prensi Muhammed bin Selman’a teşekkür etti.\n\nCleverly ayrıca, Rusya'ya uluslararası insancıl hukuka uyması, savaş esirlerini ve sivil tutukluları siyasi amaçlarla istismar etmemesi yönündeki çağrısını yineledi.\n\nİdama mahkum edilen İngilizler serbest bırakılanlar arasında\n\nHaber devam ediyor\n\nHaber devam ediyor\n\nSerbest bırakılan grubun ABD, İngiliz, İsveç, Hırvat ve Fas vatandaşlarından oluştuğu ve aralarında Donetsk Halk Cumhuriyeti’nde çıkarıldıkları mahkemece idama mahkum edilen İngiltere vatandaşları Sean Pinner ve Aiden Aslin ile Fas vatandaşı Saadun Brahim de bulunuyor.",
    "Günlüğü 21 Euro’ya uzun tatil için ülkeler yarışıyor": "Rusya’nın AB yaptırımlarına karşı doğalgaz vanalarını kapatması üzerine Avrupa’da başta emekliler olmak üzere her kesimde kış aylarında soğukta kalmamak için önlemler alınmaya başladı. Önlemler arasında kışı Akdeniz’in sıcak bir ilkelerinde geçirmek de var. Bunun üzerine Akdeniz destinasyonları Almanya ve diğer AB ülkeleri insanlarını ülkelerine çekmek için çalışmalara başladı. Tur operatörleri bu amaçla; Türkiye, Mısır, Tunus ve Fas için özel paketler hazırladı. İki ay gibi uzun süreli konaklamalar için 5 yıldızlı otelde her şey dahil günlüğü 21 Euro’luk paketler satışa sunuldu.\n\nTürkiye’den ucuzlar da var\n\nYunanistan Turizm Bakanı Vassilis Kikilias, Alman emeklilerin kış dönemini Yunanistan’da geçirmesi için devreye girdi. Bu kapsamda önce Almanya büyükelçisi ile Atina’da bir araya gelen bakan sonra Almanya’ya gidip havayolu şirketleri ve tur operatörleriyle görüştü. Oradan da Kuzey ve Orta Avrupa ülkelerine de bir dizi ziyaret yaptı.\n\nBu alanda başlayan yarış fiyatlara da yansıdı. Türkiye’de yalnız Antalya’da bu kapsamda hizmet verecek 152 otel varken bu sayı İspanya Mayorka’da 42.\n\nFiyatlara gelince, Türkiye’de 22 günü 599, günlük 27 Euro olan fiyatlar Mısır Hurghada’da 60 gün 1.069, günlük 18, Fas’ta 60 gün 1.539, günlük 27, Tunus’ta 60 gün 1.769, günlük 29 Euro.\n\nAlman tur operatörü FTI, Tunus ve Fas destinasyonlar direktörü Halina Strzyzewska, “FTI, Fas’ta Agadir ve Tunus’ta Monastir ve Djerba otelleri çekici fiyatlarla teklif yapıyor” dedi.\n\nİspanya, hem ağlarım hem giderim\n\nAlman tur operatörlerinden FTI ve Der Touristik Türkiye, Mısır, Tunus ve Fas ülkelere ilişkin programlarını genişletirken özellikle Almanya pazarı için harekete geçen İspanya ise fiyatların bu düzeyde olması üzerine bundan vazgeçti. Ancak İspanya’daki otelciler FTI’nin kendilerini yeteri kadar yer vermemesine sitem ediyor.\n\nKaç kişi gelir?\n\nGünlüğü 21 Euro’luk uzun süreli konaklama için kaç kişinin geleceği tartışılıyor. Kış aylarında uzun dönemli tatil için gelecek kişi sayısının 2 milyona kadar çıkabileceği söyleniyor.\n\nKasım- Şubat aylarını kapsayan kış döneminde Türkiye’ye 2020 yılında 400 bini Almanya’dan olmak üzere Avrupa ve OECD ülkelerinden gelen toplam kişi 1.1 milyon. Bu sayı ikiye katlandığında Almanya için 800 bin, Avrupa ve OECD toplamı için 2 milyonu geçiyor.",
    "Kendine özgü ironik bir dünya yarattı": "Haberin Devamı\n\nBakmadan duramıyor, asla kayıtsız kalamıyorsun.\n\nİşte bu nedenle son dönemin ve özellikle Instagram dünyasının en parlak yıldızlarından biri fotoğraf sanatçısı Mous Lamrabat.\n\nHikâyesi Fas’ın kuzeyindeki bir Amazigh köyünde başlıyor.\n\nBelçika’nın Flaman şehri Sint-Niklaas’ta göçmen olarak devam ediyor.\n\nAiledeki dokuz çocuktan biri. Fotoğrafçılığa geçmeden önce Kraliyet Güzel Sanatlar Akademisi’nde iç mimarlık eğitimi alıyor.\n\n“Mousganistan” adını verdiği, kendine özgü ironik dünyayı yaratıp fotoğrafçılık dünyasında hızla adını duyurması ise Fas’a yaptığı bir yolculuk sırasında gerçekleşiyor.\n\n“Fas tam oradaydı, kocaman bir fil gibi önümde duruyordu” diye hatırlıyor o zamanları. Kulaklara küpe kategorisinden şunu da eklemeyi unutmuyor:\n\n“Kültürler arasında yaşayanlar seçim yapmak zorunda olduğunu düşünür ve bazen bu yüzden tükenir.”\n\nHaberin Devamı\n\nMous Lamrabat seçim yapmayı reddedenlerden: “Bu yüzden Mousganistan olayını başlattım, çünkü seçmek zorunda değiliz. İkisine de sahip olabilir ve aralarında gezinebiliriz. Bu bizi daha da eşsiz kılar.”\n\nŞimdi, Mous’la yaptığım kısa röportaja buyurun...\n\n\n\n\n\n“HER GÖÇMENİN YAŞADIĞI DURUM”\n\n◊ Fotoğraflarında iki farklı dünyanın kodlarını bir araya getiriyorsun ve ortaya çıkan ironi şahane! Kendini şanslı görüyor musun? Hem Fas köklerine sahip olduğun hem de Belçika’da büyüyüp eğitim aldığın için...\n\n- Tabii ki şanslı hissediyorum ama durum her zaman böyle değildi. Eskiden tamamen Faslı ya da Belçikalı olmayışım en büyük kompleksimdi! Zaten bu her göçmenin yaşadığı duygulardandır. Çok küçük yaşlarda başlar. Neden farklı olduğunuza dair gerekçeler üretmeye başladığınız ana kadar sürer. Fotoğrafçılığa başladığım zamanlarda bile karmaşayla mücadele ettiğimi hatırlıyorum. iyi bir moda fotoğrafçısı olmak istiyordum. Ama yaptığım çalışmalardan bıkmıştım ve artık beni mutlu etmiyorlardı.Yüzde yüz benim olan ve ayırt edilebilen bir şey yapmak istiyordum. Sonunda içimde yaşadığım bu karmaşayı avantaja çevirecek bir yol bulmak için kendime söz verdim. Birçok fotoğrafçıda olmayan bende vardı. İki ayrı dünyada yaşamıştım ve ikisini de iyi biliyordum. İşte o zaman kendimi yeniden keşfetmeye başladım.\n\nHaberin Devamı\n\n◊ Müslüman, Faslı, Berberi, Afrikalı, Avrupalı... Sanırım tüm bu kimlikleri aynı anda taşıman “Mousganistan”ı oluşturdu.\n\n- Evet, Mousganistan kendiniz olabileceğiniz bir yer! Dünya üzerinde artık yüzde 100 kendiniz olabileceğiniz çok fazla bir yer yok. Hepimizin nasıl davranılması ve neyin söylenmesi gerektiğini bilen ideal bir versiyonumuz var. Oldukça üzücü değil mi? İşte bu nedenden ötürü Mousganistan’ı yarattım.\n\n\n\n\n\nSıradan bir köprü değil\n\nBIG Kopenhag’ın tasarladığı Norveç’teki The Twist, ilk bakışta bir köprü gibi görünse de aslında birden fazla işlevi var. The Twist hem köprü hem heykel hem de galeri.\n\nOslo’ya yarım saat uzaklıkta, Randselva Nehri’nin etrafındaki eski bir kağıt fabrikasının müzeye dönüştürülmüş hali olan Kistefos’un içinde yer alıyor The Twist.\n\nHaberin Devamı\n\nKistefos Müzesi’ndeki 45 parçalık nefis heykel parkını gezdikten sonra geçiliyor The Twist’e.\n\n\n\n\n\nHeykel parkı demişken es geçmeyelim: Parkta şu ünlü sanatçıların da işleri yer alıyor:\n\nAnish Kapoor, Olafur Eliasson, Lynda Benglis, Yayoi Kusama, Jeppe Hein ve Fernando Botero.\n\nRandselva Nehri’ni tamamen kaplayan The Twist’in heykelsi bir form oluşturmasının nedeni ise ortasına doğru 90 derece eğilmiş bir kiriş şeklinde tasarlanması.\n\nBöylece ziyaretçiler her iki yönden de bükülmüş yapıyı bir kamera deklanşöründe yürüyormuş gibi deneyimliyorlar.\n\nUnutmadan; The Twist üç adet galeri barındırıyor içinde: Kuzey tarafında panoramik manzaraya sahip geniş, doğal ışıkla aydınlatılmış Panorama Galeri. Güney tarafında yapay aydınlatmalı uzun, karanlık bir galeri: Closed Galeri. Ve arada, bükülmüş bir çatıda ışık şeridine sahip heykelsi bir alan: Twist Galeri.",
    "Savaş, jeopolitik kırılma ve saf değiştirenler": "Savaş, jeopolitik kırılma ve saf değiştirenler\n\n-\n\nA\n\n+\n\nRusya’nın Ukrayna’yı işgali küresel dünya düzenini sarsarken şimdiden Avrupa’nın, Asya’nın ve Afrika’nın jeopolitiğini değiştirmeye başladı. Büyük kapışmanın öncü sarsıntıları olan bu değişikler yeni eksenler, kutuplar, cephe hatları oluşturuyor. Tunus’tan Kazakistan’a yaşanan son gelişmeler bu jeopolitik kırılmanın izleriyle dolu.\n\nKazakistan’daki değişim oldukça çarpıcı. Amerikan egemenlerinin “saygın” dergilerinden Foreign Policy’de Temur Umarov imzalı “Kazakistan Rusya’nın Pençesinden Çıkıyor” yazısı oldukça dikkat çekici. Savaştan önce Rusya’nın batıdaki en yakın müttefiki Belarus, doğudaki en yakın müttefiki Çin ise güneydeki en büyük müttefiki de tartışmasız Kazakistan’dı. Öyleki 24 Şubat’taki savaştan bir ay önce Kazakistan’da yaşanan ülke tarihinin en büyük isyanı Rus askerleri tarafından bastırıldı.\n\n***\n\nAncak Ukrayna savaşının yarattığı kırılma ortaya yeni denklemler çıkardı. Umarov’un analizinden özetleyerek aktaracak olursak, savaşla birlikte Kazakistan, Moskova’nın “gazabına uğramadan” yavaş yavaş manevra yapmaya başladı. Astana yönetimi ilk günden bu yana Moskova’ya desteğini dile getirmedi. Hatta Çin gibi Rusya’nın “makûs güvenlik endişelerini” anladığını dahi dile getirmedi. Cumhurbaşkanı Tokayev Rusya’yı desteklemeyi açıkça reddetti. Kazak yönetimi Donbass bölgesinin bağımsızlığını tanımadı. Rusya’nın ekonomik yaptırımları atlatması için yardım da etmiyor. Aksine ülke içinde Rus askeri sembollerini yasaklayarak, 9 Mayıs Faşizme Karşı Zafer yürüyüşünü iptal ederek mesajlar verdi.\n\nYine aynı yazıdan anlıyoruz ki Rusya yanlısı medya ve Telegram kanalları Kazakistan’ın Ukrayna’ya silah tedarikinde bulunacak kadar ileri gittiğini dahi servis etti. İddialar Kazak şirketi Technoexport’un Ürdün ve Birleşik krallık üzerinden Ukrayna’ya Sovyetler döneminden kalma silah ve mühimmatı ihraç ettiği iddia edilen belgeler sızdırıldı. Astana yönetimi bu iddiaları reddetse de sözleşme yayımlandı.\n\nVe son olarak Astana yönetimi 18 Eylül’de Kırım’ın ilhakından sonra ilk kez bir BM oylamasında Rusya’ya karşı oy kullanarak Zelenski’nin konuşma yapabilmesini destekledi.\n\nMAĞRİP’TE YAŞANANLAR\n\nBir diğer dikkat çekici gelişme de Mağrip’te yani Kuzey Afrika’da yaşanıyor. Tunuslu gazeteci Simon Speakman Cordall imzalı aynı dergideki “Tunus, Cezayir için Fas’tan Vazgeçiyor mu?” yazısında da Ukrayna’daki savaşın Kuzey Afrika’daki güç dengeleri üzerindeki etkisi irdeleniyor. Cordall’a göre kuzeydeki savaş nedeniyle Avrupa’nın doğalgaza olan talebiyle birlikte enerji zengini Cezayir’in yıldızı parlarken Fas’ın etkisi azaldı. Bu durum Kuzey Afrika’da da jeopolitik kırılmalara yol açarken Tunus dümeni Fas yerine Cezayir’e kırdı.\n\nBu durumun en somut göstergesi de Tunus’un Batı Sahra bağımsızlık hareketi Polisario Cephesi’nin lideri Brahim Ghali’yi 27 Ağustos’ta konferansa davet etmesiydi. Davet Fas’ı öfkelendirse de her iki komşusu yıllardır bölgesel bir kapışmaya tutuşurken tarafsız duruşunu koruyan Tunus bu kez safını açıkça belli etti. Tunus’u tarihsel olarak Fas ile olan yakın bağlarını koparmak pahasına Cezayir’e daha yakın hale gelirken bunun Fas nezdinde yaratacağı rahatsızlığı hesaplamış olamaz. Ancak enerji denkleminin ortaya çıkardığı yeni jeopolitik iklimde artık hiçbir şey eskisi gibi olmayacak.\n\nÇİFT KUTBA DOĞRU\n\nRus lider Putin ile Çin Devlet Başkanı Xi Jinping de son Semerkant Zirvesi’nde açıkça dünyanın yeni bir döneme girdiğini ilan ettiler. 16 Ağustos’taki 10. Moskova Uluslararası Güvenlik Konferansı’nın açılışında, dünyadaki durumun dinamik olarak değiştiğini, çok kutuplu bir dünya düzeninin ana hatlarının şekillendiğini söyleyen Putin benzer cümleleri Şanghay İşbirliği Örgütü Zirvesi’nde de tekrarladı. Putin “Tek kutuplu dünya düzeni çağı geçmişte kaldı. Tarihsel ölçekte jeopolitik değişimler tamamen farklı bir yöne gidiyor\" dedi. Her iki lider de çok kutuplu bir dünya düzenini savundu.",
    "Otomotiv devleri Konya'da! 6. Uluslararası Otomotiv Sektörünün Geleceği Konferansı başladı": "Konya Sanayi Odası tarafından düzenlenen 6. OSEG (Uluslararası Otomotiv Sektörünün Geleceği) Konferansı dünya otomotiv sektörünü Konya'da buluşturdu. KSO Başkanı Kütükcü, \"Konyalı otomotivciler 53 ilden daha fazla ihracat yapıyor\" dedi\n\nKonya Sanayi Odası (KSO) tarafından düzenlenen 6. OSEG (Uluslararası Otomotiv Sektörünün Geleceği) Konferansı Almanya, Belarus, Belçika, Cezayir, Çekya, Fas, Fransa, İran, Makedonya, Polonya, Romanya, Mısır, Tunus gibi 13 ülkeden sektör temsilcilerinin katılımıyla Konya'da başladı.\n\nKonya Sanayi Odası tarafından 2010 yılından bu yana iki yılda bir düzenlenen OSEG Konferanslarının 6'ıncsı başladı. Otomotiv sektöründeki gelişmeler, yeşil dönüşümün sektöre etkileri, sektördeki yenilikler, mobilite ekosistemi, yeni normalde tedarik zinciri gibi başlıkların ele alındığı OSEG konferansının açılış konuşmasını Konya Sanayi Odası Başkanı Memiş Kütükcü yaptı. Başkan Kütükcü, OSEG konferanslarının yapıldığı 2010 yılından bu yana aradan geçen 12 yılda Konya sanayisinin çok büyük değişimlere şahitlik ettiğini, şehrin bu dönemde adeta üretim ve ihracat devrimi yaptığını vurguladı.\n\nKÜTÜKCÜ: KONYALI OTOMOTİVCİLER 53 İLDEN DAHA FAZLA İHRACAT YAPIYOR\n\nKonya'nın son 12 yılda ihracatını 960 milyon dolardan 3 milyar dolara çıkardığını, ihracatçı firma sayısının bin 64'ten 2 bin 992'ye ulaştığını ifade eden Kütükcü, \"Bu süreçte, şehrimizin ekonomisine en büyük katkıyı veren sektörlerin başında gelen otomotiv endüstrimiz de başarıdan başarıya koştu. 2010 yılında 191 milyon dolar ihracat yapan Konyalı otomotivcilerimiz, son 12 yılda ihracatlarını 3 katına çıkararak geçtiğimiz yılı 596 milyon doları aşkın ihracat ile tamamladı. Sektörün ihracatı bu yılın ilk 8 ayında da 461 milyon doları aştı. Konyalı otomotivcilerimiz bu yılın ilk 8 ayında, 81 ilimizin 53'ünden daha fazla ihracat gerçekleştirdi. Konya bu dönemde, otomotiv sektöründe Türkiye'nin en fazla ihracat gerçekleştiren 7. ili konumuna geldi. Konya otomotiv sektörümüzde şu anda 460'ı aşkın firmamız 22 bine yakın kişiye doğrudan istihdam sağlıyor\" diye konuştu.\n\n\"SEKTÖRÜN GELİŞMESİ İÇİN ÇALIŞIYORUZ\"\n\nKonya Sanayi Odası olarak otomotiv sektörünün başarısını sürdürmesi için birçok çalışma yaptıklarını ifade eden Kütükcü, \"Konya Sanayi Odası olarak, önemli başarılara imza atan otomotiv sektörümüzün gücüne güç katmak, küresel işbirliklerini ve ana sanayi ile çalışma yeteneğini artırmak için çok önemli çalışmalar yaptık, yapmaya devam ediyoruz. 2008 yılında Türkiye'de sektörün ilk kümelenme projesi olan Konya Otomotiv Yan Sanayi İş Kümesi'ni hayata geçirdik. Uluslararası Rekabetçiliğin Geliştirilmesi (Ur-Ge) projeleri ile sektörün rekabet gücünü artırdık. Yurtdışı iş gezileri ve fuar organizasyonları ile sanayicilerimizin yeni iş bağlantıları kurmalarına destek olduk. Bu çerçevede düzenlediğimiz OSEG Konferanslarımızda, klasik bir konferans olmanın ötesinde sektördeki yeniliklerin ve son gelişmelerin tartışıldığı, ikili iş görüşmelerinin yapıldığı bir ticaret lobisi haline geldi\" ifadelerini kullandı.\n\n6. OSEG'DE 3 FARKLI OTURUM GERÇEKLEŞTİRİLDİ\n\nKütükcü'nün açılış konuşmasının ardından oturumlara geçildi. Dünya Gazetesi (NBE) Yönetim Kurulu Başkanı Hakan Güldağ'ın moderatörlüğünü yaptığı \"Avrupa Yeşil Mutabakatı ve Sektöre Etkileri\" oturumunda, Öğretim Üyesi Prof. Dr. Sevil Acar Aytekin, EMKICE Bilgi İnovasyon Merkezi Kıdemli AB Finansman Danışmanı Ilija Vuckov, QTR Grup İş Geliştirme Müdürü Ebru Balcı ve Framo GmbH Genel Müdürü Makmie Jebrahim konuşmacıları bilgilendirdi.\n\nGenmot Yönetim Kurulu Üyesi Mustafa Aşar'ın moderatörlüğünü yaptığı \"Yeni Normalde Tedarik Zinciri\" oturumunda, TVH Türkiye Satın Alma Müdürü İrfan Semiz, ISITEC International Türkiye Ülke Müdürü Alper Ünal, CONTRACT Kalite Kontrol ve Proses Yönetimi Genel Müdürü Evren Belenlioğlu, Otomotiv Satış Sonrası Ürün ve Hizmetler Derneği Genel Sekreteri Ali Özçete ve TOFAŞ Tedarik Zinciri Geliştirme Uzmanı Anıl Özata, tedarik süreçleri ile ilgili bilgilendirmelerde bulundu.\n\nTürkiye Elektrikli ve Hibrit Araçlar Derneği Yönetim Kurulu Başkanı Berkan Bayram'ın moderatörlüğünde gerçekleştirilen \"Mobilite Ekosisteminin Geleceği\" konferansında da MENTORO Danışmanlık Kurucu Ortak ve Danışman İş Ortağı Şahin Tulga, Frost& Sulivan Baş Danışmanı Hikmet Çakmak, Altınay Elektromobilite Genel Müdürü Mert Uygun, Tofaş Tedarik Zinciri Geliştirme Müdürü Murat Cesur ve Kar Plastik Genel Koordinatörü Murat Dilicioğlu, mobilite ekosistemi ile ilgili bilgileri paylaştı.\n\nİKİLİ İŞ GÖRÜŞMELERİ YAPILACAK\n\nOSEG konferansına Almanya, Belarus, Belçika, Cezayir, Çekya, Fas, Fransa, İran, Makedonya, Polonya, Romanya, Mısır, Tunus gibi 13 ülkeden sektör temsilcileri ve panelistler katıldı. İlk gün üç panelde tamamlanan konferans çerçevede Konyalı sanayiciler, ikili iş görüşmeleri de yapacak.",
    "BAE´nin ilk hahamı: “Yahudi yaşamı burada yeşerebilir”": "Haham Levi Duchman, henüz yirmi yaşındayken ve Arap ülkesinde bir Yahudi yaşamı sadece bir hayalken, kalbini Birleşik Arap Emirlikleri’ne (BAE) kaptırdı.\n\nÇoğu yaşıtı meslektaşı kendi ülkelerinde dini çalışmalarına devam ederken, o yıllar sonra İbrahim Anlaşması’nın gerçekleşmesini sağlayacak ortamın temelleri atmakla uğraşıyordu. Onu bu ülkeye getiren kişisel dini yolculuğu, 2020’de resmi ilişkilerini başlatan İsrail ile BAE’den ve jeopolitik konumlarından bağımsız gelişti.\n\nHaham ülkeye ilk yolcuğunu, 2014’te New York Üniversitesinin Abu Dabi kampüsünde gerçekleşecek, Yahudi öğrencilerin Pesah seder masasına liderlik etmek üzere gerçekleştirdi.\n\nJerusalem Post’a konuşan genç adam, o zamandan bugüne BAE’ye adeta âşık olduğunu, ilk ziyaretinden sadece birkaç ay sonra Habad temsilcisi olarak ülkeye dönerek ülkede Yahudi yaşamının devam edebilmesi için gerekli temelleri atmaya koyulduğunu anlattı. Duchman, “İmkânsız diye bir şey olmadığını, bir gencin gelip fark yaratabileceğini hissediyorsunuz,” dedi.\n\nÜlkeye ilk seyahatinden yaklaşık sekiz yıl sonra, 29 yaşındaki haham, kurduğu Dubai Küçük Mucizeler Kaşer Çok Lisanlı Kreş ve Yuvasının ikinci katında Jerusalem Post’u ağırlayarak röportaj verdi. Haham ayrıca kurduğu mikve, Yahudi Cemaati Merkezi, Emirlik Kaşerut Sertifikası Ajansı ve Sinagogunu, yine kendi kurduğu ‘Yahudi BAE’ adlı kurumun altında topladı.\n\nCemaatinin orada olduğunu ve hayatının geri kalanını da orada geçirmeyi planladığını söyleyen hahama, herkes ‘Haham Levi’ diye sesleniyor.\n\nDuchman, geçtiğimiz hafta Belçikalı Lea Hadad ile evlendiğinde, sadece BAE’de değil tüm Körfez tarihinde gerçekleşmiş en büyük halka açık Yahudi düğünü ile yeniden gazetelerde yer aldı.\n\nHaham daha önce de, İbrahim Anlaşması imzalanmadan önce, BAE’de resmen tanınan ilk haham olması sebebiyle basında ve tarihte bir ilk olarak yer almıştı.\n\nBAE’de verilen ilk resmi haham belgesinin önemi\n\nDuchman aldığı hahamlık belgesinde bulunan ‘ehliyet no:001’ ibaresinin önemini, “Belgenin İbrahim Anlaşması imzalanmadan önce elime geçmesi mühimdi. Bu belge, BAE’nin açık ve hoşgörülü bir ülke olduğunun sembolü gibiydi. Diğer ülkelerle ilişkilerinden bağımsız olarak, Yahudi cemaatini ve dünyanın çeşitli yerlerinde yaşamakta olan Yahudileri destekliyorlardı,” sözleriyle ifade etti.\n\nSoykırım öncesinde ABD’ye göç etmiş Doğu Avrupalı Habad bir ailenin Brooklyn’de doğmuş Yahudi oğulları olarak genç hahamın kendine seçtiği yol pek de sıradan sayılmaz. 1788 yılından beri düşkün ve ihtiyaç sahiplerine yardım eden en eski ve en büyük organizasyon Habad’ın bir kolu olan Colel Habad’ın başında görev yapan babası ve diğer erkek kardeşleri dahil, ailesindeki erkeklerin çoğu haham olan Duchman, özellikle 11 Eylül 2001 saldırısı sonrasında, İslamofobik bir atmosfer hakimken büyüdüğünü hatırlıyor. Duchman bunun, Yahudi ve Müslüman toplumları arasında güçlü bir bağın önemini sürekli vurgulayan Haham Menahem Mendel Schneerson’un felsefesine aykırı olduğunu ve Schneerson’un özellikle Arap ülkelerinde Yahudi cemaatleri olmasının önemini hatırlattığını söylüyor. Bu sebeple Schneerson, 1950’li yıllarında Fas Kralı ile görüşmelerde bulunarak, ilk kez bir Habad temsilcisinin ülkeye gitmesini sağladı; bunu Yemen, Suriye, Mısır ve Lübnan’a yollanan temsilciler takip etti.\n\nDuchman’a göre Schneerson, Müslüman ülkelerde güçlü Yahudi cemaatleri olursa, bunun İsrail’in tüm dünyayla barışına faydası olacağına, çünkü bu şekilde Müslüman ve Arapların Yahudilerle birlikte bir yaşam sürdürerek, onların aslında pek de yabancı olmadıklarını anlamalarına yardımcı olacağına inanıyordu.\n\nFas’ta Habad\n\nGenç haham, kendisini bu yola yönlendiren kararlardan birinin de, kız kardeşinin eşiyle birlikte Habad temsilcisi olarak Fas’a taşınmaları olduğunu söyledi. O sırada İngiltere’de eğitim aldığını, New York’a altı saat süren uçak yolculuğundansa, üç saat süren Fas yolculuğunu tercih ederek bayramları kız kardeşi ve ailesiyle geçirmeye karar verdiğini belirten Duchman, “Sanki gözlerim açıldı, muhteşemdi. Kız kardeşimin pek çok Faslı komşusu vardı ve Yahudi ile Müslüman cemaatlerinin bir arada gayet güzel geçindiklerini görüyordunuz,” dedi. Duchman adeta bir mıknatıs gibi kendisini çeken bu ülkeye karşı koyamayarak sonunda iki yıl boyunca Fas’ta yaşadığını da anlattı.\n\nBu süreçte, çevrimiçi bir program yardımıyla, kendi kendine Arapça öğrenen genç haham, böylece ileride BAE’ye taşındığında kendisine çok yardımcı olacak bir adımı da atmış oldu.\n\nO dönemde BAE’de bulunan son derece az sayıdaki Yahudi’nin ülkeye ya çalışmak için geldiklerini ya da oradan geçmekte olduklarını ve onları ülkede tutacak hiç bir Yahudi kurumun olmadığını hatırlayan Duchman yaşanan değişimi, “Biri kaşerut kurallarına uygun beslenmek istiyorsa, yiyeceğini valizine koyup getirmesi gerekiyordu. Mikveye girmek isteyenin tek seçeneği denize girmekti. Biri çocuğuna Yahudi eğitimi vermek istiyorsa, bunu sadece bilgisayardan çevrimiçi olarak gerçekleştirebiliyordu. Bu yüzden, BAE yetkilileriyle bağlantıya geçerek, gerekli Yahudi kurumlarının açılabilmesiyle ilgili izinler aldım. Artık aileler buraya taşınıyor çünkü bir sinagogumuz ve okulumuz var. Temel yapımız Habad’a dayalı fakat tüm kurumlarımız her türlü Yahudi yaşamının gelişmesine yardımcı olmak üzere kurulu. Buradaki Yahudi yaşamı şu sıralar adeta çiçek açıyor. Şöyle düşünün, Dubai’nin merkezinde kaşerut kurallarına uygun yiyecek bulmak, Londra’nın merkezinde bunu bulmaktan daha kolay hale geldi. Şimdi karşılaştırın, Londra’da kaç Yahudi yaşıyor, Dubai’de kaç Yahudi yaşıyor?” diye anlatıyor.\n\nDuchman, Yahudi cemaatinin büyümesini umuyor\n\nDuchman on yıl içerisinde, BAE’deki Yahudi cemaatinin 20 ila 30 bin kişi arasında bir rakama ulaşacağını umuyor.\n\nİşin en başından beri ülkede hükümetin kendisini desteklediğini fakat doğal olarak İbrahim Anlaşması’nın mümkün olan şartları son derece genişletmeye yardımcı olduğunu belirten Haham, anlaşmanın sadece iki ülkeyi bir araya getirmekten çok daha fazlası olduğunu ve iki halkı bir araya getirdiğini belirtiyor.\n\nBu birleşmenin en duygusal ve anlamlı sembollerinden birinin kendi düğünü olduğunu belirten Haham, düğününe pek çok BAE’li Müslüman dostu ve devlet görevlisini davet etmiş.\n\nDuchman, kendisi ve eşi Lea’nın BAE’de yaşayan Yahudiler olmaktan gurur duyduklarını ve bu yüzden de düğünlerini orada gerçekleştirmenin son derece eşsiz ve özel olacağına karar verdiklerini söyledi.",
    "Saymaz: Sedat Peker bu şartlarda tweet atamaz, seçim videosunu çekemez": "DUVAR - Gazeteci İsmail Saymaz, suç örgütü liderliği suçlamasıyla aranan ve Birleşik Arap Emirlikleri'nde (BAE) bulunan Sedat Peker'in avukatı Ersan Barkın'ın \"Interpol tarafından sadece 'savunması alınmak üzere' çıkarılan kırmızı bültenin, 'tüm dünyada aranıyor' biçiminde kapsamı genişletildi\" demesinin ardından Peker cephesinde dengelerin nasıl değiştiğini anlattı. Saymaz, \"Sedat Peker'in bu şartlarda tweet atması artık zor\" dedi.\n\n\n\nİsmail Saymaz'ın Sedat Peker'in yeni duruma ilişkin Halk TV ekranında paylaştığı bilgilerden satırbaşları:\n\nEmre Olur ifadesinde Sedat Peker ile son iki karşılaşmasını anlatıyor. İfadesinin en dikkat çeken yeri orası. Ayın 12'inden Tiran'dan Birleşik Arap Emirlikleri'ne gidiyor, 14'ü ve 15'i akşamı Sedat Peker'in kaldığı villaya gidiyor. Marina Maall denilen bir bölgede bir villada kalıyormuş, özel güvenlikler tarafından korunuyormuş. Sedat Peker Birleşik Arap Emirlikleri'nde dijital bir tecrite maruz kaldığını, ne kendi hesabından ne kurdurduğu deliçavuş ya da uzunçavuş adlı hesaplardan, ne de Emre Olur gibi bir çalışanının hesabından bir gazetecinin ne de dünyanın herhangi bir yerinde x bir kişinin hesabından paylaşım yapmaması konusunda sıkı sıkıya uyarıldığını, eğer paylaşım yaparsa- sadece paylaşım da değil- beğeni yorum gibi sosyal medya işlemlerini yaparsa Birleşik Arap Emirlikleri'nden deport edileceği söylenmiş.\n\n'SEÇİME İKİ AY KALA ÇEKECEĞİNİ SÖYLEDİĞİ VİDEOYU, ARTIK ÇEKEMEZ'\n\nSedat Peker dış dünya ile temasını ya Emre Olur üzerinden kuruyordu ya da bazı gazetecilere demeç veriyordu. Ya da kendisi dolaylı hesaplar üzerinden açıklama yapıyordu. Bütün bunlar son buldu.\n\nEmre Olur'un Türkiye'ye getirilmesi ile beraber bence Sedat Peker uzun bir suskunluğa gömülecek. Bence anca avukatları üzerinden hakkındaki iddialara hukuki yanıtlar verebilir, demeç değil de...\n\nBen tekrar tweet atabileceğini, retweet yapabileceğini açıklama yapabileceğini zannetmiyorum. Bu ihtimal büyük ölçüde kalktı. Kendisi seçime 2 ay kala çekeceğini söylediği video da dahil bu ve benzer eylemleri bu şartlar altında yapamaz. O halde şartları değiştirebilir mi?\n\nBirincisi bunun için oradan deport edilmeyi göze alması gerekir. Kendisi orada tek başına değil. Çocuklarının da olduğu mahiyetinin oradan alınmasını göze alması gerekir. Bu zor ve riskli... Bir de nereye deport edileceği de muamma. Türkiye'ye mi? Son geldiği yere mi?\n\nÇünkü Birleşik Arap Emirlikleri'ne Türkiye'den değil Fas'tan gitti, Fas'a da Türkiye'den gitmedi, Arnavutluk'tan gitti.\n\nPEKER BAŞKA BİR ÜLKEYE GEÇEBİLİR Mİ?\n\nPeki başka bir ülkeye geçebilir mi? Yasal olarak geçemez. Çünkü pasaportu iptal edildi. Türk pasaportu kullanıyordu, iptal edildi.\n\nPeki kaçak geçebilir mi? Hayır... Tek başına olsa belki. Ama gözetim altında yaşayan, her anı takip edilen, belli bir mahiyeti ile birlikte gezen birinin öyle kaçak bir şekilde Dubai'den çıkması da mümkün değil.\n\n'INTERPOL BAŞKANI SOYLU'YLA GÖRÜŞMÜŞTÜ'\n\nBu durumda, bir ihtimal kalıyor. Türkiye ile Birleşik Arap Emirlikleri'nin diplomatik ilişkilerinin bozulması... O da yakın gelecekte mümkün görünmüyor. Mevcut İnterpol Başkanı Birleşik Arap Emirlikleri vatandaşı ve onun Interpolun başına gelmesinde en büyük desteği Türkiye Cumhuriyeti verdi. Seçilmeden önce Türkiye'deydi ve Bakan Soylu ile görüştüler...\n\nBizim Birleşik Arap Emirlikleri ile ilişkilerimiz Sedat Peker'den sonra düzeldi. Sedat Peker ona vesile oldu. Biz 15 Temmuz'dan sonra Birleşik Arap Emirlikleri ile olmazı düşünüyorduk. Şerefsiz diyerek onlara hakaret ettik. Sedat Peker vesilesi bizi yakınlaştırdı ve barış imzalandı.\n\nGöz ardı etmemek gerek Türkiye Suriye Mısır ile son dönemlerde barışmak için adım adım ihvancıları dehlemeye çalışıyor. Bu da Birleşik Arap Emirlikleri'nin ve Arap dünyasının en büyük korkusu. Onlar ihvanın gelip krallıkları devireceğini düşünüyorlar. Türkiye'nin bu adımları Birleşik Arap Emirlikleri'nin tutumunu değiştirmiş olabilir. Ve unutmayalım İnterpol Başkanı Birleşik Arap Emirlikleri vatandaşı...\n\nŞimdi Sedat Peker'in statüsü neye göre değişiyor, ifadesi alınacak statüsünden dünyanın her yerinde aranıyor şekline çevrilmesine sebebiyet verdi. Bu Interpol başkanının vatandaşı olduğu ülke açısından şunu gerektirir. Türkiye'ye iadesi gibi bir sonucu gerektirir. Bunu uygularlar mı bilemiyorum. O başka bir politik süreç. Her zaman da kırmızı bülten yakalayıp iade etmiyorlar. Türkiye çok sayıda kırmızı bülten ilan etti ama kimseyi göndermediler. 15 Temmuz'da aranan adamlar gittiler, helikopterle kaçtı adamlar... Geri gelen yok yani. O bir siyasi irade meselesi. Ben Birleşik Arap Emirlikleri iade etmez demiyorum. Şu süreçte Sedat Peker'in tavrı o süreci hızlandırabilir. Bundan sonra ben Sedat Peker'in suskunluğa gömüleceğini düşünüyorum. Elindeki araçlar büyük ölçüde ortadan kalktı. (KAYNAK)",
    "Horoz’un derdi Aissati": "Spor Toto 1. Lig ekibi Denizlispor'da, Ismail Aissati ile yönetim arasındaki kriz yeni bir boyut kazandı. Süper Lig'den kalan 465 bin Euro alacağı ödenmediği gerekçesiyle yeni sezon Denizli ile anlaşma sağlamayan Fas asıllı Hollandalı futbolcu ile ipler iyice gerildi. Ligde alınan kötü sonuçlar üzerine transfer yasaklısı Horoz'da yönetim, 33 yaşındaki Faslı yıldızı ikna edemedi. Alacağından indirim yapmayan, vade veya taksit seçeneklerini de kabul etmeyen Aissati konusundaki gelişmeler üzerine yeşilsiyahlı yönetim de gemileri yaktı.\n\nREST ÇEKİLECEK\n\nGeçen sezon sonunda Hollanda'ya giden Aissati, Nac Breda ile antrenmanlara çıkmıştı. Yeşil-siyahlı kurmaylar, İsmail Aissati'nin bu kulüple resmi sözleşme imzaladığını öğrenince Nac Breda ekibinden sözleşmenin bir örneğini temin ederek elini güçlendirdi. Sözleşme kozu ile Fas asıllı yıldız 33 yaşındaki oyuncuya, \"Ya Denizli'de oynarsın, ya da sözleşmeni tek taraflı fesih edip gidersin\" restinin çekileceği gelen bilgiler arasında.\n\nRAKİP SAKARYA\n\nSPOR Toto 1'inci Lig'de bu sezon oynadığı 4 maçta 1 beraberlik, 3 mağlubiyet elde eden Altaş Denizlispor, bugün Sakaryaspor deplasmanında ter dökecek. Yeni Sakarya Atatürk Stadı'nda saat 20.00'de başlayacak maçta hakem Ozan Ergün görev yapacak. Yeşil-siyahlılarda sakatlıkları devam eden Djedje ve Hakan Çinemre kadroda yer almadı. Teknik direktör Mesut Bakkal, Sakarya'ya mutlak galibiyet için gittiklerini belirtirken, \"Sezona istediğimiz gibi başlayamadık. Bu maç bizim için milat olacak. Zorlu bir rakibe karşı oynayacağız ancak takımıma inanıyorum\" dedi.\n\n■ SEBAHATTİN ALP",
    "Günlüğü 21 Avro’ya tatil için ülkeler yarışıyor, Türkiye’den ucuzu da var": "06 Eylül 2022\n\nGünlüğü 21 Avro’ya tatil için ülkeler yarışıyor, Türkiye’den ucuzu da var\n\nAvrupa’daki enerji krizi kaynaklı gelişmeler üzerine kışı sıcak ülkelerde geçirecek olanlara Türkiye’den ucuz fiyat verenler de var.\n\nTürkiye’de 22 günü 599 Avro olan fiyatlar Mısır Hurghada’da 60 gün 1.069, günlük 18 Avro. Fas’ta 60 gün 1.539, günlük 27, Tunus’ta 60 gün 1.769, günlük 29 Avro.\n\nKonu gündeme geldiğinde özellikle Almanya pazarı için harekete geçen İspanya’nın ise fiyatların bu düzeyde olması üzerine bundan vazgeçti.\n\nAncak İspanya’daki otelciler FTI’nin kendilerini programdan çıkarmasına tepkili.\n\nBu arada tur operatörü Dertour da bu programdaki İspanya Kanarya adaları bölümünü azaltırken Mısır Hurghada ve Cerbe bölgesi programını büyüttü.\n\nFTI Tunus ve Fas destinasyonlar direktörü Halina Strzyzewska, \"FTI, Fas’ta Agadir ve Tunus’ta Monastir ve Djerba oteller çekici fiyatlarla teklif yapıyor” dedi.\n\nHalina Strzyzewska, Tunus Hammamet’te 60 günlük, tam pansiyonlu çift kişilik odada kişi başı 1.069 Euro'ya otel olduğunu, Diar El Andalous’ta Iberostar Selection’da iki aylık, iki kişilik odada her şey dahil kişi başı fiyatın 1.769, Agadir’deki Hotel Argana’da aynı koşullarda fiyatın kişi başı 1.539 Avro olduğunu söylüyor.",
    "Kenya Devlet Başkanı Ruto, sosyal medyada Batı Sahra'yı tanımaktan vazgeçtiğine ilişkin paylaşımını sildi": "Kenya'nın yeni seçilen Devlet Başkanı William Ruto, Fas'tan bağımsızlığını ilan eden Batı Sahra'yı tanımaktan vazgeçtiklerini sosyal medyada açıkladıktan sonra paylaşımını sildi.\n\nRuto, Fas Dışişleri Bakanı Nasser Bourita tarafından getirilen Fas Kralı 6. Muhammed'in tebrik mesajını aldıktan sonra Twitter'dan yaptığı paylaşımda, Kenya ve bazı Afrika ülkelerince bağımsız olarak tanınan Batı Sahra'yı tanımaktan vazgeçtiklerini açıkladı.\n\nFas'la iş birliğini güçlendireceklerini ifade eden Ruto, ülkesinin Batı Sahra'daki diplomatik varlığına son vereceklerini ve bölgeyi bağımsız olarak tanımaktan vazgeçtiklerini belirtti.\n\nYeni iş başına gelen Ruto'nun kararı sosyal medyadan duyurması üzerine bazı Kenyalılar tepki gösterdi. Ruto, bunun üzerine paylaşımını sildi.\n\nKenya uzun yıllardır Batı Sahra'yı Fas'a karşı destekleyen ülkeler arasındaydı.\n\nRuto'nun dün yapılan yemin törenine katılanlar arasında Batı Sahra lideri İbrahim Gali de yer almıştı.\n\nİspanya'nın eski sömürgesi Batı Sahra'dan 1976'da çıkmasıyla Fas bu bölgeyi topraklarına katmış ve ardından Cezayir'in destek verdiği bağımsızlık yanlısı Polisario Cephesi ile Rabat yönetimi arasında halen devam eden sorunlar başlamıştı.\n\nFas, bölgenin kendi egemenliğinde kalması gerektiğini savunarak Batı Sahra'da \"genişletilmiş özerklik\" olmasını teklif ediyor. Polisario Cephesi ise Batı Sahra'nın bağımsız devlet olduğunu ileri sürüyor ve kendi kaderini tayin için referandum çağrısında bulunuyor.",
    "Palalı Sabri'nin fuhuş davasında şikayetler geri çekildi": "Gezi Parkı olayları sırasında göstericilere elindeki palayla saldıran ve 'Palalı Sabri' olarak da bilinen Sabri Çelebi'nin Fas-İstanbul arasında \"fuhuş hattı\" kurduğu iddiasıyla 10 sanığın yargılandığı davada bütün müştekiler emniyetteki ifadelerini değiştirerek şikayetlerinden vazgeçti.\n\n\n\nİstanbul 21. Ağır Ceza Mahkemesi'nde görülen duruşmada, firari sanıklar Sabri ve Müslüm Çelebi hazır bulunmazken 5 tutuklu ve 3 tutuksuz sanık ile bir mağdur kadın hazır bulundu. Duruşmada taraf avukatları da yer aldı.\n\n\n\n''BİZ BÖYLE İNSANLAR DEĞİLİZ''\n\nSöz konusu kulübün işletmecisi olan ve 'Palalı Sabri' olarak bilinen sanığın kardeşi tutuklu sanıklardan Mehmet Emin Çelebi ise, \"Çalışan kadınların bir kısmı yabancı uyrukluydu bunların pasaportuna el konulması söz konusu değildir. Fuhuş iddiası da doğru değildir. Bununla yargılanmak çok ağır. Bize bu iftirayı attılar. Bizi boy boy fuhuşla itham ettiler televizyonlarda. Biz böyle insanlar değiliz\" diye konuştu.\n\n\n\nMAĞDURE İFADESİNİ DEĞİŞTİRDİ\n\n\n\nGece kulübünde zorla fuhuş yapmaya zorlandığı iddia edilen fas uyruklu Ahlam Oudra emniyetteki ifadesinde fuhuşa zorlandığını, bilmediği otellere götürüldüğünü dövülüp pasaportuna el konulduğunu söylemişti.\n\nDuruşmada bu ifadesi değiştiren mağdure Oudra, “Dört yıldır Türkiye'de yaşıyorum, Ben Oper isimli mekanda çalışmadım. Kimseden şikayetçi olmadım. Herhangi bir yerde zorla tutulmadım. Fuhuş yapmam için de zorlayan kimse olmadı. Sanıklardan hiçbirini tanımıyorum. Emniyetteki ifadeler benim ifadem değil, ancak imza bana ait\" dedi.\n\n\n\nAra kararını açıklayan mahkeme, firari sanıklar Müslüm Çelebi ile Sabri Çelebi hakkında çıkarılan yakalama emrinin devamına karar verdi. Duruşma eksikliklerin giderilmesi için ertelendi.\n\n\n\n248 YILA KADAR HAPSİ İSTENDİ\n\n\n\nGezi Parkı olayları sırasında göstericilere elindeki palayla saldıran ve Palalı Sabri olarak da bilinen Sabri Çelebi ve 10 şüpheli hakkında Fas-İstanbul arasında \"fuhuş hattı\" kurduğu iddiasıyla 2 yıldan 248 yıla kadar hapis istemiyle iddianame düzenledi.\n\nİddianamede düzenlenen operasyonda fuhuşa zorlandığı iddia edilen 62 yabancı uyruklu kadın kurtarıldığı belirtildi.\n\n\"Palalı Sabri\" lakaplı Sabri Çelebi liderliğindeki suç örgütünün Beşiktaş ve Beyoğlu'nda gece kulüplerinde yabancı uyruklu kadınları zorla çalıştırdıkları, bu kadınların pasaportlarına el koyarak bir yerleşkede zorla tutup buradan özel araçlarla gece kulüplerine götürdükleri, konsomatrislik ve para karşılığında cinsel ilişkiye zorladıkları kaydedildi.\n\nÇeşitli suçlardan hakkında 15 ayrı yakalama emrinin bulunduğu belirtilen Sabri Çelebi'nin, hakkında çıkan yakalama emirlerinden dolayı yurtdışına kaçtığı kaydedildi.\n\nİddianamede, Sabri Çelebi, Mehmet Emin Çelebi ve Müslüm Çelebi'nin 'suç işlemek amacıyla örgüt kurma', 'insan ticareti yapma' ve 'bir kimseyi fuhuşa teşvik etme veya yaptırma veya aracılık etme veya yer temin etme' suçlarından toplamda 104 yıldan 248 yıla kadar hapis cezasına çarptırılması talep edilirken diğer sanıkların da farklı suçlardan değişen oranlarda hapisle cezalandırılması istenmişti.",
    "Mağrip ülkeleri Fransızcayı tartışıyor!": "Eski Fransız sömüresi ülkeler Cezayir, Tunus, Fas ve Moritanya’dan oluşan Arap Mağribi ülkeleri Fransa’dan uzaklaşıyor. Fransa lideri Macron’un Cezayir ziyaretinde İngilizce tabela ayrıntısı dikkat çekerken, Fas’ta da Fransızca eğitime karşı tepki sesleri yükselmeye devam ediyor.\n\nTIMETURK ­­­| HABER MERKEZİ\n\nEski Fransız sömüresi ülkeler Cezayir, Tunus, Fas ve Moritanya'dan oluşan Arap Mağribi ülkeleri Fransa'dan uzaklaşıyor. Kuzey Afrika ülkesi Cezayir'in son dönemde Fransızcayı bırakıp İngilizceye yönelmesi, Fransa'nın eski sömürgesinde kültürel hegemonyasını kaybettiğinin işareti olarak yorumlanıyor.\n\nYeni Şafak'ın haberine göre; Fransa Cumhurbaşkanı Emmanuel Macron, geçen hafta, son dönemde ikili ilişkilerin iyice gerildiği Cezayir'i ziyaret etti. Cezayirlilerin yoğun tepkileri ve protesto gösterilerinin gölgesinde geçen ziyarette ‘İngilizce tabela' ayrıntısı dikkat çekti. Macron'un Cezayir Başkanlık Sarayı'nda konuştuğu kürsüde, daha önce olduğu gibi Fransızca “Présidence de la République” yerine İngilizce “Presidency of the Republic (Cumhurbaşkanlığı)” yazdığı görüldü. ABD merkezli medya kuruluşu Politico'nun haberine göre, Cezayir'in bu ‘tercihi' Paris'teki diplomatların gözünden kaçmadı. Konuyla ilgili haber sitesine konuşan Fransa'nın eski Cezayir Büyükelçisi XavierDriencourt, “Bu değişikliğe şaşırmadım ama Cezayir'in bir Fransız cumhurbaşkanının ziyareti sırasında böyle bir şey yapmasına şaşırdım” dedi. Diplomasi dünyasında dil kadar önemli çok az ayrıntı olduğunu belirten Driencourt, “Bu kasıtlı bir tercih. Fransa'ya bir mesaj ama aynı zamanda Cezayir halkına Fransızcanın özel bir tarafı olmadığını, diğer dillere benzer bir dil olduğunu söylemenin de bir yolu” dedi.\n\nSavaş ganimeti\n\nMacron'un gezisi sırasında ev sahibinin dil seçimi, hükûmetin Fransızcayı Cezayir resmî makamlarının dillerinden biri olmaktan çıkarma isteğinin son sinyali. Geçen temmuz ayında Cezayir Cumhurbaşkanı Abdülmecid Tebbun, Fransızcanın aşamalı olarak kaldırılması planı kapsamında, bu yıl itibarıyla ilkokullarda İngilizce öğretileceğini duyurmuştu. Yerel basına konuşan Tebbun, “Fransızca savaştan bize kalan ganimet, İngilizce ise dünya dilidir” demişti. Politik ve kültürel literatürde çokça vurgulanan Fransızcanın ‘savaş ganimeti' olduğu şeklindeki söylem, Fransa'nın 1830 ila 1962 yılları arasında Cezayir'deki kanlı sömürgesine atıfta bulunmak için kullanılıyor.\n\nMohand-Amer: Eski sömürge bağlarından kopuş!\n\nCezayirli tarihçi Amar Mohand-Amer, halk nezdinde bunun yeni bir talep olmadığını ifade ederken, “Bu hareket kendini eski sömürge bağlarından koparmanın yolu olarak görülüyor” dedi. Uzmanlar, böylece Fransa'nın Cezayir'de nüfuzunu kaybedeceğini ve sömürgeci Fransız kültürünün ülkede yok olacağını vurguluyor. Cezayir'de daha önce Mesleki Eğitim, Gençlik ve Spor, Çalışma ve Sosyal Güvenlik ile Kültür ve Sanat Bakanlıkları, kurum içi yazışmalarda Fransızca kullanımını sona erdirmişti. Bakanlık çalışanlarına, ulusal düzeydeki yazışma ve etkinliklerde Arapça dilinin kullanılması talimatı verilmişti.\n\nFransa ve Kongo'dan sonra üçüncü\n\nUluslararası Frankofoni Örgütü'nün 2022 raporuna göre, 45 milyon nüfuslu Cezayir'de yaklaşık 15 milyon kişi Fransızca konuşuyor. Cezayir, Fransa ve Kongo Demokratik Cumhuriyeti'nden sonra dünyanın en çok Fransızca konuşulan üçüncü ülkesi. Arapçanın birinci, Berbericenin ikinci resmî dil olduğu Kuzey Afrika ülkesinde, Fransızca da halk tarafından geniş bir şekilde kullanılıyor. Cezayir'in resmî dili olmasa da Fransızca ülkede dokuz yaşından itibaren ilkokullarda zorunlu olarak öğretiliyor. Kültürel anlamda Cezayir'in kaybının, Paris'in eski sömürgesindeki etki alanına büyük bir darbe olacağı belirtiliyor.\n\nKovar gibi gönderdiler\n\nGeçen hafta Cezayir'i ziyaret eden Fransa Cumhurbaşkanı Emmanuel Macron, Oran kentinde halkın yoğun tepkisiyle karşılaşmıştı. Fransız lider kalabalığın içinde yürürken, Cezayirliler Macron'u “Buradan defol git!” ve “Cezayir çok yaşa” sözleriyle protesto etmişti. Ortamın gerilmesi üzerine korumaları Macron'u apar topar araca bindirmiş ve Fransa Cumhurbaşkanı ziyaretini kısa keserek şehirden ayrılmıştı. Macron ülkeden ayrılırken düzenlenen resmî törende ise 1954'te başlayan Cezayir Kurtuluş Savaşı döneminde ‘Fransız sömürgesine karşı verdiği mücadeleyle bilinen' Milli Kurtuluş Cephesi'nin marşı çalınmıştı.\n\nFas'ın bir numaralı gündemi!\n\nBir diğer Arap mağribi ülkesi Fas'ta da Fransızca uzun yıllardır önemli bir gündem maddesi! Fas'ta liselerdeki bazı derslerin Fransızca işlenmesinin öngörülmesinden dolayı tartışmalara yol açan \"eğitim reformu\" yasa tasarısı 2019'da meclisten geçti. Ancak Faslı aktivistler, şimdilerde Fransızcanın eğitim müfredatından çıkarılması ve resmi kurumlardaki kullanımının durdurulması talebiyle kampanya başlattı.\n\nFaslı aktivistler, birkaç günden beri \"Change.org\" adlı internet sitesi üzerinden \"Fas'ta dil adaletine evet, Fransızcaya hayır\" temasıyla kampanya düzenledi.Ülkede Fransızcanın eğitim müfredatından çıkarılması ve resmi kurumlarda kullanılmaması talebiyle düzenlenen kampanya kapsamında 6 bin 760 imza toplandı.\n\nSosyal medya hesaplarında da Fransızca karşıtı çalışmalar başlatan aktivistler, eğitim müfredatının Fas'ta resmi dil olan Arapçayla okutulmasını istiyor. Fas'ta eğitim dilinin Fransızca olmasını, \"bu ülkenin değer, anayasa ve diline saygısızlık\" olarak nitelendiren aktivistler, ayrıca Fransızcanın eğitim başta olmak üzere kamu kurumlarında kullanılmasındaki ısrarı ise Fas'ın ulusal kimliğine darbe olarak değerlendirildi.Fas'ta Ağustos 2019'da yürürlüğe giren yasayla beraber ülkede bazı bilimsel ve teknik derslerin Fransızca olarak öğretilmesi kararlaştırılmıştı. Yürürlüğe giren yasa, ülkedeki bazı siyasi parti ve dernekler tarafından eleştirilmişti. Fas Anayasası'na göre ülkede Arapça ve Berberice resmi diller olarak kabul ediliyor.​​​​ .",
    "OİB açıkladı: Otomotiv ihracatı ağustosta düştü": "06 Eylül 2022 Salı, 11:25\n\nTürkiye'nin otomotiv endüstrisi ağustos ayında 2,3 milyar dolarlık ürün ihraç etti.\n\nUludağ Otomotiv Endüstrisi İhracatçıları Birliğinden (OİB) yapılan açıklamaya göre, Türkiye ihracatının 16 yıldır üst üste lider sektörü olan otomotiv endüstrisinin ağustos ayı ihracatı geçen senenin aynı dönemine göre yüzde 6 düşüş ile 2 milyar 269 milyon dolar oldu.\n\nÜlke ihracatında ikinci sırada yer alan sektörün Ağustos 2022 toplam dış satımından aldığı pay ise yüzde 10,6 olarak gerçekleşti.\n\nOcak-ağustos döneminde otomotiv endüstrisi ihracatı yüzde 4,3 artarak 19,6 milyar dolara ulaştı. Aynı dönemde ortalama aylık ihracat 2,45 milyar dolar olarak kayıtlara geçti.\n\nÖNEMLİ PAZARLARDAN İSPANYA'YA İHRACAT YÜZDE 48 DÜŞTÜ\n\nAğustosta en büyük ürün grubunu oluşturan tedarik endüstrisi dış satımı geçen senenin aynı ayına kıyasla yüzde 12 artarak 1 milyar 67 milyon dolara ulaştı.\n\nGeçen ay binek otomobillerde yüzde 4 azalışla 628 milyon dolar, eşya taşımaya mahsus motorlu taşıtlarda yüzde 50 azalışla 297 milyon dolar ve otobüs-minibüs-midibüs ürün grubunda yüzde 13 artışla 133 milyon dolar ihracat gerçekleştirildi.\n\nTedarik endüstrisinde en fazla dış satım yapılan Almanya'ya dış satımda yüzde 16, önemli pazarlardan ABD'ye yüzde 23, Rusya'ya yüzde 16, Fransa'ya yüzde 23, İspanya'ya yüzde 48, Polonya'ya yüzde 17 ihracat artışı, Fas'a yüzde 33, Romanya'ya yüzde 27 düşüş görüldü.\n\nBinek otomobillerde önemli pazarlardan İspanya'ya yüzde 48, İtalya'ya yüzde 23, Polonya'ya yüzde 60, İsrail'e yüzde 63, Fas'a yüzde 186 ihracat artışı, Birleşik Krallık'a yüzde 27, Almanya'ya yüzde 38, Slovenya'ya yüzde 30, ABD'ye yüzde 79 ihracat düşüşü yaşandı.\n\nEşya taşımaya mahsus motorlu taşıtlarda Birleşik Krallık'a yüzde 49, Slovenya'ya yüzde 80, İtalya'ya yüzde 64, Fransa'ya yüzde 47, Belçika'ya yüzde 67 ihracat düşüşü, ABD'ye yüzde 339 Avustralya'ya yüzde 465 ihracat artışı olduğu kayıtlarda yer aldı.\n\nOtobüs-minibüs-midibüs ürün grubunda Fransa'ya yüzde 17 ihracat düşüşü, Almanya'ya yüzde 172, İtalya'ya yüzde 850, Portekiz'e yüzde 353 ihracat artışı kaydedildi.\n\nDiğer ürün grupları arasındaki çekiciler ihracatı ise yüzde 54 artarak 106 milyon dolara çıktı.\n\nALMANYA'YA YÜZDE 4 ARTIŞ\n\nAğustosta, en büyük pazar olan Almanya'ya ihracat yüzde 4 artışla 323 milyon dolara ulaştı.\n\nİkinci büyük pazar olan Fransa'ya ihracat yüzde 3 azalışla 251 milyon dolar, Birleşik Krallık'a yüzde 31 gerileyerek 204 milyon dolar oldu. İspanya'ya yüzde 44, ABD'ye yüzde 27,5, Polonya'ya yüzde 16, Avusturya'ya yüzde 190, Portekiz'e yüzde 26, Çekya'ya yüzde 71 ihracat artışı, İtalya'ya yüzde 10, Belçika'ya yüzde 29, Slovenya'ya yüzde 59, Fas'a yüzde 12, Romanya'ya yüzde 14 ihracat düşüşü yaşandı.\n\nOtomotiv ihracatından aldığı yüzde 63 pay ile en büyük ülke grubu olan Avrupa Birliği ülkelerine ağustosta 1 milyar 431 milyon dolar ihracat yapıldı. Geçen ay, Ağustos 2021'e göre diğer Avrupa ülkelerine yüzde 26 ihracat düşüşü, Kuzey Amerika Serbest Ticaret Bölgesi ülkelerine yüzde 22, Orta Doğu ülkelerine yüzde 26 ihracat artışı görüldü.\n\nVerileri değerlendiren OİB Yönetim Kurulu Başkanı Baran Çelik, \"Geçen ay yaşanan düşüşe rağmen ihracatımız genellikle 2 milyar doların altında seyreden ağustos ortalamasını aştı. Ağustosta en çok ihracat gerçekleştirilen ürün grubu tedarik endüstrisi oldu. Tedarik endüstrisi ile otobüs-minibüs-Midibüs ürün grubunda da çift haneli artış kaydettik. İspanya, ABD ve Polonya'ya ihracatımız da çift haneli arttı.\" ifadelerini kullandı."
}