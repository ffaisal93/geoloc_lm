{
    "Ukrayna Genelkurmay Başkanı bir kez daha Time Dergisi'nde": "Ayyıldız Huri Kaptan 26 Eylül 2022, 17:18\n\nDünyanın en saygın haber ve politika dergilerinden biri olan Time Dergisi, yeni sayısının kapağında ve Ukrayna Savaşı konulu bir makalede Ukrayna Genelkurmay Başkanı Valeriy Zalujnıy’e yer verdi.\n\nAmerika merkezli, dünyanın en saygın haber ve politika dergilerinden biri olan Time Dergisi, yeni sayısının kapak resminde, daha önce “Time Dergisi 2022’nin en etkili 100 ismi” listesine dahil ettiği Ukrayna Genelkurmay Başkanı Valeriy Zalujnıy’e yer verdi. Amerikan dergisi Time, yeni sayısında ayrıca “Savaşın Gidişatını Değiştiren Ukrayna Karşı Saldırılarının İçinden” adlı bir makaleyide okuyuculara sundu.\n\nTime Dergisi, Mayıs ayında 2022 yılının en etkili 100 kişisini duyurmuştu. Listede, 3 Ukrayna vatandaşı yer buldu. Liderler kategorisinde, Ukrayna Cumhurbaşkanı Volodımır Zelenskıy ile Ukrayna Genelkurmay Başkanı Valeriy Zalujnıy en etkili kişi olarak sıralanırken Ukrayinska Pravda editörü, Kırım Tatarı Sevgil Musayeva yenilikçiler kategorisinde yerini aldı. Dergi, ayrıca Temmuz ayında yeni sayısının kapağını ve bir makaleyi de Ukrayna’nın First Lady’si Olena Zelenska’ya ayırmıştı.",
    "Türk gazilerden Ukrayna'ya destek": "Haber Merkezi 26 Eylül 2022, 16:07\n\nİşgalci Rusya’nın Ukrayna’ya karşı başlattığı savaşın üstünden 7 ay geçti. Savaşın başlamasından bu yana yaklaşık 6 bin sivil hayatını kaybetti. Muharip Gaziler Derneği Başkanı Beyazıt Yumuk işgalci Rusya’nın Ukrayna’ya karşı başlattığı savaşın mazlum insanlara karşı bir cinayet olduğunu belirtti.\n\nMuharip Gaziler Derneği Başkanı Beyazıt Yumruk, Ukrayna’da Rus ordusu tarafından savaşta sivil insanların hala mağdur olduğunu dile getirdi. Mustafa Kemal Atatürk’ün “ulusun hayatı tehlikeye girmedikçe, savaş bir cinayettir” sözüne vurgu yapan Yumuk, “Yurtta sulh, cihanda sulh” sözüne önem verdiklerini söyledi.\n\n“KUVAYİ MİLLİYE RUHU UKRAYNA HALKINDA DA VAR”\n\nYumuk, “Ukrayna halkını takdir ediyorum, savaştan kaçmadılar. Bizim Kurtuluş Savaşında göstermiş olduğumuz Kuvayi Milliye ruhu onlara da var” diyerek Ukrayna halkının yanında olduklarını ifade etti.",
    "Ukrayna savaşında son durum: Zelenski istediğini aldı... NASAMS Ukrayna'ya ulaştı!": "Haberin Devamı\n\nRusya Devlet Başkanı Putin'in emri ile 24 Şubat sabah 06.00'da başlayan savaş hız kesmeden devam ediyor.\n\nSon dönemde ülkenin farklı noktalarında taarruza geçen Ukrayna bazı bölgeleri Rus işgalinden kurtardı. Rusya ise bu gelişmeye kısmi seferberlik kararı alarak yanıt verdi.\n\nHava üstünlüğünün Rusya'da olduğu savaşta Ukrayna'nın elini kuvvetlendirecek bir gelişme yaşandı.\n\nZelenski'nin savaşın başından beri ısrarla ihtiyaç duyduklarını belirttiği hava savunma sistemi Ukrayna'ya ulaştı.,\n\nCBS News’de Margaret Brennan’ın konuğu olan Ukrayna lideri ABD'nin verdiği Ulusal Gelişmiş Karadan Havaya Füze Sistemi'nin (NASAMS) kendilerine ulaştığını söyledi.\n\nABD'den tank talebinde de bulunduklarının altını çizen Zelenski Washington'un bu adımı atması durumunda Almanya gibi diğer ülkelerin de onu izleyeceğini belirtti.\n\nHaberin Devamı\n\nZelenski tank yardımı ile işgal altındaki Ukrayna kentlerini daha rahat bir şekilde kurtarabileceklerine dikkat çekti.\n\nKrasnodar'da kısmi seferberlik kapsamında silah altına alınan erkekler askeri üslere götürülmek üzere otobüslere biniyor... (Fotoğraf: AP)\n\nZELENSKİ'DEN NÜKLEER SAVAŞ UYARISI\n\nUkrayna lideri, nükleer savaşın 'gerçek olabileceği' konusunda da uyarılarda bulundu.\n\nPutin'in dünyayı korkutmak istediğini belirten Zelenski, 'Belki dün bir blöftü. Şimdi, bu bir gerçek olabilir' dedi.\n\n'Putin'in blöf yaptığını sanmıyorum' diyen Zelenski, dünyanın Rus lidere baskı uygulamaya devam etmesi gerektiğini de sözlerine ekledi.\n\nTAARRUZ EMRİNİ ZELENSKI VERDİ\n\nZelenski, Herson yönüne başlatılan saldırıdan sadece birkaç saat sonra Kırım'ı geri alma sözü de vermişti.\n\nHerson'un geri alınması işgal altındaki diğer şehirler için de umudu artıracak. Ayrıca kentin alınması Zelenski'nin işaret ettiği Kırım yolunun da açılmasını da sağlayacak.\n\nBu nedenle Herson 'Kırım'ın anahtarı' olarak da nitelendiriliyor. Ukrayna bir an önce bu bölgeyi geri alarak Kırım yolunu açmak için mücadele ediyor.\n\nHaberin Devamı\n\nZira askeri uzmanlar kış aylarında ilerlemenin daha da zorlaşacağı yorumunda bulunuyor.",
    "Çavuşoğlu: İşgal edilmiş topraklar Ukrayna'nın toprakları": "qha muhabir 26 Eylül 2022, 16:34\n\nTürkiye Dışişleri Bakanı Mevlüt Çavuşoğlu, Japonya’da Rusya-Ukrayna savaşına ilişkin değerlendirmelerde bulundu.\n\n8 Temmuz’da konuşma yaptığı sırada uğradığı silahlı saldırı sonucunda hayatını kaybeden eski Japon Başbakanı Şinzo Abe’nin cenaze törenine katılmak için Japonya’ya giden Türk Dışişleri Bakanı Mevlüt Çavuşoğlu, Tokyo’da Japonya Ulusal Basın Kulübü’nde basın toplantısı düzenledi.\n\nKonuşmasında Rusya-Ukrayna savaşını değerlendiren Bakan Çavuşoğlu, Türkiye’nin Ukrayna’ya desteğini bir kez daha yineledi. Rusya tarafından işgal edilen toprakların Ukrayna’ya ait olduğunu vurgulayan Çavuşoğlu, şu ifadeleri kullandı:\n\nSavaşın kazananı yok. Bu savaşı sonlandırmak için her iki tarafında bunu idrak etmesiyle müzakere masasına dönme ihtimali daha yüksek. Adil bir barışın olması lazım, özellikle Ukrayna için. İşgal edilmiş topraklar Ukrayna’nın toprakları.\n\n“SAVAŞIN BEDELİNİ TÜM DÜNYA ÖDÜYOR”\n\nTürkiye’nin savaşın başından beri sürdürdüğü diplomasiyi devam ettireceğini belirten Bakan Çavuşoğlu, “Savaşın devam etmesini isteyen aktörlerin de ikna edilmesi gerekiyor. Türkiye olarak umudumuzu kaybetmedik, çabalarımızı sürdürmeye devam edecek. Cumhurbaşkanımız, Putin ve Zelenskıy ile temaslarını sürdürecek. Amacımız iki lideri bir araya getirerek liderler düzeyinde kararların alınmasını sağlamak. Savaşın bedelini tüm dünya ödüyor.” dedi.",
    "Ukrayna: Rusya'ya ait 4 savaş jeti ve 8 İran yapımı SİHA düşürüldü": "Ukrayna hükümeti, hafta sonu Rusya'ya ait dört savaş uçağı ve sekiz İran yapımı insansız hava aracını (SİHA) düşürdüğünü açıkladı. Kremlin tarafından konu hakkında bir açıklama yapılmazken, Kiev bunu Rus Hava Güçleri'ne son haftalarda yapılan \"en ağır darbelerden biri\" olarak nitelendirdi.\n\nUkrayna Hava Kuvvetleri sözcüsü Yuriy Ignat, Rusya'ya ait İran yapımı insansız hava araçlarının pazar günü erken saatlerde Odessa'ya saldırdığını söyledi.\n\nUkrayna'nın güney komutanlığı, saldırıda yaralanan olmadığını, düşürülen SİHA'ların ise hedeflere doğrudan saldırılarda kullanılan ve \"kamikaze\" olarak adlandırılan İran yapımı Şahit-136 olduğunu açıkladı.\n\nÖte yandan Ukrayna Genelkurmay Başkanlığı, Rus ordusunun bugüne kadar kaybettiği savaş uçağı sayısının 259 olduğunu duyurdu.\n\nGenelkurmay Başkanlığının yazılı açıklamasında, Rus ordusunun son 24 saatte yitirdiği 400 askerle birlikte bugüne kadar 56 bin 700 askerini kaybettiği öne sürüldü.\n\nAçıklamada, Ruslara ait 220 helikopter, 2 bin 275 tank, 4 bin 832 zırhlı araç, bin 368 top, 328 roketatar ve 171 hava savunma sisteminin imha edildiği bilgisi yer aldı.\n\nRusya Savunma Bakanlığı'ndan Korgeneral Igor Konashenkov ise pazar günü yaptığı açıklamada, Rus silahlı kuvvetlerinin Ukrayna'nın kullandığı Osa-AKM hava savunma sistemi rampasınıi ile hava savunma radar istasyonunu imha ettiğini ve Ukrayna Donanmasına ait Gyurza tipi bir zırhlı botu batırdığını duyurdu.\n\nAyrıca Rus güçlerine ait 3 bin 701 araç, 15 gemi ve hafif sürat teknesi ile 966 insansız hava aracının da yok edildiği belirtildi.\n\nRusya Savunma Bakanı Sergey Şoygu 21 Eylül'de, Ukrayna’daki savaşta 5 bin 937 Rus askerinin hayatını kaybettiğini açıklamıştı.\n\nRusya ve Ukrayna, savaşta birbirine karşı hava üstünlüğü kurmuş değil.",
    "Kuraklık ve Ukrayna savaşı nedeniyle küresel tahıl stokları son on yılın en düşük seviyesinde": "Küresel çapta tahıl arzı ve mahsul verileri, dünyanın son yılların en düşük tahıl stokuna doğru ilerlediğini gösteriyor.\n\nAmerika Birleşik Devletleri'nden (ABD) Fransa ve Çin'e, önemli tarım bölgelerinde yaşanan kötü hava koşulları hasattaki verimi düşürüyor. Ukrayna'da ihracatın yeniden başlamasına rağmen dünyanın en yoksul ülkelerinden bazılarında kıtlık riski de artmış durumda.\n\nUkrayna'nın bu yaz Karadeniz limanlarından sevkiyatlara yeniden başlaması ve ABD'li çiftçilerin büyük miktarlarda gerçekleştirdiği ekimler umutlarını artırmıştı.\n\nFakat dünyanın en büyük mısır üreticisi ABD'den son üç yılın en düşük mısır hasadının yapılacağının anlaşılması ve kuraklığın Avrupa hasadını da olumsuz etkilemesi bu umutları suya düşürdü.\n\nHükümetler arası bir kuruluş olan Uluslararası Hububat Konseyi'nin derlediği rakamlara göre, 2022/23 mahsul yılının sonunda, dünyanın tampon mısır stokları beş yıl öncesine göre yüzde 28 geriledi.\n\n80 gün yetecek miktara gerileyen mahsul 2010/2011 yıllarından bu yana en düşük seviyeyi gördü.\n\nBu rakam, son küresel gıda krizinin yaşandığı 2012'de dünyanın sahip olduğundan daha az günlük mısır stoku anlamına geliyor. Uluslararası Hububat Konseyi de açıklamasında, dünya genelinde hasat edilmiş tüm tahıl stoklarının bu sene son sekiz yılın en düşük seviyesine ineceğini duyurdu.\n\nÖzellikle Güney Amerika'daki mevcut kurak hava koşullarının, ekim sezonunda da devam etmesi halinde küresel stokların daha da azalması söz konusu.\n\nDünyanın üç numaralı mısır ihracatçısı Arjantin'de kuru hava nedeniyle mahsul tahminleri şimdiden düşürülüyor.\n\nArjantin hükümeti, 2021/22 mısır sezonundaki 36 milyon tona kıyasla, önümüzdeki haftalarda ekilecek olan ürün ihracatını da başlangıçta 10 milyon tonla sınırladı.\n\nBu arada Çin'deki çiftçiler, mahsulleri tehdit eden kuraklıkla boğuşurken, Hindistan kötü hava koşulları nedeniyle pirinç ihracatını sınırladı.\n\nStrategie Grains danışmanlık şirketi, üretiminin son 15 yılın en düşük seviyesine inmesini beklediği Avrupa Birliği'nin (AB) Ukrayna'dan yaptığı ithalatı yaklaşık yüzde 30 artırarak 10,4 milyon tona çıkarmak zorunda kalacağını açıkladı.\n\nAvrupa'nın daha büyük ithalat talebi, kuraklıktan etkilenen Afrika Boynuzu gibi yerler için daha az talep anlamına geliyor. Birleşmiş Milletler'e (BM) göre, Afrika Boynuzu'nu etkisi altına alan şiddetli kuraklık nedeniyle yarım milyon Somalili çocuk bu yüzyılın en kötü kıtlığında açlıkla karşı karşıya.\n\n\"Ukrayna'nın mevcut açığı kapatması boş bir umut\"\n\nUkrayna'nın mısır ve buğday ihracatı, BM'nin Rusya ile vardığı anlaşmanın savaşın başlamasından bu yana abluka altında tutulan limanlardan sevkiyatların yeniden başlamasına izin vermesinden bu yana artış gösterdi.\n\nAncak Ukrayna'nın, özellikle de savaşın uzaması halinde ne kadar ihracat yapabileceği henüz belli değil.\n\nWashington merkezli tarımsal danışmanlık şirketi World Perspectives'in başkanı Gary Blumenthal, \"Ukrayna'nın arz ve talepteki mevcut açığı kapatacağına dair boş bir umut bulunuyor\" dedi.\n\nResmi tahminlere göre, Rusya'nın işgalinin ardından Ukrayna'nın 2021'de 42,1 milyon ton olan mısır hasadının 2022'de 25 ila 27 milyon tona düşmesi bekleniyor.\n\nAyrıca savaşla ilgili uygulanan yaptırımlar nedeniyle Rusya'nın rekor büyüklükte olması beklenen buğday mahsulünün ambarlarda kalacağı düşünülüyor.",
    "Rusya'nın saldırısı altındaki Ukrayna": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "İngiltere'den, Ukrayna'da ayrılıkçıların referandumu nedeniyle Rus yanlılarına yaptırım kararı": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Ukrayna: Herson'daki saldırıda Rusya yanlısı eski milletvekili öldü": "Ukrayna: Herson'daki saldırıda Rusya yanlısı eski milletvekili öldü\n\nKaynak, Reuters\n\n25 Eylül 2022\n\nRusya, Ukrayna güçlerini, işgal altındaki Herson'da bir otele düzenlenen saldırıda iki kişiyi öldürmekle suçladı.\n\nYerel yetkili Kirill Stremousov, roket saldırısında hayatını kaybedenlerden birinin Rusya yanlısı eski Ukrayna milletvekili Oleksiy Zhuravko olduğunu açıkladı.\n\nStremousov, Ukrayna silahlı kuvvetlerinin Play Hotel'e yerel saatle 5:30'da füze saldırısı düzenlediğini iddia etti.\n\nKiev iddiaları yanıtlamadı.\n\nHerson'daki Rusya yanlısı, Batı'nın ve Ukrayna'nın tanımadığı yönetim Telegram hesabından yaptığı açıklamada, otelin askeri amaçlı kullanılmadığını belirterek, saldırıyı \"terör eylemi\" olarak niteledi.\n\nAFP'nin bildirdiğine göre yerel yetkililer saldırı sırasında otelde Rus medyasından gazetecilerin de bulunduğunu belirtti ancak bu bilgi farklı kaynaklarca doğrulanmadı.\n\nOtel, Ukrayna'nın güneyinde, Rusya işgali altındaki Herson'un merkezinde bulunuyor.\n\nİ﻿şgal altındaki dört bölgede 'referandum'\n\nHerson'un da aralarında bulunduğu ve Rusya işgali altındaki Ukrayna toprağı dört bölgede, 23-27 Eylül tarihleri arasında bu bölgelerin Rusya'ya katılımıyla ilgili referandum yapılıyor.\n\nReferandum yapılan diğer 3 bölge Luhansk, Donetsk ve Zaporijya.\n\nReferandum Batı ve Ukrayna tarafından \"gayrimeşru ve düzmece\" olarak kabul ediliyor. Bölgeden gelen görüntülerde, kurulan sandıkların başında silahlı askerler görülüyor.\n\nKaynak, Reuters\n\nReferandumların uluslararası tanınırlığı olmayan bir ilhakla sonlanması durumu, Rusya’nın bu bölgeler üzerinde hak iddia etmesine ve savaşın uzaması sonucuna evrilebilir.\n\nKiev, referandumların bir şeyi değiştirmeyeceğini, kuvvetlerinin bu bölgeleri geri almak için ilerlemeye devam edeceğini açıklıyor.\n\nGörevlilerin yerel halka, “Rusya’ya federal bir unsur olarak katılmayı destekliyor musunuz?” diye soruluyor.\n\nLuhansk ve Donetsk’te bu soru yalnızca Rusça, diğer iki bölgede Ukraynaca da soruluyor.\n\nHerson, Şubat ayında başlayan Rusya işgalinde Rus güçlerin kontrolüne geçen ilk kentlerdendi.",
    "Ukrayna'da referandum...": "Ukrayna'nın doğusunda Rusya yanlısı ayrılıkçıların kontrolündeki sözde Donetsk ve Luhansk halk cumhuriyetlerinde, Zaporijya ve Herson bölgelerinde Rusya'ya bağlanmak için planlanan ve 27 Eylül'e kadar devam edecek referandumlar sürüyor.\n\nRusya-Ukrayna savaşı nedeniyle Rusya'nın Rostov kentine sığınan vatandaşlar referandum için oy kullanmaya başladı.\n\n",
    "Rusya-Ukrayna savaşı: Putin’in güvendiği dağlara kar yağdı": "Rusya-Ukrayna savaşı: Putin’in güvendiği dağlara kar yağdı\n\nRusya ile Ukrayna arasındaki savaş 24 Şubat'tan beri devam ederken, hafta içinde yapılan Birleşmiş Milletler Genel Kurulu'nda dikkat çekici bir detay ortaya çıktı.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nRusya’nın Ukrayna’yı işgali devam ederken, dikkat çekici bir detay uluslararası kamuoyunun gözünde ortaya çıktı…\n\nRusya Devlet Başkanı Vladimir Putin, bu hafta ülkede kısmi seferberlik ilan ederek hem ülkesinde hem de uluslararası kamuoyunda büyük bir endişe ve panik yaratırken, New York’ta düzenlenen Birleşmiş Milletler Genel Kurulu’nda ise farklı bir tablo oluştu.\n\nPutin’in en güvendiği ülkelerin başında gelen ve müttefik olarak adlandırılan Çin ve Hindistan, Ukrayna’daki savaşı bitirmek için çağrıda bulundu. Aylardır devam eden savaşta, hem Çin hem de Hindistan’dan yetkililer arabuluculuk çağrılarını yenilerken savaşın bitmesi için de harekete geçeceklerini duyurdu.\n\nBirleşmiş Milletler Genel Kurulu’nda Rusya üzerinde baskı devam ederken, Çin de dahil olmak üzere hiçbir ülkenin Moskova yönetimine destek vermemesi, “Putin iyice dışlandı” yorumlarının yapılmasına neden oldu. Hafta içinde Çin Dışişleri Bakanı Wang Yi, iki ülkeye seslenerek savaşın bitmesini istemiş ve “Çin, bütün barışçıl çözümler için çabaları destekliyor” demişti.\n\nWang ayrıca New York’ta Ukrayna Dışişleri Bakanı Dimitro Kuleba ile de görüşmüş ve bu temas savaşın başladığı günden beri ilk görüşme olarak dikkat çekmişti.\n\nTEK BİR ÜLKE DESTEK VERDİ\n\nÖte yandan, ABD ile yakın ilişkisi olan ama savunma sanayi konusunda uzun yıllardır iş birliği yapan Hindistan’dan da benzer tonda bir açıklama geldi. Hindistan Dışişleri Bakanı Surahmanyam Jaishankar da, “Bizim hangi tarafta durduğumuz sık sık soruluyor. Biz barışın yanındayız ve bu krizden çıkmak için diyalog ve diplomasinin yanındayız” dedi.\n\nÖte yandan Birleşmiş Milletler Genel Kurulu’nda Rusya’ya şaşırtan bir destek geldi. Mali’de geçiş dönemi başbakanı olarak atanna Albay Abdoulaye Maiga, Moskova ile verimli bir iş birliği içerisinde olduğunu duyurdu. Mali, Rusya’nın paralı askerleri Wagner grubunun ülkede görev yapmasına izin vermişti.\n\nİlginizi Çekebilir Putin'in seferberlik kararı sonrası Rusya'da panik büyüyor: Kadirov açık açık tehdit etti\n\nİlginizi Çekebilir Lavrov'un ABD'deki yoğun diplomasi trafiği",
    "Kırım'daki seferberlikten kaçan Ukrayna vatandaşlarına Kazakistan'da yardım edilecek": "Anife Bilal 26 Eylül 2022, 15:25\n\nKremlin yönetiminin başlattığı seferberlikten kaçmak için Rus işgali altındaki Kırım’dan çıkış yapan Ukrayna vatandaşları, Kazakistan’da yardım alabilecek.\n\nKırım Tatar Milli Meclisi Başkanı Refat Çubarov, Ukrayna’ya karşı savaşmamak için işgal altındaki Kırım’ı terk eden ve Kazakistan’a sığınan Ukrayna vatandaşlarının yardım için başvurabileceği telefon numaralarını paylaştı. Sosyal medya üzerinden açıklama yapan Çubarov, Kazakistan’a çıkış yapan Kırımlıların aşağıda isimleri belirtilen kişilerle iletişime geçerek gerekli tavsiyeleri alabileceği belirtildi:\n\nAstana: Ruslan Maştakov +7 701 812 13 13\n\nAlmatı: Uriye Kurtaşırova +7 777 757 80 07\n\nLiliya Alimova +7 701 789 06 98\n\nSEFERBERLİK, BİR SOYKIRIM ARACI OLARAK KULLANILIYOR\n\nKremlin yönetimi, geçen hafta ülke çapında kısmi seferberlik ilan etti. İşgalci Rusya’nın başlattığı seferberlik çerçevesinde; Kırım’da da cepheye gönderecek kurbanları toplamaya başladı. İşgalcilerin özellikle Kırım Tatarlarının yoğun yaşadığı yerleşim yerlerinde askere çağırma celbi dağıttığı bildirildi. Rusya’nın diğer bölgelerinde de aynı durum gözlemleniyor. Seferberlik çerçevesinde çoğunlukla yerli halklar ve azınlık halkların temsilcileri askere çağırılıyor.",
    "": "",
    "Ukrayna-Rusya savaşının vurduğu kasaba: Staryi Saltiv": "\"Benim tek başına evi inşa etmem imkansız. İmkan dahilinde yapacağız. Ne kadar hayatım yeterse inşa edeceğim. Ben burada büyüdüm. Mutfağım var orada, orada kalırım. Kışın da sobamız var. Duruma göre bakacağım, büyük ihtimal burada yaşayacağım kışın da. Ben bir köylüyüm, şehir sakini değilim. Ben şehirde yaşayamıyorum.\"",
    "On binlerce Hasidik Yahudi uyarılara rağmen Roş Aşana'yı kutlamak için Ukrayna'ya gitti": "On binlerce Hasidik Yahudi yıllık dini görevlerini yerine getirmek üzere, Ukrayna'nın Uman kentinde bir araya geldi. Ülkenin orta kesiminde yer alan Uman nispeten savaş cephesinden uzak olsa da, Ukraynalı ve İsrailli yetkililer ibadete katılmak isteyenleri bu yılki ziyaretten vazgeçmesi için çağrı yapıyordu.\n\nUyarılara rağmen geleneksel siyah kıyafetleri giymiş grupların Uman sokaklarında dolaştığı görüldü.\n\nUman'a giden gruptan Aaron Allen AFP haber ajansında \"Bu Tanrı ile bağ kurabilmek için en önemli gün. Ve burası bunu yapmak için harika\" diye konuştu.\n\nYad Binyamin'den gelen 48 yaşındaki eski doktor Allen ise \"Sirenler çalıyordu, ama İsrail'den gelince sirenlere alışık oluyorsunuz, ne yapmamız gerektiğini biliyoruz. Kendimizi oldukça güvende hissediyoruz\" dedi.\n\nHasidik Yahudiler her yıl Yahudi yeni yılı Roş Aşana'yı kutlamak üzere Uman'a gidiyor ve burada 1810'da ölen aşırı Ortodoks hareketinin kurucusu Haham Nahman'ın mezarını ziyaret ediyor. Hasidik Yahudiler Haham Nahman'ın mezarını ziyaret edenleri cehennemden kurtarma sözü verdiğine inanıyor.\n\n\"Haham Nahman Ukrayna'yı koruyacaktır\"\n\nSafed kentinden gelen 48 yaşındaki Yaniv Vakhnin, \"Haham Nahman ülkede savaş da olsa, kim onu dinlerse etkilenmeyeceğini söyledi. Nahman bizi tamamen koruyor ve kendimizi güvende hissediyoruz ve bir arada olduğumuz için mutluyuz\" diye konuştu.\n\nVakhnin'in Uman yolculuğu Romanya'ya kadar uçarak ve 15 saat süren otobüs yolculuğu ile toplam 30 saati bulmuş. Vakhnin buraya iki çocuğu ile inancının gücünü teyit etmek için gelmiş. Ziyarete yalnızca erkekler katıldığından evdeki diğer beş çocuğunu getirmemiş.\n\n\"Biz burada Tanrı'ya dua edeceğiz ve umarız Ukrayna zarar görmez ve savaşı kazanır. Haham Nahman burada gömülü olduğundan Ukrayna korunacaktır\" diyen Vakhnin mezarın çevresindeki duvar ve sütunlara dayanarak dua okuyan diğer ziyaretçilere katıldı.\n\nZelenskiy'den Roş Aşana mesajı\n\nBu yıl 25-27 Eylül tarihlerine denk gelen ziyaret dolayısıyla polis mezarın çevresinde ibadet için alan ayırıyor, kimlik kontrolü yaparak yalnızca kent sakinleri ve ibadet edenlerin girişine izin veriyor. Ziyaret süresince kentte, havai fişek ve silah alkol satışları durduruluyor, ayrıca gece 23:00 ile sabah 05:00 saatleri arasında sokağa çıkma yasağı uygulanıyor.\n\nUkrayna Devlet Başkanı Vladimir Zelenskiy günlük halka hitap konuşmasında Roş Aşana dolayısıyla Ukraynalı Yahudi toplumunun ve dünyadaki bütün Yahudilerin gününü kutladığını belirterek \"Bütün zafer dualarınız, Ukrayna için barış dualarınız kabul olsun\" dedi.\n\nBirleşik Yahudi Topluluğu'nun Ukrayna kolu Uman'a 23 binden fazla ziyaretçinin ulaştığını duyurdu. Saldırılardan çekinen Ukrayna emniyet güçleri ise festival sona erene kadar katılımcı sayısını açıklamayacaklarını belirtti.\n\nUkrayna'nın Eylül 2020'de Covid-19 pandemisi dolayısıyla giriş izni vermemesi üzerine binlerce Hasidik Yahudi Belarus sınırında mahsur kalmıştı.\n\nSavaşın ilk haftalarında Rus füzelerinin hedefi olan Uman'da geçen ay da bir sivil bölgeye düşen bir Rus füzesi nedeniyle hayatını kaybetmişti.",
    "Ukrayna savaşı herkesin savaşıdır": "PAYLAŞIM Yazıları büyüt\n\nYazıları küçült\n\nStandart boyut\n\nUkrayna savaşı herkesin savaşıdır\n\nİktisat, hüzünlü (İngilizcesi dismal) bir bilim dalıdır. Nasıl ünlü hekimler sağlık değil hastalıkların üstatlarıysa, iktisatçıların da şöhretlileri, iyi günlerin değil, krizlerin uzmanıdır. Bu yüzden şöhret olmak isteyen iktisatçılar arasında kıyamet gününü bilen kâhin (doomsday prophecy) eden olma yarışı vardır. Bendeniz, her iddianın aksini savunma gibi bir misyonum olduğu fehimine duçarım. Nasıl felaket tellalı yurdum iktisatçıları Türkiye ekonomisi için “Bu sonbahar da batmadı ama kıştan sonra kesin batar” diye konuşuyorsa, ben de “Kriz çıkar ama çabuk geçer” demekten vazgeçmedim. Bugünlerde ruh haletim, kötümserlikle iyimserlik arasında gidip geliyor. Nasıl olmasın ki? Bir ülkenin ekonomisi, kendi iç dinamikleri kadar dış dinamiklere de bağlıdır. Bu Türkiye gibi\n\n“dış-borç-kolik” olan bir ülke için fazlasıyla geçerlidir. Üstelik önümüzdeki yıl genel seçim var. Hem iktidar hem muhalefet iktisadi bağlamda “popülizm” yarışına girmiş durumda “Seçimi biz kazanalım gerisi kolay” gafleti içindeler. Kazın ayağı hiç de öyle değil.\n\nDÜNYA EKONOMİSİ NEREYE GİDİYORDU\n\nSoğuk Savaş dönemi (1946-1989) bittikten sonra, komünist blokla kapitalist blok arasındaki duvarlar kalktı. Kapitalist blokta 1980'den sonra paracı “neoliberal” iktisat politikası uygulanmaya başladı. Bu politikanın üç taşıyıcı sütunundan biri de “dış ticaretin serbestleştirilmesi” idi. Nitekim 1979'da %34 olan “dünya dış ticareti/dünya GSYH” oranı “komünizmin çökmesi ve serbestleşme” sayesinde 2011'de %60'a çıktı. Sonra bir gerileme başladı ve oran 2020'de %50'ye düştü. Belki de bu, Baba Bush'un ilan ettiği “New Word Order” ekonomisinde verim artışının azalma noktasına gelmesi yüzündendi. Demek ki; “yeni düzenin” (Nizam-ı Cedit) kısmen de olsa yıkılıp, farklı bir “düzen” kurma gerekiyordu. Tam da bunlar tartışılırken pandemi başladı. Salgını kontrol altına almak için mal ve insan hareketleri kısıtlandı. Tedarik zinciri aksadı. Dünya dış ticareti ve dünya milli geliri geriledi. Fiyatlar arttı, enflasyon hortladı. Pandemi bitti, işler normale döner derken ABD, Ukrayna üzerinden Rusya'ya karşı bir etkisizleştirme savaşı başlattı. Komünizmin çökmesinin yarattığı yenilmişlik kompleksinden kurtulamayan Rusya, ABD'nin kışkırtmasına kendini kaptırıp Ukrayna'da asla kazanamayacağı haksız bir harbe girdi. Çarşı karıştı.\n\nHARP BİTMEDEN EKONOMİLER DÜZELEMEZ\n\nTürkiye ekonomisinin derdi, döviz gideri kadar döviz geliri yaratamamasıdır. Bu Türkiye ekonomisinin kaderi değil, Türkiye'yi yönetenlerin (iktidarı ve muhalefet) tercihidir. Değişeceğine dair de hiçbir emare yoktur. Türkiye ekonomisi için “açık ve yakın” tehlike, kötü bir döviz krizidir. Hükümet bunu geciktirmek için “örtülü kambiyo kontrolü” rejimine geçmiştir. Görünen durum şudur: A) Harp bitmeden dünya ticareti canlanmayacaktır. B) Batı'da enflasyon dizginlenmeden döviz bollaşmayacaktır. C) Rusya'ya diz çökmeden ABD, AB'yi zora sokma pahasına Rusya üzerine uyguladığı iktisadi mali yaptırımları hafifletmeyecektir. D) Türkiye iki tarafı da idare ederek (II. Dünya Harbi'nde İsmet Paşa politikası) fırtınanın geçmesini bekleyecektir. E) Oyunu Çin bitirecektir\n\nSon söz: Attığını tutturana, bildi denir.",
    "Rusya-Ukrayna savaşında 215. gün: Seferberlikten kaçan Ruslar, Dağıstan’da protestolar, işgal altında referandumlar": "Rusya’nın Ukrayna’yı işgali 215. güne girerken Rusya Devlet Başkanı Vladimir Putin, ordudan kaçmanın cezasını ağırlaştıran yasa teklifini yürürlüğe soktu. Pek çok Rus vatandaşı havayolu ile ülkeden kaçarken geride kalanlar Dağıstan bölgesi başta olmak üzere protesto gösterileri düzenledi. İşgal altındaki bölgelerde düzenlenen referandumlarda ise Rus askerlerinin ellerinde oy pusulaları ile ev ev gezerek halka Rusya’ya katılma yönünde oy kullanmaları için baskı yaptığı görüntülendi. İşte detaylar.\n\nRusya Devlet Duması, seferberlik ilanından bir gün önce toplanarak bu dönemde işlenecek suçları ağırlaştıran bir dizi yasa değişikliğini kabul etmişti. Bu yasa değişiklikler,i Rusya lideri Vladimir Putin tarafından imzalanarak yürürlüğe girdi.\n\nYeni düzenlemeye göre ulusal seferberlik, sıkıyönetim ve savaş zamanları ağırlaştırılmış cezai dönem sayılacak. Bu dönemlerde işlenen suçlara daha ağır cezalar uygulanacak. Yeni yasalara ayrıca “gönüllü teslim olma” ve “yağma” suçları da eklendi. Bu suçları işleyenler on yıldan 15 yıla kadar hapis cezasına çarptırılabilecek. Buna ek olarak, askere çağrıldığında orduya katılmayan ve ordudan firar eden kişilere 10 yıla kadar hapis cezası uygulanacak.\n\nTürkiye, Gürcistan, Ermenistan: Rusların toplu akını\n\nUçuş takip sitesi Flightradar24 verilerine göre Rusya’da ilan edilen kısmi seferberlikle beraber ülkeyi terk etmek isteyenlerin yarattığı talep, Moskova ve St. Petersburg çıkışlı yurtdışı uçak biletlerinin fiyatını uçurmuş, bu uçuşların neredeyse tümünde boş yer kalmamıştı.\n\nGuardian’ın konuyla ilgili haberine göre ise hava yolu ile ülkeyi terk eden Ruslar, Türkiye’de İstanbul ve Antalya, Birleşik Arap Emirlikleri’nde Dubai, Ermenistan’da Erivan, Gürcistan’da Tiflis, Özbekistan’da Taşkent ve Kırgızistan’da Bişkek’i tercih ediyor.\n\nKara yolu üzerinden Finlandiya, Gürcistan, Moğolistan ve Kazakistan da ülkeden kaçan Rusların kullandığı popüler rotalar. Seferberlik ilanından sonra pek çok sınır kapısında uzun kuyruklar oluştu.\n\nFinlandiya’ya geçmek için Brusniçnoye Sınır Kapısı’nda kuyruk oluşturan otomobiller.\n\nRusya-Gürcistan sınırında terk edilmiş çok sayıda bisiklet, ülkeden kaçışın hızını ve yaşanan panik havasını gözler önüne serdi.\n\nAbandoned bicycles on the border with #Georgia. Russians left them, fleeing from mobilization pic.twitter.com/xPx5v1iOaP — Hanna Liubakova (@HannaLiubakova) September 26, 2022\n\n“Savaşa hayır” protestoları sürüyor\n\nMaddi olanaksızlıkları nedeniyle ülkeyi terk edemeyen Ruslar ise pek çok kentte savaş ve seferberlik karşıtı protestolar düzenledi. Protestoların en çok görüldüğü bölgeler ise Yakutistan, Çeçenistan ve Dağıstan oldu.\n\nDağıstan’da yakınlarını orduya teslim etmek istemeyen kadınlar sokağa çıkarak “Savaşa hayır” sloganları attı. Bu eylemler esnasında Dağıstanlı bir kadının Rus polisine yönelik “Kör değiliz! Rusya Ukrayna’ya saldırdı. Rusya yabancı bir ülkenin toprağında” sözleri ise büyük yankı buldu. Ukrayna devletinin resmi Twitter hesabı da kadının videosunu paylaşarak kendisine teşekkür etti.\n\n«We are not blind! Russia attacked Ukraine. Russia is on foreign soil. No to war!” Dagestan women protest Putin’s criminal mobilization. We thank them for their bravery and urge others to join. Do not let Putin pay for his failed military adventures with lives of your close ones. pic.twitter.com/B1Q63SYbGV — Ukraine / Україна (@Ukraine) September 25, 2022\n\nRusya’nın İkinci Dünya Savaşı’ndan bu yana ilan ettiği ilk seferberliği protesto etmek için Dağıstan’ın Mahaçkale kentinde sokağa çıkan göstericiler polisin sert müdahalesi ile karşılaştı. Bölgedeki sekiz bin nüfuslu bir köyden 100’ün üzerinde erkeğin askere alınmasına öfkelenen köylüler ana yollardan birini trafiğe kapattı. Kalabalığı havaya ateş açarak dağıtan polis, pek çok eylemciyi gözaltına aldı.\n\nİşgal altında referandum\n\nUkrayna’nın Donetsk, Luhansk, Herson ve Zaporojjya bölgelerindeki işgal yönetimleri, 23-27 Eylül tarihleri arasında bu bölgelerin Rusya’ya katılması için referandum düzenleyeceklerini duyurmuştu. Duyurunun ardından acil olarak toplanan G7 ülkelerinin dışişleri bakanları “egemen Ukrayna toprağındaki düzmece referandumlar” şeklinde niteledikleri oylamaları kınadı ve Rusya’ya daha fazla yaptırım uygulanacağını açıkladı.\n\nBakanlar, Ukrayna’ya ait herhangi bir toprağın ilhakının Birleşmiş Milletler Anlaşması’nı ihlal edeceğini belirtti ve tüm devletlere referandumların sonuçlarını tanımamaları çağrısında bulundu.\n\nRusya ile ilişkileri Batı ülkelerine kıyasla daha iyi durumda olan Kazakistan ve Sırbistan, referandum sonuçlarını tanımayacaklarını açıkladı. Putin’in ebedi dostu Aleksandr Lukaşenko yönetimindeki Belarus ise henüz bir karar vermediklerini belirtti.\n\nKremlin Sözcüsü Dmitri Peskov, geçen cuma (23 Eylül) yaptığı açıklamada, lehte bir sonuç çıkması halinde Moskova’nın elini çabuk tutacağını belirtti. Rusya lideri Putin de referandumlardan çıkan sonuçları destekleyeceğini söyledi.\n\nOylamaların düzenlendiği bölgelerdeki Ukraynalılar, işgal kuvvetlerinin kapı kapı gezerek oy topladığını öne sürdü. Bu iddiayı doğrulayan pek çok video da sosyal medyada yer buldu.\n\nНадомное голосование уровень \"оккупация\". Первым идет член избирательной комиссии с правом решающего голоса pic.twitter.com/osaGd8zjp2 — IanMatveev (@ian_matveev) September 23, 2022\n\nRusya’ya ait devlet haber ajansı TASS ise kapı kapı dolaşılmasını güvenlik gerekçelerine bağladı, seçim merkezlerinde oy verme işleminin 27 Eylül’de yapılacağını belirtti. Zaporojjya’nın Enerhodar kentinde BBC’ye konuşan bir kadın, “Soruya sözlü olarak yanıt vermek zorundasınız, asker de pusula da yanıtınızı işaretliyor ve pusulayı saklıyor” dedi.\n\nGüney Herson’da da silahlı Rus muhafızların oy sandığı ile şehrin ortasında bekleyerek oy topladığı belirtildi.\n\nLuhansk Valisi Serhiy Haidai, oylamanın “daha ziyade silah namluları altında bir kamuoyu yoklamasına benzediğini” söyledi. Haidai, silahlı muhafızlarının seçim yetkililerine eşlik ettiğini ve Rusya’ya katılmama yönünde oy kullananların isimlerinin alındığını da sözlerine ekledi.\n\nKaynak: ABC, CNN\n\nDerleyen: Alp Selim",
    "Zelenskıy'den Rus işgalcilere özel Kırım videosu": "Ayyıldız Huri Kaptan 26 Eylül 2022, 16:00\n\nUkrayna’ya destek amaçlı Mayıs 2022’de kurulan United24 isimli çevrim içi yardım ve bağış platformu, Kırım’ın tarihini anlatan bir dakikalık video yayınladı. Videoda, 2014’ten beri Rus işgali altındaki Kırım’ın tarihi ve Ukrayna ile ilişkileri anlatılıyor. Cumhurbaşkanı Zelenskıy, videoya ilişkin “İşgalcilere, Ukrayna sınırlarının nerede başlayıp nerede bittiğini hatırlatacağız!” dedi.\n\nUkrayna Cumhurbaşkanı Volodımır Zelenskıy’ın Ukrayna’daki Rus saldırılarına dikkat çekmek, Ukrayna’ya destek olunması için kurduğu United24 isimli çevrim içi yardım ve bağış platformu, Kırım tarihini anlatan bir dakikalık video yayınladı. Videoda, 2014’ten beri Rus işgali altındaki Kırım’ın tarihi ve Ukrayna ile ilişkileri yer alıyor.\n\nÖte yandan videoda çağlardan bu bu yana yarımadada yaşayan İskitler, Yunanlar ve Kırım Tatarları dahil olmak üzere farklı milletlerden bahsediliyor. Ayrıca videoda, Stalin’in Kırım Tatarlarını anavatanlarından sürgün etmesinden ve ardından Kırım’ın etnik Ruslarla doldurulması konusu anlatılıyor.\n\n🇺🇦Cumhurbaşkanı Zelenskıy'den Rus işgalcilere özel #Kırım videosu\n\n📌\"İşgalcilere, Ukrayna sınırlarının nerede başlayıp nerede bittiğini hatırlatacağız!\"https://t.co/4klS9W48OA pic.twitter.com/bL4zm2hxs7 — Qırım Haber Ajansı (@qirimhaber) September 26, 2022\n\nZELENSKIY’DEN RUS İŞGALCİLERE KIRIM UYARISI\n\nSöz konusu videoyu yeniden gündeme getirerek yayınlayan Ukrayna Cumhurbaşkanı Volodımır Zelenskıy, bunu Ruslara bir hatırlatma olarak nitelendirdi. Cumhurbaşkanı Zelenskıy, “Ukrayna’daki Rus saldırganlığı 8 yıldan fazla bir süre önce Kırım’ın işgaliyle başladı. Ama biz işgalcilere Ukrayna sınırlarının nerede başlayıp nerede bittiğini hatırlatacağız.” dedi.",
    "Çavuşoğlu: Ukrayna'da doğan erkek çocuklar için verilen en popüler isim, Bayraktar": "Çavuşoğlu: Ukrayna'da doğan erkek çocuklar için verilen en popüler isim, Bayraktar\n\nDışişleri Bakanı Mevlüt Çavuşoğlu, \"Dünyada herhalde bizim SİHA'lar gibi şarkı bestelenen, çocuklara isim verilen başka bir SİHA yoktur. Ukrayna'da doğan erkek çocuklar için verilen en popüler isim, Bayraktar\" açıklamasını yaptı.\n\n-\n\nA\n\n+\n\nDışişleri Bakanı Mevlüt Çavuşoğlu, Japonya ile savunma sanayi ve güvenlikle ilgili istişareler gerçekleştireceklerini belirterek, \"Japonya, gerek SİHA (Silahlı İnsansız Hava Aracı) olsun gerekse diğer savunma sanayi ürünlerimiz olsun bunlardan almak isterse biz memnuniyetle Japonya'nın bu alandaki ihtiyaçlarını da karşılarız\" dedi.\n\nÇavuşoğlu, uğradığı suikast sonucu hayatını kaybeden eski Japonya Başbakanı Abe Şinzo'nun yarın düzenlenecek cenaze törenine katılmak üzere geldiği Japonya’nın başkenti Tokyo’yda, Japonya Ulusal Basın Kulübü’nde (JNPC) gazetecilerin gündeme ilişkin sorularını yanıtladı.\n\nBu ziyarette, Türkiye’den Japonya’ya (SİHA) tedariki konusunun gündeme gelip gelmeyeceği konusuna ilişkin Çavuşoğlu, \"Bizim ürettiğimiz İHA'lar, SİHA'lar dünyada şu anda üretilen ürünler arasında en iyilerinden hatta en başta gelir, bunu söyleyebilirim. Libya'da da özellikle Trablus'un işgalini önleyen de Türk SİHA'larıdır. Japonya'yla her alanda olduğu gibi savunma sanayi alanında da iş birliğimizi geliştirmek istiyoruz\" ifadesini kullandı.\n\nTürkiye’nin SİHA konusunda herhangi bir ülkeyle yarışmadığını ve kendi teknolojisini geliştirmek için çalıştığını belirten Çavuşoğlu, \"Ama dünyada herhalde bizim SİHA'lar gibi şarkı bestelenen, çocuklara isim verilen başka bir SİHA yoktur. Ukrayna'da doğan erkek çocuklar için verilen en popüler isim, Bayraktar. Savunma sanayinde hem kamu şirketlerimiz hem de özel şirketlerimiz son derece başarılı ve çok kaliteli ürünleri üretiyor\" diye konuştu.\n\n\"REFERANDUM KONUSUNDA NET BİR AÇIKLAMA YAPTIK\"\n\nÇavuşoğlu, Türkiye’nin Kırım’ın yasa dışı ilhakını tanımadığını, tanımayacağını her vesileyle vurguladığına işaret ederek, \"Ruslara da bunu söylüyoruz. Donbas, Herson gibi bölgelerin Rusya'ya ilhak edilmesiyle ilgili referandum konusunda da Türkiye olarak net bir açıklama yaptık. Bundan duyduğumuz endişenin altını çizdik, bunu vurguladık. Ve Kırım'ın ilhakını tanımadığımız gibi bunu da tanımayacağımızı açıkça açıklamamızda söyledik\" ifadelerini kullandı.\n\n\"SAVAŞ UZADIKÇA DAHA KARMAŞIK HALE GELİYOR\"\n\nUkrayna-Rusya Savaşı'ndaki son gelişmeler ışığında nasıl bir yolla gidilebileceğine ilişkin Çavuşoğlu, \"Esasen iki liderin (Rusya Devlet Başkanı Vladimir Putin-Ukrayna Devlet Başkanı Volodimir Zelenskiy) bir araya gelmesiyle artık bir ateşkes söz konusu olabilir\" ifadesini kullandı.\n\nÇavuşoğlu, Putin'in Erdoğan ile her görüşmesinde Zelenski'yle de bir araya gelmeye hazır olduğunu ve Ukrayna tarafından da müzakerelere dönme isteğinin defaatle geldiğini aktararak, \"Fakat savaş uzadıkça daha karmaşık hale geliyor, daha zorlaşıyor. Yine Semerkant’ta, Sayın Putin, Sayın Cumhurbaşkanı'mızla yaptığı görüşmede, müzakerelere dönebileceklerini söylemişti. Tabii yeni şartlar olduğunu da söylüyorlar\" diye konuştu.",
    "R﻿oger Waters'ın Polonya konserleri Ukrayna açıklamaları yüzünden iptal edildi": "R﻿oger Waters'ın Polonya konserleri Ukrayna açıklamaları yüzünden iptal edildi\n\nKaynak, Reuters\n\n26 Eylül 2022\n\nA﻿dam Easton / BBC News, Varşova\n\nE﻿fsanevi rock grubu Pink Floyd'un kurucularından Roger Waters'ın Polonya'da vermesi planlanan konserleri, müzisyenin Ukrayna savaşı konusundaki duruşuna yönelik öfke nedeniyle iptal edildi.\n\nKonserin organizatörü Live Nation Poland, konserlerin iptalini teyit etmekle birlikte, herhangi bir neden açıklamadı.\n\nTartışma, Waters'ın Ukrayna lideri Volodimir Zelelenski'nin eşi Olena Zelanzka'ya yazdığı açık mektupla başlamıştı.\n\nWaters mektupta Ukrayna'daki \"aşırı miliyetçiler ülkenizi bu feci savaşın yoluna soktu\" demişti.\n\nRoger Waters Ukrayna lideri Volodimir Zelenskiyi de, seçim kampanyasında verdiği Donbas bölgesine barış getirme vaadini tutmamakla suçlamış, ancak Rusya'nın savaştaki sorumluluğundan hiç bahsetmemişti.\n\nZelenska da Twitter'de Waters'a yanıt olarak Ukrayna'yı işgal edenin Rusya olduğunu söylemiş ve şimdi Ukrayna kentlerini yerle bir edip, sivilleri öldürdüğünü vurgulamıştı. Zelenska ayrıca \"Roger Waters, barışı başka bir ülkenin liderinden istemelisin\" diye de eklemişti.\n\nWaters'ın açık mektubuna tepki gösteren Krakow Belediye Meclisi üyesi Lukasz Wantuch, halka konserleri boykot etmeleri çağrısı yaptı.\n\nM﻿eclis üyeleri ayrıca, Waters'ı \"istenmeyen adam\" ilan eden bir tasarı hazırladı ve tasarı 28 Eylül'de oya sunulacak.\n\nT﻿asarıda \"Rusya'nın Ukrayna'ya saldırısını ve Rus askerlerin gün ışığına çıkan savaş suçlarını göz önüne alarak, meclis üyeleri bunlara ve Roger Waters'ın Rusya'nın Ukrayna'yı işgaliyle ilgili açıklamalarına öfkelerini bildirir\" denildi.\n\nŞ﻿u anda ABD'de turnede olan Waters ise Facebook'tan bir açıklamayla yanıt verip, Pink Floyd klasiklerinden Another Brick in the Wall şarkısının sözlerine atfen \"Hey Lukasz Wantuch, Leave them kids alone (Çocukları rahat bırak)\" diyerek yanıt verdi.\n\nW﻿aters ayrıca, kendisinin ya da menajerlerinin konserleri iptal ettiği yönündeki haberleri reddetti ve Wantuch'u çalışmalarını sansürlemekle suçladı.\n\nP﻿olonya hükümeti Zelenski'nin başlıca müttefiklerinden. Polonya, Ukrayna'ya yüzlerce Sovyetler Birliği döneminden kalma tank ve başka silahlar yollarken, Avrupa Birliğini Rusya'ya karşı daha sert ambargolar almaya teşvik ediyor.\n\nRusya'nın Ukrayna'yı Şubat'taki işgalinin ardından, Polonya hükümeti ülkenin sınırlarını çatışmalardan kaçan milyonlarca Ukraynalı kadın ve çocuğa açmıştı.\n\nB﻿M Mülteciler Yüksek Komiserliğine göre, 1,4 milyon Ukraynalı Polonya'dan geçici korunma statüsü aldı.",
    "Ukrayna’nın Ankara Büyükelçisi esir takasını anlattı": "Ukrayna’nın Ankara Büyükelçisi esir takasını anlattı\n\nUkrayna'nın Ankara Büyükelçisi Vasyl Bodnar, Ukrayna ile Rusya arasında yapılan esir takasının çok zor ve başarılı bir operasyonla gerçekleştirildiğini söyledi. 205'i Ukraynalı, 10'u yabancı savaşçı 215 kişinin, 55'i asker 56 kişi karşılığında takas edildiğini belirten Bodnar, \"Ukrayna, Belarus ve Rusya sınır kapısında 200 askerimiz, Viktor Medvedçuk karşılığında takas edildi. Türkiyede ise biz 5 Azov komutanımızı aldık, karşılığında ise Rusyaya 55 Rus askeri verdik. Onun dışında Ukrayna için savaşan 10 yabancı uyruklu asker, Suudi Arabistan üzerinden takas edildi\" dedi.\n\nYazıları büyüt\n\nYazıları küçült\n\nStandart boyut\n\nUkrayna-Rusya savaşı sırasında Mariupol kentinin kuşatmasında Rus tarafına esir düşen Azov taburu üyelerinin de aralarında bulunduğu 205’i Ukraynalı, 10’u yabancı savaşçı 215 kişi, 55’i asker 56 kişi karşılığında Cumhurbaşkanı Recep Tayyip Erdoğan’ın arabulucuğunda takas edildi. Ukrayna, Rusya Devlet Başkanı Vladimir Putin’in arkadaşı Viktor Medvedçuk ve 55 askeri Rusya’ya, 108’i Azov taburu askerleri olan 215 kişi karşılığında verdi. Ukrayna Devlet Başkanı Volodimir Zelenskiy, Rusya’nın serbest bıraktığı 5 Azov komutanının savaş bitene kadar Cumhurbaşkanı Erdoğan’ın himayesinde Türkiye’de kalacağını açıkladı.\n\n‘BAŞARILI BİR OPERASYON GERÇEKLEŞTİRDİK’\n\nUkrayna’nın Ankara Büyükelçisi Vasyl Bodnar, Ukrayna ve Rusya arasındaki esir takasına ilişkin DHA’ya konuştu. Bodnar, çok zor ama başarılı bir operasyon gerçekleştirildiğini söyledi. Bodnar, askerlerin kurtarılmasının mutluluk verici olduğunu kaydederek, “İki cumhurbaşkanı Sayın Zelenskiy ve Sayın Erdoğan arasındaki anlaşmalar sayesinde mümkün oldu. Bizim tarafımızdan söz konusu askerlerin serbest bırakılması sürecini Ukrayna Cumhurbaşkanlığı Ofisi Başkanı Andriy Yermak koordine ediyordu. Koordinasyon çabaları, Türk tarafı ile olan etkileşim ve diğer ortaklarımız ile olan iş birliği sayesinde askerlerimizin serbest bırakılmasına dair çok zor; ama çok başarılı bir operasyon gerçekleştirdik” dedi.\n\n‘TÜRKİYE’DE KALACAKLAR’\n\nBodnar, operasyonun detaylarına ilişkin, “Aslında cumhurbaşkanlarımızın anlaşmalarına göre Rusya’da esir olarak tutulan askerimiz Viktor Medvedçuk karşılığında serbest bırakıldı. Viktor Medvedçuk bildiğiniz üzere Rusya’nın iş birlikçisi ve Putin’in büyük hayranıydı. Ukrayna, Belarus ve Rusya sınır kapısında 200 askerimiz, Viktor Medvedçuk karşılığında takas edildi. Türkiye’de ise biz 5 Azov komutanımızı aldık, karşılığında ise Rusya’ya 55 Rus askeri verdik. Onun dışında Ukrayna için savaşan 10 yabancı uyruklu asker, Suudi Arabistan üzerinden takas edildi. Anlaşmalara göre bu 5 kahramanımız Türkiye’de savaş bitene kadar Türkiye Cumhurbaşkanı Recep Tayyip Erdoğan’ın himayesi altında Türkiye’de kalacaklar” diye konuştu.\n\n‘5 KOMUTANIMIZ UÇAKLA TÜRKİYE’YE GETİRİLDİ’\n\nBodnar, 5 komutanın Türkiye’de nerede olduklarının bilgisini güvenlik nedeniyle paylaşamayacaklarını belirterek, “Dün şahsen onları gördüm; çok yorgun gözüküyorlardı, çok kilo vermişler. Ama iradeleri çok güçlü ve serbest bırakılmaları adına Ukrayna ve Türkiye Cumhuriyetine çok minnettarlar. Rehabilitasyon süreci biraz zaman alacak; ama en kısa sürede aileleri ile bir araya gelmelerini umuyoruz. Güvenliklerini ve huzurlarını sağlamak adına nerede bulundukları ve ne kadar kalacaklarına dair bilgi paylaşmıyoruz. Onlar Rus uçağı ile Türkiye’ye intikal ettiler, karşılığında takas edilen kişiler de Rusya’ya gönderildi. Zamanı gelince tüm detayları paylaşacağız. Operasyon genel olarak zorlu bir süreç üzerinden geçti. Ama iki ülkenin cumhurbaşkanının etkileşimi sayesinde gerçekten büyük bir iş çıkardık. Buraya geldikten sonra ellerine verilen ilk şey telefonlardı ki ailelerini arayabilsinler. Çünkü bu aileleri ile paylaşmak istedikleri an büyük bir mutluluktu” ifadelerini kullandı.\n\nİlginizi Çekebilir Rusya-Ukrayna savaşında büyük dönemeç: Esir takası gerçekleşti\n\nİlginizi Çekebilir Rusya-Ukrayna esir değişiminde 10 kişi serbest bırakıldı",
    "Ukrayna'nın Harkiv'i geri almasının ardından savaşın değişen seyri": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Ukrayna’da sıkışan Rusya hırçınlaşıyor mu?": "Prof. Dr. Celalettin Yavuz / Güvenlik Politikaları Uzmanı\n\nDünya 20 Eylül 2022 günü bizzat Rusya Devlet Başkanı Putin’in “kısmi seferberlik” ilanıyla bir kez daha rehavet uykusundan uyandırılmaya çalışıldı. Acaba başta ABD, G7 ve AB ülkeleri olmak üzere, küresel çapta çeşitli eleştiriler ve endişelerin yüksek sesle dillendirildiği bu gelişmeye Rusya’yı iten gerekçe ne idi?\n\nMOSKOVA UMDUĞUNU BULAMADI\n\n24 Şubat 2022’de, öncelikle Rus yanlısı ayrılıkçıların bulunduğu Donbass (Luhansk ve Donetsk) bölgesine olmak üzere saldırıya geçen Rusya, ayrıca Kiev üzerine de yürümüştü. Genel kanı; yüksek silah teknolojisi ve silahlı kuvvetleri açısından Rusya’nın, Ukrayna’ya oranla kıyaslanamayacak derecede güçlü olduğu idi. Bu “orantısız gücün” birkaç hafta içerisinde hem Donbass bölgesini hem de başkent Kiev’i kontrol altına alacağı değerlendiriliyordu. Saldırıdan iki gün önce Luhansk ve Donetsk’in bağımsızlığını tanıyan Rusya’nın savaştaki siyasi hedeflerinin Kiev’in ele geçirilerek Zelenski yönetimini sonlandırmak ve bağımsızlığını ilan eden iki bölgenin kontrolünü sağlamak olarak değerlendirilmekteydi. Bu maksatla Kiev ile doğudaki ayrılıkçı bölgeler arasındaki demiryollarının kesiştiği stratejik Harkiv şehri ile Kırım – Rusya arasındaki karayolu bağlantısını kesintisiz gerçekleştirecek ulaştırma hatlarının elde edilmesi önemliydi. Ukrayna silahlı kuvvetleri ve üsleri, Avrupa’dan Ukrayna’ya olası ulaştırma terminalleri, ülkenin enerji damarlarını besleyen nükleer santraller de gene askeri hedefler arasındaydı. Tabii ki Ukrayna’nın dış dünya ile deniz ticaretini sağlayan başta Odesa olmak üzere Karadeniz kıyısındaki limanlarının da abluka edilmesi hayati öneme sahipti.\n\nREKLAM\n\nBeklenen süratli ve seri bir “Yıldırım harekatı”nı gerçekleştiremeyen Rusya, aksine oldukça yaklaştıkları Kiev’i ele bile geçirmekten bir süre sonra vazgeçti. Birkaç hafta içerisinde Rus silahlı kuvvetlerinin verdiği asker kaybı ve harp silah/araçlarındaki zayiat Ukrayna tarafından her hafta açıklanmaya başlandı. Bu açıklananlar “psikolojik harekat”ın bir unsuru olarak abartılı görünse ve Rusya tarafından yalanlansa da, Rusya’nın uzun süre kendi kayıplarını açıklamaması, Ukrayna’nın verdiği bilgilerin doğru olduğu yönündeki kanıları güçlendirdi. Hele de Odesa önlerindeki Ukrayna füzeleriyle batırılan Moskova kruvazörünün, Rusya tarafından önce fırtına sebebiyle battığı şeklinde yayımlanan haberine Ruslar bile inanmadılar.\n\nUkrayna’nın Odesa önlerinde tesis ettiği mayınlar sebebiyle bu limana karşı bir amfibi harekat gerçekleştiremeyen Rusya, bazı askeri hedefleri füzelerle vurmakla yetindi. Bazıları serbest kalarak akıntı sebebiyle ulaştıkları İstanbul Boğazı girişinde bile tehlike yaratan mayınlar, sadece bu limanın dış dünya ile temasını kesmedi, aynı zamanda Rus savaş gemilerinin de limana girişini engellediler.\n\nREKLAM\n\nRusya, uzun bir aradan sonra 80 gün süreyle taş üstünde taş bırakmadığı, Azak Denizi kıyısında ve Rusya-Kırım arasındaki ulaştırma hattı üzerinde bulunan Mariupol şehrini ele geçirdi. Birkaç hafta sonra da uzun çatışmalar sonunda Zaporijya Nükleer Santrali önce kontrol altına alındı, ardından da ele geçirildi. Bu esnada santralın çevresindeki topçu atışları sebebiyle nükleer sızıntı olabileceği kaygısıyla bölge ülkeleri ve Avrupa hop oturup, hop kalktı.\n\nRus kuvvetleri “çantada keklik” görülen ayrılıkçı bölgelerden Luhansk’ta oldukça geç sayılacak bir tarihte, Temmuz 2022 başlarında kontrolü sağlarken, Donetsk’te daha büyük sıkıntılarla karşılaştı. Genellikle orta/uzun menzilli füzeleriyle Ukrayna’nın hayati öneme sahip askeri ve sanayi bölgelerini vuran Rusya, Ağustos 2022 ortalarında Donetsk’teki sözde bağımsız ülke yönetiminin “yönetim” binasının Ukrayna kuvvetleri tarafından vurulmasını önleyemedi. Bir bakıma bataklığa saplanan Rusya’nın beklediği zafer umudu kesilmiş gibiydi.\n\nREKLAM\n\nUKRAYNA’NIN GÜCÜ, RUSYA’NIN ZAFİYETİ Mİ?\n\nYukarıda Rusya’nın, Ukrayna’ya karşı “orantısız güce” sahip olduğundan bahsedildi. Bu güç sadece silahlı kuvvetler ile harp silah ve araçları açısından değil, aynı zamanda Rusya’nın ekonomik ve siyasi güç karşılaştırmaları açısından da böyleydi. Ancak Ukrayna, Rusya için sürpriz etkisi yaratan imkanlara sahipti. Her şeyden önce Kırım’ın ilhakı sonrası başlayan ve 2019’da Zelenski’nin iktidarıyla birlikte Ukrayna’nın, ayrılıkçı bölgelerinde olası Rus saldırısına karşı direnecek “milis” güçler yetiştirdiği anlaşıldı. Son derece başarılı “anavatan savunması” yapan Ukraynalı milisler, ayrılıkçı bölgelerdeki Rusya yanlılarına oranla çok daha eğitimli, disiplinli, dirençli ve donanımlıydılar. ABD ve İngiltere’den gönderilen askeri uzmanlarca eğitildikleri gibi, bu ülkelerden gönderilen hava ve tank savunma silahları dahil çok sayıda gelişmiş silahlara da sahip olmuşlardı. Hatta savaş başladıktan sonra pek çok ülkeden “paralı askerler” de Donbass bölgesine intikal etmişlerdi. Bunların bir kısmı Mariupol kuşatması sonrası ortaya çıkmıştı.\n\nREKLAM\n\nSavaş çıktıktan sonra da ABD ve İngiltere’nin Ukrayna’ya ilaveten başlangıçta nazlanan Almanya ile Fransa bile Ukrayna’ya silah yardımını sürdürdüler. AB, ABD, G7 ve AB ülkelerinin Ukrayna’ya milyarlarca dolarlık askeri yardım kararı sonucunda Rusya’nın başlangıçta görülen “orantısız gücü”nün aslında pek de yüksek olmadığı anlaşıldı. Bunun anlamı Rus istihbaratının sınıfta kaldığı idi. Aslında Savunma Bakanlığı ile bu başarısız istihbarat ve askeri planlamanın en tepedeki yöneticisi, Rusya Devlet Başkanı Putin ile savaş sırasında dış politikada olası gelişmeleri değerlendirememiş olan Dışişleri Bakanlığı’nın da başarısız olduğu ileri sürülebilir.\n\nSavaşla birlikte giderek artan ölçüdeki yaptırımlarıyla Rusya’yı hem caydırmaya, hem de cezalandırmaya çalışan Batılı ülkelere Rusya da karşılık vermeye başladı. Son olarak Avrupa’ya boru hatlarıyla verdiği doğalgazı bir “silah” olarak kullanan Rusya, doğalgazın “Ruble” olarak satılacağını açıkladı. Ardından da özellikle Baltık Denizi tabanından Almanya’ya uzanan Kuzey Akım-1 hattını “bakım gerekçesiyle” kısmaya, kısa sürelerle tamamen kesmeye başladı. AB ülkeleri için endişe verici bu gelişmeler aslında Rusya’nın, Ukrayna savaşına destek veren Avrupa’dan intikam almasıydı. Ukrayna’da umduğunu bulamayan Rusya hırçınlaşıyordu.\n\nREKLAM\n\nSon yıllarda dünyanın adeta tahıl ambarı haline gelen Rusya ve Ukrayna’nın ihtiyaç fazlası tahılı Türkiye’den Bangladeş’e, Mısır’dan Afrika’nın çeşitli ülkelerine ve hatta Avrupa’ya bile ihraç ediliyordu. Ancak Rusya’nın limanlara uyguladığı abluka sebebiyle Ukrayna tahılını ihraç edemez iken, Rusya da ABD ve G7 ülkelerinin çıkardığı çeşitli engellemelerle karşılaşıyordu. Küresel çapta yükselen gıda fiyatları sebebiyle de Rusya suçlanmaktaydı. Türkiye’de de tahıl, bakliyat ile bunların türevlerinin fiyatları süratle fırlamıştı. Cumhurbaşkanı Recep Tayyip Erdoğan’ın savaşan her iki ülkenin devlet başkanlarıyla görüşerek uzlaşmayı sağlaması sonucunda Türkiye, tarihe “tahıl koridoru” olarak geçen, Ukrayna’nın Karadeniz’deki üç limanından diğer ülkelere tahıl ihracatının yolunu Ağustos 2022 başlarında açmayı başardı.\n\nREKLAM\n\nBu arada ülke savunmasında oldukça başarılı bir direnç gösterirken, Rus kuvvetlerinin beklenen ilerlemeyi gösteremediğini fark eden Ukrayna, Eylül 2022 başından itibaren mevzi başarılar da kazanmaya başladı. Rus kuvvetlerine verdiği zayiat da cabası… Öyle ki Eylül 2022 ayı ortalarından itibaren Rusya’da alarm çanları çalmaya başladı. Ukrayna, silah gücüyle alınan yerleri gene silah gücüyle alıyordu.\n\nRUS ORDUSUNDA ÇÖZÜLME Mİ VAR?\n\nUkrayna’nın bu küçük ama sinerjisi önemli kuvvet çarpanı etkisi yaratan başarılarının ardındaki en büyük pay Rusya’nın istihbarat, siyasi destek ve lojistik planlama yanında, kendi askerini “haklı savaş” konusunda ikna edememiş olmasında aranmalıdır. Aslında Rus halkı da Ukrayna’ya saldırıyı kitlesel olarak benimseyememiş olmalı ki, hem sosyal medya vasıtasıyla Rusya yönetimi eleştiriliyor, hem de Moskova dahil pek çok Rus kentinde savaş aleyhtarı gösteriler düzenleniyordu. Yani “psikolojik harekat” da Ukrayna veya Ukrayna yanlısı ABD ve AB tarafından çok daha iyi yönetilmekteydi.\n\nREKLAM\n\nSavaş sebebiyle 5,5-6 milyon civarında, çoğunluğu çocuk ve kadınlardan oluşan Ukraynalılar başta komşuları olmak üzere diğer Avrupa ülkelerine sığındılar. Bir zamanlar Suriyeli sığınmacıları ülkeye almamak için dikenli teller ve silahlı polislerle sınırlarda önlem alan Polonya başta olmak üzere, Avrupalı ülkeler Ukraynalı sığınmacıları adeta bağırlarına bastılar. Bu sonuç da cephede Ruslara karşı çarpışan Ukraynalı askerlerin moral ve motivasyonuna önemli güç kattı.\n\nBaşlangıçtan itibaren aylarca savunmada kalan Ukrayna, Eylül 2022 içerisinde taarruzi harekata da başladı. Savaşın başlarında ABD ve İngiltere’nin göndermiş olduğu silahlar genellikle savunma maksatlı (tanksavar ve hava savunma) silahlar iken zamanla bunlara taarruzi karakterli yenileri eklendi. Haziran 2022 ayından itibaren ABD üretimi HIMARS adlı çok namlulu roketatar silahları gönderilmeye başladı. Özellikle çatışmaların oldukça sert geçtiği Harkiv, Zaporijye ve Herson bölgelerinde menzili 450 km’yi geçebilen bu silahları kullanan Ukrayna, Rus kuvvetlerine karşı beklenmedik kısmi üstünlükler kurdu. Ukrayna, savunmadan taarruza geçtikçe Rusya da Batı ülkelerini Ukrayna’ya silah verdikleri için daha fazla eleştiriyordu. Ama Ukrayna’nın ele geçirdiği mevzilerde Rus askerlerinin ağır silahlarını bıraktıklarına bile şahit olunuyordu. Bunun anlamı Rus ordusunda çözülmenin başladığıdır…\n\nREKLAM\n\nKISMİ SEFERBERLİK İLANI\n\nBu arada sözde bağımsız Donetsk ve Luhansk yönetimleri 23-27 Eylül 2022 tarihleri arasında referandum kararı aldılar. Rusya, bu referandum sonuçlarını tanıyacağını açıklarken, Türkiye de dahil pek çok ülke bu kararı eleştirdiler. Hemen ardından 21 Eylül 2022’de Rusya Devlet Başkanı Putin, “Ulusa sesleniş” konuşmasında Batı ülkelerini Ukrayna’yı Rusya’ya karşı kışkırtmakla suçlayarak, kısmi seferberlik ilanını duyurdu. Anlaşılan o ki Ukrayna savaşında yeni ve ilave kuvvetlere ihtiyaç vardı. Yakın geçmişte silahlı kuvvetlerden ayrılmış 300 bin kişi, bir eğitimden geçirilerek gerektiğinde “ülke savunması” için kullanılacaktı.\n\nPutin konuşmasında, Batı ülkelerinin liderlerinin Rusya’ya karşı “kitle imha silahları, nükleer silahlar kullanma olasılığına ve kabul edilebilirliğine izin verdiğini” ifade ederken, konuşmasının devamında Rusya’nın, NATO ülkelerine oranla çok daha gelişmiş imha gücü yüksek silah sistemlerine sahip olduğunu, Rusya’nın toprak bütünlüğünün tehdit altına girmesi halinde Rusya’yı ve ülke insanlarını korumak maksadıyla tüm imkan ve kabiliyetlerin kullanılacağını açıkladı. Putin aslında “Rusya sıkışırsa, nükleer silah da kullanabilir!” demek istiyor ve dünyayı dehşete düşüren bu konuşmasını da “Bu bir blöf değildir” diyerek sonlandırıyordu.\n\nREKLAM\n\nNÜKLEER SİLAH TEHDİDİ\n\nRusya, dünyanın en büyük nükleer silah başlığına sahip ülkedir. Bunlar içerisinde karadan ve denizaltılardan atılabilecek kıtalararası balistik nükleer füzeler olduğu gibi, taktik maksatla kullanılabilecek (uçakla, topla veya torpidolarla) kısa menzilli ya da orta menzilli nükleer silahlar da mevcuttur.\n\nHatta Rusya, halen en süratli hipersonik füzelere de sahiptir. Ancak Putin’in nükleer silahları telaffuz etmesi sadece Batılı ülkelerce eleştirilmedi, aynı zamanda son dönemlerde “zoraki müttefik olarak görülen Çin tarafından da “diplomatik çözüm yolu bulunması” yönündeki ifadelerle de örtülü olarak eleştirildi.\n\nNormal koşullarda Rusya’nın nükleer silah kullanması beklenemez. Çünkü kullanırsa, Rus hedeflerine kilitlenmiş ABD’nin benzer nükleer silahlarına hedef olacaktır. Ancak gerilimlerin yükseldiği anlarda en az rastlananlar sağduyu sahibi devlet adamlarıdır. Daha önceki iki dünya harbinin de başlangıcı incelendiğinde bu açıkça görülebilmektedir. Ukrayna’da köşeye sıkışan Rusya’nın en azından taktik nükleer silah kullanmayacağının garantisi yoktur. Ya sonra?\n\nREKLAM",
    "Rusya-Ukrayna savaşı: Korkunç görüntüler": "Rusya-Ukrayna savaşı: Korkunç görüntüler\n\nRusya ile Ukrayna arasındaki savaş 24 Şubat'tan beri devam ederken, İzyum kentinden kan donduran görüntüler geliyor.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nUkrayna'da işgalden kurtarılan İzyum kentinde bulunan toplu mezardaki cesetler görevliler tarafından çıkarılmaya devam ediliyor.\n\nYerel kaynaklar, toplu mearda 440’tan fazla ceset bulunduğunu açıklamıştı.\n\nUkrayna lideri Zelenskiy, toplu mezarların bulunduğu günlerde sosyal medya hesabından açıklamalarda bulunmuştu.\n\n\n\nZelenskiy, “Harkiv bölgesindeki İzyum'da bir toplu mezar yeri bulundu. Gerekli incelemeler sürüyor. Yarın çok ve daha net bilgiler olacak” ifadesini kullandı.\n\nUluslararası ve Ukraynalı gazetecilerin bugün İzyum'a gideceğini aktaran Zelenskiy, “Dünyanın neler olduğunu ve Rus işgalinin nelere yol açtığını görmesini istiyoruz. Önce Buça, sonra Mariupol, şimdi de İzyum. Rusya her yerde ölüm bırakıyor. Bundan sorumlu tutulmalılar” değerlendirmesinde bulundu.\n\nİlginizi Çekebilir Ukrayna ve Almanya'dan referandum tepkisi",
    "Ukrayna'nın karşı saldırısı: Rusya nerelerden çekildi?": "Harkov karşı taarruzu: Ukrayna ordusu ilerliyor, R﻿usya 3 yerde çekilmeyi doğruladı\n\nKaynak, Getty Images Fotoğraf altı yazısı, E﻿le geçirilen Balakliya kasabasında Ukrayna bayrakları dalgalanıyor\n\n10 Eylül 2022 Güncelleme 12 Eylül 2022\n\nHugo Bachega, Kiev - Matt Murphy, Londra | BBC News\n\nUkrayna ordusu, ülkenin doğusunda gerçekleştirdiği karşı taarruzda 3.000 kilometrekareden fazla alanı Rusya'dan geri aldığını açıkladı.\n\nBu ilerleme, doğrulanması halinde, Kiev güçlerinin Rusya karşısında daha önce açıkladığı kazanımlarını birkaç gün içinde üç katına çıkardığı anlamına geliyor.\n\nDevlet Başkanı Volodimir Zelenskiy, Perşembe akşamı geri alınan bölgelerin alanını bin kilometrekare, Cumartesi akşamı ise iki bin kilometrekare olarak açıklamıştı.\n\nBBC, Ukraynalı yetkililerin verdiği rakamları doğrulayamıyor, çünkü gazetecilerin cephe hatlarına erişimine izin verilmiyor.\n\nC﻿ephe gerisindeki Harkov'a ise Rusya saldırısı geldi.\n\nHarkov Belediye Başkanı, Rusya’nın kentteki su ve elektrik altyapısına büyük zarar veren saldırılar düzenlediği söyledi.\n\nKentte bulunan BBC muhabiri Orla Guerin, gece saatlerinde füze saldırısı sesi duyulduğunu aktarıyor.\n\nKarşı saldırı ile gelen ilerleyiş, Ukrayna ordusunun işgal altındaki bölgeleri geri alma kapasitesini göstermesi açısından da önemli olarak niteleniyor. Bu Kiev’in Batılı müttefiklerinden daha fazla askeri yardım istemesi açısından önemli görülüyor.\n\nUkrayna Dışişleri Bakanı Dimitro Kuleba da bunun altını çizerek, son gelişmelerin daha fazla Batılı askeri malzeme ile savaşın daha hızlı sonlanabileceğini gösterdiğini söyledi.\n\nR﻿usya taktik geri çekilme diyor\n\nCumartesi günü doğudaki karşı saldırıda Ukrayna birlikleri Rusya'nın elindeki hayati önemdeki ikmal kasabaları İzyum ve Kupiansk'a girdi.\n\nİngiltere savunma bakanlığı yetkilileri ise çatışmaların bu kasabaların dışında devam ettiği uyarısında bulundu. Kiev'deki yetkililer de Ukrayna güçlerinin İzyum çevresindeki bazı yerleşim yerlerinin kontrolünü ele geçirmek için savaşmaya devam ettiğini söyledi.\n\nRusya Savunma Bakanlığı, Cumartesi günü askeri birliklerin Ukrayna’nın doğusundaki İzyum, Balakliya ve Kupiansk kasabalarından geri çekildiğini duyurmuştu.\n\nBakanlık, Izyum’daki askerlerin “yeniden toparlanmak” için; Balakliya'daki askerlerin ise Donetsk cephesine destek oluşturmak için çekildiği belirtildi.\n\nH﻿arkov'dan Rusya'ya tahliyeler\n\nKaynak, Getty Images Fotoğraf altı yazısı, E﻿le geçirilen bölgelerde çok sayıda Rus ordusuna ait zırhlı araç terkedilmiş durumda.\n\nHarkov bölgesinde Rusya tarafından kurulan yönetimin başkanı, halkın \"hayatlarını kurtarmak için\" Rusya'ya tahliye edilmesi tavsiyesinde bulundu.\n\nKarşı saldırının hızlı olmasının Rusları hazırlıksız yakaladığı değerlendirmesi yapılırken, Devlet Başkanı Vladimir Putin'in sadık destekçisi olan Çeçen lider Ramazan Kadirov, Rusların geri çekilmesini sorgular ifadeler kullandı.\n\nTelegram'da paylaştığı mesajda Kadirov, Rusya'nın talihi dönmezse, durumu açıklaması için ülke liderliğini sorgulamak zorunda kalacağını söyledi. Kadirov \"Rusya kazanacak\" ve \"NATO silahları ezilecek\" ifadelerini paylaştı.\n\nRuslar hala Ukrayna'nın yaklaşık beşte birini elinde tutuyor ve savaşın yakında sona ereceği düşünülmüyor.\n\n“Rus kuvvetleri büyük ölçüde gafil avlandı.\"\n\nUkraynalı yetkililer ise birliklerin, ülkenin doğusunda Ruslar için hayati bir ikmal merkezi olan Kupiansk’a girdiğini söyledi.\n\nUkraynalı birliklerin ilerleyişi, devam etmesi durumunda, Nisan ayında Rusların başkent Kiev’den çekilmesinin ardından yaşanan en büyük gelişme olacak.\n\nR﻿usya çekilmenin taktiksel olduğunu kaydediyor.\n\nMoskova, “İzyum-Balaklıya birliklerinin geri çekilmesi ve organize bir şekilde Donetsk Halk Cumhuriyeti topraklarına sevkine yönelik üç günlük operasyon gerçekleştirildi.\" açıklamasını yaptı.\n\nRus devlet haber ajansı TASS’ın aktardığına göre, bu açıklamadan kısa bir süre sonra Harkov’un Rusya tarafından kontrol edilen bölgesinin baş yöneticisi, bölgede halkın Rusya’ya tahliye edilmesini önerdi.\n\nİngiliz savunma yetkilileri, Ukrayna'nın Rus kontrolündeki topraklara doğru 50km ilerlediğini söyledi.\n\nİngiltere Savunma Bakanlığı tarafından yapılan açıklamada, “Rus kuvvetleri büyük ölçüde gafil avlandı. Ukrayna birlikleri birkaç kasabayı ya ele geçirdi ya da kuşattı” dendi.\n\nZ﻿aporijya Nükleer Santrali tamamen durdu\n\nUkrayna Devlet Nükleer Enerji Şirketi Energoatom, Zaporijya Nükleer Santrali’nde çalışan son reaktörün faaliyetinin durdurulduğunu bildirdi.\n\nKurumdan yapılan yazılı açıklamada, Zaporijya Nükleer Santrali’nin Ukrayna şebekesiyle tüm bağlantılarının bölgedeki çatışmalar nedeniyle hasar gördüğüne işaret edildi.\n\n11 Eylül'ün erken saatlerinde santrale tekrar elektrik sağlandığı belirtilerek, “Böylelikle santralde çalışan tek reaktörün faaliyetinin durdurulmasına ve soğutma işleminne geçirilmesine karar verildi” denildi.\n\nU﻿luslararası Atom Enerjisi Ajansı (IAEA) Pazar günü yaptığı açıklamada, santraldeki son reaktörün durduğunu teyit etti.\n\nA﻿vrupa'nın en büyüğü olan nükleer santral Rusya'nın kontrolüne geçmişti ve Ukraynalı ve Rus yetkililer santrale yöneltilen saldırılarda karşılıklı suçlamalarda bulunuyordu.\n\nGüneydeki ilerleyiş\n\nBu hafta başlarında Ukrayna, doğu bölgelerine, karşı taarruz başlattı.\n\nUluslararası kamuoyu da güneydeki Herson şehri yakınlarında beklenen ilerlemeye odaklanmıştı.\n\nUzmanlara göre, Rusya bazı deneyimli askerlerini Herson’u savunmak için yönlendirdi.\n\nUkrayna ordusunun güney komutanlığının sözcüsü Nataliya Gumenyuk, Ukrayna'nın doğuda toprak kazanmanın yanı sıra benzer şekilde güneyde de kazanımlar elde ettiğini söyledi.",
    "Rusya: Ukrayna'nın Blagodatnoye yerleşim birimini ele geçirdik": "İlişkili Haberler UNESCO, Ukrayna'nın liman kenti Odesa'yı Dünya Miras Listesi'ne dahil etmek istiyor Ukrayna ordusu güneyde karşı taarruza geçti\n\nRusya Savunma Bakanı Sergey Şoygu, askeri yetkililerle yaptığı toplantıda, Rus askeri güçlerinin Rusya-Ukrayna Savaşı'ndaki faaliyetlerine ilişkin açıklamalarda bulundu.\n\n\n\nRus güçlerinin son 2 hafta içinde Peski yerleşim biriminde Ukrayna Silahlı Kuvvetlerine ait \"büyük düğümü\" kontrol altına aldığını belirten Şoygu, \"Ukrayna ordusu, geri çekilirken çok sayıda silah ve yaralı asker bıraktı. Rus askeri doktorlar, tüm yaralı askerlere tıbbi yardım sağladı\" dedi.\n\n\n\nŞoygu, \"Birliklerimiz, Herson ve Mıkolayiv yönlerinde Oleksandirvka yerleşim biriminin yakınlarında Mıkolayiv bölgesinin idari sınırına ulaştı. Blagodatnoye yerleşim birimi kurtarıldı\" diye konuştu.\n\n\n\nUkrayna ordusunun, Mıkolayiv ile Krivorijskiy ve diğer yönlerde saldırı girişimine devam ettiğini ve \"ciddi kayıplar\" verdiğini ileri süren Şoygu, söz konusu saldırıların Ukrayna Devlet Başkanlığı ofisi tarafından planlandığına dikkati çekti.\n\n\n\nŞoygu, Zaporijya Nükleer Santrali'ndeki saldırılardan Ukrayna'yı sorumlu tuttu.\n\nŞoygu, \"Bunun hedefi, Ukrayna'yı yönlendiren Batılı ülkelerde Ukrayna Silahlı Kuvvetlerinin saldırı düzenleme kabiliyetine sahip olduğu yönünde yanılsama yaratmaktır\" ifadelerini kullandı.\n\n\n\nZAPORİJYA NÜKLEER ENERJİ SANTRALİ'NE YÖNELİK SALDIRILAR\n\nBakan Şoygu, Uluslararası Atom Enerjisi Ajansı (UAEA) heyetinin Zaporijya Nükleer Santrali'ni ziyaret ettiğine dikkati çekerek, \"Ukrayna güçleri, Batı üretimli silahla santralin altyapısına yönelik saldırılara devam ediyor. 18 Temmuz'dan itibaren 29 saldırı kaydedildi. 120 top atıldı. 15 insansız hava aracı kullanıldı\" dedi.\n\n\n\nSöz konusu santralde ağır silah bulundurmadıklarını savunan Şoygu, \"Kiev, santralin yapılarına yönelik saldırılar düzenleyerek, Avrupa'da nükleer felaket tehdidi yaratıyor. Bu, uluslararası hukuka göre nükleer terördür. ABD ve Avrupa Birliği, santralle ilgili durum hakkında kasten konuşmuyor ve bu tür pervasızca yapılan eylemleri teşvik ediyor\" şeklinde konuştu.\n\n\n\nSantralin güvenliğinin sağlanması için elinden geleni yaptıklarını dile getiren Şoygu, santralde olası acil durumdan Kiev yönetiminin sorumlu tutulacağını vurguladı.\n\n\n\n\"UKRAYNA'DA YAKLAŞIK 3 BİN YABANCI PARALI SAVAŞÇI ÖLDÜRÜLDÜ\"\n\nŞoygu, Rus ordusunun Ukrayna'daki askeri unsurlara yönelik saldırılara devam ettiğini belirterek, \"Son bir ayda 174 yönetim merkezi, 601 ağır silah ve top sistemi vuruldu. 19 uçak, 6 helikopter ve 188 insansız hava aracı düşürüldü. 226 HIMARS çok namlulu roketatar füzesi ele geçirildi\" ifadelerini kullandı.\n\n\n\nUkrayna'da yabancı paralı savaşçıların sayısının, savaşın başlamasından bu yana 3 kat azaldığını belirten Şoygu, yaklaşık 3 bin yabancı paralı savaşçının etkisiz hale getirildiği bilgisini paylaştı.\n\n\n\nŞoygu, Donbas bölgesinde ilerlemeye ve Rusya'nın güvenliğini sağlayacak koşulları oluşturmaya devam edeceklerini söyledi.",
    "Dışişleri Bakanı Çavuşoğlu: Ukrayna ve Rusya arasındaki ateşkes Türkiye sayesinde olur": "Dışişleri Bakanı Mevlüt Çavuşoğlu, ABD'nin Türkiye'ye F-16 satışına ilişkin, \"Şu anda normal işliyor süreç. Tabii Kongreden gelen bazı sesler sebebiyle ister istemez herkes bir engel mi çıkacak ya da şartlı mı olacak diye sorular da soruyor ama teknik düzeyde müzakereler normal seyirde devam ediyor, yönetimin bu konuda kararlılığı da devam ediyor. Blinken, yaptığımız ikili görüşmede de bunu söyledi.\" dedi.\n\n\n\nBirleşmiş Milletler 77'nci Genel Kurulu Görüşmeleri için New York'ta bulunan Çavuşoğlu, Türkevi'nde Türk gazetecilerle bir araya geldi ve gündemi değerlendirdi.\n\n\n\nBM haftasında çok sayıda görüşme yaptıklarını ve bu görüşmelerin neredeyse tamamını Türkevi'nde gerçekleştirdiklerini belirten Çavuşoğlu, Cumhurbaşkanı Recep Tayyip Erdoğan'ın 25 ikili görüşme yaptığını ve 31 faaliyette bulunduğunu söyledi.\n\n\n\nBakan Çavuşoğlu, kendisinin ise Genel Kurul marjında 33 görüşme yaptığını kaydetti.\n\n\n\nTemaslarında hem ikili ilişkiler, hem de güncel küresel ve bölgesel gelişmeleri ele alma fırsatı bulduklarını belirten Çavuşoğlu, şunları söyledi:\n\n\n\n\"Tabii ki birçok görüşmenin odak noktasını Rusya, Ukrayna bağlamındaki gelişmeler oluşturdu. Birçok mevkidaşımdan uluslararası barışa katkılarımız hakkında övgü dolu ifadeler duydum. Özellikle Sayın Cumhurbaşkanımızın üstlendiği rol hakkında. Küresel gıda güvenliği bağlamında İstanbul Anlaşması'nın işlemesi ya da işlemeyi sürdürmesi herkesin ortak temennisi. BM Genel Kurulu haftasında Rusya'nın kısmi seferberlik kararı, Luhansk, Donetsk, Zaporijia ve Herson'da referandum ilanı ve esir takası önemli gelişmeler oldu. Rusya, Ukrayna arasında adil ve kalıcı bir çözüm için Türkiye olarak elimizden geleni yapmaya devam edeceğiz.\"\n\n\n\nRusya ve Ukrayna savaşında, iki ülkenin elinde olan topraklarda son durum.\n\nÇavuşoğlu, New York'taki temaslarını tamamlayıp Los Angeles'a geçerek orada Türk vatandaşları ile de bir araya geleceğini, daha sonra Japonya'ya geçerek eski başbakan Şinzo Abe'nin cenaze törenine katılacağını söyledi.\n\n\n\nİkili görüşmelerde tüm muhataplarından Türkiye'nin Ukrayna ve Rusya arasındaki arabuluculuk rolüne ilişkin övgüler aldıklarını söyleyen Çavuşoğlu, \"Türkiye'nin şu anda barış için bir umut olduğunu söylüyorlar.\" dedi.\n\n\n\n\"ARTIK BU SAVAŞ BİTSİN İSTİYOR ÜLKELER\"\n\n\n\nÇavuşoğlu, Rusya ve Ukrayna arasındaki tahıl anlaşmasına ilişkin değerlendirmesinde ise şunları söyledi:\n\n\n\n\"Tabii herkes 4 aylık olan bu anlaşmanın uzatılması mümkün mü değil mi diye bunu da soruyorlar. Biraz önce Genel Kurul Başkanı ile yaptığımız ikili görüşmede de sordular ve yine bir ateşkes olacaksa Rusya ile Ukrayna arasında bunun da Türkiye sayesinde olacağını herkes biliyor yani umut Türkiye. Tabii savaşın bitmesini isteyenler var istemeyenler var. İstemeyenlerin sayısı az ama genel anlamda gördük ki artık bu savaş bitsin istiyor ülkeler. Bu savaşın olumsuz etkilerini herkes her alanda hissetmeye başladı. O nedenle biz çabalarımızı tabii sürdüreceğiz. Biz bu denge politikasını epeydir, uzun zamandır sürdürüyorduk. Bu denge politikasını sürdürürken dış politika ekseninde kayma mı var Türkiye'nin diye çok eleştiriler de oldu, içerde de oldu, dışarda da oldu, sorgulandı. Biz bu ilişkilerimizin diğer temaslarımıza alternatif olmadığını her zaman söylüyorduk. Şimdi bunun ne kadar önemli olduğunu herkes de görmeye başladı.\"\n\n\n\n\"ŞARTLI BİR ANLAŞMANIN İÇİNDE OLMAYIZ DEDİK\"\n\n\n\nÇavuşoğlu, F-16 satışı konusunda ABD'nin Türkiye'yi oyalayıp oyalamadığı sorusuna şöyle cevap verdi:\n\n\n\n\"Şu anda normal işliyor süreç. Tabii Kongreden gelen bazı sesler sebebiyle ister istemez herkes bir engel mi çıkacak ya da şartlı mı olacak diye sorular da soruyor ama teknik düzeyde müzakereler normal seyirde devam ediyor, yönetimin bu konuda kararlılığı da devam ediyor. Blinken, yaptığımız ikili görüşmede de bunu söyledi. Bu arada Sayın Blinken'ın da babası vefat etti. Kendilerine taziyelerimi buradan iletmek istiyorum. Diğer taraftan Kongreden bazı çatlak sesler geldi. Kongreden bir karar çıktı ama bu bağlayıcı bir kanun değil, biliyorsunuz alt kanadından, Temsilciler Meclisinden. Senatodan yine bir karar, daha sonra iki karar birleştiriliyor ve sonuçta bir karar çıkıyor F-16 ile ilgili. Bizim Kongre düzeyinde temaslarımız devam ediyor. Sayın Volkan Bozkır ve Efkan Ala buradan Washington'a geçtiler ve Kongrede temaslarda bulunuyorlar. Daha önce de Parlamenter heyetlerimiz de Washington'a gelerek temaslarda bulundu. Biz de temaslarda bulunduk. Sayın Cumhurbaşkanımızın burada görüştüğü Kongre üyeleri, senatörler oldu. Bu görüşmelerde de bu önemli senatörler F-16'ların Türkiye'ye verilmesi konusunda güçlü destek veriyor ama biz yönetime şunu da söylüyoruz: Gerek teknik görüşmelerde gerekse siyasi görüşmelerde bizim elimizi kolumuzu bağlayan bir anlaşma içinde biz olmayız. Yani biz F-16'yı alacağız şöyle kullan böyle kullan, şunu yapamazsın, bunu yapamazsın. Bir NATO üyesinin diğer bir NATO üyesine böyle bir kısıtlama getirmesi kabul edilebilir bir şey değil. Burada bazı lobilerin özellikle Yunanistan Başbakanı'nın Washington'a gelmesinden sonra Yunan lobisi gibi, Ermeni lobisi gibi bazı lobilerin buna karşı çıktığını, engellemeye çalıştığını biliyoruz ama şu anda ciddi bunu destekleyen lobilerin yani Türkiye'ye verilmesi konusunda destek veren lobilerin olduğu da bir gerçek. Şartlı bir anlaşmanın içinde olmayız dedik. Kullanamayacağımız ürünü niye alalım biz.\"\n\n\n\n\"HİNDİSTAN'A YÖNELİK YAPTIRIMLAR KALDIRILDI, DOĞRU BİR ŞEKİLDE KALDIRILDI\"\n\n\n\nS-400 ve F-35'ler konusunda ABD'li yetkililerle yapılan görüşmelerde gelinen noktayı da değerlendiren Çavuşoğlu, şunları söyledi:\n\n\n\n\"CAATSA yaptırımlarının kaldırılması konusunda çabalarımız devam ediyor. Bu konuda ABD'nin bir çifte standart içinde olduğunu da doğrudan yüzlerine de söylüyoruz. Örneğin Hindistan'a yönelik yaptırımlar kaldırıldı, doğru bir şekilde kaldırıldı. Öyle olması lazım. Çünkü Hindistan da Amerika'dan da almaya çalıştı. Neticede Hindistan gibi bir ülkede istediği ürünü istediği yerden alabilmelidir. Zaten NATO üyesi de değil. NATO üyesi de olsa bir yerden alamayınca savunma, şimdi biz F-16'yı diyelim ki bu şekilde oldu ve alamadık. F-16'yı, savaş uçaklarını biz üretinceye kadar kendi çalışmamız var biliyorsunuz, mutlaka bir yerden alacağız. Dolayısıyla bu F-35 programına da NATO müttefikliği çerçevesinde diğer 9 ülke gibi biz de katıldık. CAATSA'dan dolayı şu an bizim oradaki üyeliğimiz, ortaklığımız askıya alındı. Bu çok yanlış bir karar. Bunun düzeltilmesi için de çabalarımız sürüyor.\"\n\n\n\nCumhurbaşkanı Erdoğan'ın Endonezya'daki G20 Zirvesi'nde ABD Başkanı Joe Biden ile görüşme ihtimali sorulan Çavuşoğlu, \"Şu anda planlanmış bir görüşme yok, kasım ayına daha çok var ama genellikle bu tür platformlarda Sayın Biden ile Sayın Cumhurbaşkanımız NATO toplantılarında olsun G20 olsun görüşme imkanı buluyor. Daha önceki zirvelerde de, Roma'da da bir araya geldiler. Bu tür görüşmeler oluyor, normal yani olması.\" dedi.\n\n\n\nÇavuşoğlu BM Güvenlik Konseyi reformlarına dair ise şunları söyledi:\n\n\n\n\"Biliyorsunuz bir G4 ülkeleri var. Onların talebiyle bizim reform anlayışımız farklı. Onlar diyor ki P5 olacağına biz de katılalım P9 olsun. Bizim de veto hakkımız olsun. Dolayısıyla bu sorunu çözer mi? Burada veto edebilecek ülke sayısı artar... Bu sistemi daha da zayıflatıyor. Karar alma mekanizmasını daha da zorlaştırıyor. Dolayısıyla bu sorunu çözmez, tam tersine BM'yi ve Güvenlik Konseyi'ni daha da zayıflatır ve BM Güvenlik Konseyi hiçbir konuda karar alamaz ama Biden'ın söylemek istediği buysa biz aynı çizgide değiliz ama BM'nin reforme edilmesi gerektiği anlayışını doğru buluyoruz tabii ama bizim önerimiz, Sayın Cumhurbaşkanımızın 'Dünya 5'ten büyüktür' mottosuyla BM reformu ile ilgili düşünceleri, Türkiye'nin düşünceleri farklı. Türkiye BM'nin ve Güvenlik Konseyinin daha kapsayıcı olmasını istiyor ve dönüşümlü olarak tüm ülkelerin burada temsil edilmesini istiyor. Tabii her ülkenin nüfusuna göre kriterler belli olur, büyüklüğüne göre, coğrafi dağılıma göre bunlar çalışılır ama diğer taraftan da veto hakkının da mutlaka kaldırılması gerekiyor. Bunların alternatifleri var, nitelikli çoğunluk olur, yani üçte ikisinin oyuyla bir karar alınabilir. Bugün bir ülke hayır dediği zaman hiçbir karar çıkmıyor. Oradan Genel Kurula götürelim diyorsunuz, bazı konularda ancak Genel Kurulun kararı geçerli oluyor. Tüm ülkelerin oy verdiği platformda alınan kararlar geçerli olmuyor. Sonuçta 5 ülkeye bağlı her şey. Bizim reform anlayışımız kapsayıcı olması, vetonun kalkması ve BM kurumlarının, Güvenlik Konseyi dahil daha etkin olması, beklentileri karşılayacak adımları atacak kapasiteye ulaşması, daha görünür olması gerekiyor ve beklentileri karşılarken de sorunları çözebilecek hüviyete de kavuşması gerekiyor.\"\n\n\n\n\"P4 GRUBUNA KATILMA GİBİ BİR DERDİMİZ YOK\"\n\n\n\nTürkiye'nin BM reformları konusundaki G4 girişimini yanlış bulduğu için buraya dahil olmak istemediğini belirten Çavuşoğlu, \"Bizim derdimiz illa Türkiye'de bir yere dahil olsun değil ve bu daha önceden başlatılmış bir inisiyatif, bu G4 dediğimiz Japonya, Almanya, Hindistan ve Brezilya. Sonuçta şimdi diyelim ki Türkiye'de katıldı P10 oldu. Bu sorunu çözer mi çözmez. Veto hakkı olduğu sürece sorunu çözmez. Biz her yerde biz olalım demiyoruz, herkes olsun adil olsun diyoruz. O nedenle bu P4 grubuna katılma gibi bir derdimiz yok, tam tersi katılmayız, arzu etmeyiz. Tam tersine biz o G4 içindeki ülkelere 'gelin sizin yaklaşımınız doğru değil, sorunu çözmez, siz bize katılın' diyoruz.\"\n\n\n\nCHP Genel Başkanı Kemal Kılıçdaroğlu'nun ABD'ye geleceği yönündeki haberler de sorulan Çavuşoğlu, şunları kaydetti:\n\n\n\n\"Gayet normal. Bir ana muhalefet partisinin yurt dışı temaslarının olması son derece doğaldır, bundan doğal ne olabilir. Biz her zaman olduğu gibi yurtdışındaki misyonlarımızda gerek yerel yöneticiler, gerekse siyasi partilerin temsilcileri, tabii ki yüce Meclisimizin üyeleri dahil geldikleri zaman eğer bizden bir talepleri olursa biz gereğini yapıyoruz, devletin yurtdışındaki kurumları, misyonları olarak. Sonuçta özellikle dış politika ve diğer konulara baktığımız zaman, sorumluluk tabii ki ana sorumluluk iktidarda ama muhalefetin de sorumluluğu var. Muhalefetin de Türkiye'nin milli meselelerinde, ana meselelerinde neredeyse iktidar kadar sorumluluğu var. Dolayısıyla Sayın Kılıçdaroğlu'nun Amerika olsun veya başka ülkelerdeki temasları olsun bunlar son derece doğal.\"",
    "Rusya-Ukrayna savaşının ele alındığı \"Sakarya Diplomasi Akademisi\" başladı": "Sakarya Üniversitesi Ortadoğu Enstitüsü Müdürü Tuncay Kardaş:- \"Türkiye, tüm dünyanın takdirini kazanmış bir arabuluculuk rolünü üstlendi. Biz bu toplantıda Türkiye'nin problem çözücü, süreci kolaylaştırıcı rollerini tartışmaya, konuşmaya ve tanıtmaya gayret ediyoruz\"\n\nSAKARYA (AA) - Sakarya Üniversitesi (SAÜ) Ortadoğu Enstitüsü (ORMER) tarafından düzenlenen \"Sakarya Diplomasi Akademisi Teoride ve Pratikte Çatışma Çözümü: Rusya-Ukrayna Savaşı ve Türkiye'nin Barışı Sağlamadaki Rolü\" programı, akademisyen ve diplomatların katılımıyla başladı.\n\nSAÜ Kültür ve Kongre Merkezi'nde başlayan program hakkında AA muhabirine bilgi veren ORMER Müdürü Tuncay Kardaş, temel amaçlarının akademi ve diplomasi dünyasını bir araya getirmek olduğunu söyledi.\n\nRusya-Ukrayna savaşının tüm dünyayı, Türkiye'yi etkileyen bir savaş olduğunu aktaran Kardaş, \"Çatışma çözümü temasını ön plana çıkarıyoruz. Savaşın analizi ve sebepleri konusunda çok kalem oynatıldı, söyleşiler yapıldı ama çatışmanın nasıl çözüleceğine dair ilgili uzman ve diplomatların görüşlerine yeteri kadar başvurulmadı. Biz de bu iki dünyayı bir araya getirerek bunun yollarını arıyoruz.\" şeklinde konuştu.\n\nKardaş, bu savaşın ülkelerin ekonomilerini, dış politikalarını direkt etkilediğini belirterek, \"Ezberleri bozan bir savaş. Dolayısıyla biz de kritik dönemeçte diplomasi ve bilim dünyasının bir araya gelmesi gerektiğini düşünüyoruz. Çözüm odaklı tartışma ve konuşmaların yapılması gerektiğini düşünüyoruz.\" dedi.\n\n- \"Türkiye, tüm dünyanın takdirini kazanmış arabuluculuk rolünü üstlendi\"\n\nSavaşın 7'nci ayını geride bıraktığını, daha ne kadar süreceğinin meçhul olduğunu aktaran Kardaş, şöyle konuştu:\n\n\"Dünyada birçok ülkenin zararını çektiği bir savaş. Türkiye'nin arabuluculuğu konuşmalarda ön plana çıkacak. Türkiye, tüm dünyanın takdirini kazanmış arabuluculuk rolünü üstlendi. Biz bu toplantıda Türkiye'nin problem çözücü, süreci kolaylaştırıcı rollerini tartışmaya, konuşmaya ve tanıtmaya gayret ediyoruz. Diplomat ve akademisyenler, bunu da ön plana çıkaran konuşmalar yapacaklar. Temel gayemiz, bilimsel bilgiyle kamusal faydayı bir araya getirerek böylesi önemli konularda bugün ilkini yaptığımız diplomasi akademi faaliyetini ilerleyen yıllarda devam ettirmek.\"\n\nPrograma konuşmacı olarak katılan Ukrayna'nın Ankara Büyükelçisi Vasyl Bodnar, daha sonra soruları yanıtladı.\n\nSAÜ Rektörü Prof. Dr. Hamza Al, akademisyenler ve öğrencilerin katıldığı program, çeşitli panellerle 30 Eylül'e kadar sürecek.",
    "Ukrayna: Rusya 57 bine yakın askerini kaybetti": "Açıklamada, Ruslara ait 220 helikopter, 2 bin 275 tank, 4 bin 832 zırhlı araç, 1368 top, 328 roketatar ve 171 hava savunma sisteminin imha edildiği bilgisi yer aldı.\n\nRus ordusunun son 24 saatte 4 savaş uçağını daha kaybettiği aktarılan açıklamada, Rusların bugüne kadar toplam 259 uçağını yitirdiği ifade edildi.\n\nAçıklamada, Rus ordusunun son 24 saatte yitirdiği 400 askerle birlikte bugüne kadar 56 bin 700 askerini kaybettiği öne sürüldü.\n\nAyrıca açıklamada, Rus güçlerine ait 3 bin 701 araç, 15 gemi ve hafif sürat teknesi ile 966 insansız hava aracının da yok edildiği belirtildi.\n\nRusya Savunma Bakanı Sergey Şoygu 21 Eylül'de, Ukrayna’daki savaşta 5 bin 937 Rus askerinin hayatını kaybettiğini açıklamıştı.\n\n*Haberin görselleri Associated Press tarafından servis edilmiştir",
    "Ukrayna, kuzeydoğu cephesinde kritik bir bölgeyi daha ele geçirdi": "Rusya'nın tanıdığı Donetsk ve Luhansk nerede ve statüsü ne?",
    "Altı ayı geride bırakırken Ukrayna'da son durum": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Macaristan Başbakanı, Batı'nın Rusya-Ukrayna Savaşı'ndaki tutumunu eleştirdi": "Orban, Ulusal Mecliste yaptığı açıklamada, Rusya-Ukrayna Savaşı'nın uzayacağını çünkü ABD ve Avrupa Birliği'nin (AB) Ukrayna'yı silah ve maddi olarak desteklediğini, Rusya'nın ise hem insan hem de silah bakımından rezervlerinin sınırsız olduğunu söyledi.\n\nMacaristan'ın duruşunun Batı'nınkinden farklı olduğunu vurgulayan Orban, \"Bugün Batı, savaştan Macaristan ise barıştan yana. Biz, savaşı sürdürmek ve derinleştirmek yerine acil bir ateşkes ve barış görüşmeleri talep ediyoruz\" diye konuştu.\n\nRusya'ya uygulanan yaptırımları da eleştiren Orban, yaptırımların sonlandırılması halinde enerji fiyatlarının hemen yarıya düşeceğini ve böylece enflasyonun da yarı yarıya azalacağını savundu.\n\nYaptırımların Rusya'ya zarar vermediğini, bilakis Avrupa vatandaşlarının bundan olumsuz etkilendiğini aktaran Orban, Rusya'nın enerji ihracatından, savaşın başlangıcından bugüne kadar, artan enerji fiyatları nedeniyle 158 milyar euro para kazandığını öne sürdü.\n\nABD'de petrol, doğal gaz ve elektriğin Avrupa'dan çok daha ucuz olduğunu ve Rusya'ya uygulanan yaptırımların AB'de halka sorulmadığını belirten Orban, Macarlara, yaptırımlar hakkında fikirlerini belirtmeleri için fırsat sağlanacağını da sözlerine ekledi.",
    "Belarus: Batı'nın, Ukrayna'da dökülen kanın sorumluluğunu taşıması gerekiyor": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Oscar LaFontaine: ‘Ukrayna krizinin sorumlusu Amerika’": "2000’li yıllar Avrupa’da sosyal demokrat partilerin erimeye başladığı yıllardır. Küreselleşmenin azgınlaşan neoliberal saldırılarına karşı çözüm üretemiyorlardı. Üretmeleri de mümkün değildi çünkü tüm sosyal demokrat partiler emperyalist sistemin parçasıydılar. ABD’de başlayan ve tüm Avrupa’yı saran 2008 mali krizi ile birlikte bu erime daha da hızlanmıştı. Avrupa’nın önde gelen sosyal demokrat partileri Alman Sosyal Demokrat Parti (SPD) ve Fransız Sosyalist Parti’sinde (SP) bölünmeler yaşanmıştı.\n\n1995-1999 yılları arasında SPD Genel Başkanlığı ve Schröder kabinesinde Maliye Bakanlığı yapan Oscar LaFontaine, 2005’de partiden ayrılarak yeni bir parti kurma arayışına girmiş ve 2007’de Alman Demokratik Cumhuriyeti'nin resmi partisi olan Almanya Birleşik Sosyalist Partisi ve Alternatif Çalışma ve Sosyal Adalet partisiyle birleşerek Sol Parti’yi (Die Linke) kurmuştu.\n\nAynı süreç Fransa’da da işlemiş, bugün Boyun Eğmeyen Fransa Partisi’nin lideri Jean-Luc Melenchon da Sosyalist Parti’den ayrılarak o da Fransa’da Sol Parti’yi kurmuştu. Paris’in Saint Ouen banliyösünde yapılan kuruluş mitingine Die Linke’nin başkanı Oscar LaFontaine de konuşmacı olarak davet edilmişti. Paris’in Saint Denis bölge komitesinde Melenchon’un partisinin kuruluş çalışmalarında bulunan biri olarak bu mitinge katılmış ve Oscar LaFontaine’i dinleme olanağı bulmuştum.\n\nKÜRESELLEŞME VE NATO KARŞITI PARTİLER\n\nBu iki sol parti küreselleşmeye, neoliberalizme karşı karma ekonomiyi savunuyor, başta enerji şirketi olmak üzere en önemli sektörlerin devletleştirilmesini programlarına alıyor, özelleştirmelere karşı çıkıyor ve NATO’dan çıkmayı savunuyordu. Oscar LaFontaine ve Melenchon bu doğrultuda yaptıkları konuşmalarla salonu galeyana getirmişlerdi.\n\nBu partiler bugün NATO’ya karşı tavırlarını devam ettiriyor ve Rusya ile dostluğu savunuyorlar. Ama içinden geldikleri sosyal demokrat partilerin lekelerinden kurtulmuş değiller. Melenchon politikaya devam ediyor. Son Cumhurbaşkanlığı seçimlerinde Marine Le Pen’den sonra üçüncü olmuştu. Cumhurbaşkanlığı seçimlerinin ikinci turunda Macron’u destekleyen Fransız Komünist Partisi, Sosyalist Parti ve Yeşiller’le birlikte oluşturduğu grup ile genel seçimlere katılmış ama başarılı olamamışlardı. Melenchon’un oluşturduğu bu ittifak hâlâ sosyal demokrasinin kirli girdabında çırpındığının ve Fransa’da halkın beklentilerine cevap veremediğinin de bir göstergesi.\n\nOscar LaFontaine ise Mart 2022 partisinden ayrıldı.\n\nBiraz uzattım! Aslında amacım Oscar LaFontaine’in nationworldnews.com sitesine Ukrayna krizi ile ilgili Almanya’nın politikasını eleştiren yazısına değinmekti.\n\nALMANYA AMERİKA’NIN UYDUSU\n\nLaFontaine’in yazısının başlığı “Almanya, Ukrayna savaşında Amerikan uydusu gibi davranıyor”. Yazısında “Amerika, başka bir dünya gücünün ortaya çıkmasını önlemek için mümkün olan her şeyi yapmaktadır. Bu sadece Çin ve Rusya için değil, aynı zamanda Avrupa Birliği veya gelecekte belki Hindistan veya diğer ülkeler için de geçerlidir.” diyor.\n\nABD’nin Almanya’da bulunan askeri üsleri ve havaalanlarına dikkat çekerek “Ramstein Havaalanı, ABD'nin Orta Doğu, Afrika ve Ukrayna'daki savaşı için vazgeçilmezdi. Yani Amerikalılar savaştayken, Almanya hoşuna gitsin ya da gitmesin her zaman savaşın yanındadır”. LaFontaine, bir ülke topraklarında yabancı askeri üsler varsa o ülkenin egemen olamayacağına dikkat çekiyor ve Charles de Gaulle Fransa’sı örneğini veriyor: “Örneğin Charles de Gaulle bu bağlantıyı gördüğü için Fransız topraklarında NATO'nun, yani ABD'nin tesislerini istemiyordu. Bir ülkenin savaş veya barış konusunda kendi kararlarını verebilmesi gerektiğini söyledi”.\n\n“Almanya’nın egemen bir ülke olmadığını” yazan LaFontaine “Tabii ki ABD, Almanya gibi bir ülkenin Kuzey Akım 2 gibi bir enerji tedarik hattını devreye alınmasını engelledi… Başkan Clinton, Bush, Obama, Trump ve Biden, NATO'nun doğuya doğru genişlemesini ve Ukrayna'nın silahlanmasını sürdürdüler. (Elbette) Rusya Ukrayna sınırında ABD askerlerini ve füzelerini kabul etmeyecekti.” diye ekliyor.\n\nUkrayna krizinin sorumlusunun ABD olduğunu belirten LaFontaine “ABD, Rusya'nın güvenlik çıkarlarını dikkate almak istemediğini gösterdi. Bir Amerikan kukla hükümeti kurdu ve Ukrayna silahlı kuvvetlerini NATO oluşumlarına entegre etmek için her şeyi yaptı. Ortak tatbikatlar yapıldı ve Rus hükümetinin ısrarlı itirazları görmezden gelindi.” diyor.\n\nAMERİKANCI ALMAN YÖNETİCİLER\n\nBugünkü Alman yöneticilerini şöyle eleştiriyor: “Şu anda, Almanya'nın çıkarlarını ön planda tutan bir dış politika belirtisi yok. Liderler Scholz, Baerbock, Habeck ve Lindner Amerika’nın sadık uydularıdır. Scholz yeniden silahlanmayı savunuyor ve Ukrayna’ya giderek daha kısa bir sürede silah teslimatını duyurabilmekten gurur duyuyor… Yeşiller, bir Alman pasifist partisi olmaktan çıkıp Alman Federal Meclisi’ndeki en kötü savaş partisine dönüştüler. Annalena Baerbock'un ‘Rusya'yı yok etmemiz’ gerektiği yönündeki ifadesi faşist olarak adlandırılmalıdır”.\n\nAlmanya’nın Rusya’ya karşı izlediği politikaya devam etmesinin “nüfusun geniş kesimlerinin yoksullaşmasına yol açacağını, Alman sanayisinin tüm sektörlerini yok edeceğini ve Almanya'yı nükleer savaşa girme tehlikesiyle karşı karşıya bırakacağını” belirtmektedir. LaFontaine, Almanya’nın atacağı ilk adımın “ateşkeste ısrar etmek, bir barış planı sunmak ve Kuzey Akım 2'yi faaliyete geçirmek olması gerektiğini” söylüyor.",
    "Tahıl sevkiyatı kapsamında 9 gemi daha Ukrayna’dan hareket etti": "BİST hisse verileri 15 dakika gecikmelidir. BİST isim ve logosu \"Koruma Marka Belgesi\" altında korunmakta olup izinsiz kullanılamaz, iktibas edilemez, değiştirilemez. BİST ismi altında açıklanan tüm bilgilerin telif hakları tamamen BİST'e ait olup, tekrar yayınlanamaz. Veriler tarafından sağlanmaktadır.\n\nwww.sozcu.com.tr internet sitesinde yayınlanan yazı, haber, video ve fotoğrafların her türlü hakkı Estetik Yayıncılık A.Ş.’ye aittir. İzin alınmadan, kaynak gösterilerek dahi iktibas edilemez.\n\nCopyright © 2022 - Tüm hakları saklıdır. Estetik Yayıncılık A.Ş.",
    "Ukrayna’nın yeni operasyonu savaşta bir dönüm noktası mı?": "Ukrayna’nın yeni operasyonu savaşta bir dönüm noktası mı?\n\n1 Eylül 2022\n\nQuentin Sommerville ve Darren Conway | BBC News, Donbas/Ukrayna\n\nUkrayna ordusu kış gelmeden Rusya’yı geriletmek istiyor. Ülkenin güneyinde bunun için bir karşı saldırı başlatıldı ve şimdi de doğudaki Donbas ve kuzeydeki Harkov çevresinde de benzer bir operasyon için hazırlıklar yapılıyor. Ukrayna ordusu, bu hazırlıkları görüntülemek için BBC’ye özel bir izin verdi.\n\nHavada yanan ayçiçeklerinin ağır kokusu ve tarlalara inen misket bombalarının gürültüsü var. Boynu eğik bir şekilde gelmeyecek bir hasadı bekleyen ayçiçeklerini tutuşturan şey de bu bombardıman.\n\nTarlanın ortasında ilerleyen bir kundağı motorlu topun tekerleri, verimli Donbas toprağını ve üstündeki ekinleri eziyor.\n\nRusya lideri Vladimir Putin, Ukrayna’nın doğusunu ele geçirmenin kendileri için kritik öneme sahip olduğunu açıklamıştı.\n\nBulunduğumuz yer de Ukrayna’nın doğusunda, Ulusal Muhafızlar’ın kontrolünde olan bir bölge.\n\nPutin buraları “adım adım” alacaklarını söylemişti. Fakat bu adımların hızı son dönemde iyice yavaşladı.\n\nHavada is ve tozdan başka bir şey daha var: Beklenti. Donbas ve ülkenin en büyük ikinci kenti olan kuzeydeki Harkov’un eteklerinde Ukrayna ordusu karşı saldırıya hazırlanıyor.\n\nKısa süre önce güneyde, Herson yakınlarındaki cephedeydim. Herson, stratejik öneme sahip Dinyeper Nehri’nin batısında Rusya’nın ele geçirebildiği tek kent olmuştu.\n\nŞimdi bu kenti geri almak isteyen Ukrayna, uzun süren bir planlamanın ardından operasyona başladı.\n\nOperasyon devam ettiği için konu hakkında yapılacak haberler büyük oranda kısıtlansa da Rus savunma hattının üç noktadan aşıldığı gelen bilgiler arasında.\n\nDonbas’taki askerlerin ağzı da epey sıkı. Görüşmenin nerede yapılacağını bile önden söylemediler. Bir basın sorumlusu, konuşan askerlerin hangi birlikte olduğunu yazmamamı istedi. Çekim yaparken de birliklerine dair tüm semboller üniformalarından çıkarıldı.\n\nTop atışlarının gürültüsü arasında, bir ağacın altında konuştuğum 35 yaşındaki Artyom, Siversk kentinin kuzeyinde, cepheye 8 kilometre uzaklıkta olduğumuzu söylüyor.\n\n“Ruslara ne kadar yaklaşabiliyorsunuz?” diye soruyorum, “30 metre. Görmek ister misin?” diye yanıtlıyor.\n\n26 yaşında Svarog adında kızıl saçlı bir askeri yanıma veriyorlar ve yola çıkıyoruz.\n\nEn kötü çatışmaları Temmuz’da Severodonetsk ve Lısıçansk’ta gördüklerini, karşı tarafın sayıca çok üstün olduğunu anlatıyor:\n\n“Ama bu sefer farklı. O kadar çok Rus askeri gelmiyor.\n\n“Artık tabur grupları yerine müfreze halinde ilerliyorlar.”\n\nKonuştuğum bir komutan Severodonetsk ve Lısıçansk’ta bir Ukrayna askerine karşı yedi Rus askeri olduğunu, şimdi bu oranın bire üçe düştüğünü söylemişti.\n\nSvarog’la yürüyerek en uçtaki askeri pozisyonlarına ulaşıyoruz.\n\nUzaktan dinmek bilmeyen atış sesleri geliyor.\n\nFakat buradaki esas tehdidi toplar değil, mayınlar oluşturuyor.\n\nNehre uzanan çamurlu patikada yürürken bunlardan beşini ben de görüyorum.\n\nNehir kenarına vardığımızda fısıldayarak konuşmamı talep ediyorlar.\n\nRusların nerede olduğunu soruyorum, 30 metre uzaktaki nehrin öteki yakasını gösteriyorlar.\n\nBurası bir savunma pozisyonu değil, bir gözlem noktası. Fakat yine de çok sayıda silah getirilmiş.\n\nRusların nehri geçmeye çalışması durumunda ateş açacaklarını söylüyorlar.\n\nBuradan sonra, yakınlardaki bir köye geçiyorum.\n\nOrada 65 yaşındaki Sergiy ve köpeği Mukha ile tanışıyorum.\n\nİlk sorduğum şeylerden biri, neden evini terk etmediği oluyor.\n\n“Ebeveynlerim burada yaşadı ve öldü. Başka bir yere gidemem. Karımı gönderdim ve şimdi tek başıma burada yaşıyorum. Her şey yolunda, yiyeceğim var, küçük bir tarlam var. Köpeğim de aç kalmıyor” diye yanıt veriyor.\n\nMilliyetçi olmadığını ama Ukraynalı olmaktan gurur duyduğunu, ülkeye ve orduya inancının tam olduğunu söylüyor.\n\nFotoğraf altı yazısı, Sergiy ve köpeği\n\nFakat herkes bu kadar net bir şekilde desteklemiyor ülkeyi yönetenlerin aldığı kararları.\n\nSvarog’un birliği de Kiev’i savunurken bölgedeki halkta gördükleri ülkeye bağlılık seviyesinin, buradakinden daha yüksek olduğunu söylüyor.\n\nKöyde harabeye dönmüş başka bir sokakta ilerlerken duyduğumuz kaz sesleri, üzerimizden geçen top mermilerinin sesini neredeyse bastırıyor.\n\nAsma ve güllerle dolu bir avluya davet ediliyoruz.\n\nİçerdeki aile, etraflarında savaş yokmuşçasına hayatlarına devam ediyor.\n\n35 yaşındaki anaokulu öğretmeni, etraflarındaki tehdide rağmen nasıl yaşayabildiklerini sorduğumda gülüyor:\n\n“Savaşın size doğru ilerlediğini ve her şeyinizi toplayıp evinizi terk etmek için 24 saatiniz olduğunu düşünün.\n\n“Siz de, hayatınız boyunca inşa ettiğiniz her şeyi geride bırakıp gitmezdiniz.”\n\nKardeşi Liliia’nın 19. doğum gününü kutluyorlar.\n\nBileğindeki dövmede Latince “dulcius ex asperis” yazıyor: “Zorlukların ardından tatlılık gelir.”\n\nBabası Ukrayna hükümetinin müzakere yapmamasını eleştiriyor:\n\n“Müzakere masasına oturup bir anlaşmaya varmaları lazım. Böyle devam etmek doğru değil.”\n\nJulia ise ona katılmıyor:\n\n“Durumu anlıyoruz ve aklın üstün geleceğine inanıyoruz.\n\n“Cephede işlerin çözülmesi ve huzura kavuşmak için bir iki ay daha bekleyebiliriz.”\n\nFotoğraf altı yazısı, Julia ve kızı\n\nBirkaç gün sonra ülkenin güneyine geçiyorum.\n\nOrada sıhhiyeci Ruslan’la buluşuyorum.\n\nKliniğinde kolilerce malzeme var.\n\n“Yabancı ülkelere bu bağışları için teşekkür ediyoruz. Daha hepsini açacak vaktimiz olamadı” diyor.\n\nElindeki defteri bana uzatıyor. İçinde son bir ayda tedavi ettiği askerlerin adları, geliş saatleri ve yaraları yazıyor.\n\nUkrayna Başkomutanı Valerii Zaluzhnyi savaşın başından beri 9 bin askerlerinin hayatını kaybettiğini söylüyor.\n\nHangi birimlerden kaç kişinin öldüğü ve yaralılara dair bilgiler ise sır.\n\nRuslan’ın defterinde tahmin ettiğimden daha az ölüm var.\n\n“2014’ten bu yana çok mesafe kat ettik” diyor ve Ukrayna ordusunun hızlı modernleşmesini övüyor.\n\nBuna sıhhiye sınıfı da dahil.\n\nEtrafımızda sürekli top atışları var. Geceleri de ABD’nin hibe ettiği uzun menzilli HIMARS füzelerinin seslerini duyuyoruz.\n\nBu yeni silahlar güneydeki karşı taarruza olanak sağladı ve şimdi ülkenin doğusunda da aynı şeyin gerçekleşmesi umuluyor.\n\nFotoğraf altı yazısı, Kliniğe getirilen yaralı bir Ukrayna askeri\n\nKliniğe hızla yanaşan bir kamyondan feryatlar yükseliyor. İçeri giren ilk adam yürüyebiliyor fakat sağ kolunu kontrol edemiyor. Omzunda büyük bir yara var.\n\nYakınındaki patlama kolunu kırmış.\n\nİkinci asker ise yürüyecek durumda değil. Vücudu şarapnel yarası dolu ve sedyeyle içeri alınıyor.\n\nDoktorların ilkyardım odasındaki telaşsız fakat kararlı çalışmaları 15 dakika sürüyor.\n\nAskerlere hızla bandaj yapılıyor ve termal battaniyelerle daha kapsamlı tedavi görecekleri hastaneye doğru yola çıkıyorlar.\n\nSıhhiyeci Yuri “En fazla bir saat içinde hızlı bir ilkyardım sağlıyoruz. Sonrasında travmatolog ve cerrahların olduğu hastanelere gönderiliyorlar” diye anlatıyor süreci.\n\nİki askerin de iyileşmesi bekleniyor.\n\nFakat sedyeyle taşınan askerin tekrar silah tutması zor.\n\nRuslan bizi askerlerin yaralandığı sipere götürüyor.\n\nBiraz arkamızdaki ağaçlara top mermileri düşüyor.\n\n“Hedefi tutturamamaları iyi oldu” diye gülüyor:\n\n“Alın size Rus hassasiyeti.”\n\nSürekli ateş altındayken yaralıları nasıl çıkardıklarını soruyorum.\n\n“Sağlık personelini kesinlikle tehlikeye atmıyoruz” diyor ve ekliyor:\n\n“Kulağa ne kadar zor gelirse gelsin, insan kaynağımızı ve ekipmanımızı tüketemeyiz.\n\n“Bombardıman sakinleşince, çatışma durunca veya düşmanın cephaneliği bitince derhal tahliye işlemini gerçekleştiriyoruz.\n\n“Fakat o ana kadar yaralılara sadece etraflarındaki askerler yardım edebiliyor.\n\n“Savaşta fazlasıyla sıhhiyeci kaybettik.”\n\nCepheden uzaklaşırken ufukta şimşekler çakıyor.\n\nYazın sonu geldi. Havalar kötüleşecek ve bu da çatışma koşullarını zorlaştıracak.\n\nKışın bölgeyi kaplayacak yoğun kar cephelerdeki ilerlemeleri de donduracak.",
    "Ukrayna Donetsk'i Ruslardan temizlemeye başladı": "Koca Dincaslan 17 Eylül 2022, 12:38\n\nUkrayna ordusu Rusya tarafından işgal altında tutulan Donetsk bölgesini Ruslardan temizlemeye başladı. Kurtarılan bölgelerden videolar geliyor.\n\nRusya işgal ettiği bölgelerden Ukrayna’nın karşı saldırıları sonucunda çekilmeye başladı. Geçen hafta 300’e yakın yerleşim yeri Ruslardan temizlenerek yerleşim yerlerinde Ukrayna Bayrağı dalgalanmıştı. Rus askerler mühimmatlarını, silahlarını, tankları ve askeri araçları bile bırakarak bölgeden kaçmışlardı.\n\nHarkiv bölgesinde başarılı bir şekilde Rusları temizleyen Ukrayna ordusu Donetsk şehrine doğru ilerliyor. Donetsk bölgesinde bulunan Şçurove Ruslardan temizlenerek Ukrayna bayrağı yeniden bölgede dalgalanmaya başladı.\n\nUkrayna askeri bayrağı asarken video yayınladı.",
    "Putin’in seferberlik emri: Sahadaki etkisi ne olur?": "Rusya, 24 Şubat’ta Ukrayna saldırısına başladığında savaşın bu denli uzun sürmesi öngörülememişti. Zira savaşın ilk döneminde başkent Kiev’in düşmesi ve Rusya’nın hedefine çabuk ulaşması en çok beklenilen sonuçtu. Fakat böyle olmadı...Ukrayna halkı ve ordusu Rusya’ya karşı tüm gücüyle direndi ve ilk günden bugüne 7 aydır haklı bağımsızlığını savunuyor.\n\nDirencin gücü Batı’nın da katkısıyla kuvvetlenirken, Rusya’nın sahada verdiği kayıpları artırıyor. Tüm bu gelişmelerin ardındansa, savaşın boyutları değişmeye hazırlanıyor...\n\nSavaşın boyutu değişiyor\n\nRusya Devlet Başkanı Vladimir Putin’in kısmi seferberlik ilan etmesinin ardından 300 bin asker daha Rus ordusuna katılacak. Bu kararla, sahada Rus askeri üstünlüğünün yeni bir süreci başlatacağı öngörülüyor.\n\nUkrayna'daki ayrılıkçı yönetimler olan Donetsk, Luhansk, Herson ve Zaporijya bölgelerinde Rusya'ya katılmak için yapılacak referandum sonrası ise kritik. Zira kısmi sefereberliğin ardından bu bölgelerde yaşanacak şehir içi çatışmalar da savaşın sonucunu etkileyebilecek nitelikte.\n\nPeki, Rusya'nın askeri üstünlüğü Ukrayna’ya karşı yeterli olacak mı? Bugüne kadar Ukrayna saldırılarında beklenilen ilerlemeyi gösteremeyen Rusya, seferberlik ilanıyla sahada nasıl bir denge sağlayacak?\n\nTüm bu soruların yanıtını ve savaşın boyutlarını istihbarat alanında önemli çalışmaları bulunan Tolga Ökten ile konuştuk.\n\n“Hızlı ve sonuç alıcı bir harekat hedefleniyordu”\n\nSavaşın askeri boyutunu değerlendiren Ökten, Rusya’nın ilk olarak stratejisinin Ukrayna’yı Kuzey, Güney ve Doğudan büyük çaplı bir manevrayla kuşatmaya başladığında profesyonel askerlerin bu planın bel kemiğini oluşturduğuna dikkati çekiyor. Ökten, ilk amacın hızlı ve sonuç alıcı bir harekat olduğunu belirtiyor ve Ukrayna yönetiminin paralize edilmesini, başta Kiev olmak üzere büyük şehirlerin ele geçirilerek hükümetin devrilmesinin hedeflendiğini anlatıyor.\n\n“Bu durum Ukrayna’nın beklenenin üstünde başarı sağlayan karşı saldırısına kadar sürdü. Eğer siyasi bir çözüme ulaşılamazsa, kışın bastırmasıyla birlikte savaşın dördüncü evresine gireceği ve şehirlere sıkışacağı ve yıpratmaya döneceği değerlendirilebilir. En azından dağılma emareleri gösteren Rus ordusunun tekrardan toparlanabilmesi amacıyla bu yolu denemesi gerekli.”\n\n“Rus ordusunda büyük bir erime yaşandı”\n\nÖkten, kısmi seferberlik ilanın aslında topyekün bir savaşın ilk adımı olduğuna dikkati çekiyor.\n\n“Savaşın dördüncü aşamasında özel operasyondan topyekûn savaşa doğru bir geçiş ortaya çıkmakta. İlan edilen kısmi seferberlik bunun en önemli göstergelerinden. Savaşın ilk üç aşamasında Rus ordusunun profesyonel asker sayısında büyük bir erime yaşandı ve bu durum profesyonellere dayanan bir ordu için kabul edilemez bir durum.”\n\nRus lider Putin’in kısmi seferberlik ilanın ardından askere alınacakların özellikleri de belirtildi. Buna göre, ilk olarak 300 bin askerin orduya katılacağı belirlendi. Belli askeri tecrübesi olacak bu askerlerin eğitim süreçleri ise 15 gün olacak.\n\n“Şehir savaşlarında sayısal üstünlük önemli”\n\nÖkten, bu süreçte silah altına alınacak askerlerin harbe hazırlık seviyelerinin de tartışmalı olduğunu vurguluyor. Ökten’e göre bundan önceki dönemlerde bu askerlerin kullanılması Rusya açısından insani bir felaket de yaşatabilirdi.\n\n“Diğer taraftan savaşın dördüncü aşamasının Rusların savunma konumunda olacağı şehir savaşı tarzında bir yıpratma savaşına dönmesi durumunda sayısal üstünlüğün önemi çok büyük olacaktır. Harbe hazırlık seviyesi düşük olsa bile savunma bir savaşın güçlü olan tarafıdır ve hücuma göre daha statik pozisyonlarda yapılır.”\n\n“Ukrayna savaşın seyrini değiştirdi”\n\nSavaşın bundan sonraki dönemini dördüncü aşama olarak değerlendiren Ökten, Rusya’nın savaşı şehir savunmasına dönüştürmesi durumunda Ukrayna’nın teknolojik üstünlüğünün de dengelenebileceğini söylüyor.\n\n“Aslında teknoloji ve sayısal üstünlük arasında hangisinin daha önemli olduğu askeri stratejide sıkça tartışılan bir konu. 21. yüzyılda dengenin teknoloji lehine bozulduğu ve özellikle hassas hedefleme sistemlerinin sayısal üstünlüğü ortadan kaldırdığı iddia edilmekte.\n\nUkrayna da savaş öncesi ve süresinde tedarik ettiği Bayraktar SİHA, Javelin, Harpoon, HARM ve HIMARS gibi ateş gücü teknolojileri ile savaşın seyrini değiştirdiği de söylenebilir.”\n\nTeknoloji mi, sayısal üstünlük mü?\n\nPeki, Batılı ülkeler tarafından sadece siyasi değil askeri anlamda da desteklenen Ukrayna, askeri üstünlüğü olan Rusya’ya karşı gücünü koruyabilir mi? Ökten’e göre Rusya’nın bir şekilde bu teknoloji asimetrisini dengelemesi gerekli ve Rusya bunu dördüncü aşamada yaşanacak olan olası bir şehir harekatında teknolojinin yerine insan sayısını koyarak alacak.\n\n“Teknoloji açısından zayıf olan birçok aktörün, bu asimetriyi dengelemek amacıyla şehirlerin sahip olduğu yapay engelleri kullanmaya çalıştığı bilinmekte. Rusya’nın da üçüncü aşamada Harkov’da yaşadıkları bozgunu sayısal üstünlüğe dayalı sembolik bir Stalingrad direnişine dönüştürme çabalarına tanık olabiliriz.”",
    "Tahıl sevkiyatı sürüyor: Ukrayna'dan 9 gemi daha hareket etti": "Sıradaki Haber\n\nCHP Yüksek Disiplin Kurulu \"Tanju Özcan\" için bir kez daha toplanacak",
    "Ukrayna'dan tahıl sevkiyatı sürüyor": "Bakanlıktan yapılan açıklamada, \"Tahıl sevkiyatı planlandığı gibi emniyetli şekilde devam ediyor. Bugün Ukrayna limanlarından 6 gemi tahıl yüklü olarak hareket etti. \" ifadelerine yer verildi.",
    "ABD ile Çin arasında Tayvan ve Rusya-Ukrayna savaşı görüşmesi": "ABD ile Çin arasında Tayvan ve Rusya-Ukrayna savaşı görüşmesi\n\nABD Dışişleri Bakanı Antony Blinken, Çin Dışişleri Bakanı Wang Yi ile Tayvan’ın durumunu ve Rusya Ukrayna savaşını görüştü.\n\nYazıları büyüt\n\nYazıları küçült\n\nStandart boyut\n\nABD Dışişleri Sözcüsü Ned Price, yaptığı açıklamada, Blinken’ın bugün New York’ta düzenlenen 77. BM Genel Kurulu marjında ​​Çin Halk Cumhuriyeti Devlet Konseyi Üyesi ve Dışişleri Bakanı Wang Yi ile bir araya geldiğini kaydetti.\n\n“Bakan, özellikle gerilim zamanlarında iletişim hatlarını açık tutma ve ABD-Çin ilişkisini sorumlu bir şekilde yönetme ihtiyacını görüştü.” ifadesini kullanan Price, Blinken'ın Çinli mevkidaşına ABD’nin, uzun süredir devam eden tek Çin politikasıyla tutarlı olarak Tayvan Boğazı’nda barış ve istikrarı korumaya kararlı olduğunu vurguladığını belirtti.\n\nPrice, Blinken’in Tayvan Boğazı’nda barış ve istikrarın korunmasının bölgesel ve küresel güvenlik ve refah için kritik olduğunun altını çizdiğini aktardı.\n\nABD Dışişleri Sözcüsü ayrıca Blinken'ın “Rusya’nın Ukrayna’ya karşı savaşını kınadığını” yinelediğini ve “Çin'in, Moskova’nın egemen bir devleti işgaline destek sağlaması halinde bunun olası sonuçları olacağını” bildirdiğini vurguladı.\n\nBlinken ile Wang arasındaki görüşme, ABD Başkanı Joe Biden'ın bir televizyon programında Çin'in Tayvan'a saldırması durumunda ABD'nin adaya asker gönderme dahil her türlü desteği vereceğini açıklamasının ardından geldi.​​​​​​​ (AA)\n\nİlginizi Çekebilir Çin'den ABD'ye 'soğuk savaş' uyarısı\n\nİlginizi Çekebilir ABD'den BM'ye Rusya eleştirisi: Açık mesaj verin",
    "Rusya ile Ukrayna arasında Türkiye ve Suudi Arabistan arabuluculuğunda esir takası yapıldı": "Türkiye ve Suudi Arabistan'ın arabulucluğu ile Ukrayna ve Rusya arasında esir takası yapıldı. Anlaşma kapsamında Rusya, Azak Taburu komutanları ve 10 yabancı ülke vatandaşı ile birlikte toplam 215 esiri serbest bıraktı. Ukrayna ise Rusya yanlısı siyasi lider Viktor Medvedçuk ile birlikte 55 kişiyi iade etti.\n\nRusya ve Ukrayna arasında uzun süredir devam eden esir takası görüşmeleri, Türkiye ve Suudi Arabistan'ın arabulucluğunda sonuca ulaştı. Taraflardan yapılan açıklamalarda esir değişiminin gerçekleştiği belirtildi. Suudi Arabistan, arabulucuğunda serbest bırakılan 5'i İngiliz toplam 10 yabancı savaşçı, Rusya'dan uçakla Riyad'a götürüldü.\n\nSuudi Arabistan Dışişleri Bakanlığı, Veliaht Prens Muhammed bin Selman'ın ara buluculuk ettiği Rusya ile Ukrayna arasındaki esir değişiminde 10 kişinin serbest bırakıldığını duyurdu.\n\nEsirlerin Fas, ABD, İngiltere, İsveç ve Hırvatistan vatandaşları olduğu ifade edilen açıklamada, Suudi Arabistan'daki ilgili makamların, esirleri Rusya'dan Suudi Arabistan'a naklettiği ve kendi ülkelerine dönüş işlemlerini kolaylaştırmaya çalıştığı bilgisi verildi.\n\nAzak Tabur komutanları Türkiye'de kalacak\n\nRus ve Ukraynalı taraflar arasındaki büyük esir değişimi ise Ukrayna’nın kuzeyinde Çernihiv kentinde yapıldı. Rus tarafının teslim ettiği askerler arasında Mariupol kuşatmasında günlerce Moskova güçlerine direnen ve Nazi yanlısı olmakla suçlanan Azak Taburu komutanları da yer aldı.\n\nÇelik fabrikasında Moskova güçlerine karşı büyük direniş sergileyen Azak Taburu komutanlarının savaş bitene kadar Türkiye'de kalacakları kaydedildi. Diğer esirler ise Ukrayna'da ailelerine dönebilecekler.\n\nZelenskiy'den Erdoğan'a teşekkür\n\nUkrayna Devlet Başkanı Vladimir Zelenskiy, Türkiye’nin arabuluculuğuyla Rusya ile yapılan esir takası sonrası ülkeye iade edilen 215 Ukraynalı için Cumhurbaşkanı Recep Tayyip Erdoğan’a teşekkür etti.\n\nZelenskiy, takas işlemiyle ülkeye iade edilen Ukrayna’nın Azov taburunun komutanlarıyla video konferans yöntemiyle görüştü.\n\n\"Rus esaretinden kurtulan\" komutanları tebrik eden Zelenskiy, “Uzun zaman sadece telefonda seslerinizi duyduktan sonra yüzlerinizi görmek beni sevindirdi. Ülkemiz için yaptıklarınızdan son derece gururluyuz.” dedi.\n\nTakasla geri alınan taburun 5 üyesinin güvenlik amaçlı Türkiye’de bulunduğunu kaydeden Zelenskiy, “Cumhurbaşkanı Erdoğan ile konuştum. Azak’ın 5 komutanı, Erdoğan’ın özel kontrolü altında Türkiye’de güvende tutulacak. Bunlar Sergey Volınski, Svyatoslav Palamar, Denis Prokopenko, Oleg Homenko, Denis Şlega. Bir daha Cumhurbaşkanı Erdoğan’a minnettarım.” ifadesini kullandı.\n\nUkrayna Devlet Başkanlığı Ofis Başkanı Andriy Yermak da söz konusu takasla alınan 215 kişinin arasında 108 Azov taburu savaşçısının olduğunu söyledi.\n\nErdoğan'dan Putin ve Zelenskiy'e teşekkür\n\nSavaşın başladığı 24 Şubat'tan bu yana yapılan en büyük esir takası, uzun süren görüşmelerin ardından geldi. Cumhurbaşkanı Recep Tayyip Erdoğan, Türkiye'nin arabuluculuğunda gerçekleşen esir mübadelesinin savaşın sonlandırılması yolunda önemli bir adım olduğunu söyledi.\n\nRusya ve Ukrayna arasında barışın tesisine yönelik çabalarının devam ettiğini kaydeden Erdoğan, esir mübadelesine imkan verdikleri için Rusya Devlet Başkanı Putin ve Ukrayna Devlet Başkanı Zelenskiy'e teşekkür etti.",
    "Ukrayna Rusya Savaşı'nın lojistik analizi yapılacak Yazar iDealData": "Ukrayna Rusya Savaşı'nın lojistik analizi yapılacak\n\nKara savunma sistemleri alanında 35 yıllık deneyime sahip olan Muharebe Aracı Konsept Uzmanı ve Danışmanı Marc Chassillan, Ukrayna - Rusya savaşının lojistik analizini yapmak üzere Askeri Lojistik ve Destek Zirvesi - DLSS'e katılacak\n\nT.C. Milli Savunma Bakanlığı ve T.C. Cumhurbaşkanlığı Savunma Sanayii Başkanlığı'nın destekleriyle Ankara Sanayi Odası (ASO) tarafından 4-5 Ekim 2022 tarihlerinde Ankara'da düzenlenecek 2. Askeri Lojistik ve Destek Zirvesi - DLSS'te yerli ve yabancı uzmanlar savunma sanayisi alanındaki en güncel gelişmeleri aktaracak.\n\nUkrayna - Rusya Savaşı'nın başından beri belirleyici unsur olarak ön plana çıkan lojistik hamlelerin neleri nasıl değiştirdiği ve bu alanda iki ülkenin attığı doğru ve yanlış adımları, Muharebe Aracı Konsept Uzmanı ve Danışmanı Marc Chassillan, DLSS'te anlatacak. Chassillan, ana muharebe tankı lojistik analizi hakkında da deneyimlerini paylaşacak.\n\nMarc Chassillan hakkında:\n\nKara savunma sistemleri alanında 35 yıllık deneyime sahip olan Marc Chassillan, Orta Doğu, Afrika ve Amerika'da ana muharebe tankı, zırhlı piyade muharebe aracı alanında Ar-Ge ve proje ekiplerini yönetmiş bir uzmandır. İleri Teknoloji Mühendisleri Okulu'ndan (ENSTA Bretagne) Silah Sistemleri Uzmanlığı mezunu olan Marc Chassillan, ağır arazi araç ve sistemlerinin teknik mühendisliği, pazarlama, pazar analizi ve operasyonel gereksinimleri konusunda uluslararası kıdemli danışman ve uzman olarak görev yapıyor. Saumur'daki Fransız Ulusal Tanklar ve Askeri Araçlar Müzesi'nde yönetim kurulu üyeliği yapmış olan Chassillan, Fransa Başbakanı'na bağlı Milli Savunma İleri Araştırmalar Enstitüsü (IHEDN) Bilimsel Konseyi Üyesi'dir. Türkiye'de ana muharebe tankı projesi kapsamında da danışmanlık ve yöneticilik yapan Chassillan, halen Fransa merkezli SPAD'de Muharebe Aracı Konsept Uzmanı ve Danışmanı olarak çalışıyor.\n\n-iDeal Haber Merkezi-",
    "BM: Ukrayna'da savaş suçu işlendi – DW – 23.09.2022": "Birleşmiş Milletler İnsan Hakları Konseyi'ne bağlı tahkikat komisyonu, Ukrayna'da savaş suçu işlendiği sonucuna vardıklarını açıkladı.\n\nBağımsız Uluslararası Ukrayna Tahkikat Komisyonu Başkanı Erik Mose ilk incelemeler sonucunda vardıkları geçici sonuçları bugün sözlü olarak kamuoyuyla paylaştı. Mose \"Komisyon, topladığı kanıtlara dayanarak Ukrayna'da savaş suçu işlendiği sonucuna varmıştır\" dedi.\n\nErik Mose Fotoğraf: Martial Trezzini/KEYSTONE/picture alliance\n\nRus işgalinin Şubat-Nisan ayları arasındaki ilk bölümüne odaklanan soruşturma kapsamında Kiev, Çernihiv, Harkiv ve Sumi kentlerindeki 27 farklı bölgede incelemeler ve 150'den fazla mağdur ve tanıkla görüşmeler yapıldı.\n\n\"Ziyaret ettiğimiz bölgelerde yüksek sayıda infazla karşılaştık. Komisyon halihazırda 16 kasaba ve yerleşim yerinde bu ölümleri soruşturuyor\" diyen Mose bu infazların kimler tarafından işlenmiş olabileceğine dair ise bir açıklama yapmadı.\n\nÇok sayıda vakada kurbanların tutuklandıktan sonra infaz edildiklerinin tespit edildiği kaydedildi. Elleri bağlı olarak bulunan kurbanların başlarından kurşunlanarak ya da boğazları kesilerek infaz edildikleri belirtildi.\n\nİşkence ve kötü muamele iddiaları\n\nTahkikat komisyonuna konuşan birçok kişi de işkenceye ve kötü muameleye maruz kaldıklarını aktardı. Bazı mağdurlar Rusya'ya götürüldükleri ve orada üç hafta boyunca tutuldukları bilgisini verdi. Rusya'ya isnat edilen işkence ve kötü muamele yöntemleri arasında dayak, elektrik verme ve zorla soyma gibi edimler sayıldı.\n\nRusya Ukrayna'da hastaneleri hedef alıyor mu? To view this video please enable JavaScript, and consider upgrading to a web browser that supports HTML5 video\n\nKomisyon iki vakada Rus askerlerinin Ukrayna birlikleri tarafından kötü muameleye maruz kaldığını tespit etti. Mose, bazı Rus askerlerin cinsel şiddete başvurduklarının belgelendiğini de ifade etti.\n\nMose'nin aktarımlarına göre suça maruz kalan kişilerin yaşları 4 ila 82 arasında değişiyor.\n\nBağımsız Uluslararası Ukrayna Tahkikat Komisyonu, BM İnsan Hakları Konseyi tarafından Mayıs ayında kurulmuştu. Yargıç Erik Mose daha önce Ruanda Uluslararası Ceza Mahkemesi'ne de başkanlık etmişti.\n\nDW, dpa / EC, HS",
    "Cumhurbaşkanı Erdoğan: Rusya ile Ukrayna arasında 200 rehinenin takası konusunda mutabakat sağlandı": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)"
}