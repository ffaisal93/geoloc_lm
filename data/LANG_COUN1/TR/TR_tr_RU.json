{
    "Vatandaşlarımızın Kalbinde Antalya’nın Özel Bir Yeri Var": "Tüm haberler için tıklayınız ...\n\n\n\nVali Ersin Yazıcı, Rusya Federasyonu Ankara Büyükelçisi Alexey Erkhov’u makamında kabul etti. Ziyarette konuşan Vali Yazıcı Antalya’yı bu yıl başta Alman Ve Ruslar olmak üzere 10 milyonu aşkın yabancı misafirin ziyaret ettiğine değinerek; “Turizmin başkenti Antalya’mızda, misafirlerimizin rahat bir tatil geçirmeleri noktasında gerekli hassasiyeti gösteriyoruz.” diye konuştu.\n\n\n\nVali Ersin Yazıcı, Rusya Federasyonu Ankara Büyükelçisi Alexey Erkhov’u makamında kabul etti. Ziyarette Valilik şeref defterini imzalayan Rusya Federasyonu Ankara Büyükelçisi Erkhov, iki ülke arasındaki ilişkiler ile turizm konularında görüş alışverişinde bulunarak her konuda ilişkileri daha da güçlendirmeyi hedeflediklerini belirtti.\n\n\n\nŞehrimizde Rus Dostlarımızı Ağırlamaktan Mutluluk Duyuyoruz\n\nRusya Federasyonu Ankara Büyükelçisi Erkhov’u makamında misafir etmekten dolayı mutluluk duyduğunu belirten Vali Yazıcı; “Türkiye’nin turizm başkenti Antalya’mıza hoş geldiniz. Bu yıl da Rusya ve Almanya başta olmak üzere şehrimizde birçok ülkeden misafiri ağırlıyoruz. Biz, dünya şehri Antalya’mızda Rus dostlarımızı ağırlamaktan mutluluk duyuyoruz. İnşallah bu ziyaret iki ülke arasındaki olumlu gelişmeleri başta turizm ve ticaret olmak üzere daha da güçlendireceğine inanıyorum.” ifadelerini kullandı.\n\n\n\nGüzel ve Başarılı Bir İşbirliğimiz Var\n\nTürk Rus ilişkilerinde Antalya’nın özel bir yeri olduğunu ifade eden Rusya Federasyonu Ankara Büyükelçisi Erkhov şunları söyledi: “Her yıl milyonlarca vatandaşımız Antalya’ya geliyor. Vatandaşlarımızın kalbinde Antalya’nın özel bir yeri olduğunu biliyoruz. Antalya her şeyiyle çok güzel ve özel bir şehir. Burası her sene yüzbinlerce vatandaşımızın hem ziyaret ettiği hem de yaşadığı bir şehir. Buradaki vatandaşlarımızın güvenli ve rahat bir ortamda yaşamlarını sürmeleri ve tatillerini yapmaları taraftarıyız. Vatandaşlarımıza sağladığınız kolaylıklardan ve desteklerden dolayı sizlere teşekkür ediyorum. Güzel ve başarılı bir işbirliğimiz var. Aynı iş birliğinin devam etmesini temenni ediyorum.”\n\n\n\nŞehrimizi Ziyaret Eden Misafirlerimizin Güvenliği Bizlere Emanet\n\nZiyarette Rusya ile Türkiye arasındaki ikili ilişkilere de değinen Vali Yazıcı; “Rusya ile olan ilişkimiz zaten devlet başkanları düzeyinde de gayet olumlu şekilde gidiyor. Biz de öncelikle bizde ikamet edenler olmak üzere buraya gelen Rus vatandaşların güvenlik içinde rahat bir şekilde hem tatillerini yapmaları hem de yaşamlarını sağlamaları adına gerekli hassasiyeti gösteriyoruz. Antalya bir dünya şehri. Avrupa’nın ve dünyanın birçok farklı ülkesinden insanların yaşadığı bir şehir. Dolayısıyla uluslararası bir yaşamın oluştuğu dünyadaki şehirlerden bir tanesi. Bunun yanında bu yıl 10 milyonu aşkın yabancı misafir şehrimizi ziyaret etti. Turizmin başkenti Antalya’mızda, misafirlerimizin rahat bir tatil geçirmeleri noktasında gerekli hassasiyeti gösteriyoruz. Şehrimizi ziyaret eden misafirlerimizin güvenliği bizlere emanet.” şeklinde konuştu.\n\n\n\nGörüşmenin sonunda Rusya Federasyonu Ankara Büyükelçisi Erkhov, Vali Yazıcı’ya koordinasyonu ve iş birliği için teşekkür etti.",
    "Nükleer tehdit konusunda Batı'nın Rusya yanılgısı": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Son dakika haberi: Putin, Edward Snowden'a Rus vatandaşlığı verdi": "Son dakika haberi: Putin, Edward Snowden'a Rus vatandaşlığı verdi\n\nGelen son dakika haberine göre; Rusya Devlet Başkanı Vladimir Putin, ABD'nin istihbarat bilgilerini sızdıran ABD Merkezi İstihbarat Teşkilatı (CIA) ve eski Ulusal Güvenlik Dairesi (NSA) çalışanı Edward Snowden'a Rusya vatandaşlığı veren kararnameyi imzaladı.\n\nHaber devam ediyor\n\nHaber devam ediyor\n\nABD'nin istihbarat bilgilerini sızdıran ABD Merkezi İstihbarat Teşkilatı (CIA) ve eski Ulusal Güvenlik Dairesi (NSA) çalışanı Edward Snowden'a Rusya Devlet Başkanı Vladimir Putin tarafından Rusya vatandaşlığı verildi.\n\nABD’den Latin Amerika'ya oradan da 2013 yılında Rusya'ya kaçarak 1 yıllık geçici oturum izni alan Snowden’a, 2020 yılında Rusya’da daimi oturum izni verilmişti. Kremlin tarafından yapılan yazılı açıklamada, Devlet Başkanı Putin'in, Snowden'a, Rusya vatandaşlığı veren kararnameyi imzaladığı duyurularak, kararnamenin içeriği paylaşıldı.\n\nPutin'in imzaladığı kararnamede, \"Rusya Federasyonu Anayasası'nın 89. maddesinin ‘a’ paragrafı uyarınca, 21 Haziran 1983'te Amerika Birleşik Devletleri'nde doğan Edward Joseph Snowden'ın Rusya Federasyonu vatandaşlığı verilmesine karar veriyorum\" ifadeleri yer aldı.\n\nPutin'in aldığı bu karar ile Snowden, istihbarat bilgilerini sızdırdığı gerekçesi ile ABD’de yargılanmasına karşı kendisini güvence altına almış oldu.",
    "T.C.CUMHURBAŞKANLIĞI : Cumhurbaşkanı Erdoğan, Rusya Federasyonu Devlet Başkanı Putin ile bir araya geldi": "",
    "Polonya ve Baltık devletleri, Rus turistlere sınırlarını kapatıyor": "Polonya ve Baltık devletleri, Rus turistlere sınırlarını kapatacağını açıkladı. Litvanya, Letonya, Estonya ve Polonya başbakanları tarafından yapılan ortak açıklamada, Rusya Federasyonu vatandaşlarının söz konusu ülkelere kabul edilmeyeceği kararlılıkla vurgulandı.\n\nBahsedilen düzenlemenin bazı Rus vatandaşlarını kapsamayacağı belirtilirken, 19 Eylül'de yürürlüğe girecek düzenlemenin, mevcut rejime karşı Rusya'nın bağımsızlığı için savaşan Rus vatadanşları, diplomatları, bağımsız gazetecileri ve onların ailelerini kapsamayacağı açıklandı. Düzenleme uyarınca Rusya Federasyonu vatandaşlarının 4 ülkeye kabul edilmeyecekleri gibi diğer AB ülkelerine bu 4 ülke topraklarından transit olarak geçişlerine de izin verilmeyeceği vurgulandı.\n\n\n\n\"UKRAYNA VATANDAŞLARI İŞKENCE GÖRÜYOR VE ÖLDÜRÜLÜYOR\"\n\n\n\nDört ülke tarafından ortak yayınlanan açıklamada, Ukrayna'daki Rusya işgali ve bunun sonuçlarına değinilerek, \"Ukrayna vatandaşları işkence görüyor ve öldürülüyor\" denildi.\n\n\n\nAB'ye seyahat eden Rusya Federasyonu vatandaşlarının AB ülkeleri için de bir tehdit unsuru olduğu, Rusya Federasyonu vatandaşlarının 4'te 3'ünün Ukrayna'da yaşananlar konusunda Rusya yönetimini desteklediği bir süreçte Ukrayna'da yaşananlar ortadayken Rusya Federasyonu vatandaşlarının özgürce AB ülkelerinde seyahat edemeyeceklerinin altı çizildi.",
    "Kırım Tatar Teşkilatları Platformundan Cumhurbaşkanı Erdoğan'a açık mektup": "_QHA Ankara 26 Eylül 2022, 17:29\n\nRusya’nın Ukrayna’da başlattığı savaş ve işgal girişiminin yedinci ayında, Rusya Devlet Başkanı Vladimir Putin tarafından kısmi seferberlik ilan edildi. Kırım Tatar Teşkilatları Platformunca, Türkiye Cumhurbaşkanı Erdoğan’a hitaben bir açıklama kaleme alındı. Bildiride, “Yeni bir soykırım tehlikesi ile karşı karşıya kalan Kırım Türkü ve diğer Türk ve Müslüman topluluklardan kardeşlerimizin Rusya’dan tahliyesi ve Türkiye’de misafir edilmeleri hususunda bir kez daha devletimizin ali cevap yardımlarını arz ederiz“ açıklamasını yaptı.\n\nKırım Tatar Teşkilatları Platformu, Cumhurbaşkanı Erdoğan’a hitaben Rus işgali altındaki Kırım’da meydana gelen son durum hakkında bir açıklama yayımlandı. Kırım Tatar Teşkilatları Platformu heyeti tarafından Cumhurbaşkanı Başdanışmanı Yalçın Topçu’ya iletilen mektupta, “Gelinen bu noktada, Rusya Federasyonu’nun sadece dünya barışına değil kendi sınırları içinde yaşayan insanların da varlığını da tehdit eden bu uygulama ve kararlarının kısa sürede bertaraf edilmesi ehemmiyet arz etmektedir. Bununla birlikte, yeni bir soykırım tehlikesi ile karşı karşıya kalan Kırım Türkü ve diğer Türk ve Müslüman topluluklardan kardeşlerimizin Rusya’dan tahliyesi ve Türkiye’de misafir edilmeleri hususunda bir kez daha devletimizin ali cevap yardımlarını arz ederiz” ifadeleri yer aldı.\n\nKIRIM TATAR TEŞKİLATLARI PLATFORMUNDAN CUMHURBAŞKANI ERDOĞAN’A AÇIK MEKTUP\n\nSayın Recep Tayyip Erdoğan, Türkiye Cumhuriyeti Cumhurbaşkanı, Rusya Federasyonu’nun Ukrayna’ya karşı başlattığı saldırı, ülkede kısmi seferberlik ilan edilmesi ile yeni ve dünya barışı için çok tehlikeli bir aşamaya gelmiştir. Bu yeni ve tehlikeli aşama hususen Rusya Federasyonu’nda yaşayan Türk ve Müslüman halklar ve topluluklar için de hayati bir önem arz etmektedir. Seferberliğin ilanını takip eden geçtiğimiz bir hafta içinde kısmi seferberlik kapsamında silah altına alınanların daha çok Türk ve Müslüman kökenli insanlardan olduğunu bizlere ulaşan haber ve bilgilerden görmekteyiz. Vatanımız Kırım’da ise oldukça vahim ve Kırım Türklerinin gelecekte var olmasına, varlığını sürdürmesine tehdit edici bir boyuta ulaşmıştır. Bugüne kadar, Kırım’da silah altına alınan erkeklerin toplam sayısı 5 bine ulaşmıştır ve bunun yüzde 90’ı Kırım Tatarlarıdır. 2014 işgalinden sonra 300.000 civarına düşen Kırım’daki halkımızın genç erkeklerinden 4.500’ü bir hafta içinde silah altına alınmıştır. Bazı ailelerde birden fazla erkeğin silah altına alındığı malumatları gelmektedir. Bu durum, tıpkı 1944 Sürgün ve Soykırımı öncesi eli silah tutan Kırım Türklerinin cepheye gönderilerek Kırım’da sadece kadın, çocuk ve yaşlıların savunmasız bırakılması ve nihayetinde sürgüne gönderilmeleriyle aynıdır. Tarih, maalesef ki, bizler için tekerrür etmektedir. Bu hayati tehdit ve tehlike karşısında bizlere ulaşan bilgilere göre bugün itibarı ile sayıları binlerle ifade edilen Kırım Tatarı kardeşlerimiz karayolu ile Türkiye’ye ulaşmaya çalışmaktadır. Gelinen bu noktada, Rusya Federasyonu’nun sadece dünya barışına değil kendi sınırları içinde yaşayan insanların da varlığını da tehdit eden bu uygulama ve kararlarının kısa sürede bertaraf edilmesi ehemmiyet arz etmektedir. Bununla birlikte, yeni bir soykırım tehlikesi ile karşı karşıya kalan Kırım Türkü ve diğer Türk ve Müslüman topluluklardan kardeşlerimizin Rusya’dan tahliyesi ve Türkiye’de misafir edilmeleri hususunda bir kez daha devletimizin âlicenap yardımlarını arz ederiz. Saygılarımızla.\n\nÜmit Şilit / Kırım Tatar Teşkilatları Platformu Başkanı\n\nKIRIM TATAR TEŞKİLATLARI PLATFORMU, CUMHURBAŞKANI BAŞDANIŞMANI TOPÇU’YU MAKAMINDA ZİYARET ETTİ\n\nKırım Türkleri Kültür ve Yardımlaşma Derneği Başkanı Mükremin Şahin, Kırım Tatar Teşkilatları Platformu Başkanı, Kırım Gelişim Vakfı Başkanı Ümit Şilit, Eskişehir Kırım Derneği Başkanı Ercan Bozkurt’tan oluşan Kırım Tatar Teşkilatları Platformu heyeti, bugün Cumhurbaşkanı Başdanışmanı Yalçın Topçu’yu Beştepe Cumhurbaşkanlığı Külliyesi’nde ziyaret ederek, Rus işgalindeki Kırım’da yaşanan yasa dışı seferberlik konularıyla ilgili Cumhurbaşkanı Erdoğan’a hitaben yazılan mektubu teslim etti.",
    "Dil Bayramı’nda anlamlı sergi": "26 EYLÜL 2022\n\nBASIN BÜLTENİ\n\nDil Bayramı’nda anlamlı sergi\n\nBURSA– Türk Dünyası Kültür Başkenti Bursa, Dil Bayramı’nın 90’ıncı yıldönümünde Uluslararası Türk Akademisi tarafından düzenlenen ‘Orhun'dan Orhan Gazi'ye’ 4. Uluslararası Arkeolojik - Kültürel Gezi kapsamında düzenlenen İlteriş Kutluk Kağan Anıt Kompleksi Fotoğraf Sergisi’ne ev sahipliği yaptı.\n\nUluslararası Türk Akademisi’nin 2015 yılında Rusya Federasyonu Altay Cumhuriyeti'nde başlattığı, sırasıyla Moğolistan ve Kazakistan'da düzenlenen Arkeolojik ve Kültürel Gezi’nin dördüncüsü ‘Orhun'dan Orhan Gazi’ye’ başlığıyla Bursa’da gerçekleşiyor. Türkiye, Azerbaycan, Kazakistan, Kırgızistan, Özbekistan, Macaristan ve Moğolistan ile Rusya Federasyonu’na bağlı Tataristan ve Başkurdistan cumhuriyetlerinden temsilcilerin katılımıyla yapılan gezi kapsamındaki İlteriş Kutluk Kağan Anıt Kompleksi Fotoğraf Sergisi, Tayyare Kültür Merkezi’nde ziyarete açıldı.\n\nSerginin açılışında konuşan Bursa Büyükşehir Belediye Başkanı Alinur Aktaş, Moğolistan'da tarihî Ötüken'in de yer aldığı Nomgon bölgesinde yürütülen çalışmalar sonucunda, 2. Göktürk Devleti'nin kurucusu İlteriş Kutluk Kağan’a ait anıt kompleksi ve yazıtının yakın zaman önce bulunduğunu hatırlattı. Bu haberin bütün Türk Dünyası’nda heyecan ve sevinçle karşılandığını dile getiren Başkan Aktaş, “Bu keşif, Moğolistan coğrafyasında sırasıyla 1889 ve 1897 yıllarında bulunan Orhun ile Bilge Tonyukuk yazıtlarından sonraki üçüncü önemli keşif olma özelliğine sahip. Bilge Kağan ile Kül Tigin'in babası İlteriş Kutluğ Kağan'ın 7. yüzyıla ait yazıtı, “Türk” adının geçtiği en eski yazıt olarak Türk tarihini değiştirmiş oldu. Türk tarihinin ne kadar köklü, Türk milletinin ne kadar kadim olduğunu somut bir şekilde görüyoruz. Bu tarihî keşfe imza atan Türk ve Moğol bilim insanlarına, keşif grubuna ve emeği geçenlere teşekkür ediyorum. ‘İlteriş Kutluk Kağan Anıt Komplesi Fotoğraf Sergisi’nin ve gün boyu yapılacak toplantıların hayırlı olmasını diliyor, 26 Eylül Dil Bayramını kutluyorum” dedi.\n\nUluslararası Türk Akademisi Başkanvekili Fuzuli Mecidli de Orhun Vadisi’nde yeniden canlanan Türk devlet geleneğinin ‘Orhan Gazi ile başlayan serüvenle’ cihan devleti seviyesine çıkıp, 6 asır boyunca 3 kıtada barış, güven ve istikrarı sağladığını söyledi. Büyük bozkırları Bursa’ya bağlayan bu arkeolojik ve kültürel gezinin Türk dünyası için hayırlara vesile olmasını temenni eden Mecidli, “Dil Bayramı’nın 90’ıncı yıldönümünde, Türk adının ilk zikredildiği İlteriş Kutluk Kağan Anıt Kompleksi ve Yazıtları Sergisi çok semboliktir. Başta Türkiye olmak üzere Türk devletlerinin ortak çabalarıyla Türk dili, dünyada hak ettiği saygın konuma yükselmektedir” diye konuştu.\n\nBURSA BÜYÜKŞEHİR BELEDİYESİ\n\nBASIN YAYIN VE HALKLA İLİŞKİLER DAİRESİ BAŞKANLIĞI",
    "Ergün Olgun, Rusya Federasyonu’nun BM Daimi Temsilci Yardımcısı Büyükelçi Anna Evstigneeva’yla görüştü": "BM Genel Kurul çalışmaları kapsamında New York'ta bulunan Cumhurbaşkanı Ersin Tatar’ın Özel Temsilcisi Ergün Olgun, Rusya Federasyonu’nun Birleşmiş Milletler Daimi Temsilci Yardımcısı Büyükelçi Anna Evstigneeva’yla görüştü.\n\n\n\nCumhurbaşkanlığından verilen bilgiye göre, Özel Temsilci Olgun, yeni bir müzakere sürecinin başlamasının, ancak Kıbrıs Türk halkının egemen eşitliği ve eşit uluslararası statüsünün teyidiyle mümkün olabileceğini vurgulayarak büyükelçiyi, hem kırılgan olan bölgeye, hem Kıbrıs Adası’na hem de iki tarafa katkıda bulunacak Kıbrıs Türk tarafının BM Genel Sekreteri aracılığıyla Rum tarafına ilettiği 6 maddelik iş birliği önerisine dair bilgilendirdi.\n\n\n\nBahse konu temasta Kıbrıs konusu yanında, bölgesel gelişmeler ve ikili ilişkilerin daha ileriye nasıl götürülebileceği de ele alındı.\n\n\n\nGörüşmede; İki Taraflı Teknik Komiteler Koordinatörü Güneş Onar, Özel Danışman Osman Ertuğ ve KKTC Washington Temsilciliği’nde görevli 3. Sekreter Denil Ertuğ Akın da yer aldı.\n\n\n\n\n\n\n\n",
    "Rusya'da 'Neo-Nazi' şahsın okul saldırısında 15 kişi öldü": "Izhevsk şehrinde bir okulda meydana gelen silahlı saldırıda on beş kişinin öldüğünü ve çok sayıda kişinin de yaralandığını söyledi.\n\nYetkililer, erkek şüphelinin kar maskesi ve Nazi sembolleri içeren siyah bir tişört giydiğini de ekledi. Saldırıdan sonra intihar ederek öldüğünü ve kimliğinin şu anda belirlendiğini söylediler.\n\nRusya Federasyonu Soruşturma Komitesi'nin (TFR) Pazartesi günü bildirdiğine göre, Izhevsk'te bir okula düzenlenen silahlı saldırıda hayatını kaybedenlerin sayısı 11'i çocuk 15 kişiye ulaştı.\n\nRaporda, \"Bugüne kadar, Rus Soruşturma Komitesi'nin müfettişleri, suç sonucu 39 kişinin yaralandığını, 11'i çocuk ve 4 yetişkin olmak üzere 15'inin öldüğünü tespit etti.\"\n\nBakanlığa göre, 22'si çocuk ve ikisi yetişkin olmak üzere 24 kurban yaralandı.\n\nDaha önce, Izhevsk okulunda 13 kişinin silahlı saldırıya uğradığı bildirildi.\n\nPazartesi sabahı 34 yaşındaki Artem Kazantsev , Pushkinskaya Caddesi'ndeki Izhevsk'teki 88 Nolu okula ateş açtı. Bir güvenlik görevlisini öldürerek okula sızdı. Kazantsev daha sonra intihar etti.\n\nSanatın 2. Bölümü uyarınca bir ceza davası başlatılmıştır. Rusya Federasyonu Ceza Kanunu'nun 105'i (bir küçük veya başka bir kişi de dahil olmak üzere iki veya daha fazla kişinin, çaresiz bir durumda olan suçlu kişi için bilerek, genellikle tehlikeli bir şekilde işlenerek öldürülmesi), Sanatın 1. bölümü. Rusya Federasyonu Ceza Kanunu'nun 222'si (silah kaçakçılığı).\n\nUdmurtya yetkilileri, silahlı saldırıda hayatını kaybedenler için üç günlük yas ilan etti.",
    "Rusya ile Japonya arasında casus krizi! Suçüstü yakalandı": "Rusya ile Japonya arasında casus krizi! Suçüstü yakalandı\n\nRusya Federal Güvenlik Servisi (FSB), Japonya’nın Vladivostok Başkonsolosu Motoki Tatsunori'yi, batı yaptırımlarının Primorskiy Krayı bölgesine etkilerine dönük önemli ve dağıtımı sınırlı bilgileri para karşılığında toplarken suçüstü yakaladı. Rusya, olayın ardından Japonya’ya nota vererek, Başkonsolos Tatsunori'yi sınır dışı etti.\n\nHaber devam ediyor\n\nHaber devam ediyor\n\nRusya, Japon Konsolosu istihbarat verileri toplarken yakaladı. Rusya Federal Güvenlik Servisi (FSB), Japonya’nın Vladivostok Başkonsolosu Motoki Tatsunori'yi, batı yaptırımlarının Primorskiy Krayı bölgesine etkilerine dönük önemli ve dağıtımı sınırlı bilgileri para karşılığında toplarken suçüstü yakalayarak gözaltına aldı.\n\nRusya Dışişleri Bakanlığı tarafından yapılan yazılı açıklamada, “Japonya'nın Moskova Büyükelçiliği Müsteşarı, Rusya Dışişleri Bakanlığı'na çağrıldı ve Japonya'nın Vladivostok Başkonsolosunun Rusya Federasyonu'na aykırı faaliyetleri nedeniyle ‘istenmeyen kişi’ ilan edildiği bilgisi verildi\" denildi.\n\nBaşkonsolos Tatsunori'nin 48 saat içerisinde Rusya topraklarını terk etmesi gerektiği belirtilen açıklamada, Rusya’nın olayın ardından Japonya'ya nota verdiği aktarıldı.",
    "AK Parti Manisa Milletvekili Murat Baybatur ile Rusya Federasyonu Federasyon Konsey üyeleri TBMM'de bir araya geldi": "Enerji fiyatlarındaki artış ve Rusya'nın Türkiye'den yaptığı ithalatın düşük olması nedeniyle ticaret hacminde büyük bir dengesizliğin söz konusu olduğuna dikkati çeken Baybatur, şunları kaydetti:\n\n\"Bu dengesizliğin giderilmesi ticari ilişkilerimizi daha güçlü ve sürdürülebilir kılacaktır. Toplam ticaret hacmini liderlerimizin koyduğu 100 milyar dolar seviyesine çıkarmak için çabalarımızı sürdüreceğiz. Soçi'de ülkelerimiz arasında gerek teknik gerek üst düzeyde yapılan görüşmelerde bu hedefe ulaşmak için atılacak adımlar ele alındı. Tüm bu temasların RF ile ekonomik ilişkilerimizin derinleşmesine katkı sağlayacağına inanıyoruz. Akkuyu ve TürkAkım gibi stratejik enerji projeleri ikili ekonomik ilişkilere içerik kazandırmaktadır, önemli hale getirmektedir.\"\n\nTurizmin de iki ülke halkları arasında önemli bir etkileşim sağladığını dile getiren Baybatur, 2021'de yaklaşık 4,5 milyon, 2022'nin ilk 7 ayında ise mevcut şartlara rağmen 2,2 milyon Rus misafirin Türkiye'yi ziyaret ettiğini kaydetti.",
    "İsveç ve Finlandiya’nın NATO üyeliğindeki temel parametreleri": "İsveç ve Finlandiya’nın NATO üyeliğindeki temel parametreleri\n\nUkrayna savaşında bir adım ileri giden Rusya Devlet Başkanı Putin, kısmi seferberlik ilan etti ve yaklaşık 300 bin kişiyi askere almak için harekete geçti. Putin’in “Toprak bütünlüğümüz tehdit edilirse Rusya mevcut tüm askeri silahları kullanacak, bu bir blöf değil.\" sözleri tansiyonu iyice yükseltti. Tüm bu gelişmeler NATO’nun rolü ve son üye başvurunsa bulunan İsveç ve Finlandiya’ya çevirdi. Rusya ve Batı arasındaki strateji savaşında iki ülkenin rolü neden önemli? Dr. Cihan Günyel yazdı: İsveç ve Finlandiya’nın NATO üyeliğindeki temel parametreleri:\n\nHaber devam ediyor\n\nHaber devam ediyor\n\n“NATO’NUN BEYİN ÖLÜMÜ GERÇEKLEŞTİ” SÖZÜNDEN BUGÜNE\n\nRusya’nın Ukrayna işgali, kıta Avrupa’sında ve uluslararası sistemde derin bir sarsıntıya neden olmuştu. Etkileri halen devam eden sürecin ileri dönemleri etkileyeceği de aşikâr.\n\nSürecin şimdilik önemli gelişmelerinden birisi de İsveç ve Finlandiya’nın NATO üyeliğine başvurusu oldu. Ukrayna işgali Avrupa ülkelerinin silahlanma ve askeri kapasitelerini artırmaya yönelik adımlar atmaya başlamasına neden olmuş, NATO’nun “beyin ölümü” gerçekleştiği sürecinden yeniden canlanmasına ve ABD’nin NATO içeresindeki askeri kapasitenin artırılması talebinin gerçekleşmesine hız verdi.\n\nÖzellikle İsveç ve Finlandiya’nın olası NATO üyeliği NATO’nun kuzey Kutbuna ve Avrupa’nın doğusundaki sınırlarının genişlemesine neden olacak. Bu durum Rusya Federasyonu’nun Napolyon ve Hitler işgalleri ve Kırım Harbi nedeniyle Batı’dan gelen tehdit algısı sonucu Ukrayna’ya saldırısı gerekçesine hiç ummadığı bir durumla karşılaşmasına neden olabilir.\n\nFİNLANDİYA’NIN NATO ADIMI NEDEN ÖNEMLİ?\n\nFinlandiya’nın NATO üyeliği, Rusya Federasyonu’nun NATO ile sınır olmama ve Soğuk Savaş sonrası “Yeni Çevreleme Politikası” olarak gördüğü NATO’nun Doğuya genişlemesi açısından negatif bir duruma dönüşmesine neden olma potansiyeline sahip. Finlandiya’nın üyeliği NATO’nun Rusya Federasyonu’na çok uzun bir sınır üzerinden komşu olmasını getirecek, NATO’nun askeri ve savunma gücü Rusya Federasyonu üzerinde bir baskı yaratacaktır. Bu yolla belki de çevreleme politikası daha geniş kapsamlı bir hale gelecektir.\n\nFinlandiya ve İsveç; sosyal, siyasal ve kültürel yönlerden Batının birer parçası olarak zaten uzunca bir süredir NATO ve AB’nin bir parçası gibi görünmekte. Hali hazırda her iki ülkenin üyelik süreçleri çok hızlı olabilecektir. Özellikle Finlandiya’nın Rusya federasyonu ile olan sınırı ve İkinci Dünya Savaşı sırasında SSCB’nin saldırısı ve işgal girişimi, Finlandiya’nın güvenlik algısında Rusya’yı tehdit algılamasına neden oluyor. Bu tehdit algısı Finlandiya’nın NATO üyeliğini İsveç’le beraber Ukrayna saldırısı sonrası hızlandırdı. Bu sürecin temelini de aslında Rusya’nın 2014 yılında Kırım’ı işgal etmesi sonrası Baltıklarda, Karadeniz’de yaşanan NATO-Rusya gerilimi oluşturuyor.\n\nHaber devam ediyor\n\nHaber devam ediyor\n\nİSKANDİNAV ÜLKELERİNİN RUSYA DEKLERASYONU\n\nRusya Federasyonu’nun Baltıklardaki askeri faaliyetlerini artırması sonucu 2015 yılında İskandinav ülkeleri; Danimarka, Norveç, İzlanda, İsveç ve Finlandiya bir deklarasyon yayınlamış ve bölgede Rusya’yı en büyük askeri tehdit olarak ifade etmişlerdi. Norveç ve Danimarka’nın NATO üyesi olduğu da burada gözden kaçırılmamalı. Deklarasyonla olası Rus tehdidine ortak iş birliği yapılacağı belirtilmişti. 2022 yılı Rusya’nın Ukrayna Saldırısı sonrası da her iki ülkenin tehdit algısını kırmızı alarma geçirdi. Bu durum NATO üyeliğini gündeme getirmiş ve her iki ülkenin NATO güvenlik ve savunma şemsiyesinin altına girme sürecini hızlandırmıştır.\n\nHaber devam ediyor\n\nHaber devam ediyor\n\nİsveç ve Finlandiya’nın NATO üyeliği aynı zamanda NATO’nun Kuzey Kutbunda olası enerji kaynaklarına ulaşmada önemli bir avantaj sağlayacaktır. Rusya Federasyonu ve Çin’in olası Kuzey Kutbundaki enerji rezervlerine ulaşmada ve elde etme konusunda İsveç ve Finlandiya’nın üyeliği sonrası NATO’da rakip olarak karşılarına çıkacaktır.\n\nİSVEÇ TARAFSIZLIK İLKESİNİ TERK ETTİ\n\nAyrıca İsveç’in NATO’ya üyelik başvurusu bu ülkenin 1834 yılından beri uyguladığı tarafsızlık ilkesinin de terk edilmesi anlamına geldiği ve Rus işgali algısının İsveç tarafından çok ciddi görüldüğünü de gözler önüne sermiştir.",
    "Rusya İslam Üniversitesi Hizmet Binası hizmete açıldı": "Diyanet İşleri Başkanlığı’nca yürütülen “Kardeş Şehir Projesi” kapsamında Rusya Federasyonu Başkurdistan Cumhuriyeti’nin başkenti Ufa'da İstanbul Müftülüğü tarafından inşa edilen, Rusya Müslümanları Merkezi Dini Nezareti'ne bağlı Rusya İslam Üniversitesi hizmet binası hizmete açıldı.\n\nAyasofya Camii İmam Hatibi Bünyamin Topçuoğlu’nun Kur’an-ı Kerim tilavetiyle başlayan açılış programında hitap eden Rusya Müslümanları Merkezi Dini Nezareti Başkanı Talgat Taceddin, İstanbul Müftülüğü’nün desteğinden dolayı teşekkürlerini dile getirirdi.\n\nİstanbul İl Müftüsü Prof. Dr. Safi Arpaguş ise 2015 yılında Talgat Taceddin’in inisiyatifi ile başlanan Rusya İslam Üniversitesi inşaatının bugün resmi açılışını gerçekleştiriyor olmanın heyecanı içerisinde olduklarını, Diyanet İşleri Başkanlığı ve İstanbul Müftülüğü olarak Rusya İslam Üniversitesi inşaatının yapımını üstelenerek kadim İslam geleneği olan bu coğrafyalara bir nebze de olsa katkı sağlamayı amaçladıklarını ifade etti.\n\nMüftü Arpaguş ayrıca, Diyanet İşleri Başkanı Prof. Dr. Ali Erbaş’ın tebrik mektubunu Rusya Müslümanları Merkezi Dini Nezareti Başkanı Talgat Taceddin’e takdim ederek açılış öncesi dua etti.\n\nRusya Federasyonu ve dünyanın değişik ülkelerinden çok sayıda misafirin katıldığı açılış programına, Başkurdistan Cumhuriyeti Başkanı Radiy Habirov ve Rusya Federasyonu’nun Dini Kurumlarla ilgilenen kurum temsilcileri de katıldı.\n\nRusya Müslümanları Merkezi Dini Nezareti Başkanı Talgat Taceddin Rusya İslam Üniversitesi inşaatına katkılarından dolayı İstanbul Müftüsü Prof. Dr. Safi Arpaguş, Din Hizmetleri Müşaviri Ömer Faruk Savuran, İstanbul Sabahattin Zaim Üniversitesi İslami Bilimler Fakültesi Dekanı-İstanbul Eski Müftüsü Prof. Dr. Hasan Kâmil Yılmaz ve İstanbul Eski Müftüsü Prof. Dr. Rahmi Yaran’a Dini Nezaretin Teşekkür Nişanını takdim ettti.\n\nKonuk heyet, ziyaret kapsamında Rusya Müslümanları Merkezi Dini Nezareti Başkanı Talgat Taceddin’i makamında ziyaret ederek, Zubovo kasabasındaki cami açılışı ve aynı kasabada başka bir cami için düzenlenen temel atma törenine katıldı.\n\nDiyanet Haber",
    "Görüntüler Rusya-Gürcistan sınırından! 20 kilometrelik kuyruk oluştu": "Görüntüler Rusya-Gürcistan sınırından! 20 kilometrelik kuyruk oluştu\n\nRusya Devlet Başkanı Vladimir Putin'in ülkede kısmi seferberlik ilan etmesinin ardından Rusya-Gürcistan sınırında 20 kilometrelik araç kuyruğu oluşurken, son 1 haftada Gürcistan-Rusya sınırından 115 bin kişinin geçtiği aktarıldı.\n\nHaber devam ediyor\n\nHaber devam ediyor\n\nRusya Devlet Başkanı Vladimir Putin'in 21 Eylül’de ülkede kısmi seferberlik ilan etmesinin ardından silah altına alınmak istemeyen Ruslar komşu ülkelere kaçmaya devam ediyor. Rusya’nın Gürcistan’la olan sınır kapısı Larsda her geçen gün araç kuyruğu uzarken, bugün sınırdaki araç kuyruğunun 20 kilometreyi bulduğu ifade edildi. Sınırdaki yoğunluk nedeniyle araçla Gürcistan’a geçişin yaklaşık 35-40 saat sürdüğü, bisikletle ve yaya olarak geçişin yaklaşık 8-10 saat sürdüğü belirtildi.\n\nLars’da memur sayısı artırıldı\n\nGürcistan Maliye Bakanlığı’nın Gelirler İdaresi Başkanlığı, Rusya’dan ülkeye yolcu akışının artması nedeniyle Lars gümrük kontrol noktasındaki durum hakkında açıklamada bulundu. Başkanlık, Lars’daki gümrük kontrol noktasının özel bir çalışma moduna geçtiğini aktararak, “24 saat gümrük kontrol işlemlerinin yapılabilmesi için Gürcistan topraklarından geçen kontrol noktalarında gümrük memuru sayısı artırılmıştır. Burada, Rusya Federasyonu'ndan Gürcistan'a Lars gümrük kontrol noktasından geçen kamyonların gümrük kontrol prosedürlerinin kısmen ertelendiğini açıklıyoruz. Gümrük kontrol noktalarının ortak yönetimi çerçevesinde, artan uluslararası navlun cirosunun sürdürülebilirliğini sağlamak için Gelirler İdaresi, komşu ülkelerin Türkiye, Azerbaycan ve Ermenistan’ın ilgili gümrük idareleri ile yoğun temas halindedir” İfadelerine yer verildi.\n\n“Durum kontrol altında”\n\nKabine toplantısının ardından kameralar karşısına geçen Maliye Bakanı Lasha Hutsishvili, \"Gümrük ve sınır kontrolü belirlenmiş kurallara göre hayata geçiriliyor. Geliş noktalarında bilgi toplanıyor, analizler yapılmakta ve ancak bundan sonra şu veya bu kişi hakkında bir karar veriliyor. Ülkemizin sınırını geçen vatandaştan sorumlu olan her kurum bu yönde çok aktif çalışıyor. Artan akışlar nedeniyle kurumlar her zamankinden daha fazla iş yüklendi. Sınır geçişlerinin hızını aktif olarak kontrol eden, hem güvenlik hem de mali düzenden sorumlu tüm kurumların iş yükü arttı. Durum kontrol altında. Sınır kapısında dramatik bir durum yok. Ülkeye giren ve çıkanların sayısı arttı, bu nedenle bu konu yakından takip ediliyor” dedi.\n\nHaber devam ediyor\n\nHaber devam ediyor\n\nRusya Gürcistan sınırına zırhlı araç ve asker sevk etti\n\nRusya, Gürcistan sınırındaki yoğunluğun ardından Lars sınır kapısına zırhlı araç ve asker sevk etti. Rusya Federal Güvenlik Servisi tarafından yapılan açıklamada, zırhlı araç ve askerlerin Lars'ta bir kontrol noktası kurmak için değil vatandaşların herhangi bir sınır formalitesini tamamlamadan kontrol noktasını aşmak ve ülkeyi terk etmek istememesi için bir önlem olduğu ifade edildi.\n\nSon bir haftada Rusya-Gürcistan sınırından 115 bin kişi geçti\n\nRusya’ya bağlı Kuzey Osetya-Alanya Özerk Cumhuriyeti Başbakan Yardımcısı İrbek Tomayev yaptığı açıklamada, “Son bir hafta içinde, 115 bin kişi Lars gümrük kontrol noktasından her iki yönde Rusya-Gürcistan sınırını geçti. Bu gösterge bir önceki haftaya göre yüzde 23,3 daha fazladır” ifadelerini kullandı.\n\nTomayev ayrıca, “Son 1 haftada 37 bin 500 araç çift yönlü hareket etti. Şu anda Rusya-Gürcistan sınırında 3 bin 500 araba ve bin 300 kamyon kuyrukta bekliyor” dedi.\n\nHaber devam ediyor\n\nHaber devam ediyor\n\nMuhalefet Rusya ile sınırların kapatılmasını istiyor\n\nRusya’da kısmi seferberlik ilanından sonra Gürcistan’a akın eden on binlerce Rusya vatandaşı nedeniyle muhalefetteki Strateji Ağmaşenebeli Partisi’nin lideri Giorgi Vaşadze, hükümetten Gürcistan sınırının Rusya vatandaşları için kapatılmasını talep etti. Vaşadze, “Son birkaç gündür her gün on binlerce Rusya vatandaşı Gürcistan'a girerken, Lars'taki kontrol noktasında büyük bir kuyruk oluştu. Bu nedenle partimiz, Rusya vatandaşları için sınırın derhal geçici olarak kapatılmasını talep ediyor” dedi.\n\n“Gürcistan'a kaçan Ruslar FSB ile işbirliği yapmak zorunda kalacaklar”\n\nGürcistan’ın ünlü siyaset bilimcisi Gia Khukhashvili, Gürcistan’a gelen Ruslara yönelik yerel bir televizyon kanalında yaptığı değerlendirmesinde, “Rusya'dan kaçıp Gürcistan'a gelenlerin hepsi FSB'nin ajanları değil, ancak onunla işbirliği yapmak zorunda kalacaklar. Bu insanlardan bazıları doğrudan ajan, bazıları ise gerçek mülteciler, ancak savaş nedeniyle Rusya'dan kaçanlar bir gün Gürcistan'da kendi amaçları için çok kolay manipüle edilecekler. Çünkü vatanlarına dönmek zorunda kalacaklar. İşlerini yapmazlarsa Rusya’ya geri dönemezler, bunu biliyorlar” dedi.",
    "Rusya'da askerlik şubesinde silahlı saldırı": "Rusya'da askerlik şubesinde silahlı saldırı\n\nYerel yetkililer, Rusya'nın Irkutsk bölgesinde askerlik şubesine ateş açan ve bir üst düzey yetkiliyi yaralayan silahlı bir kişinin gözaltına alındığını söyledi.\n\nHaber devam ediyor\n\nHaber devam ediyor\n\nTRT Haber'de yer alan bilgiye göre 25 yaşındaki Ruslan Zinin adlı silahlı kişinin, Vladimir Putin'in askeri seferberlik emri sonrası erkeklerin kaydedildiği askerlik bürosunun içinde en az bir el ateş ettiği açıklandı.\n\nIrkutsk Bölge Valisi Igor Kobzev, Telegram mesajlaşma uygulamasına, askerlik şube başkanının kritik bir durumda hastanede olduğunu ve gözaltına alınan saldırganın \"kesinlikle cezalandırılacağını\" yazdı.\n\nVladimir Putin'in seferberlik emrine muhalefet şiddetli oldu.\n\nRusya'nın Müslüman çoğunluklu güney bölgesi Dağıstan'da polis, pazar günü protestocularla çatıştı ve en az 100 kişi gözaltına alındı.\n\nBu arada, Ukrayna'nın doğusunda Rusya'nın elindeki dört bölgede, \"sahte\" bir referandumun uluslararası kınanması üzerine Rusya Federasyonu'na katılıp katılmama konusunda oylama devam etti.",
    "Kısmi seferberlik çifte pasaport sahiplerini nasıl etkiler?": "GÜNDEM\n\nKısmi seferberlik çifte pasaport sahiplerini nasıl etkiler?\n\n\"Türk vatandaşlığından ayrılıp Rusya Federasyonu pasaportu alanların ya da çifte pasaport sahibi olanların durumu ne olacak?” Bu soru, kısmi seferberlik kararı alındıktan sonra sıkça sorulmaya başlandı. Özel bir ayrım yapılmadığı için, Rusya Federasyonu vatandaşı olan herkes, başka bir vatandaşlığı olup olmadığına bakılmaksızın kısmi seferberlik nedeniyle aynı yasa ve mevzuat kapsamında değerlendiriliyor.\n\n\"İkinci vatandaşlık sahibi olanlar seferberlikten muaf mıdır?” sorusuna Yandex Zen’deki blogunda cevap veren hukukçu Kaloy Ahilgoy, \"İkinci bir vatandaşlığın varlığı hem askerlik görevinden hem de seferberlikten muafiyet için yeterli neden değildir. Rusya Federasyonu için argüman basittir: İkinci veya üçüncü vatandaşlığa sahip bir kişi, tüm sonuçlarıyla birlikte öncelikle Rusya Federasyonu vatandaşı olarak kalır” dedi.\n\nUzman hukukçu şöyle devam etti:\n\n\"Yasanın hükmü açıktır: Rusya Federasyonu vatandaşının yabancı bir devletin vatandaşlığına sahip olması, federal yasa veya bir mahkeme tarafından aksi belirtilmedikçe, onun hak ve özgürlüklerine halel getirmez ve Rus vatandaşlığından doğan yükümlülüklerden kurtarmaz. Ancak, daha önce ülkesinde görev yapmış olan kişi, eğer çifte vatandaşlığın kabulüne ilişkin iki ülke arasında uluslararası bir anlaşma varsa Rusya’da askerlik hizmetinden muaf tutulabilirler. Ama burada özel bir durum var: Seferberlik, rutin bir askerlik çağrısı değildir, dolayısıyla ikinci bir vatandaşlık seferberlikten muafiyet için bir gerekçe değildir.”\n\nTürkiye ile Rusya arasında çifte vatandaşlık anlaşması olmadığı için, bir ülkede yapılan askerlik diğerinde tanınmıyor. Dolayısıyla Rusya vatandaşlığını alan Türkler de diğer Rusya Federasyonu vatandaşları ile aynı hak ve sorumluluklara sahip. Daha önce TürkRus.Com çifte vatandaşlık ve askerlik konusunu defalarca gündeme getirmişti. Link.\n\nRusya pasaportuna sahip olmasına rağmen daimi olarak Rusya dışında yaşayan çifte pasaport sahiplerinin durumu içinse, RBC’ya konuşan hukukçular şu değerlendirmeyi yapıyor:\n\n“Yurtdışında ikamet eden biri seferberliğe tabi değil. Ancak, altı aydan uzun bir süre kalmak kaydıyla ülkeden ayrılmadan önce, ikamet kaydı silme için askeri sicil ve kayıt bürosuna gitmek zorunlu. Bunu yapmayanlar Rusya’da ikamet ediyor sayılıyor ve diğer vatandaşlarla aynı hükümlere tabi oluyor.\"\n\n\"İzveşeniye\" ve \"povestka\" farkı\n\nBu arada kısmi seferberliğin ardından bazı vatandaşların \"povestka\", bazılarının \"izveşeniye\" mektubu aldığı, bunun sonuçlarının farklı olduğu hatırlatılıyor. Povestka alanların kısmi seferberlik kapsamından hemen orduya katılması gerekiyor. İzveşeniye alanlar ise, gerekli görüldüğünde ileride silah altına alınabilecek ikinci gruptaki vatandaşları kapsıyor.\n\nAİF'in derlediğine göre, askere alınma sırasına göre gruplama şöyle yapılıyor:\n\n1. gruptakiler Görevini tamamlamış erler, denizciler, çavuşlar, ustabaşılar, teğmenler ve asteğmenler - 35 yaşına kadar olanlar. Alt rütbeli subay-astsubaylar - 50 yaşına kadar. Albaylar, 60 yaşına kadar. Kıdemli subaylar- 65 yıla kadar. 2. gurptakiler Askerler, denizciler, çavuşlar, ustabaşılar, teğmenler ve asteğmenler - 45 yaşına kadar. Alt rütbeli subay-astsubaylar - 55 yaşına kadar. Binbaşılar, yüzbaşılar, teğmenler- 60 yaşına kadar. Albaylar, 65 yaşına kadar. Kıdemli subaylar- 70 yaşına kadar. 3. gruptakiler Askerler, denizciler, çavuşlar, ustabaşılar, teğmenler ve asteğmenler - 50 yaşına kadar. Alt rütbeli subay-astsubaylar - 60 yaşına kadar. Binbaşılar, yüzbaşılar, teğmenler- 65 yaşına kadar. Yani 35 yaşından büyük olup \"izveşeniye\" mektubu alanların hemen orduya katılmaları istenmiyor. Bu belgeyi alanların davet edildikleri askerlik şubesine gitmesi, durumunun tespit edilmesi ve ileride gerekli görüldüğünde askere alınacağına dair bilginin kendisine verilmesi amaçlanıyor.\n\nÖte yandan yabancıların durumu tartışılırken, Rusya devlet başkanlığına bağlı sivil toplum ve insan hakları komitesi üyesi Kirill Kabanov, son 10 yılda Rusya pasaportu alan Kazakistan, Kırgızistan, Tacikistan ve Özbekistan vatandaşlarının bir yıl boyunca zorunlu askerlik yapmalarını teklif etti.\n\nKabanov, \"Askerlik görevini yerine getirmeyi reddetmek, yalnızca askerlik hizmetinden sorumlu kişi için değil, aynı zamanda aile üyeleri için de Rus vatandaşlığından yoksun bırakılma cezası gerektirmeli” dedi.\n\nHaberi veren K. Pravda gazetesi, \"Bu teklifin kabul edilmesi, vatandaşlarına askeri operasyona katılma yasağı yukarıdaki ülkelere iyi bir yanıt olacaktır” diye yazdı.\n\n23.9.2022",
    "Türkiye 32,5 milyon ziyaretçi ağırladı": "AYDINLIK / ANKARA\n\nKültür ve Turizm Bakanlığının Ocak-Ağustos 2022 verilerine göre yılın ilk 8 ayında Türkiye'ye 32 milyon 500 bin 190 ziyaretçi geldi. Türkiye’yi bir önceki yılın aynı dönemine oranla yüzde 108,48 artışla 29 milyon 334 bin 652 yabancı ziyaret etti. Ağustos ayında da yabancı ziyaretçi sayısı yine geçen yılın aynı ayına göre yüzde 52,32 arttı ve 6 milyon 304 bin 443’e ulaştı.\n\nEN ÇOK ZİYARETÇİ GELEN ÜLKELER\n\nYılın ilk 8 ayında en çok ziyaretçi gönderen ülkeler sıralamasında yüzde 105,73 artış ve 3 milyon 850 bin 816 kişi ile Almanya birinci, yüzde 22,8 artış ve 3 milyon 3 bin 836 kişi ile Rusya Federasyonu ikinci, yüzde 2.120,57 artış ve 2 milyon 360 bin 404 kişi ile İngiltere (Birleşik Krallık) üçüncü sırada yer aldı. İngiltere’yi Bulgaristan ve İran izledi. Türkiye’ye Ağustos 2022’de en çok ziyaretçi gönderen ülkeler sıralamasında ise Almanya birinci, Rusya Federasyonu ikinci, İngiltere (Birleşik Krallık) üçüncü oldu. Sıralama, aylık verilerde de değişmedi ve Bulgaristan dördüncü, İran da beşinci sırada yer aldı.",
    "Perinçek Rusya'da Bilgi Derneği toplantısında eğitim verecek": "Vatan Partisi Basın Bürosu, Doğu Perinçek'in konuşma süresinin 45 dakika olacağını duyurdu.\n\nRusya'da 1 Eylül'de okulların açılmasıyla birlikte başlayacak olan toplantıya şu Rus yöneticiler katılacak:\n\nRusya Federasyonu Devlet Başkanlığı Birinci Başkan Yardımcısı Sergey Kiriyenko, Dışişleri Bakanı Sergey Lavrov, Kremlin sözcüsü - Dmitry Peskov, Rusya Federasyonu Eğitim Bakanı Sergey Kravtsov, Rusya Federasyonu Kültür Bakanı Olga Lyubimova, Rusya Federasyonu Bilim ve Yüksek Öğrenim Bakanı Valery Falkov, Rusya Federasyonu Başkan Yardımcısı Andrey Fursenko, Dışişleri Sözcüsü Mariya Zaharova, Moskova Belediye Başkanı Sergey Sobyanin, Rus devleti Birinci Kanal’ı Genel Müdürü Konstantin Lvovich Ernst, Sberbank’ın Başkanı German Gref, VK'nın (Rusların Facebook’u) Genel Müdürü Vladimir Kiriyenko, Ünlü gazeteci, yazar, TV ve radyo sunucusu Vladimir Solovyov.\n\nBasın Bürosu, Perinçek'in toplantı için Moskova'ya çağrıldığını ancak programı uygun olmadığı için Rus Devlet Yöneticilerine çevrimiçi hitap edeceğini bildirdi.",
    "Rusya’da seferberlik çağrısına uymayanlara 10 yıla kadar hapis cezası verilebileceği bildirildi": "Rusya Federasyonu Ceza Kanunu’nun, vatana ihanet başlıklı maddesine göre seferberlik kararına uymayan ve birliklerine teslim olmayanlar üç yıldan 10 yıla kadar hapis cezasına çarptırılabilecek.\n\nYine aynı düzenlemede emir - komuta talimatlarına uymayanlar ve silahlı operasyonlara katılmayı reddedenler iki ile üç yıl arasında hapis cezasıyla karşı karşıya kalacak. Savaş sırasında yağma gibi faaliyetlere katılanlar da 15 yıla kadar hapis cezasıyla yargılanacak. Federasyon Konseyi’nin kabul ettiği yasa, Rusya Devlet Başkanı Vladimir Putin’e sunulacak ve Putin’in imzasından sonra yasalaşacak.\n\nRus hükümeti kısmi seferberlik için fon ayırıyor\n\nÖte yandan kısmi seferberlik Rus hükümetinin çalışmalarını hızlandırdı. Hükümet kabinesinden yapılan yazılı açıklamada Rusya Silahlı Kuvvetleri’nin ihtiyaçları doğrultusunda ek fon ayrılacağı belirtilerek, \"Hükümet kısmi seferberlik için ek fon ayıracak. Devlet başkanı ayrıca hükümete, kısmi seferberlik döneminde Rusya Federasyonu Silahlı Kuvvetlerinin, askeri oluşumların ve organların ihtiyaçlarının karşılanması için gerekli tedbirlerin alınması talimatını verdi\" denildi.\n\nREKLAM\n\nAyrıca kısmi seferberlik için birliklere dahil edilecek yedek askerlerin belirlenmesi için de çalışma başlatıldığı aktarılarak, \"Hükümet, Rusya Devlet Başkanlığı Kararnamesi uyarınca vatandaşların kategorilerini yakında belirleyecek\" ifadeleri kullanıldı.\n\nDÜNYA Putin'den kısmi askeri seferberlik ilanı: Batı ülkemizi yok etmek istiyor",
    "Rusya'da askere çağrılan Türk vatandaşı: Celp kağıdına Odatv ulaştı": "Kutalmış Gürbüz\n\nRusya’nın ilan ettiği kısmi seferberlik kapsamında, 300 bin Rus vatandaşı, derhal askere alındı.\n\nÇifte vatandaşlığı bulunan kişilerin de askere çağrıldığı yahut çağrılmak üzere hazır bulunmalarına ilişkin celp gönderildiği öğrenildi.\n\nOdatv, seferberlik kapsamına alınan 42 yaşındaki Türk-Rus çifte vatandaşı Ali D.’nin celp kağıdına ulaştı.\n\nİNŞAAT USTALARI, ŞOFÖRLER, ŞANTİYE ŞEFLERİ\n\nAli D., inşaatta çalışıyor.\n\n42 yaşındaki Ali D.’nin şoförlük ve inşaat ustalığı becerisi var.\n\nRusya Federasyonu, belirli konularda uzmanlığı bulunan kişilerin, seferberlik kapsamında zorunlu hizmete alınabileceğini açıklamıştı.\n\nTürk-Rus çifte vatandaşı Ali D., gençliğinde askerlik görevini Türkiye’de yaptığı ve sonradan Rus vatandaşı olduğu halde, seferberlik listesine alındı, celp kağıdı geldi.\n\nSt. Petersbug bölgesi, Ali D.'nin celp kağıdı, Askeri Komiserlik Amiri Voronin imzalı\n\nASKERE ALINAN HERKES CEPHEYE GİTMEYECEK\n\nRusya’nın kısmi seferberlik kapsamında askere alınan herkesin, cepheye gitmeyeceği öğrenildi.\n\nAli D. ve uzmanlığı bulunan birçok kişinin, şoför, istihkam, ordonat veya karakol inşaatlarında çalışmak üzere görev alacağı belirtildi.\n\nBunun haricinde birçok doktor ve hemşire de, çifte vatandaşlar dahil olmak üzere, Ukrayna’ya yakın şehirlere doğru sevk edildi.\n\nAli D.’nin arkadaşları, seferberlik kapsamında ayda 50 bin ruble maaş alınacağını, bu esnada askerde \"patates soyma\", mutfak ve kantinde çalışma, “komutan postası olma” veya geri hatlarda nöbet tutma gibi, savaş dışı görevlerde yer alınacağını belirtti.\n\n\"İKİ DEFA ASKERLİK YAPMA SORUNU\"\n\nRusya’daki seferberlik kapsamında celp kağıdı alan çifte vatandaşların şikayeti, ikinci defa askerlik yapmak zorunda olmaları.\n\nCelp kağıdı gelen Türkler, Azerbaycan Türkleri, Tacikler ve Ermeniler, kendi ülkelerinde halihazırda askerlik yaptıklarını belirtti.\n\nÇİFTE VATANDAŞLAR RUS SAYILIYOR\n\nRusya Federasyonu vatandaşlık ilkesine göre, bir kişinin Rus pasaportu varsa, o kişi Rus sayılıyor. Bu sebepten dolayı, Türkiye’de veya başka ülkede askerliğini yapmış kişiler, seferberlik koşulları altında “Vatani görev” gerekçesiyle seferberlik listesine alınıyor.\n\nTürk-Rus’un haberine göre Rusya, çifte vatandaşların Rus vatandaşlığı imkanlarından faydalandığı gibi, Rus vatandaşlarına yüklenen sorumlulukları da yerine getirmesini bekliyor.\n\n“Povestka” belgesini alanların askere derhal alındığı, İzveşeniye alanların ise hazır olmaları ve çağrıldıkları anda askere gidecekleri belirtildi.\n\n“RUSYA’DAN KAÇIYORLAR” İDDİASININ PERDE ARKASI\n\nOdatv’nin Rusya’daki kaynakları, askerlik görevinden kaçmak maksadıyla Rusya’yı terk edenlerin, çifte vatandaşlar olduğunu belirtti.\n\nÖzellikle Gürcistan vatandaşları, Rusya için askerlik vazifesi yapmak istemediklerini belirterek, Gürcistan’ın yolunu tuttu.\n\nOdatv.com",
    "“Doktrine bakın”": "Tartışmanın nasıl çıktığını hatırlayalım:\n\nNükleer silah tartışmasının başlatılması genellikle Rusya’ya mal edildi; oysa tartışmayı ilk başlatan Britanya yönetimiydi. Önce zamanın başbakanı, sonra dışişleri bakanı (şimdiki başbakan) daha mart başında nükleer silahlardan söz ettiler. Sabık hükümetin dışişleri bakanı, teneke leydi Liz Truss, müstafi başbakanın yerini alacak kişiyi belirlemek için yürütülen seçim kampanyası sırasında (bu ifade yanlış anlaşılmamalı; Britanya demokrasisinde başbakanı halk değil sadece Muhafazakâr Parti delegeleri seçtiler) nükleer silah düğmesine ilk basan olmaktan kaçınmayacağını da söyledi. ABD dışişlerinin ideolojik yayın organı Foreign Affairs ise eylül sayısında “Rusya ile NATO arasında bir nükleer savaş çıkabileceğini” yazdı. Son olarak listeye Biden katıldı.\n\nKremlin sözcüsü Peskov dünkü basın toplantısında, Biden’in (Ukrayna’nın yarısının sahibi olan oğlunun telefon defterine “pedofil” diye kaydettiğini unutmayalım) “Rusya Ukrayna’da nükleer silah kullanırsa...” şeklindeki sözlerinin sorulması üzerine, “doktrini okuyun, orada her şey yazıyor,” cevabını verdi.\n\nÖyleyle doktrine bakalım. Açık belgelerdir bunlar, hemen hepsi Kremlin’in web sitesinde bulunur; ilk bakması gerekenlerden pek azının bakmayı akıl etmesi ise ancak akıl tembelliğine yorulabilir.\n\nDoktrin\n\nAslında bir doktrin hep vardı, ama 2020’ye kadar gizli tutulmuştur.\n\nSözü edilen doktrin, 2 Haziran 2020 tarihli ve 355 sayılı başkanlık kararnamesidir. Kararnamenin başlığı şöyle: “Rusya Federasyonu’nun nükleer caydırıcılık alanındaki devlet siyasetinin temelleri hakkında”.\n\nKararname dört bölümden oluşur. İlk bölüm “Temel ilkeler” başlığını taşır. İkinci bölümde “Nükleer caydırıcılığın esası”, üçüncüde “Rusya Federasyonu’nun nükleer silah kullanmaya geçişinin şartları” sıralanır. Son bölüm ise “Devlet iktidarı federal organlarının, diğer devlet organlarının ve teşkilatlarının devletin nükleer caydırıcılık siyasetinin hayata geçirilmesindeki görevleri” üzerinedir.\n\nKararnamenin ikinci maddesi şöyle der:\n\n“Potansiyel bir düşmanın Rusya Federasyonu’na ve (veya) onun müttefiklerine karşı saldırganlıktan caydırmanın garanti edilmesi devletin en yüksek öncelikleri arasındadır. Saldırganlığın caydırılması, nükleer silahlar da içinde olmak üzere, Rusya Federasyonu’nun askeri gücünün tamamı tarafından temin edilir.”\n\nÜçüncü maddeye göre bu devlet siyaseti sadece askeri alanda değildir; “nükleer caydırıcılık kuvvetlerine ve vasıtalarına dayanılarak yürütülen, koordine edilmiş, ortak bir fikirle birleşmiş siyasi, askeri, askeri-teknolojik, diplomatik, iktisadi, enformatif ve diğer tedbirleri” kapsar.\n\nDördüncü madde nükleer caydırıcılığın “savunma niteliği” taşıdığını vurgular; buna göre bu siyaset: “... nükleer kuvvetlerin potansiyelini nükleer caydırıcılığı temin etmek için yeterli bir seviyede tutmaya yönelmiştir ve devletin egemenlik ve toprak bütünlüğünü korumayı, potansiyel düşmanı Rusya Federasyonu’na ve (veya) onun müttefiklerine saldırıdan caydırmayı, askeri bir çatışma halinde de askeri eylemlerin tırmanmasına imkân vermemeyi ve bunların Rusya Federasyonu ve (veya) onun mütefikleri tarafından kabul edilebilir şartlarda önlenmesini garanti eder.”\n\nBeşinci madde, nükleer silahların “sadece caydırıcılık vasıtası olarak mülahaza edildiğinin” altını çizer; buna göre “bunların kullanılması en uç ve zaruri bir tedbir” olacaktır ve Rusya Federasyonu “nükleer tehdidin azaltılması ve nükleer çatışmalar da içinde askeri çatışmaları provoke edebilecek devletler arası ilişkilerin keskinleşmesine imkân vermemek için her türlü zaruri çabayı gösterir”.\n\nAltıncı madde normatif ve hukuki zemini genel çizgileriyle anlatır. Yedinci madde, kararnamedeki ilkelerin yerine getirilmesini nükleer caydırıcılığın teminine katılan bütün devlet organ ve teşkilatları için yükümlülük sayar. Sekizinci madde ise sayılan ilkelerin geliştirilebileceğini vurgular: “İşbu temeller savunmanın teminine etki eden dış ve iç faktörlere bağlı olarak geliştirilebilir.”\n\nİkinci bölümde teorik bir çerçeve ortaya konulur.\n\nDokuzuncu maddeye göre:\n\n“Nükleer caydırıcılık, potansiyel düşmanın Rusya Federasyonu’na ve (veya) müttefiklerine saldırı halinde misillemenin [bedelini ödemenin, intikamın] kaçınılmaz olduğunu kavramasını temin etmeye yöneliktir.”\n\nOnuncu madde bu silahların silahlı kuvvetler bünyesinde muharebeye hazır durumda olacağını vurgular; keza bu maddeye göre: “Nükleer caydırıcılık... Rusya Federasyonu’nun bu tür silahları kullanmaya hazır ve kararlı oluşuyla temin edilir.”\n\nOn birinci maddeye göre:\n\n“Nükleer caydırıcılık barış zamanında, dolaysız saldırı tehdidi döneminde ve savaş zamanında, nükleer silahların kullanılmasının başlangıcına kadar aralıksız hayata geçirilir.”\n\nOn ikinci madde “askeri-siyasi ve stratejik durumdaki değişikliklere bağlı olarak Rusya Federasyonu’na karşı askeri tehditlere (saldırı tehditleri) dönüşebilecek ve nötralize edilmesi için nükleer caydırıcılığın hayata geçirildiği temel askeri tehlikeleri” sayar:\n\n“a) potansiyel düşmanın Rusya Federasyonu’na ve onun müttefiklerine eş sınırlı topraklarda ve bitişik deniz bölgelerinde, bünyesinde nükleer silah temin vasıtalarını da bulunduran genel amaçlı kuvvet grupları oluşturması;\n\n“b) Rusya Federasyonu’nu potansiyel düşman olarak mülahaza eden devletler tarafından füze savunma sistem ve vasıtalarının, orta ve kısa menzilli seyir füzelerinin ve balistik füzelerin, hassas nükleer olmayan ve hipersonik silahların, saldırı amaçlı insansız hava araçlarının, yönlendirilen enerji silahlarının konuşlandırılması;\n\n“c) Uzayda füze savunma vasıtalarının ve saldırı sistemlerinin kurulması ve konuşlandırılması;\n\n“d) devletlerin elinde, Rusya Federasyonu’na ve (veya) onun müttefiklerine karşı kullanılabilecek nükleer silahların ve (veya) diğer kitle imha silahlarının, keza bu türden silahları temin vasıtalarının bulunması;\n\n“e) nükleer silahların, bunların temini araçlarının, bunların yapımı için teknolojilerin ve teçhizatın kontrol dışı yaygınlaşması;\n\n“f) nükleer güç olmayan devletlerin topraklarında nükleer silahların ve bunların temini vasıtalarının konuşlandırılması.”\n\nOn üçüncü madde, nükleer caydırıcılığın kimi hedeflediğini yeterince açık seçik belirtir:\n\n“Rusya Federasyonu nükleer caydırıcılığı, Rusya Federasyonu’nu potansiyel düşman olarak mülahaza eden ve nükleer silahlara ve (veya) diğer türden kitle imha silahlarına yahut genel amaçlı kuvvetlerden büyük bir askeri potansiyele sahip muhtelif devletlere ve askeri koalisyonlara (bloklar, ittifaklar) karşı hayata geçirir.”\n\nOn dördüncü maddenin, kuzeyde Baltık ülkelerinden güneyde Moldova ve Romanya’ya kadar olan, Rusya’nın Avrupa sınırlarına bitişik veya dolaysız yakınlıktaki ülkeleri kastettiği de yeterince açık bellidir:\n\n“Rusya Federasyonu nükleer caydırıcılığın hayata geçirilmesinde potansiyel düşman tarafından diğer devletlerin topraklarına taarruz vasıtaları (Rusya Federasyonu’na ve (veya) müttefiklerine karşı kullanılabiecek seyir füzeleri ve balistik füzeler, hipersonik hava araçları, saldırı amaçlı insansız hava araçları, yönlendirilmiş enerji silahları, füze savuma vasıtaları, nükleer füze uyarıları, nükleer silahlar ve (veya) diğer kitle imha silahları) konuşlandırılmasını dikkate alır.\n\nOn beşinci madde, nükleer caydırıcılık ilkelerini sıralar.\n\nOn altıncı madde, “Rusya Federasyonu’nun nükleer caydırıcılık kuvvetlerinin kara, deniz ve hava temelli nükleer kuvvetleri kapsadığını” belirtir.\n\nÜçüncü bölümün ilk maddesi, on yedinci madde, nükleer silahların ne zaman kullanılacağını vurgular:\n\n“Rusya Federasyonu, kendisine ve (veya) müttefiklerine nükleer silah ve diğer kitle imha silahları kullanılmasına cevap olarak, keza Rusya Federasyonu’na karşı konvansiyonel silahların kullanıldığı saldırganlık halinde, bizatihi devletin varlığı tehdit altına girdiğinde nükleer silah kullanma hakkını saklı tutar.”\n\nOn sekizinci maddeye göre nükleer silah kullanma kararı başkan tarafından alınır.\n\nOn dokuzuncu maddeye göre “Rusya Fedeasyonu’nun nükleer silah kullanması ihtimalini belirleyen şartlar” şunlardır:\n\n“a) Rusya Federasyonu ve (veya) müttefiklerinin topraklarına saldıran balistik füzelerin ateşlendiğiyle ilgili güvenilir istihbarat alınması;\n\n“b) düşman tarafından nükleer silahların veya diğer kitle imha silahlarının Rusya Federasyonu ve (veya) müttefiklerinin topraklarında kullanılması;\n\n“c) düşmanın, Rusya Federasyonu’na ait, devreden çıkması halinden nükleer kuvvetlerin cevabi eyleminde başarısızlığa yol açacak kritik önemdeki devlet ve askeri tesisleri üzerinde etkide bulunması;\n\n“d) Rusya Federasyonu’na karşı konvansiyonel silahlarla yapılan saldırganlık, bizatihi devletin varlığı tehdit altına girdiğinde.”\n\nBu maddenin bütün bentleri hayati bir önem taşır.\n\nYirminci maddeye göre Rusya Federasyonu Başkanı, başka ülkeleri, Rusya’nın nükleer silahları kullanma kararı aldığından veya bunları kullanmaya hazır olduğundan veya kullandığından “zaruret halinde” haberdar edebilir.\n\nBeş maddeden oluşan son bölüm esasen bir özettir.\n\n\n\nABD doktriniyle arasında ne fark var?\n\nTek bir şey dışında, hemen hiçbir fark yok. Ama o tek şey de yeterince ciddi zaten. ABD’nin 2019 tarihli nükleer doktrininde şöyle denir:\n\n“Nükleer silahların çatışmaya sokulması, savaşın gidişatını radikal şekilde değiştirebilir veya hızlandırabilir. Nükleer silahlar, ABD’nin savaşı kaybettiği sonucuna varıldığında, kontrolün kaybedilmesi riskinde veya çatışmayı ABD için çok daha avantajlı şartlarda bir barışa erişmek hedefiyle tırmandırmak için, savaşın gidişatında kullanılabilir.”",
    "Dışişleri, Kabil’deki Rusya Büyükelçiliği önünde gerçekleştirilen saldırıyı kınadı": "Dışişleri Bakanlığı, Afganistan'ın başkenti Kabil’deki Rusya Federasyonu Büyükelçiliği önünde gerçekleştirilen saldırıyı kınadı. Dışişleri Bakanlığı yaptığı açıklamada, \"Sözkonusu terör saldırısını şiddetle kınıyor; Rusya Federasyonu’na ve Afgan halkına başsağlığı, yaralılara acil şifalar diliyoruz\" denildi.\n\nAçıklamanın tamamı şöyle:\n\n\"Kabil'deki Rusya Federasyonu Büyükelçiliği önünde bugün (5 Eylül) gerçekleştirilen intihar saldırısında, aralarında Büyükelçilik mensuplarının da bulunduğu çok sayıda kişinin hayatını kaybettiği ve yaralandığı üzüntüyle öğrenilmiştir. Sözkonusu terör saldırısını şiddetle kınıyor; Rusya Federasyonu’na ve Afgan halkına başsağlığı, yaralılara acil şifalar diliyoruz.\"\n\nKabil’deki Rusya Federasyonu Büyükelçiliği Önünde Gerçekleştirilen Terör Saldırısı Hk. https://t.co/rFYFx0EaxG pic.twitter.com/4lhLlLgT8o — T.C. Dışişleri Bakanlığı (@TC_Disisleri) September 5, 2022\n\nRusya'nın Ankara Büyükelçiliği ise Dışişleri Bakanlığı'nın açıklamasını, \"Teşekkür ederiz\" notuyla paylaştı.\n\nKaynak: Sputnik Türkiye",
    "Karelya lojistik merkez olabilir": "Görev Holding, Rusya Federasyonu'na bağlı Karelya Cumhuriyeti'ne bir ziyaret düzenledi. Eylül ayı başında yapılan ziyaret kapsamında Karelya Cumhuriyeti Başkanı Artur Olegovich Parfençikov ile işbirliği anlaşması imzalandı. Görev Holding Yönetim Kurulu Başkanı Tugay Şen'in başkanlığında düzenlenen Karelya heyetinde yer alan iş insanı Ferhat Pazarbaşı ile seyahatin detaylarını ve gözlemlerini konuştuk.\n\nDÖRT SEKTÖRDE İŞ FIRSATI VAR\n\nGörev Holding heyetiyle Rusya Federasyonu Karelya Cumhuriyeti'ne bir ziyaret düzenlediniz. Burada önemli bir işbirliği anlaşması imzalandı. Öncelikle Karelya'daki iş fırsatlarına ilişkin gözlemlerinizi bizlerle paylaşır mısınız?\n\nKarelya Cumhuriyeti Rusya Federasyonu'nun kuzey batısında yer alan 750 bin nüfuslu bir ülke. Tamamı ormanlar ve göllerle kaplı. Ülkede 60 bin göl var ve aynı zamanda Avrupa'nın en büyük göllerinden birinin kenarında Karelya'nın başkenti Petrozavodsk kurulu. Ülkenin diğer bir özelliği Finlandiya ile sınır komşusu olması. Özellikle Sovyet döneminde ülkenin Avrupa'ya açılan kapısı niteliğini taşıyor. St. Petersburg ile aynı dönemde kurulmuş bir kent. Karelya'da göllerden dolayı balıkçılık, ormanlardan dolayı da ağaç ve orman ürünleri gelişmiş durumda. Bunun dışında dördü sadece Karelya'ya özgü olmak üzere dokuz tip granit ve mermer bulunuyor. Şimdilik ülkenin başlıca gelir kaynakları bunlar. Ama aslında çok büyük turizm potansiyeline sahip. Hem yazın hem de kışın doğal güzellikleri bakımından turizme çok müsait bir ülke. İş fırsatlarına ilişkin en büyük gözlemimiz yukarıda saydığımız dört sektördeki olası işler. Bu alanlara yatırım yapılabilir. Üretilen mamuller ülkemize ve Batı Asya'ya aktarılabilir. Ülkemizden de oraya üretimle ilgili bazı kaynaklar aktarılabilir. Tabi onların ürettiklerinin dışındaki ürünler de oraya pazarlanabilir. Karelya'nın diğer bir özelliği bölgenin lojistik merkezi olma potansiyelinin bulunması. Bu kapsamda kuzeyindeki Baltık'a bağlanan Beyaz Deniz ve bütün Rusya'yı saran demiryolları kullanılarak önemli bir lojistik merkezine dönüştürülebilir.\n\nKARELYA'DAN YATIRIM TEKLİFİ\n\nTürk heyeti olarak burada nasıl karşılandınız, yetkililerin talepleri ağırlıklı olarak hangi alanlarda oldu?\n\nOldukça sıcak karşılandık. Ve Cumhuriyet Başkanı düzeyinde ağırlandık. Oradaki sistemde bir cumhuriyet başkanı ve ona bağlı bakanlar var. Her konuyla ilgili bakanlar ve Cumhuriyet Başkanı, çok yakında seçimlere girecek olmasına rağmen bizimle yakından ilgilendi. Bu anlamda çok umut verici bir deneyimdi. Bunun dışında yetkililerin talepleri orada bazı yatırımlar yapılması yönünde oldu. Özellikle doğal taş, orman ürünleri ve lojistik alanlarında. Bu sektörlere yatırımda kolaylıklar tanınacağı belirtildi. Burada bir takım vergi indirimleri ve kredi olanakları da söz konusu. Aynı şekilde bölgenin ihtiyaçlarını karşılamak için hem ithalat hem ihracat anlamında bir lojistik üs kurulumu yönünde yakın zamanda resmileşmesini umduğumuz talepler oldu.\n\nTİCARETİN YÖNÜ DEĞİŞECEK\n\nUkrayna yaptırımları sonrası gelişen Türk Rus ticari ilişkilerine dair sizlerle daha önce sohbet etmiştik. Karelya özelinde baktığımızda, bu ticari ilişkilerin gelişmesine nasıl bir ivme katmasını bekliyorsunuz?\n\nUkrayna'daki gelişmelerin Karelya ile ilişkileri çok şaşırtıcı boyutta artıracağını düşünüyorum. Az evvel de belirttiğim gibi Karelya, Rusya'nın Avrupa'ya Finlandiya üzerinden sınırı. Bu sınır kapanınca Karelya dış ticarette yönünü Avrupa'dan Batı Asya'ya ve Türkiye'ye çevirmek zorunda. Bununla ilgili yoğun ve aktif talepler söz konusu.\n\nKOLLUK KUVVETİ GÖREMEZSİNİZ\n\nBiraz da okurlarımız için Karelya Cumhuriyeti'ni anlatmanızı isteyeceğim, nasıl bir bölge, tarihi dokusu vs. genel itibarıyla sokaktaki gözlemleriniz nelerdir?\n\nGenel yaşam açıkçası benim açımdan çok şaşırtıcı bir deneyim oldu. 1970'lerin Sovyetler Birliği'ndeymişim gibi hissettim. Sokak, cadde ve meydan isimlerinin Marks, Engels, Lenin olması, insanlar arasında muhteşem bir barışçı ortamın bulunması, bir tane bile kolluk kuvvetinin ortada görünmemesi, devlet görevlilerine kadar herkesin gayet serbest ve korumasız hareket etmesi çok dikkat çekici. Onun dışında Karelya, nüfusunun azlığına rağmen Rusya Federasyonu'ndaki 13 ana konservatuvardan birine sahip ve Karelya'nın başkentinde bir tiyatro binası bir de opera binası var. Bunlar o ölçekte görkemli yapılar. Karelya Cumhuriyeti'nde bu yapılardan beş tane var. 750 bin kişiye beş tane tiyatro ve opera binasının düşmesi burada kültüre ve insan mutluluğuna verilen önemin, daha da önemlisi çıktıları itibarıyla bakınca bu kıymetin verildiği toplulukta huzurun ne kadar yükselebildiğinin göstergesi.",
    "Rusya-Ukrayna savaşında son durum: Rusya’nın tehlikeli referandum hamlesi bugün başlıyor… Referandumu savunan Lavrov BM toplantısını terk etti!": "Haberin Devamı\n\nRusya Dışişleri Bakanı Sergey Lavrov, BM Güvenlik Konseyi'ne katılmak üzere geldiği ABD'nin New York kentinde ikili görüşmeler gerçekleştiren Lavrov, Güvenlik Konseyi'nde konuştu. Ukrayna'ya yönelik aldıkları kararlar ve kendilerine yöneltilen suçlamalara cevap veren Lavrov, Kiev yönetiminin sivil noktalara silah yerleştirdiğini iddia etti.\n\nUkrayna'nın, Donbass bölgesinde savaş suçu işlediğine dair ellerinde çok sayıda kayıt olduğunu öne süren Lavrov, \"Kiev rejiminin 2014'ten beri düzenli olarak işlenen suç eylemlerine dair elimizde birçok kanıt var. Rus kolluk kuvvetleri, Donetsk ve Luhansk Halk Cumhuriyetleri'nden meslektaşlarıyla iş birliği içinde ve dikkatli bir şekilde bunları kayıt altına alarak araştırıyor\" şeklinde konuştu. Ukrayna'da savaş sürerken şimdi bir de referandum krizi baş gösterdi\n\nHaberin Devamı\n\nKONUŞMAYA BİR BUÇUK SAAT GEÇ GELDİ\n\nÖte yandan bu kritik konuşma tüm dünya basınının manşetlerinde üst sıralarda yer aldı ve ‘Lavrov, güvenlik konseyi toplantısına yaklaşık 90 dakika gecikti ve konuşmasını bitirir bitirmez ayrılmak istiyor gibiydi.’ yorumları yapıldı.\n\nKonuşması boyunca Ukrayna'ya yönelik suçlamalarına devam eden Lavrov, \"Ukrayna'nın sonunda uluslararası insancıl hukuk normlarının cezasız bir şekilde ihlal edildiği, totaliter devlete dönüştüğünden şüphemiz yok\" ifadesini kullandı.\n\nDonetsk, Luhansk, Herson ve Zaporijya bölgelerinde, Rus topraklarına katılım yönünde alınan referandum kararlarının bölge sakinlerinin iradesine dayalı bir karar olduğunu söyleyerek halkın aslında bu kararla Zelenski'ye cevap verdiğini bir örnekle anlatan Lavrov, \"Geçtiğimiz 5 Ağustos'ta Bay Zelenski'nin Rus olduğunu hisseden herkese Rusya'ya gitmelerini tavsiye eden bir röportajı vardı. Bana öyle geliyor ki, şu anda Ukrayna'nın bazı bölgele sakinlerinin referandum yapmayı kabul ettiği kararlar, onun (Zelenski'nin) talebine bir cevaptır\" sözlerini sarf etti.\n\nHaberin Devamı\n\nLavrov, Ukrayna ve müttefiklerinin “Bize Rus saldırganlığı hakkında tamamen farklı bir anlatı empoze etmeye” çalıştıklarını savundu. Toplantıya videoyla bağlanan Zelenski bir kez daha Batı'dan Rusya'yı cezalandırmasını istedi\n\nSALONU ÖFKEYLE TERK ETTİ\n\nRusya Dışişleri Bakanı Sergei Lavrov, Ukrayna ve batılı müttefiklerini Donbass'ta 'cezasız' kaldıkları yönünde suçladıktan sonra BM Güvenlik Konseyi toplantısından ayrıldı.\n\nBu, Lavrov’un önemli bir toplantıyı ilk terk edişi değil…\n\nRus bakan savaş başladığından beri katıldığı uluslararası toplantıların birçoğundan tartışmalar yaşayarak ve bu şekilde salonu terk ederek ayrıldı.\n\nHaberin Devamı\n\nLavrov'un ardından konsey toplantısında konuşan İngiltere Dışişleri Bakanı James Cleverly, İngiltere'nin Ukrayna'yı sonuna kadar ve gerektiği sürece destekleyeceğini söyledi.\n\nİNGİLİZ BAKANDAN SERT SÖZLER: DUYMAMAK İÇİN KAÇTI\n\nİngiliz bakan, Rusya'nın suçu 'yaptırım uygulayanlara yüklemeye' çalıştığını ve Rusya'nın işgalinin yıkıcı sonuçlarının her geçen gün daha da netleştiğini söyledi.\n\nJames Cleverly, Lavrov hakkında şunları söyledi:\n\n“Odayı terk etti, şaşırmadım. Bay Lavrov'un bu konseyin toplu kınanmasını duymak istediğini sanmıyorum.” Lavrov'un öfkeli tavrı ve toplantıda yaşananlar bir kez daha dünya gündeminde...\n\nHaberin Devamı\n\nNATO’DAN RUSYA’NIN UKRAYNA TOPRAKLARINDA DÜZENLEYECEĞİ REFERANDUM İÇİN KINAMA\n\nNATO tarafından yapılan yazılı açıklamada, Rusya'nın Ukrayna'da yapacağını açıkladığı sözde referandumu kınayarak, “Kısmen Rus ordusu tarafından kontrol edilen Ukrayna bölgelerinde Rusya Federasyonu'na katılım konusunda sözde referandum düzenleme planını mümkün olan en güçlü şekilde kınıyoruz” denildi.\n\nUkrayna'dan ayrılarak tek taraflı olarak bağımsızlığını ilan eden Donetsk ve Luhansk bölgeleri, Rusya'ya bağlanmak için 23 ve 27 Eylül tarihlerinde referandum düzenleme kararı almasının ardından tepkiler sürüyor. NATO tarafından yapılan yazılı açıklamada, “Kısmen Rus ordusu tarafından kontrol edilen Ukrayna bölgelerinde Rusya Federasyonu'na katılım konusunda sözde 'referandum' düzenleme planını mümkün olan en güçlü şekilde kınıyoruz” denildi.\n\nHaberin Devamı\n\n“BM ŞARTI'NIN AÇIK BİR İHLALİ OLACAKTIR”\n\nTehdit veya güç kullanımından kaynaklanan hiçbir toprak kazanımı yasal olarak kabul edilmeyeceği vurgulanan açıklamada, “Müttefikler, Rusya'nın Kırım'ı yasadışı ve gayrimeşru ilhakını asla tanımıyor ve tanımayacak. Ukrayna'nın Donetsk, Luhansk, Zaporijya ve Herson bölgelerindeki sahte referandumların hiçbir meşruiyeti yoktur ve BM Şartı'nın açık bir ihlali olacaktır” denildi. NATO müttefiklerinin Rusya’nın yasadışı ve gayri meşru ilhaklarını tanımayacağı belirtilen açıklamada, “Tüm devletleri Rusya'nın bariz toprak fetih girişimlerini reddetmeye çağırıyoruz” denildi.\n\nGözden Kaçmasın Kremlin Sözcüsü Peskov'un oğlu askere gitmeyi reddetti Haberi görüntüle",
    "Moskova Hükümeti ekonomi yöneticileri 'Altın fırsat' toplantıları için geliyor: Türk-Rus iş dünyası buluşuyor": "RECEP ERÇİN\n\nTürkiye ve Rusya “altın fırsat” toplantılarına hazırlanıyor. İlkinin 27 Eylül'de İstanbul'da ikincisinin de 29 Eylül'de Antalya'da yapılacağı belirtilen toplantıların Türkiye ayağındaki düzenleyicisi Görev Holding.\n\nBu toplantıların, Soçi Zirvesi'nin ardından iki ülkenin iktisadi ilişkilerini geliştirmek için önemli bir işlev görmesi bekleniyor. Aydınlık'ın sorularını yanıtlayan Görev Holding Yönetim Kurulu Başkanı Tugay Şen, Türkiye ve Rusya arasındaki ekonomik ilişkileri geliştirmek ve Rusya Federasyonu'nun maruz kaldığı haksız yaptırımlar sonucunda iki ülke arasındaki ekonomik ilişkilerin fırsata dönüşmesini değerlendirmek için Türkiye-Rusya Altın Fırsat Günleri toplantılarını yapacaklarını söyledi. Bu toplantılardaki temel amacın, “iki ülke arasındaki dış ticaret başta olmak üzere ekonomik ilişkilerde içine girilen yeni döneme uygun bir iş modelinin ortaya çıkmasını sağlamak” olduğunu ifade eden Tugay Şen, “Rusya Federasyonu Moskova Hükümeti'nin Dış Ekonomik İlişkiler ve Uluslararası İlişkiler Bakanlığı ile altın fırsat toplantılarını düzenliyoruz. Yani toplantıların iki düzenleyici kuruluşu var.” dedi.\n\n\n\nTİCARİ İLİŞKİLERİ\n\nGELİŞTİRMEK İÇİN\n\n\n\nTürkiye ve Rusya arasında son dönemde gelişmekte olan iktisadi ilişkilere dikkat çeken Tugay Şen, şunları aktardı: “İçinde bulunulan durumun bu ilişkileri ilerletmeye ve büyütmeye imkan verdiği kanaatindeyiz. Bu yüzden altın fırsat kavramını kullanıyoruz. Rusya'nın karşı karşıya olduğu yaptırımlardan dolayı Türkiye ile iktisadi ilişkilerinin gelişmesinde sorun olacağını kabul etmiyoruz. Tam aksine Rusya'nın bu durumunun Türkiye için büyük avantajlar taşıdığını görüyoruz, bunu yaşıyoruz. Hem Görev Holding olarak yürüttüğümüz faaliyetler kapsamında, hem iş dünyasında temasta olduğumuz firmaların ve iş insanlarının çalışmaları neticesinde bunu görüyoruz. Türkiye içinde bulunduğu ortamın avantajlarını değerlendirmek bakımından da çok büyük imkanlarla ve inisiyatiflerle karşı karşıya. Gerekli adımları atmak için Görev Holding olarak Türkiye'nin başta Rusya olmak üzere Avrasya ülkeleri ile ticari ilişkilerini geliştirmek bizim temel görevimiz. Bunun için de Rusya Federasyonu Moskova Hükümeti ile böyle bir toplantının Türkiye tarafındaki düzenleyicisi olma sorumluluğunu üstlendik.”\n\n\n\nFIRSATI AVANTAJA ÇEVİRECEK\n\n\n\nRusya'nın yaptırımlar karşısında ekonomik olarak zayıflamadığını tam aksine önceden aldığı tedbirler ve izlediği milli siyasetlerle ekonomik bir ilerleme süreci içerisine girdiğini belirten Tugay Şen, “Rusya'nın içinde bulunduğu ortam ve karşılaştığı sorunları aşmak bakımından geliştirdiği çözümlerde Türkiye'nin bugünkü mevcut durumundan çok daha ileri bir işbirliği imkanına sahip olduğunu biliyoruz. Bunu değerlendirmek, Türkiye'nin bu altın fırsatı avantaja çevirmesi ve Rusya ile olan iktisadi ilişkilerinde başta dış ticaret olmak üzere çok daha dengeli bir konuma gelmesi için bu toplantıları yapma ihtiyacı duyduk.” diye konuştu.\n\n\n\n50'DEN FAZLA RUS\n\nFİRMA GELECEK\n\n\n\nToplantılara Moskova Hükümeti'nin düzenleyiciliğinde 50'den fazla Rus firması, iktisadi kamu kuruluşu veya sektörel dernek ve organizasyonların katılacağı bilgisini veren Tugay Şen, “Rusya'dan katılacak firma ve kişilerin bilgileri ana hatları ile bize ulaştı. Biz de Türkiye tarafından bu toplantılarda yer alacak ve özellikle Moskova Hükümeti'nin gönderdiği listede yer alan katılımcı Rus firma ve kuruluşlarının görüşmek istediği, sektörel olarak işbirliği yapmak istediği muhatap Türk firmalarla görüşmelerimizi yapmaya başladık. Amacımız bu toplantılarla birlikte Rus firma ve kuruluşlarla Türkiye'deki muhatap firmaların işbirliği yapması ve iki ülke arasındaki ticari ilişkilerin gelişmesidir.” ifadelerini kullandı.\n\n\n\nİŞ DÜNYASI TEPKİ GÖSTERMELİ\n\n\n\nToplantıların açılış oturumları ile başlayacağını ve açılışta Moskova Hükümeti temsilcileri ile Görev Holding temsilcilerinin yer alacağını kaydeden Tugay Şen, aynı zamanda toplantılarda ele alınacak sektörlerin temsilcilerin de konuşmalar yapacağını söyledi. Burada yapılacak konuşmaların iki ülkenin ticari işbirliği bakımından dünyaya da mesaj olacağını ifade eden Tugay Şen, “İki ülke işbirliğinin gelişmesine karşı çeşitli provokasyonların yapıldığı, ABD'nin Türkiye'deki bazı kuruluşlara çeşitli mektuplar gönderdiği, tehditler yönelttiği ortamda bu mesajın ne kadar anlamlı olacağını herkes takdir edecektir.” dedi. Şen ayrıca, “ABD Hazine Bakanlığı'nın TÜSİAD'a gönderdiği mektup, Türkiye'nin Rusya'dan doğan altın fırsatları değerlendirmesini engellemek amaçlıdır. TÜSİAD'ın bu mektup karşısındaki tavrını kabul etmiyoruz. Bu mektuba Türk iş dünyası kuruluşlarının gerekli tepkiyi vermesini bekliyoruz. Sadece iş dünyasının değil, Türk hükümetinin de ABD'nin bu hadsizliğine karşılık vermesi gerekirdi. Görev Holding olarak, İstanbul ve Antalya'da 'Altın Fırsat' toplantıları düzenleyerek, bu baskılara bir cevap vermiş olacağız. Türkiye-Rusya işbirliğinin gelişmesinin tarihi bir zorunluluk olduğunu vurgulayacağız.” görüşünü dile getirdi.\n\n\n\nFİRMALAR AÇISINDAN FAYDALI\n\n\n\n“Yapacağımız 'Altın Fırsat' toplantılarının Türkiye'nin Rusya yaptırımlarına dahil olmadığı bu ortamda Türk firmalarının Rusya ile ilgili fırsatları değerlendirmesi bakımından çok faydalı olacağını düşünüyoruz.” diye konuşan Tugay Şen, “Daha bir ay varken aldığımız karşılıklar bunu gösteriyor. Kalan bir ay içerisinde Görev Holding olarak Moskova Hükümeti ile birlikte çalışmalarımızı yoğun bir şekilde sürdüreceğiz. İki ülke ekonomik ilişkilerinin gelişmesine önemli bir katkı sunacak bu organizasyonu başaracağız.” mesajı verdi.\n\nTEKNOLOJİK İŞBİRLİĞİ ÖNERİYORLAR\n\nRus muhatapların Türkiye'den beklentileri konusundaki sorumuzu yanıtlayan Tugay Şen, şu bilgileri aktardı:\n\n“En başta ülkemizin gelişmiş olduğu sektörlerde Rus firmaların tedarik ihtiyaçlarının karşılanması. Yani Türkiye'nin Rusya'ya yönelik ihracatının geliştirilmesi. Yine Rus firmaların bazıları Türkiye'ye yönelik ihracatlarını geliştirme arzusundalar. İlaç ve sağlık endüstri özelinde toplantılarımıza Rusya'dan katılacak önemli kuruluşlar Türkiye'deki muhataplarla teknolojik bakımdan işbirliğine gitmek istiyorlar. Moskova Hükümeti'nin bu alandaki yatırımları desteklediğini de biliyoruz. Türkiye'nin de milli ilaç ve sağlık teknolojilerine duyduğu ihtiyaç aşikar. Bu alanda işbirliğini geliştirmek amacındalar. Toplantımıza Rusya pazarında faaliyette olan veya girmek isteyen firmalarımıza pazara yönelik farklı danışmanlık hizmeti verebilecek firmalar katılıyor. Aynı zamanda finans ve hukuk alanında toplantımıza katılacak Rus şirketleri ve kuruluşları bulunuyor. Bunlar da uluslararası alanda çalışma tecrübesine sahip hukuk kuruluşları ile finans alanında, Türkiye'de çeşitli bankalar olmak üzere, işbirliği yapmak isteğindeler. Aslında iki ülke arasındaki altın fırsat imkanlarının en önemlilerinden biri de İstanbul'un Rusya'nın içinde bulunduğu durumu da değerlendirecek bir finans merkez haline gelmesi imkanı. Bu alanda da Türkiye'nin elindeki avantajı istenen düzeyde değerlendiremediği görülüyor. Biz de o açığı kapatmak için bu toplantıları düzenliyoruz.”\n\nEŞLEŞME MEKANİZMASI KURULACAK\n\nAltın fırsat toplantılarının temel amaçlarından birinin Türk ve Rus firmaları arasındaki eşleştirmeleri doğru bir şekilde gerçekleştirmek olduğunu anlatan Tugay Şen, “O açıdan Moskova Hükümeti'nin bildirdiği firmaların Türkiye'de hangi sektörlerden firmalarla görüşmek istediğini, bize önerilerini ve ricalarını dikkate alarak çalışmalarımızı titizlikle sürdürüyoruz. Toplantılarda birebir görüşmelerin yapılması ile birlikte firmalar ve kuruluşlar arasında eşleştirme mekanizmasının oluşmasını sağlayacağız. Bu elbette toplantılarla da kalmayacak. Görev Holding olarak sonrasında da istekli olan firmaların işbirliği sürecinin yönetilmesi ve neticelendirilmesi bakımından Moskova Hükümeti ile birlikte sorumluluğumuzu yerine getireceğiz.” bilgilerini paylaştı.\n\nGörev Holding Başkanı Tugay Şen\n\nTÜRK İŞ DÜNYASINA AÇIK DAVET\n\nTürkiye'deki iş dünyası kuruluşları ile temasların başladığını kaydeden Tugay Şen, gelişmelere yönelik şunları söyledi: “Resmi davetlerimizi de çok yakında göndereceğiz. Sizin aracılığınızla da sektör derneklerini, birliklerini yapacağımız Türkiye-Rusya Altın Fırsat toplantılarına davet ediyoruz. İki ülkenin ekonomik ilişkilerini geliştirmek anlamında doğan fırsatı değerlendirmek için onların katılımlarını da bekleriz. Toplantılarımızın ana katılımcıları; Rus firmaları ile onların talepleri ile örtüşen Türk firmaları olacak. Sektörel bazda yapılacak yuvarlak masa toplantıları ve devamında gelişecek olan ikili görüşmeler için listelerimizi oluşturuyoruz. İş dünyası örgütlerinin katılımının yanında ilgili Türk firmaların katılımını da sağlamak temel hedefimiz. Bu nedenle büyük bir ilgi ile karşılaştık. Resmi davetleri geçmeden bile birçok firma toplantılara katılım için başvuru yaptı. Biz de gerekli değerlendirmeleri yapıyoruz. Türkiye'den katılacağını bildiren firmalarla ilgili düzenleyici ortağımız olan Moskova Hükümeti ile de sürekli temas halindeyiz, kendilerini bilgilendiriyoruz. Çünkü Rus firmaların beklentileri ve yeni firmaların eklenmesi anlamında da kendileri bir çalışma yürütüyorlar.”\n\nEKONOMİK SIKINTILARIN ÇÖZÜM KAPISI\n\nTürkiye'nin içinde bulunduğu ekonomik sıkıntılara çözüm geliştirmek açısından Rusya'nın en önemli başlığı oluşturduğunu vurgulayan Tugay Şen, sözlerini şöyle sürdürdü: “Çünkü Rusya'nın Türkiye'den ekonomik anlamda büyük beklentileri var. Mevcut ilişkileri geliştirmek için istekliler. Türkiye'nin bu altın fırsatı, kendi ekonomik sıkıntılarını çözmek bakımından değerlendirmesi ve adımlar atması gerekiyor. Bunların esas kısmı Hükümet tarafından atılması gereken adımlar. Ancak Atlantik sistemiyle olan bağlardan dolayı, söz konusu girişimler, beklenen düzeyde gerçekleşmiyor. İş dünyasının mensuplarının, yani firmaların, fırsatları değerlendirmek için adım atmakta daha cesur olduğunu ifade etmek isteriz.\"\n\n12 SEKTÖRDE YUVARLAK MASA\n\nİstanbul ve Antalya'da yapılacak “Altın Fırsat” toplantılarında açılış konuşmalarının ardından sektörel bazda yuvarlak masa görüşmelerine başlanacağı bilgisini veren Görev Holding Yönetim Kurulu Başkanı Şen, Moskova Hükümeti ile belirledikleri sektörler hakkında şu bilgileri verdi: “İstanbul için gıda, ilaç, hazır giyim, deri ve kürk, makine, elektronik. Bunun yanında Moskova'dan gelecek firmalar arasında finans, hukuk ve lojistik alanında faaliyet yürüten kuruluşlar da mevcut. Bu konuda da iki ayrı yuvarlak masa toplantısı yapılmasını önerdik. 29 Eylül'deki Antalya toplantısında da turizm, tarım sanayi ve yaratıcı endüstri alanlarında yuvarlak masa toplantıları yapılacak.”\n\nYuvarlak masa toplantılarında katılımcı Rus firmaların Türk katılımcıların sorularını da yanıtlayacağını kaydeden Tugay Şen, toplantıların ardından daha detaylı görüşmelerin yapılacağı ikili görüşmelerin tesis edileceğini bildirdi. Şen, böylece “Altın Fırsat” toplantılarının üç aşamalı olarak somut sonuçlar doğuracak bir etkinlik olacağını vurguladı.",
    "Turizm Güncel - Turizm Haberleri - Turizm Gazetesi": "Rusya'dan Türk Hava Yollarına yeni uçuş izinleri\n\nRusya Federasyonu Türk Hava Yollarına ek uçuş izinleri verdi.\n\nTurizm Güncel – Dış Haberler\n\nRusya Federasyonu Ulaştırma Bakanlığı, Türk Hava Yollarına haftada 20 ek uçuş yapma izni verdi.\n\nRossiyskaya Gazeta'ya konuşan Ulaştırma Bakan Yardımcısı Igor Chalik, Türk Hava Yollarının frekans artışı talebinin bir kısmının karşılandığını açıkladı.\n\nInterfax ise, Rusya ile Türkiye arasında haftada 450 uçuş yapıldığını yazdı. Temmuz döneminde 750'ye kadar çıkan haftalık uçuş sayısının sezonsal nedenlerle mi, yoksa başka bir nedenle mi düştüğü bilinmiyor.\n\nTürk Hava Yollarına verilen frekans artış izninin toplam uçuş sayısının yüzde 5 artması anlamına geldiği ifade edildi.\n\nBu Haber 07.09.2022 - 09:18:17 tarihinde eklendi.",
    "Ukrayna'daki savaş suçları BM tarafından tespit edildi": "Birleşmiş Milletler'in en üst düzey insan hakları organı tarafından Ukrayna'daki hak ihlallerini araştırmak üzere görevlendirilen uzmanlardan oluşan bir ekip, yapılan soruşturma ile Rusya'nın bu ülkedeki savaş suçlarının kanıtlarını ortaya çıkardığını duyurdu.\n\nBu yılın başlarında İnsan Hakları Konseyi tarafından görevlendirilen Ukrayna Soruşturma Komisyonundan uzmanlar şimdiye kadar dört bölgeye odaklandı: Kiev, Çernihiv, Karkiv ve Sumy.\n\nŞimdiye kadarki en kapsamlı bulgularını sunan ekip, Rus gözaltı merkezlerinde dayak, elektrik verme ve çıplak muamele konusundaki ifadelerine atıfta bulundu.\n\nKomisyonun başkanı Erik Mose İnsan Hakları Konseyi'ne verdiği demeçte, \"Komisyon tarafından toplanan kanıtlara dayanarak, Ukrayna'da savaş suçları işlendiği sonucuna varılmıştır.\" dedi.\n\nUkrayna ordusuna da ait iki vaka var\n\nKomisyon üyesi Pablo de Greiff de ekibin “Ukrayna askerleri tarafından Rusya Federasyonu askerlerine yönelik iki kötü muamele vakası bulduğunu” söyledi. Ancak Rusya Federasyonu adına savaş suçu teşkil eden çok daha fazla sayıda olay tespit edildi.\n\nUkrayna'ya 10 günlük bir Haziran gezisi sırasında ekip, Kiev'in dışındaki bir şehir olan Bucha'yı ziyaret etti.\n\n“Ziyaret ettiğimiz bölgelerde infazların sayısı bizi şaşırttı. Komisyon şu anda 16 kasaba ve yerleşimdeki bu tür ölümleri araştırıyor” diyen Greiff, yaşanan cinayet ve katliamlara dair detaya girmedi.\n\nBulgularda, 24 Şubat'tan bu yana Ukrayna'da yaşanan yıkım, ölüm ve umutsuzluğa dair haber kuruluşlarının aktardığı raporlara da yer veriyor.\n\nRusya'nın veya diğer fail olduğu iddia edilen kişilerin adalet karşısına çıkıp çıkmayacağı belirsiz olsa da, bu tür bir belgeleme, Uluslararası Ceza Mahkemesi savcılarının çalışmalarına katkıda bulunabilir.\n\nBir Ukraynalı Evgeniy Maloletka/Copyright 2022 The Associated Press. All rights reserved\n\nBM raporu nasıl hazırlandı?\n\nKomisyon müfettişleri 27 kasaba ve yerleşim yerinin yanı sıra mezarları, gözaltı ve işkence merkezlerini ziyaret etti. 150'den fazla mağdur ve tanıkla görüşüldü. Savunma grupları ve hükümet yetkilileriyle görüşüldü. Olaylara ilişkin görüntüler ve fotoğraflar incelendi.\n\nBelirsiz sayıda Rus askerinin cinsel ve şiddet suçları işlediğinin tespit eden hastane raporları alındı. Bu raporlarda mağdurların yaşlarının 4 ile 82 arasında değiştiği görüldü.\n\nKomisyon, gözaltına alınan veya sınır dışı edilen kişiler için filtreleme kampları iddiaları, insanların zorla nakledilmesi ve çocukların hızlı evlat edinilmesine ilişkin iddialar da dahil olmak üzere ilgi alanlarıyla, soruşturmasını kademeli olarak genişletmeyi planlıyor.\n\nUkraynalı çocuklar yetiştirilmek üzere Rus yetimhanelerine veriliyor\n\nABD'nin insan hakları konseyi büyükelçisi Michele Taylor, \"Rusya'nın vahşetlerinin kanıtları, son zamanlarda cesetlerin işkence belirtileri gösterdiği İzium'da toplu mezarların ortaya çıkarılmasıyla gün geçtikçe daha korkunç hale geliyor\" dedi.\n\nRus yetkililerin 900 bin ila 1,6 milyon Ukrayna vatandaşını sorguladığını, gözaltına aldığını ve/veya zorla sınır dışı ettiğini belirten “çok sayıda kaynak” olduğunu ileri süren Taylor, çocukların da Ukrayna'dan sınır dışı edildiğini ve evlat edinilmek üzere Rus yetimhanelerine yerleştirildiğini iddia etti.\n\nRusya'nın bir avuç müttefiki Moskova'yı savunmaya geçti\n\nBelarus'un Cenevre'deki BM Daimi Temsilci Yardımcısı Ina Vasileuskaya, Rusya'nın işgal amacının Ukrayna'da Rusça konuşanları korumak olduğunu söyledi ve “İnsan Hakları Konseyi'nde sadece Rusya'yı suçlayan taraflı tartışmalar çıkmaz sokaktır” dedi.\n\nVasileuskaya, Belarus'un Ukrayna'yı işgal etmeden önce Rus güçlerinin toplandığı yerlerden biri olmasına rağmen ülkesinin çatışmaya taraf olmadığını da sözlerine ekledi.\n\nToplu mezarlar özel olarak incelenecek\n\nBM yetkilileri cuma günü yapılan son açıklamada, Ukrayna'nın doğusundaki Izium yakınlarında yüzlerce cesedin bulunduğu bir toplu mezar alanını araştırmayı planladıklarını duyurdular.\n\nUkrayna Soruşturma Komisyonu başkanı Erik Mose bir basın brifinginde, \"Bu elbette yeni bir olay ama kesinlikle Izium olayına da bakmayı planlıyoruz.\" dedi.\n\nİnsanlığa karşı suç işlenip işlenmediği sorulduğunda Mose, komisyonun hem delil hem de analiz eksikliğini öne sürerek henüz bu sonuca varmadığını söyledi.",
    "Putin büyük oynamak istedi ama...": "Putin, Rusya Federasyonu'ndan seferberlik ilân etmeden önce, R. T. Erdoğan'ı arayıp \"Sizin Büyükada'da, Arap İzzet Paşa'nın köşkünü hazırlayın, maaile geliyoruz.\" deseydi, Reis Bey, herhâlde, buyur ederdi. Ama şimdi?!..\n\n(O köşkün sahibi Arap İzzet Paşa (1852-1924) II. Abdülhamit'in has adamıydı. Hafiye teşkilâtının başında da o vardı.)\n\nHemen aklıma geleni yazayım...\n\nPutin, bu saatten sonra Suriye'de de tutunamaz. Beşşâr'ın bir dalı kırılıyor. Diğer bir dalı İran, kendi rejim absürtlükleri yüzünden kadınlar ayaklandı. İç işleriyle meşgul. Suriye'ye rejim ihraç çalışmalarını ister istemez askıyla alacak, belki çekilmek zorunda kalacak. Yalnızlaşan Beşşâr'ı kurtarmak ister istemez Türkiye'ye düşecek.\n\nBeşşâr, mezhepçiliğe teslim olacak bir insan değil. Çaresizlik, zayıflık onu, birilerin elinde oyuncak yapıyor. Başından beri \"iyi niyet\"ini yazdım. Ama çaresiz; katillere teslim. Beşşâr'ı kurtarmak, Suriye'nin bütünlüğünü sağlamak demektir. Sen Sünnîsin, sen Nusayrîsin, sen şusun busun demeyi bırakalım; \"insan\"a bakalım. Suriye'de sınırları belirli bir alan içindeyiz. Beşşâr'la şartlı temas bizim de onun da baş ağrısına melhem olacaktır. İyi düşünelim, iyi hesap edelim.\n\nPutin demiştik... Seferberlik ilân etti. 300 bin asker toplamaktan bahsediyor.\n\nPutin'in ordusu içinde de Türkler ağırlıklı. Savunma Bakanı Sergey Şoygu Tuva Türk'ü. Birçok komutanı Türk. Askerlere bakın, çoğu Türk bölgelerinden toplanmış. Gelen haberler öyle. Allah bilir, bu seferberlikte, Türkler ateş hattına sürülecek. Geçmişte Afganistan'da Ruslar Türk asıllıları ateş hattına sürmüşlerdi. (Elimde Özbek Türkçesiyle yazılmış bir kitap var. Afganistan'a Rusya'nın askeri olarak giden Türk'ün kitabı. Türkiye Türkçesine aktarmak isterdim. Zaman sıkıntısı!) İkinci Dünya Savaşı'nda da Türkleri ön saflara ittiler.\n\nPutin'in seferberlik açıklamasının ardından \"Savaşa hayır!\" gösterileri başladı. Rus asıllılar Rusya'dan kaçıyor.\n\nPutin, protestoların başlayacağını, fırsat bulanların kaçacağını hesap etmiştir. İlk elde, otonom Türk cumhuriyetlerinden asker toplanacaktır.\n\nPutin, cephede yenildi, içeride de yenilecek. Seferberlik ilânın manası budur. \"Sıkıştım. İmdat!\" demektir.\n\nUkrayna ise başta seferberlik ilân etti. Askerleri zaman içinde tecrübe kazandı. Ukrayna'da ateş hattından göçler başlayınca, yurt dışına kadınların ve çocukları çıkışına izin verilmiş, erkekler alıkonulmuştu.\n\nPutin, kendisine çok güveniyordu. Üç günde Kiev'i alacaktı. Hesabı tutmadı. İşgal ettiği dört bölgede referandum yapacağını açıkladı. İnsan inandırıcı, karşısındaki telaşa düşürücü yollar bulmalı. İşgalindeki bölgelerde referandumdan bahsediyor. Kim inanır, kim ciddiye alır! Bunu bildiği için, ardından seferberliği açıkladı. Allah bilir, Sergey Şoygu, \"Reis, siz en iyisi seferberlik ilân idin. Ben Türk bölgelerinden asker toplarım, cepheye sürerim.\" demiştir. Putin, kendi milletini biliyor; karşı çıkacaktır. Belki kitleler harekete geçecek, Kremlin'e yürüyecektir. Çok ilde gösteriler başladı bile. Tez zamanda \"Gerekli asker sayısına ulaştık. Seferberliği kaldırdık.\" demesi gerekiyor. Yoksa zaten gidecekti, erken gider.\n\nDört gün önce \"Putin'e Troçki'nin kaldığı köşkü tahsis edebiliriz!\" başlıkla yazımda Putin'in tutunamayacağını yazmıştım. Putin artık şansını yitirdi. Bizim Reis Bey de onu ağırlayamaz.\n\nPutin ikide bir nükleer silahları kullanacağından bahsediyor. Seferberlik ilân ederken yine nükleer silahı hatırlattı ve ekledi: \"Şaka etmiyorum!\"\n\nAsıl nükleer silah kendisini bitirir ve Rusya Federasyonu dağılır.\n\nPutin'in Ukrayna saldırı, belki de Türk bölgelerinin Rusya'dan kopuşunun işaretidir! Türkiye ön hazırlık yapmalı!",
    "Rusya Federasyonu'nda bazı bölgelerde yönetici ve yerel meclis seçimleri başladı": "Rusya'da bazı federal bölgelerde başkan, vali ve yerel meclis üyelerini belirlemek için seçimler başladı.\n\nRusya Merkez Seçim Komisyonu'ndan edinilen bilgilere göre, federasyonun farklı bölgelerinde bugün başlayan oylamalar 3 gün sürecek.\n\nSeçimlerde Rusya Federasyonu'na bağlı Buryat Cumhuriyeti, Karelya Cumhuriyeti, Mari El Cumhuriyeti, Udmurtya Cumhuriyeti'nin başkanları; Vladimir bölgesi, Kaliningrad bölgesi, Kirov bölgesi, Novgorod bölgesi, Ryazan bölgesi, Saratov bölgesi, Sverdlovsk bölgesi, Tambov bölgesi, Tomsk bölgesi ve Yarovslav bölgesinin valileri seçilecek.\n\nKuzey Osetya- Alanya Cumhuriyeti, Udmurtya Cumhuriyeti, Krasnodar bölgesi, Penza bölgesi, Saratov bölgesi, Sahalin bölgelerinin parlamento üyelerinin belirleneceği seçimde, Gorno- Altay, Çerkessk, Kızıl, Barnaul, Petropavlovsk-Kamçatskiy, Vladivostok, Kirov, Kursk, Omsk, Pskov, Tver ve Yaroslavl şehir meclisi üyeleri seçilecek.\n\nRusya'nın 82 bölgesinde farklı düzeyde yerel seçimlerin de yapılacağı süreçte, Moskova Belediyesi meclis üyeleri için de şehir halkı oylama yapacak.\n\nRusya Devlet Başkanı Vladimir Putin'in Birleşik Rusya partisi, Komünist Parti, Liberal Parti, Adil Rusya partisi yerel parlamento seçimlerinin yapıldığı bütün bölgelerde seçimlere katılıyor. Elma partisi ise sadece 12 bölgede seçime girecek.\n\nBaşkan ve valilerin seçileceği 14 bölgede ise 71 aday yarışıyor.\n\nBaşta Moskova olmak üzere bazı bölgelerde internet üzerinden elektronik oylamanın yapılacağı seçimler pazar akşamı sona erecek.",
    "Son dakika! Konut satışlarında daralma Ağustos ayında da sürdü": "Son dakika! Konut satışlarında daralma Ağustos ayında da sürdü\n\nSon dakika haberi... TÜİK tarafından açıklanan veriye göre Türkiye'de konut satışları ağustosta geçen yılın aynı ayına göre yüzde 12,7 azalarak 123 bin 491 oldu. İkinci el konut satışları Ağustos ayında yıllık bazda yüzde 14,5 azalırken yabancılara satış da yine yıllık yüzde 10,1 azaldı.\n\nHaber devam ediyor\n\nHaber devam ediyor\n\nTürkiye genelinde konut satışları Ağustos ayında bir önceki yılın aynı ayına göre yüzde 12,7 azalarak 123 bin 491 oldu. Yabancılara yapılan konut satışları Ağustos ayında bir önceki yılın aynı ayına göre yüzde 10,1 azalarak 5 bin 273 oldu.\n\nTürkiye İstatistik Kurumu (TÜİK), 2022 yılı Ağustos ayı konut satış istatistiklerini açıkladı. Buna göre, konut satışlarında İstanbul 18 bin 485 konut satışı ve yüzde 15,0 ile en yüksek paya sahip oldu. Satış sayılarına göre İstanbul'u 9 bin 736 konut satışı ve yüzde 7,9 pay ile Ankara, 6 bin 395 konut satışı ve yüzde 5,2 pay ile İzmir izledi. Konut satış sayısının en az olduğu iller sırasıyla 41 konut ile Hakkari, 63 konut ile Ardahan ve 101 konut ile Bayburt oldu.\n\nKONUT SATIŞLARI OCAK-AĞUSTOS DÖNEMİNDE YÜZDE 17,7 ARTTI\n\nKonut satışları Ocak-Ağustos döneminde bir önceki yılın aynı dönemine göre yüzde 17,7 artışla 943 bin 791 olarak gerçekleşti.\n\nİPOTEKLİ KONUT SATIŞLARI 22 BİN 168 OLARAK GERÇEKLEŞTİ\n\nTürkiye genelinde ipotekli konut satışları Ağustos ayında bir önceki yılın aynı ayına göre yüzde 19,0 azalış göstererek 22 bin 168 oldu. Toplam konut satışları içinde ipotekli satışların payı yüzde 18,0 olarak gerçekleşti. Ocak-Ağustos döneminde gerçekleşen ipotekli konut satışları ise bir önceki yılın aynı dönemine göre yüzde 39,1 artışla 211 bin 631 oldu.\n\nAğustos ayındaki ipotekli satışların, 6 bin 654'ü; Ocak-Ağustos dönemindeki ipotekli satışların ise 55 bin 348'i ilk el satış olarak gerçekleşti.\n\nDİĞER SATIŞ TÜRLERİ SONUCUNDA 101 BİN 323 KONUT EL DEĞİŞTİRDİ\n\nTürkiye genelinde diğer konut satışları Ağustos ayında bir önceki yılın aynı ayına göre yüzde 11,1 azalarak 101 bin 323 oldu. Toplam konut satışları içinde diğer satışların payı yüzde 82,0 olarak gerçekleşti. Ocak-Ağustos döneminde gerçekleşen diğer konut satışları ise bir önceki yılın aynı dönemine göre yüzde 12,7 artışla 732 bin 160 oldu.\n\nSosyal konutlara rekor başvuru! Sayı 1,5 milyonu aştı\n\nTürkiye genelinde ilk el konut satış sayısı, Ağustos ayında bir önceki yılın aynı ayına göre yüzde 8,5 azalarak 39 bin 25 oldu. Toplam konut satışları içinde ilk el konut satışının payı yüzde 31,6 oldu. İlk el konut satışları Ocak-Ağustos döneminde ise bir önceki yılın aynı dönemine göre yüzde 13,6 artışla 276 bin 164 olarak gerçekleşti.\n\nHaber devam ediyor\n\nHaber devam ediyor\n\nİKİNCİ EL KONUT SATIŞLARINDA 84 BİN 466 KONUT EL DEĞİŞTİRDİ\n\nTürkiye genelinde ikinci el konut satışları Ağustos ayında bir önceki yılın aynı ayına göre yüzde 14,5 azalış göstererek 84 bin 466 oldu. Toplam konut satışları içinde ikinci el konut satışının payı yüzde 68,4 oldu. İkinci el konut satışları Ocak-Ağustos döneminde ise bir önceki yılın aynı dönemine göre yüzde 19,5 artışla 667 bin 627 olarak gerçekleşti.\n\nHaber devam ediyor\n\nHaber devam ediyor\n\nYABANCILARA AĞUSTOS AYINDA 5 BİN 273 KONUT SATIŞI GERÇEKLEŞTİ\n\nYabancılara yapılan konut satışları Ağustos ayında bir önceki yılın aynı ayına göre yüzde 10,1 azalarak 5 bin 273 oldu. Ağustos ayında toplam konut satışları içinde yabancılara yapılan konut satışının payı yüzde 4,3 oldu. Yabancılara yapılan konut satışlarında ilk sırayı bin 814 konut satışı ile Antalya aldı. Antalya'yı sırasıyla bin 750 konut satışı ile İstanbul ve 317 konut satışı ile Mersin izledi.\n\nHaber devam ediyor\n\nHaber devam ediyor\n\nYabancılara yapılan konut satışları Ocak-Ağustos döneminde ise bir önceki yılın aynı dönemine göre yüzde 44,6 artarak 44 bin 595 oldu.\n\nÜLKE UYRUKLARINA GÖRE EN ÇOK KONUT SATIŞI RUSYA FEDERASYONU VATANDAŞLARINA YAPILDI\n\nAğustos ayında Rusya Federasyonu vatandaşları Türkiye'den bin 238 konut satın aldı. Rusya Federasyonu vatandaşlarını sırasıyla 633 konut ile İran, 417 konut ile Irak vatandaşları izledi.",
    "Kadirov'dan olay sözler! Yakında size sürpriz yapacağız": "Rusya Federasyonu'na bağlı Çeçenistan Cumhuriyeti lideri Ramzan Kadirov, \"Ahmat\" adlı Çeçen özel kuvveti askerlerinin Ukrayna için bir sürpriz hazırladığını, yakında bunu uygulayacağını söyledi.\n\nTelegram hesabından açıklama yapan Kadirov, \"Savaşçılarımız, Ukraynalı haydut oluşumlarına ilgi çekici bir sürpriz hazırladı, yakında öğreneceksiniz. Şimdilik kartları açmayacağım\" dedi.\n\nÇeçen güçlerin tüm eylemlerinin net şekilde planlandığını ve hiçbir sapma ya da olağanüstü durum yaşanmadığını iddia eden Kadirov, \"Çeçen birliklerinin cesareti, yiğitliği ve kahramanlığı ve müttefik kuvvetlerle yapılan yoğun işbirliği sayesinde özel askeri harekat, Çeçen Cumhuriyeti birliklerinin sorumluluk bölgesinde başarıyla ilerliyor. Ortak çabalarla düşman haydut oluşumlarını tamamen bozguna uğratacağımızdan eminim\" ifadelerini kullandı.",
    "TÜİK: İhracat yüzde 13,4, ithalat yüzde 41,4 arttı": "TÜİK'ten yapılan açıklamaya göre; ihracat 2022'nin temmuz ayında, bir önceki yılın aynı ayına göre yüzde 13,4 artarak 18 milyar 551 milyon dolar, ithalat yüzde 41,4 artarak 29 milyar 240 milyon dolar olarak gerçekleşti. İhracat 2022'nin ocak-temmuz döneminde önceki yılın aynı dönemine göre yüzde 19,1 artarak 144 milyar 331 milyon dolar, ithalat yüzde 40,7 artarak 206 milyar 508 milyon dolar olarak gerçekleşti.\n\nEnerji ürünleri ve parasal olmayan altın hariç ihracat; temmuzda yüzde 7,4 artarak 15 milyar 665 milyon dolardan, 16 milyar 820 milyon dolara yükseldi. İthalat ise yüzde 19,3 artarak 16 milyar 560 milyon dolardan, 19 milyar 763 milyon dolara yükseldi. Enerji ürünleri ve parasal olmayan altın hariç dış ticaret açığı, temmuzda 2 milyar 943 milyon dolar olarak gerçekleşti. Dış ticaret hacmi yüzde 13,5 artarak 36 milyar 582 milyon dolar olarak gerçekleşti. Söz konusu ayda enerji ve altın hariç ihracatın ithalatı karşılama oranı yüzde 85,1 oldu.\n\nDIŞ TİCARET AÇIĞI TEMMUZDA YÜZDE 147 ARTTI\n\nDış ticaret açığı, temmuzda bir önceki yılın aynı ayına göre yüzde 147 artarak 4 milyar 329 milyon dolardan, 10 milyar 690 milyon dolara yükseldi. İhracatın ithalatı karşılama oranı 2021 Temmuz ayında yüzde 79,1'ken, 2022 Temmuz ayında yüzde 63,4'e geriledi. Ocak- temmuz döneminde ise dış ticaret açığı yüzde 143,7 artarak 25 milyar 510 milyon dolardan, 62 milyar 177 milyon dolara yükseldi. İhracatın ithalatı karşılama oranı yüzde 82,6'dan, 69,9'a geriledi.\n\nEN FAZLA İHRACAT YAPILAN ÜLKE ALMANYA\n\nTemmuzda ihracatta ilk sırayı Almanya aldı. Almanya'ya yapılan ihracat 1 milyar 490 milyon dolar olurken Almanya'yı sırasıyla; 1 milyar 315 milyon dolar ile ABD, 1 milyar 15 milyon dolar ile Birleşik Krallık, 1 milyar 2 milyon dolar ile Irak, 850 milyon dolar ile İtalya takip etti. İlk 5 ülkeye yapılan ihracat, toplam ihracatın yüzde 30,6'sını oluşturdu. Ocak-temmuz döneminde de ihracatta ilk sırayı Almanya aldı. Almanya'ya yapılan ihracat 12 milyar 114 milyon dolar olurken bu ülkeyi sırasıyla; 9 milyar 938 milyon dolar ile ABD, 7 milyar 501 milyon dolar ile Birleşik Krallık, 7 milyar 460 milyon dolar ile İtalya ve 7 milyar 355 milyon dolar ile Irak takip etti. İlk 5 ülkeye yapılan ihracat, toplam ihracatın yüzde 30,7'sini oluşturdu.\n\nEN FAZLA İTHALAT RUSYA FEDERASYONU'NDAN\n\nİthalatta Rusya Federasyonu ilk sırayı aldı. Temmuz ayında Rusya Federasyonu'ndan yapılan ithalat 4 milyar 374 milyon dolar olurken bu ülkeyi sırasıyla; 3 milyar 804 milyon dolar ile Çin, 1 milyar 779 milyon dolar ile Almanya, 1 milyar 446 milyon dolar ile İsviçre, 1 milyar 389 milyon dolar ile ABD izledi. İlk 5 ülkeden yapılan ithalat, toplam ithalatın yüzde 43,7'sini oluşturdu. Ocak-temmuz döneminde de ithalatta ilk sırayı Rusya Federasyonu aldı. Rusya Federasyonu'ndan yapılan ithalat 32 milyar 116 milyon dolar olurken bu ülkeyi sırasıyla; 23 milyar 887 milyon dolar ile Çin, 13 milyar 279 milyon dolar ile Almanya, 8 milyar 971 milyon dolar ile ABD, 7 milyar 956 milyon dolar ile İtalya izledi. İlk 5 ülkeden yapılan ithalat, toplam ithalatın yüzde 41,7'sini oluşturdu.",
    "Rusya'dan Ukrayna açıklaması": "Akit haber güncel son dakika gündem haberleri ve haber arşivi.\n\nBiz her vakit, hakikati haykırdık ve gerçeğin izinde olduk. Her devrin gazetesi olmadık, milletin gazetesi olduk.\n\nwww.yeniakit.com.tr internet sitesinde yayınlanan yazı, haber, röportaj, fotoğraf, resim, sesli veya görüntülü sair içeriklerle ilgili telif hakları Uğurlu Gazetecilik Basın Yayın Matbaacılık Reklamcılık Limited Şirketi’ne aittir. Bu içeriklerin iktibas hakkı saklıdır. İzinsiz ve kaynak gösterilmeksizin iktibas olunamaz; hiçbir surette kopyalanamaz, yeniden yayıma konulamaz.",
    "Karadeniz tahıl girişimi ile bugüne kadar Ukrayna'dan 2.7 milyon ton tahıl ve diğer gıda maddesi taşındı": "/\n\n/\n\nKaradeniz tahıl girişimi ile bugüne kadar Ukrayna'dan 2.7 milyon ton tahıl ve diğer gıda maddesi taşındı",
    "Rusya: Mir kartlarıyla ilgili çekinceler biraz abartılı": "Rusya Federasyonu'na bağlı Tataristan Cumhuriyeti'nin başkenti Kazan'da Rusya Bankalar Birliği tarafından düzenlenen 'Rusya'nın Bankaları - 21. Yüzyıl' Forumu'nda konuşan Komlev, Mir kartlarıyla ilgili duruma ilişkin açıklama yaptı.\n\nYurtdışındaki Mir sisteminin çalışması ile ilgili çekincelerin ve gürültünün seviyesini biraz abartılı bulduğunu söyleyen Komlev, \"5 partner bankadan 2'si, ki bunlar ticari banka, işbirliğini askıya aldı. Bize bununla ilgili bildirimde bulundular. Fakat 3 banka çeşitli düzeylerde çalışmaya devam ediyor. Bazıları, yaptırım altındaki Rus bankalarının kartlarıyla da çalışıyor\" dedi.\n\nTürkiye'de Mir kartlarının kullanım hacminde 'feci bir düşüş' olmadığını kaydeden Komlev, pik dönemde kaydedilen işlem sayısı ve hacminin üçte ikisinden fazlasını gerçekleştirmeye devam ettiklerini anlattı. Diğer ülkelerde hiçbir değişiklik olmadığını belirten Komlev, Kazakistan'daki partnerlerinin de çalışmaya devam ettiğini ekledi.",
    "Doğalgaz alımında yeni dönem": "SELÇUK TURGAY AZAK\n\nVergi müfettişi - Ekonomist\n\n\n\nRusya Devlet Başkanı Putin, Rusya'dan satın alınan gazın yüzde 25'inin Rus para birimi ruble ile ödenmesi konusunda Türkiye ile anlaşmaya varıldığını açıkladı. Peki bu durum bizim açımızdan ve Ruslar açısından ne anlama geliyor?\n\nTürkiye dış ticarette Rusya ile önemli bir iş birliğine ve ticaret hacmine sahip… 2021 yılına ilişkin istatistiki verilere göre Rusya, Türkiye’nin ithalatında 28 milyar 959 milyon dolar ile ikinci sırada yer buldu. Küresel enerji fiyatlarının yükselmesi ile 2022 yılında şu ana kadar Rusya Türkiye’nin ithalatında birinci sıraya yükseldi. Yani Ocak-Temmuz döneminde ithalatta ilk sırayı Rusya Federasyonu aldı. Rusya Federasyonu'ndan yapılan ithalat 32 milyar 116 milyon dolar olarak gerçekleşti. Özetle 2022 yılının ilk 7 ayında yapılan ithalat tutarı, 2021 yıllık ithalat tutarını geçmiş vaziyette… Bunun sebebi pekala küresel enerji fiyatlarındaki yükseliş… Bu ithalatta en büyük pay yaklaşık % 45 oran ile enerji kalemlerine ait…\n\nGörüldüğü üzere Türkiye açısından Rusya önemli bir enerji tedarikçisi… Küresel enerji fiyatlarının artması beraberinde ithalat maliyetlerimizin ve dolar cinsinden ödemelerimizin artmasıyla dolar ihtiyacımızın yükselmesine sebep oldu. Diğer yandan Rusya’ya batı ülkeleri tarafından uygulanan yaptırımlar neticesinde Rusya yeni ekonomik işbirliklerine ve çeşitlendirmelerine ihtiyaç duydu. Bu kapsamda hem Türkiye’nin döviz kaybını azaltacak hem de Rusya açısından rublenin alışveriş alanı bulmak suretiyle değer ve itibarını koruyacak bir adım olarak Rusya'dan satın alınan gazın yüzde 25'inin Rus para birimi ruble ile ödenmesi konusunda Türkiye ile Rusya anlaştı. Burada önemli olan durum ise rublenin dolar karşısındaki değeri… Çünkü küresel piyasalarda doğalgaz fiyatları hala Amerikan doları cinsinden belirleniyor. Bu sebeple ruble ile doğalgaz alımı noktasında rublenin dolar karşısındaki değeri önem kazanıyor. Ruble, dolar karşısında Rusya – Ukrayna çatışmasının başladığı Şubat ayında önemli bir değer kaybına uğramış ancak sonrasında rublenin değeri dolar karşısında istikrar kazanmıştır. Mart ayının sonunda başlayan toparlanma günümüze kadar devam etmiş ve rublenin değeri şu anda dolar karşısında nispeten istikrar kazanmıştır. Bu yazının yazıldığı an itibariyle 1 dolar 60,5 rubleye eşit görünmekte ve döviz kuru bu değerler koridorunda devam etmektedir.\n\nÖnemli olan burada ruble ile yapılacak ödemede fiyatların nasıl belirleneceği hususu? Eğer ödeme doğrudan ruble ve Türk lirası cinsinden belirli bir döneme ilişkin sabit bir fiyat ile belirlenir ise dolar karşısındaki dalgalanmalardan etkilenme olmayacaktır. Yok eğer söz konusu ticaret güncel kurlar üzerinden yapılacaksa sonuçta ruble ile Türk lirası çapraz kuru küresel piyasalarda dolar tarafından belirlenmektedir ve bu sebeple alışveriş tutarında devamlı bir değişiklik ihtimali ortaya çıkacaktır.\n\nTürkiye bu ticaretten nasıl kazançlı çıkabilir?\n\n1-) Türk lirası Amerikan doları karşısında değer kazanır ve rublenin değeri ABD doları karşısında sabit kalırsa;\n\nBu durumu örnekle açıklayalım:\n\nDiyelim ki 1 birim doğalgaz 10 dolar olsun, döviz kurları da 1 dolar = 15 TL ve 1 dolar = 60 ruble şeklinde gerçekleşmiş olsun. Bu durumda Türkiye 10 dolar karşılığı 150 TL yani 600 ruble ödemesi yaparak 1 birim doğalgaz alımını gerçekleştirecektir. Sonrasında ise 1 dolar = 10 TL olursa yani Türk lirası değer kazanırsa; bu sefer 600 ruble tutarındaki ödemeyi Türkiye 100 TL ile gerçekleştirmiş olacaktır.\n\n2-) Türk lirasının Amerikan doları karşısında değeri sabit kalır ve rublenin değeri ABD doları karşısında düşerse;\n\nAncak bu durumda doğalgaz fiyatının Türk lirası ve ruble cinsinden sabitlenmiş olması gerekir.\n\nDiyelim ki 1 birim doğalgaz 10 dolar olsun, döviz kurları da 1 dolar = 15 TL ve 1 dolar = 60 ruble şeklinde gerçekleşmiş olsun. Bu durumda Türkiye 10 dolar karşılığı 150 TL yani 600 ruble ödemesi yaparak 1 birim doğalgaz alımını gerçekleştirecektir. Sonrasında ise 1 dolar = 100 ruble olursa yani Rus para birimi değer kaybederse; bu sefer 600 ruble tutarındaki ödemeyi Türkiye 6 dolar yani 90 TL ile gerçekleştirmiş olacaktır.\n\nSon olarak ifade etmek gerekirse, her ne olursa olsun uluslararası ticarette Amerikan dolarının hakimiyetini ve ülkemizin döviz ihtiyacını azaltıcı her adım olumlu olarak karşılanmalıdır. Hayırlı olması temennisiyle…",
    "Okullarda bayrak töreni, müfredatta “vatanseverlik” dersi": "Rusya – Ukrayna Savaşı’ndan sonra Rusya Federasyonu, propaganda yöntemlerini değiştirdi.\n\nGenel olarak devlet televizyonları ve gazeteleri üzerinden propaganda yapan Rusya Federasyonu, devlet kanalları için 1,7 milyar Euro bütçe ayırdı ancak Rus vatandaşlarının devlet kanallarına ilgisi, yüzde 25 azaldı.\n\nDr. Violete Stratan İlbasmış'ın, Cumhuriyet Gazetesi'nde yer alan makalesine göre, Rus halkı Telegram gibi devlet denetiminin daha az olduğu telefon uygulamalarına ve sohbet gruplarına yöneldi.\n\nRusya, bunun üzerine propaganda anlayışını değiştirdi. Rusya Federasyonu, ülkenin gençlerini etkilemek için bir dizi yeni strateji geliştirdi.\n\nOKULLARDA MİLLİ MARŞ DÖNEMİ\n\nRusya Federasyonu, bütün okullarda pazartesi sabah milli marş ile açılış ve cuma günü milli marş ile kapanış uygulamasına geçti. Milli marşlar okunurken, göndere bayrak çekme töreni de yapılacak.\n\nOkullarda daha önce 5. sınıfta başlayan tarih dersi, artık 1. sınıftan itibaren müfredatta yer alacak. İlkokuldan itibaren “önemli konular hakkında konuşmalar” dersleri, devam zorunluluğuyla birlikte okutulacak.\n\n“Vatan sevgisi sadece onun güzelliğine hayran olma yeteneği değil, aynı zamanda anavatan için ayağa kalkma isteğidir” temasının işleneceği derslerde, Rusya’nın Ukrayna’da savaş değil, “özel operasyon” yürüttüğü, “saldırı” değil, “savunma” savaşı verdiği öğretilecek.\n\nÖğrencilere, vatanseverlik kavramı anlatılması için özel müfredat da oluşturuldu: “Vatan için ölmek korkutucu değildir. Vatan mutluluğu hayattan daha değerlidir. Ukrayna'daki özel operasyona katılmak ise gerçek vatanseverliğin tezahürüdür.”\n\nÜNİVERSİTE’DE “PROPAGANDA DERSİ”\n\nRusya'nın en önemli üniversitelerinden biri olan Yüksek Ekonomi Okulu'nun iletişim fakültesinde okuyan öğrenciler, \"Propaganda: Teori, tarihi, yöntemleri ve uygulaması\" adlı dersi alabilecek.\n\nBu dersi alan öğrenciler, \"kendi propaganda şemalarını ve yapılarını\" oluşturabilecek, propaganda unsurlarını pratikte kullanabilecek, dezenformasyonu, yalan bilgiyi ve haberi ayırt etmeyi öğrenecek ve bu şekilde güvenli bilginin nasıl elde etme sürecini kavrayacak.\n\nNisan ayında, aynı üniversitede, “insan hakları ve demokratik yönetişim” dersi müfredattan kaldırıldı. Moskova Devlet Üniversitesi'nde ise \"siyasi gazetecilik\" modülü iptal edildi.\n\nOdatv.com",
    "Rusya'dan 87 Kanada vatandaşına da daha yaptırım": "Rusya'dan 87 Kanada vatandaşına da daha yaptırım\n\nRusya Dışişleri Bakanlığı, aralarında eyalet başkanlarının da bulunduğu 87 Kanada vatandaşının daha yaptırım listesine dahil edildiğini duyurarak listedeki kişilere ülkeye giriş yasağı konulduğunu açıkladı.\n\nHaber devam ediyor\n\nHaber devam ediyor\n\nRusya'nın Ukrayna'ya saldırılarının ardından, Kanada ile çok kez gerilim yaşayan Rusya, yeni bir yaptırım kararı duyurdu. Rusya Dışişleri Bakanlığı'ndan yapılan açıklamada, aralarında eyalet başkanlarının da bulunduğu 87 Kanada vatandaşının yaptırım listesine dahil edildiği belirtilerek, \"Rusya Federasyonu toprakları 87 Kanada vatandaşına daha kapatıldı. Bunların arasında il ve bölge başkanları, ordu görevlileri, Kiev neo-Nazi rejimine silah ve çeşitli teknolojiler sağlayan şirketlerin başkanları ile Bandera yanlısı aktivistler bulunmaktadır\" denildi.\n\nÖte yandan listede, savunma sanayi yetkilileri, Kanada Savunma Bakanlığı'ndan görevliler, siyasiler, gazeteciler, öğretim görevlileri ve avukatların da olduğu öğrenildi. Açıklamanın sonunda, Kanada'ya misilleme için çalışmaların sürdüğü ve \"karşılıklılık\" ilkesi doğrultusunda hareket edildiği belirtilirken, Rusya'nın şu ana kadar toplam 905 Kanada vatandaşını yaptırım listesine aldığı aktarıldı.",
    "Diyanet, tecrubelerini İslam dünyasıyla paylaşıyor haberleri": "Din İşleri Yüksek Kurulu Başkanı Prof. Dr. Abdurrahman Haçkalı ve Necmettin Erbakan Üniversitesi Ahmet Keleşoğlu İlahiyat Fakültesi Öğretim Görevlisi Doç. Dr. Mustafa Bülent Dadaş, Moskova’da Alimcan Barudi Okumaları XV. Uluslararası Teoloji Konferansı ile I. Uluslararası Fetva Sempozyumu’na katıldı.\n\nMoskova Merkez Camii konferans salonunda düzenlenen bilimsel toplantının açılışında Rusya Federasyonu Müslümanları Dini İdaresi ve Rusya Müftüler Konseyi Başkanı Ravil Gaynutdin, Diyanet İşleri Başkanlığı ve Rusya Federasyonu Müslümanları Dini İdaresi’nin inisiyatifi ile başlayan ve kesintisiz olarak devam Teoloji Konferanslarının önemini vurguladı.\n\nDin İşleri Yüksek Kurulu Başkanı Prof. Dr. Haçkalı da Diyanet İşleri Başkanlığı ile Rusya Federasyonu Müslümanları Dini İdaresi arasında bulunan çok yönlü ilişkilere fetva konusundaki işbirliğinin de eklenmiş olmasının faydalarına işaret etti.\n\nKonferansın öğleden sonraki oturumunda ise I. Uluslararası Fetva Sempozyumu düzenlendi.\n\nProf. Dr. Abdurrahman Haçkalı \"Farklı Ülkelerde Fetvaların Kurumsallaşması: Tarihi, Yapısı, Usulü ve Metodolojisi-Türkiye Örneği\" konulu tebliğini sunarken, Doç. Dr. Bülent Dadaş ise \"Fetvaların Yayılmasında Bilgi ve İletişim Teknolojilerinin Etkisi\" konusunda katılımcılara hitap etti.\n\nDüzenlenen Konferans kapsamında Moskova Merkez Camii’nde Rusya Federasyonu’ndaki Kur’an basmalarına dair bir sergi de açıldı.\n\nDiyanet İşleri Başkanlığı heyeti ayrıca Moskova İslam Enstitüsü’nün tadilatı sonrası yeniden açılışı programına katıldı.\n\nT.C. Moskova Büyükelçisi Mehmet Samsar, Rusya Federasyonu Başbakan Yardımcısı Marat Husnullin başta olmak üzere yerli ve yabancı birçok katılımcının hazır bulunduğu programda Diyanet İşleri Başkanı Prof. Dr. Ali Erbaş’ın kutlama mesajı okudu.\n\nBaşkan Erbaş mesajında, Moskova İslam Enstitüsü’nün sahih dini bilginin öğretilmesi, akademik kadro ve insanlığa fayda sağlayacak din adamlarının yetiştirilmesi ile İslam ahlakının anlatılması gibi çok önemli vazifeleri başarıyla ifa edeceğine dair inancını vurguladı.\n\nKonuk heyet ve Din Hizmetleri Müşaviri Ömer Faruk Savuran, Moskova Merkez Camii’nde Rusya Federasyonu Müslümanları Dini İdaresi ve Rusya Müftüler Konseyi Başkanı Ravil Gaynutdin ile görüştükten sonra T.C. Moskova Büyükelçisi Mehmet Samsar’ı ziyaret etti.",
    "Türkiye, Rusya ve İran arasında kritik görüşme": "",
    "Dışişleri, Rusya Büyükelçiliği önündeki saldırıyı kınadı": "Dışişleri Bakanlığı, Afganistan’ın başkenti Kabil’deki Rusya Federasyonu Büyükelçiliği önünde gerçekleştirilen saldırıyı kınadı. Dışişleri Bakanlığı yaptığı açıklamada, “Sözkonusu terör saldırısını şiddetle kınıyor; Rusya Federasyonu’na ve Afgan halkına başsağlığı, yaralılara acil şifalar diliyoruz” denildi.\n\nAçıklamanın tamamı şöyle:\n\n“Kabil’deki Rusya Federasyonu Büyükelçiliği önünde bugün (5 Eylül) gerçekleştirilen intihar saldırısında, aralarında Büyükelçilik mensuplarının da bulunduğu çok sayıda kişinin hayatını kaybettiği ve yaralandığı üzüntüyle öğrenilmiştir. Sözkonusu terör saldırısını şiddetle kınıyor; Rusya Federasyonu’na ve Afgan halkına başsağlığı, yaralılara acil şifalar diliyoruz.”",
    "Karadeniz'den 14 ülkeye Türk somonu ihraç edildi": "Doğu Karadeniz İhracatçılar Birliği Denetim Kurulu Üyesi ve Su Ürünleri Sektör Komitesi Başkan Yardımcısı İlker Yıldırım, bölgeden yılın 8 ayında 14 ülkeye ihracat yapıldığını söyledi.\n\nBu dönemde Karadeniz'den 11 bin 183 ton Türk somonu dış satımı yapıldığını belirten Yıldırım, bu ihracattan 81 milyon 645 bin 462 dolar kazanç sağlandığını ifade etti.\n\nYıldırım, bölgeden geçen yılın aynı döneminde de 6 bin 243 tonluk ihracat karşılığında 32 milyon 810 bin 326 dolar gelir elde edildiğini aktararak, \"Böylece yılın 8 ayında yapılan Türk somonu ihracatı geçen yılın aynı dönemine oranla miktarda yüzde 79 değerde de yüzde 149 arttı.\" diye konuştu.\n\nİhracatta pazar çeşitliliğine dikkati çeken Yıldırım, şöyle devam etti:\n\n\"Rusya Federasyonu, Vietnam ve Japonya en fazla dış satım yapılan ülkeler oldu. Bu dönem Rusya'ya yapılan Türk somonu ihracatı geçen yılın aynı dönemine oranla yüzde 131 artarak 51 milyon 867 bin 465 dolara, Vietnam'a yapılan ihracat yüzde 97 artarak 14 milyon 74 bin 52 dolara ve Japonya'ya yapılan ihracat da yüzde 233 artarak 5 milyon 688 bin 488 dolara ulaştı.\"\n\nYıldırım, bölge ihracatının yüzde 48'inin Trabzon'dan gerçekleştirildiğini belirterek, şunları kaydetti:\n\n\"Trabzon'dan da Rusya Federasyonu, Vietnam ve Japonya başta olmak üzere 8 ülkeye 5 bin 312 tonluk Türk somonu ihraç edildi. Söz konusu ihracattan da 39 milyon 179 bin 130 dolar kazanç sağlandı. Kentten geçen yılın aynı döneminde de 4 bin 406 tonluk Türk somonu dış satımından 22 milyon 224 bin 868 dolar gelir elde edilmişti. Böylece Trabzon'dan yapılan Türk somonu ihracatı da geçen yılın aynı dönemine oranla miktarda yüzde 21, değerde de yüzde 76 arttı.\n\nTürk somonu ihracatının güzel gittiğine işaret eden Yıldırım, yıl sonu ihracatından beklentilerinin çok daha yüksek olduğunu vurguladı.",
    "Rusya Federasyonu'nun nükleer enerji işbirliği içerisinde olduğu ülkele...": "Hindistanlı balıkçıların birinci olduğu yarışmada, tutulan balıkların radyasyon oranının son derece uygun olduğu kayıtlara geçti\n\nRusya Federasyonu'nun nükleer enerji işbirliği içerisinde olduğu ülkelerin balıkçıları, Leningrad Nükleer Santrali'nin faaliyet gösterdiği Finlandiya Körfezi'nde, Rusya Devlet Atom Enerjisi Kurumu Rosatom tarafından organize edilen Uluslararası Balık Turnuvası'nda yarıştı. Hindistanlı balıkçıların birinci olduğu yarışmada, tutulan balıkların radyasyon oranının son derece uygun olduğu kayıtlara geçti. Türkiye'nin ilk nükleer güç santrali Akkuyu NGS'yi inşa eden Rosatom'un düzenlediği 2. Uluslararası Balıkçılık Turnuvası, Rusya'nın Leningrad bölgesinde, Finlandiya Körfezi'nde gerçekleştirildi. Turnuvaya, nükleer santral inşaatı konusunda Rosatom'un projelerinin gerçekleşeceği ülkeler ve Rusya'yı temsil eden toplam 26 sporcu katıldı. Rusya'nın en büyük nükleer santralinden biri olan Leningrad NGS sahasına yakın bir alanda gerçekleştirilen yarışmada Ermenistan, Macaristan, Mısır, Hindistan, Bangladeş, Kazakistan, Özbekistan, Güney Afrika ve ve Türkiye'den katılan balıkçılar, teknelerden spinning ile balık tutmak için kıyasıya mücadele verdi. Ülkeler arasında uluslararası işbirliğini güçlendirmek, ayrıca yakındaki su göletlerinin flora ve faunası için nükleer santrallerin yakınlığının güvenliğini yerinde göstermek için tasarlanan turnuvada, hakemlik görevini Rus aktif sporcular, balıkçılık konusunda tüm Rus ve bölgesel yarışmalarda ödül kazanan kişiler ve bağımsız yabancı uzmanlar yaptı. Her ülkeden balıkçılar ikişer takım halinde katıldığı yarışma, sabah ve öğleden sonra olmak üzere iki aşamada gerçekleştirildi. Yarışma çerçevesinde birçok balık değerlendirmeye alınırken, tutuklan balıklar tek tek sayılıp tartıldıktan sonra basın mensupları ve davetlilerin huzurunda radyasyon ölçümleri yapıldı. Balıklarda radyasyon miktarının oldukça düşük bir oran olan 0,11 mikrosievertsaat olduğu ve sağlık standartlarına son derece uygun olduğu kayıtlara geçildi. \"Nükleer santralin çevreye bir zararını görmedim\" Turnuvaya Mersin'den katılan Türk balıkçılardan Levent Atalay, ilk kez böyle bir turnuvaya katıldığını belirterek, \"Burada ilk kez böyle değişik ve yorucu bir tecrübe oldu ama zevkli bir gündü. Biz Silifke'den geldiğimiz için zaten bunlara yaşamaya hazırlanıyoruz. Çünkü Akkuyu'da nükleer santral yapıldığı için artık burası gibi bizde orada nükleer santralin yanında balıkçılık yapacağız yada tutulan balıkları yiyeceğiz. Onun için değişik bir tecrübe oldu. Burada gözlemlediğini en önemli konu çevreyle ilgili bir sıkıntıları yok. Beni nükleer santralin hiç kirletici yönünü görmedim. Buradaki nükleerin çevreye bir zararını görmedim\" dedi. \"Nükleer santralin yanında balık tutulabiliyor olduğunu gördük\" Ahmet Taşçı ise balık tutma konusunda çok tecrübeli olmadığını dile getirerek, \"Bir kaç kez defa balık tutmuştum ama buraya gelmekten mutlu oldum. Güzel bir tecrübe oldu. Burada balık turnuvasına geldik. Nükleer santralini gezdik. Sonuç olarak çok farklı bir ortam. Nükleer santralin yanında balık tutulabiliyor olduğunu gördük. Güzel bir ortamdı. Tabi burada güvenliğe çok önem veriyorlar. Özellikle nükleer santralde güvenlik konusunda çok hassaslar. Buradaki ekolojik dengeye zarar vermediğini de gözlemledik. Gayet olumlu bir gezi oldu\" ifadelerini kullandı. Etkinliğin sonunda düzenlenen gala gecesinde katılımcılara ödülleri verildi. Turnuva süresince, turnuva katılımcıları ayrıca Sosnovy Bor şehrinde bulunan Leningrad NGS sahasını ziyaret ederek, halen Rusya'nın elektrik üretimi konusunda en iyi 3 nükleer santrali arasında yer alan tesis hakkında detaylı bilgiler aldı.\n\n",
    "Kremlin'den 'Kırım' açıklaması: Erdoğan'ın söylediği şey imkansız": "DUVAR - Kremlin Sözcüsü Dmitriy Peskov, Cumhurbaşkanı Recep Tayyip Erdoğan'ın Kırım'la ilgili sözlerinin Rusya'nın Türkiye'yle Ukrayna konusunda iş birliği yapmasını engellemediğini söyledi. Günlük basın toplantısında gazetecilerin Erdoğan'ın Kırım konusundaki açıklamalarını anımsatması karşısında Peskov, Sputnik'in aktardığına göre, \"Ankara, en başından beri bu konuda bizimle farklı görüşte olduğunu söyledi ancak Kırım, Rusya Federasyonu'nun bir parçası. Bu nedenle Erdoğan'ın söylediği şey imkansız\" ifadelerini kullandı.\n\nGeçen hafta Kırım Platformu Çevrimiçi Liderler Zirvesi'ne video mesajla katılan Cumhurbaşkanı Erdoğan, \"Kırım'ın, ayrılmaz parçası olduğu Ukrayna'ya iadesi, esas itibariyle uluslararası hukukun gereğidir\" demişti.\n\nErdoğan'ın görüşünün Türkiye'yle Ukrayna konusunda ve Rusya'nın faydasına olan hususlarda işbirliği yapmayı engellemediğinin altını çizen Peskov, \"Tahıl meselesinde olduğu gibi, Türkiye'nin zor durumların aşılmasındaki çabalarını çok takdir ediyoruz. Dolayısıyla bizim çıkarımıza olan hususlarda konuştuk ve konuşmaya devam edeceğiz. İşbirliğini derinleştirmek için çok iyi bir potansiyele sahibiz\" açıklamasında bulundu. (HABER MERKEZİ)"
}