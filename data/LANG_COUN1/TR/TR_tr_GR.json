{
    "Türkiye'den Yunanistan tepkisi: ABD'ye protesto notası verildi, Yunanistan'ın Ankara Büyükelçisi Dışişleri'ne çağrıldı! - Haberler": "Anne ve çocuğuna ait... 2 bin yıllık!\n\nYunanistan'ın Ankara Büyükelçisi Dışişleri'ne çağrıldı 0:00 / 0:00\n\nHABERTURK.COM\n\nTürkiye, Yunanistan'ın Midilli ve Sakız Adaları'na ABD menşeili zırhlı araçları konuşlandırmasını Yunanistan ve ABD nezdinde protesto etti.\n\nDışişleri'ne çağrılan Yunanistan'ın Ankara Büyükelçisi'nden adalardaki ihlallere son verilmesi ve gayriaskeri statüyü ihya etmesi istendi.\n\nTürkiye ayrıca ABD’ye verdiği protesto notasında, Doğu Ege adalarının statüsüne riayet etmesini ve silahların statünün ihlali için kullanılmaması konusunda tedbir almasını istedi.\n\nNE OLMUŞTU?\n\nYunanistan'ın Ege'deki Gayri Askeri Statüdeki Adalar'a (GASA) zırhlı araç sevk ettiği anlar ortaya çıkmıştı. Çıkarma gemilerinin Midilli ve Sisam'a özellikle ABD tarafından hibe edilen askeri araçları sevk etmesi dikkat çekmişti.\n\nEge'de görev uçuşu icra eden Türk Silahlı Kuvvetleri'ne ait İHA'lar bir hareketlilik tespit ederek, Yunanistan'a ait iki çıkarma gemisinin Midilli ve Sisam'a seyir halinde olduğunu belirlemişti.\n\nSöz konusu gemilerin Gayri Askeri (GASA) statüdeki Midilli'ye 23, Sisam'a ise 18 taktik tekerlekli zırhlı araç sevkiyatı gerçekleştirdiği ortaya çıkmıştı. Zırhlı araçların ABD tarafından Dedeağaç Limanı'na gönderilen araçlardan olması ise dikkat çekmişti.\n\nGüvenlik kaynakları 18 Eylül ve 21 Eylül'de yaşanan bu olayları Yunanistan'ın Türkiye'ye yakın adaları silahlandırmaya ve GASA statüsünü ihlal etmeye devam ettiğinin en açık göstergesi olarak nitelendirmişti.\n\n* Haberin görseli Associated Press'ten servis edilmiştir.",
    "Erdoğan: Yunanistan bizim muhatabımız değildir": "Erdoğan: Yunanistan bizim muhatabımız değildir\n\nKabine toplantısının ardından konuşan AKP'li Cumhurbaşkanı Recep Tayyip Erdoğan, \"Yükseköğrenim yurtlarımızda öğrencilere verdiğimiz beslenme yardımını günlük 25 liradan 60 liraya, böylece aylık 1800 liraya yükseltiyoruz\" açıklamasını yaptı. Yunanistan'a tepki gösteren Erdoğan, \"Yunanistan bizim ne siyasi, ne askeri, ne ekonomik olarak muhatabımız da dengimiz de değildir, olamaz\" dedi.\n\n-\n\nA\n\n+\n\nAKP Genel Başkanı ve Cumhurbaşkanı Recep Tayyip Erdoğan, Yunanistan'a tepki göstererek, \"Yunanistan bizim ne siyasi, ne askeri, ne ekonomik olarak muhatabımız da dengimiz de değildir, olamaz\" ifadelerini kullandı.\n\nErdoğan başkanlığındaki Cumhurbaşkanlığı Kabine Toplantısı sona erdi.\n\nCumhurbaşkanlığı Sarayı'ndaki toplantı 2 saat 30 dakika sürdü.\n\nErdoğan, Kabine toplantısının ardından açıklamalarda bulundu. Sosyal konut projesine değinen Erdoğan, \"Projenin 5 bin konutluk ilk diliminin temelini 25 Ekim'de atıyoruz\" dedi.\n\nErdoğan, \"Yükseköğrenim yurtlarımızda öğrencilere verdiğimiz beslenme yardımını günlük 25 liradan 60 liraya, böylece aylık 1800 liraya yükseltiyoruz\" açıklamasını yaptı.\n\n\"Uluslararası kuruluşlar, küresel ekonominin ve gelişmiş ülkelerinin büyüme beklentilerini aşağı revize ederken Türkiye'nin büyüme oranı sürekli yükseliyor\" diyen Erdoğan, \"Dünya ekonomik krizden savaşlara, siyasi çalkantılara kadar pek çok sorunla boğuşurken Türkiye olarak içeride ve dışarıda güçlü duruş sergiliyoruz\" ifadelerini kullandı.\n\nYunanistan'a tepki gösteren Erdoğan, \"Yunanistan bizim ne siyasi, ne askeri, ne ekonomik olarak muhatabımız da dengimiz de değildir, olamaz\" ifadelerini kullandı.\n\nErdoğan'ın açıklamalarından öne çıkanlar şöyle:\n\nSOSYAL KONUT PROJESİ\n\n\"Ülkemizin 81 vilayetinde ve ilçelerinde insanlarımızı ev sahibi yapmak için yürüttüğümüz konut projelerini yeni bir kampanya ile başlattık. Toplamda 500 bin sosyal konut, 250 bin konut arsası ve 50 bin işyerini kapsıyor. İlk etapta 250 bin konut, 100 bin konut arsası, 10 bin iş yerini iki yıl içinde bitirmeyi planlıyoruz.\n\nTalep toplama süreci önümüzdeki ay sonuna kadar devam edecek. Projenin 5 bin konutluk ilk diliminin temelini 25 Ekim'de atıyoruz. Başvuru sayısı şimdiden 5 milyona dayanan bu kampanya, Türkiye’nin bu zamana kadar yapılmış en büyük konut projesi olacaktır. Milletimiz sosyal konut projemize çok büyük bir teveccüh göstermiştir.\n\n1 milyon 100 bin konutu inşa etmiş hükümet olarak süratle 500 bine çıkaracak projeyi söz verdiğimiz şekilde hayata geçirmekle kararlıyız. Gençlerimize, emeklilerimize, engellilerimize, şehit yakını ve gazilerimize özel kontenjanlar ayırdığımız İlk Evim, İlk İşyerim kampanyasının hayırlı olmasını diliyorum.\n\nYURT KAPASİTESİ\n\nÖğrencilerimizin yurt talebini karşılayacak yeni adımları devreye alıyoruz. Yurt kapasitemizi 850 bin yatağa çıkartarak hiçbir gencimizin eğitimden mahrum kalmamasını sağlamanın gayreti içindeyiz. Geçmişte başvuran öğrencilerimizin çok cüzi kısmı yerleşebilirken biz bunu yüzde 90'lar seviyesine çıkardık. 14 Eylül'de 105 yeni yurt binamızın açılışını yaptık. İlk yerleştirmede yüzde 80'lik talep karşılama oranı yakaladık. İnşallah bu oran zamanla artacaktır.\n\nBESLENME YARDIMI ARTIRILDI\n\nBaşvuran her öğrencimiz kredi, şartları tutan öğrencilerimiz burs alabilmektedir. Kredi ödemelerinin sadece ana para üzerinden yapılmasına ve geçmişteki borçların silinmesine ilişkin düzenleme ekim ayında Meclis gündemine gelecektir.\n\nYükseköğrenim yurtlarımızda öğrencilere verdiğimiz beslenme yardımını günlük 25 liradan 60 liraya, böylece aylık 1800 liraya yükseltiyoruz.\n\n\"TÜRKİYE'NİN BÜYÜME ORANI SÜREKLİ YÜKSELİYOR\"\n\nBirileri evlatlarımıza umutsuzluk aşılarken gençlerimize güvenmeye, her alanda desteklemeye devam ediyoruz. Pazar günü İTO'nun 140. kuruluş yıldönümü ödül törenlerinde iş dünyamızla bir araya geldik. Uluslararası kuruluşlar, küresel ekonominin ve gelişmiş ülkelerinin büyüme beklentilerini aşağı revize ederken Türkiye'nin büyüme oranı sürekli yükseliyor.\n\nDünya ekonomik krizden savaşlara, siyasi çalkantılara kadar pek çok sorunla boğuşurken Türkiye olarak içeride ve dışarıda güçlü duruş sergiliyoruz. Küresel krizleri önceden görüp gereken tedbirleri alma, dayanıklılığımızı tahkim konusunda herkesin takdir ettiği birikim ve dirayete sahibiz.\n\nYUNANİSTAN'A TEPKİ\n\nYunanistan bizim ne siyasi, ne askeri, ne ekonomik olarak muhatabımız da dengimiz de değildir, olamaz. Yunan siyasetçileri kışkırtarak üzerimize salanların asıl niyetleri ülkemizin vaktini, enerjisini ve dikkatini dağıtarak büyük ve güçlü Türkiye'nin inşası programımızı engelleme olduğunu gayet iyi biliyoruz.\n\nBu hem Yunan siyasetçileri, Yunan halkını kullananlar tarafından tehlikeli bir oyundur. Kısır siyasi hesapları uğruna ülkesini siyasi, askeri ve ekonomik olarak işgale uğratan Yunan yöneticiler bunun hesabını er geç en başta kendi halkına vermek mecburiyetinde kalacaktır. Türk askerinin süngüsünün önünden kaçtığı günleri unutturmaya çalışıp bebekleri, yaşlıları, kadınları öldürdüğü Tripoliçe katliamını zafer gibi kutlayanlar henüz tarihin önünde bunların hesabını vermediler.\n\nKILIÇDAROĞLU'NU HEDEF ALDI\n\nSadece bu ayın ilk 22 gününde Osmangazi Köprüsü'nü günde ortalama Bay Kemal burayı iyi dinle 51 bin araç kullandı. Köprü ve otoyolunun araç garantisi oranı yüzde 116'ya yani garanti rakamının çok üstüne çıkmış durumdayız. Çanakkale Köprüsü ile iki kıta arasındaki geçişte yaşanan çileye son vererek 6 dakikada ulaşım sağlıyoruz. Modern, medeni olmak bu Bay Kemal.\n\nAna muhalefetim demekle bir yere varamazsın. Çanakkale Köprüsü'nün günlük araç ortalaması 8 binin üzerine çıktı. Milletimiz bu hizmetin konforuna alıştıkça araç geçiş sayısının her geçen gün artacağına işaret ediyor.\n\nSABİHA GÖKÇEN AÇIKLAMASI\n\nSabiha Gökçen... Bay Kemal televizyon televizyon dolaşıyordu 'Sabiha Gökçen için ne gerek var, ihtiyacımız yok ki' böyle konuşuyordu. Ya şu anda Sabiha Gökçen'den aynı dönemde 13 bin 200 uçuş ve 2,2 milyon yolcuyla, o da bu kervana katıldı. Ya anlamaz bunlar anlamaz. Ben sevgili vatandaşlarıma sesleniyorum, diyorum ki 'Bak şimdi biz ikinci pisti de yapıyoruz.' İnşallah mayısta ikinci pistimiz bitiyor ve bir diğer taraftan yeni terminal binasını da yapacağız Sabiha Gökçen'e ve Malezyalılar 'Bırakın biz yapalım' diyorlar. Daha önce çıkmak istiyorlardı ama baktılar ki burasının maşallahı var, pist pırıl pırıl, inşallah mayısta bitiyor. Bir taraftan da şu anda terminalin yapımı ile alakalı çalışmaların kararını vereceğiz. Malezyalılarla ortak mı yaparız, yoksa salt Malezyalılara mı bırakırız, bütün bunların hepsi hesap kitap işidir. Bay Kemal bu işlerden anlamazsın.\n\nBiz ülkemizin hayrına ne varsa bunları yapacağız. Avrupa'dakiler başta olmak üzere dünya havacılığı çok ciddi sorunlarla boğuşurken hamdolsun bizim havalimanlarımız rekordan rekora koşuyor. Konfor var, ikram... Hiçbir havalimanında ve havayollarında bizimkiler kadar kalite, ikram yok.\n\nYENİ DÜZENLEMELER\n\nBundan sonra elektrik faturaları aylık ödenmek yerine hasat sonunda yani ürünler satılıp gelir elde edildiğinde ödenebilecek. Ziraat Bankamız bu imkandan yararlanmak isteyen çiftçilerimizin elektrik borçları için açacağı faizsiz kredinin tahsilini hasat dönemi sonunda yapacak, maliyetinin bedelini de Hazineden alacak.\n\nÇiftçilerimiz geçmiş dönem elektrik borçlarını 5 yıla varan vadeyle ve faizsiz geri ödeme imkanıyla kapatabilecek. Elektrik dağıtım şirketleriyle önceki dönem borçlarının gecikme cezası uygulanmadan ve hatta anaparanın da bir kısmından feragatle tahsili hususunda mutabakata varıldı. Amacımız çiftçilerimizin üretim şevkini artırarak gıda fiyatlarındaki dengesiz yükselişlerin önüne geçmektir. Enerji maliyetleriyle ilgili bu kolaylıkların çiftçilerimize hayırlı olmasını diliyorum.\n\nÇalışanlara nakden ödenen yemek ücretinin vergi istisnasını 51 liraya çıkartan ve nakdi ödemeyi de aynı kapsama alan, yine çalışanlara ödenen elektrik ve doğal gaz desteklerinin 1000 liraya kadar olan kısmına vergi muafiyeti getiren, yurt dışındaki inşaat projelerinde çalıştırılan işçilere ödenen ücretleri gelir vergisinden istisna tutan bu üç düzenlemenin de hayırlı olmasını diliyorum.\n\nSOSYAL YARDIM ALAN YURTTAŞLAR\n\nPrefabrik ev yapımı yardımını 40 bin liradan 150 bin liraya, betonarme ev yapım yardımını 70 bin liradan 200 bin liraya, ev onarım yardımını 25 bin liradan 75 bin liraya, öksüz-yetim yardımını 300 liradan 600 liraya, eşi vefat eden kadınlara yapılan yardımı 500 liradan 1000 liraya, çoklu doğum yapan muhtaç aile desteğini 215 liradan 400 liraya, şartlı sağlık yardımını 55 liradan 100 liraya yükselttik.\n\nGetirdiğimiz yeniliklerden biri de doğal gaz tüketim desteğidir. Şubat ayından itibaren başvuruları alınmaya başlanan bu desteğin ilk ödemelerini 311 bin haneye yapmıştık. Yeni başvuru döneminde ev sahipleri yanında kiracıları da doğal gaz desteği kapsamına aldık. Destek tutarını da hane başı 900 lira ile 2 bin 500 lira arasında olacak şekilde artırdık. Doğal gaz desteği alma hakkı olup da kronik hastası veya yaşam destek cihazı bulunan hanelere yapılan ödemeye yüzde 5 ilave edilecektir. Bu dönemde 3 milyar liralık doğal gaz desteği vererek, vatandaşlarımızı karda kışta sıcak bir yuvanın huzuruna kavuşturmakta kararlıyız.\n\nTÜRKİYE AİLE DESTEK PROGRAMI\n\nBütçesini de 25 milyar lira ilave ile 40 milyar liraya yükseltiyoruz. Böylece bu programı, ülkemizdeki toplam hane sayısının yaklaşık 10'da 1'ine ulaşacak etkinliğe kavuşturmuş oluyoruz. Sosyal yardım sistemimize kayıtlı hanelerde yaşayan çocuklarımız için ilave destekler getiriyoruz. Elektrik tüketim desteğinden Türkiye Aile Desteği Programı'na dahil olan haneler de yararlanabilecek. Program kapsamındaki insanlarımızın bireysel ihtiyaçları için faydalandıkları yardımları artık hane geliri hesabına dahil etmiyoruz.\"",
    "Türkiye adalara operasyon mu düzenleyecek? Yunanistan'dan hamle! Mahmut Övür uyardı: Tahriklere karşılık verirsek...": "\"Kabul edilemez\"\n\nGüvenlik kaynakları, 18 Eylül ve 21 Eylül'de yaşanan bu olayları Yunanistan'ın Türkiye'ye yakın adaları silahlandırmaya ve GASA statüsünü ihlal etmeye devam ettiğinin en açık göstergesi olarak nitelendirdi.\n\nGASA'lara özellikle ABD tarafından hibe edilen silahların yerleştirilmeye çalışıldığını ifade eden kaynaklar, yapılan diyalog ve iyi komşuluk çağrılarına karşı NATO'da müttefik olan Yunanistan'ın uluslararası hukuk ve müttefiklik ruhuna aykırı bu saldırgan eylemlerini \"asla kabul edilemez\" olarak değerlendirdi.\n\nYunanistan'ın bu iki adanın gayri askeri statüsünü uzun yıllardır ihlal ettiğini, buralara silah konuşlandırdığını vurgulayan güvenlik kaynakları, bu son sevkiyatlarla da ABD'nin hibe ettiği taktik tekerlekli zırhlı araçlarla bu adalardaki araçların bazılarını değiştirdiğine dikkati çekti.\n\nTürkiye'nin sorunların diyalog ve uluslararası hukuk kapsamında çözüme ulaşmasına yönelik çabalarının yanı sıra çözüm için bir araya gelinmesine yönelik davetlerini hatırlatan kaynaklar, \"Yunanistan'ın tüm davetlere karşılık toplantılara dahi katılmaması ve bu tarz provokasyonları yapması tansiyonu kimin artırdığının, kimin uzlaşmaz, saldırgan ve hukuksuz faaliyetler içinde olduğunun açık göstergesidir.\" değerlendirmesinde bulundu.",
    "Türkiye-Yunanistan krizini tırmandıracak açıklama": "Türkiye-Yunanistan krizini tırmandıracak açıklama\n\nAtina yönetimi, 77'nci Birleşmiş Milletler Genel Kurulu'nda Yunanistan Başbakanı Miçotakis'in ABD Başkanı Joe Biden ile görüşme yaptığını açıkladı. \"Biden ile görüşmeyi diler miydiniz?\" sorusuna \"Yok, o Biden ise ben de Erdoğan'ım\" yanıtını veren Türkiye Cumhurbaşkanı'nın bu görüşmeye tepkisi merak konusu oldu. Gözler bugün kürsüye çıkacak olan Miçotakis'e çevrildi.\n\nDünya TAŞLARDAN\n\nYazıları büyüt\n\nYazıları küçült\n\nStandart boyut\n\nSon dönemde Türkiye ile Yunanistan arasında gerginlik karşılıklı açıklamalarla tırmanırken, ABD’nin Atina’yı destekleyen tavrı da iki ülke arasındaki tansiyonu yükseltti.\n\nSon olarak Birleşmiş Milletler’in 77’nci Genel Kurulu için New York’ta bulunan liderler, ABD Başkanı Joe Biden’ın verdiği resepsiyona katıldı. Cumhurbaşkanı ve AKP Genel Başkanı Recep Tayyip Erdoğan’ın Biden ile ikili görüşme yapıp yapmayacağı merak konusuydu. İkili görüşme olmadı. Erdoğan’a bu soru sorulduğunda ise, “O Biden, ben de Erdoğan” yanıtını verdi.\n\nBugün ise Yunanistan hükümet sözcüsü Yannis Oikonomou yaptığı açıklamada, Başbakan Kiriakos Miçotakis’in Biden ile görüştüğünü söyledi. Oikonomou, Biden’ın verdiği resepsiyona işaret ederek, “Başbakan, Amerikan başkanıyla samimi bir görüşme yaptı” dedi.\n\nMiçotakis’in dün ayrıca Birleşmiş Milletler Genel Sekreteri Antonio Guterres ile de bir araya geldiği aktarıldı. Yunanistan basını, ikili görüşmede Türkiye konusunun da ele alındığını yazdı.\n\nMiçotakis’in arka arkaya görüşmeleri ve Oikonomou’nun sözleri kafa karıştırsa da aslında bu ABD’nin Atina’ya yakın tavrının ilk sonucu değil.\n\nABD, İKİ ÜLKE ARASINDA BİR GERİLİM İSTEMİYOR\n\nSon dönemde ABD’nin Yunanistan’a silah desteği, F-16 satışı, Dedeağaç’a üs kurması hatta Güney Kıbrıs Rum Yönetimi’ne uygulanan ambargoları kaldırması Türkiye-ABD-Yunanistan ilişkilerini yeni bir dönemece soktu.\n\nABD’nin Atina lehine tutumu ve bunu konuşmalarına yansıtması Türkiye’yi başta Rusya olmak üzere farklı ülkelerle savunmadan ticarete daha iyi ilişkiler kurmaya iterken, Yunanistan’ın bugünkü üst perdeden bakan tavrının da şekillenmesine yardımcı oldu.\n\nABD tarafından yapılan açıklamalarda ‘gerginliği azaltın’, ‘NATO müttefiklerimiz’, ‘sorunlar diplomasi yoluyla çözülmeli’, ‘bölgedeki barış ve güvenlik için’ gibi kalıplar sürekli kullanılsa da Washington yönetiminin Yunanistan lehine attığı adımlar; Atina yönetimine yakın duruşunu ve Türkiye’ye yönelik mesafesini açıkça gösterdi. Tabii bunun ardında ABD Kongresi, Rum ve Ermeni lobilerinin rolü olduğunu da unutmamak gerekiyor. Ancak ABD’nin pozisyonu değişmediği sürece iki ülke arasındaki dengenin kurulması da oldukça zor gözüküyor.\n\nBuna karşın, ABD’nin Türkiye ile Yunanistan arasında bir çatışma istemeyeceği de aşikar. Olası bir riskte belki de ilk adımı atacak ülkenin ABD olması beklenebilir. NATO içerisinde iki müttefikin karşı karşıya gelmesinin ittifakta büyük yara açacak olması ve NATO’nun güney kanadını zayıflatacak olması ABD’nin özellikle Rusya-Ukrayna arasında savaş sürerken özellikle istemeyeceği bir şey.\n\nBUGÜN GÖZLER MİÇOTAKİS’TE\n\nBugün Yunanistan Başbakanı Kiriakos Miçotakis’in BM’de yapacağı konuşma da iki ülke ilişkilerinin en azından yakın geleceği açısından oldukça önemli. Erdoğan, BM kürsüsünden yaptığı konuşmada, Yunanistan’a tepki göstererek, “Biz Aylan bebeklerin cesetleri kıyılara vurmasın diye çırpınırken, Yunanistan hukuksuz, pervasız geri itmeleriyle Ege’yi mülteci mezarlığına çevirmektedir” demişti.\n\nMiçotakis, Erdoğan’ın bu açıklamalarını ABD’nin önde gelen yayın kuruluşlarından CNN’e verdiği röportajda değerlendirdi.\n\nMiçotakis, “Yunanistan’ı göç konusunda insanlığa karşı suçlar işlemekle suçlamak akıl almaz bir şey.” dedi, “Denizde tehlikede olan on binlerce insanı kurtardık. Daha bugün aralarında çocukların da olduğu 100 kişinin kurtarıldığı haberi geldi.” dedi.\n\nİKİ ÜLKE DE SANDIĞA GİDİYOR\n\nMiçotakis’in bugün BM Genel Kurulu’nda yapacağı konuşmada da Türkiye ile yaşanan gerginliği ele alması bekleniyor. Yunan hükümet sözcüsü Yannis Oikonomou, Miçotakis’in, Erdoğan’ın tutumu hakkında kürsüden şikayette bulunacağını da söyledi.\n\nYunanistan’da iktidar ve muhalefeti ortak noktada buluşturan konu belki de tek konu Türkiye. Türkiye’ye bakıldığında da durum oldukça benzer. Uzmanlar, hem Türkiye’nin hem de Yunanistan’ın 2023’te sandığa gidecek olmasından dolayı iki ülke arasındaki gerilim ve polemiğin bir süre daha devam etmesini bekliyor.\n\nİlginizi Çekebilir Yunanistan Başbakanı: Erdoğan'a yanıtımı cuma günü vereceğim\n\nİlginizi Çekebilir Yunanistan'dan Bodrum'un karşısına tepki çeken anıt\n\nİlginizi Çekebilir BMGK'da konuşan Erdoğan'ın sözlerine çok sert tepki geldi",
    "Cumhurbaşkanı Erdoğan’ın açıklamalarına Yunanistan’dan sert yanıt": "Cumhurbaşkanı Erdoğan’ın açıklamalarına Yunanistan’dan sert yanıt\n\nYunanistan Başbakanı Nikos Dendias, dün Birleşmiş Milletler Genel Kurulu'nda konuşma yapan Cumhurbaşkanı Erdoğan'ın Yunanistan'a yönelik açıklamalarına sert yanıt verdi.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nCumhurbaşkanı Erdoğan’ın New York’ta BM Genel Kurulu’nda yaptığı konuşmaya Atina’dan tepki yükseldi… Yunanistan Dışişleri Bakanı Nikos Dendias’tan sert yanıt geldi.\n\nNew York’ta bulunan Dendias, “Mülteciliği bir araç olarak kullanan ve on binlerce yaşamı riske atan bir ülke, gerçekliği 10 gün önce yalanlanan bir veriyle Yunanistan’ı insanlık suçu işlemekle itham etmeye geldi” dedi.\n\nDendias, “Bu ülke doğrudan savaşla tehdit ediyor, Yunanistan’ın Ege’deki adalardaki egemenliğini tehdit ediyor ve buraya gelip dostane komşuluk ilişkilerinden bahsediyor” dedi. Yunan bakan, “Burada Türkiye’ye vereceğimiz yanıt, uluslararası yasalara saygı duymaları ve bir an önce mantık çerçevesine dönmelerini istemektir” ifadesini kullandı.\n\nDendias, Yunanistan’daki Müslümanlara ayrımcılık uygulandığına dair iddialara da yanıt vererek, “İstanbul’da bir dönem sayıları 100 bini geçen Rum topluluğunun bugün nasıl 5 binin altına düştüğünü anlatmalarını ve buna yanıt vermelerini istiyoruz” dedi\n\nİlginizi Çekebilir Almanya Başbakanı, Erdoğan ile görüştükten sonra konuştu: İrrite oldum\n\nİlginizi Çekebilir Erdoğan, Reuters'a konuştu: Biden ile görüşecek mi?",
    "Cihat Yaycı Paşa'dan dikkat çeken 'Yunanistan' uyarısı: 2017'den bu yana yapıyorlar": "Avrupa'nın desteğine güvenen Yunanistan'ın adalara ABD silahlarını yığmasına ilişkin görüntülerin dün ortaya çıkması bölgede zaten yüksek olan gerilimi iyice arttırdı.\n\nEmekli Tümamiral Cihat Yaycı, katıldığı bir televizyon programında Yunanistan'ın sefer hazırlığında olduğunu söyleyerek, \"Çok net bir şekilde o gözüküyor. 2017’den itibaren süreç işliyor aslında\" dedi.\n\nYayına konuk olarak bağlanan Türk Denizcilik ve Global Stratejiler Merkezi (TÜRK DEGS) Başkanı emekli Tümamiral Doç. Dr. Cihat Yaycı, uluslararası hukuku hiçe sayan Yunanistan'ın Ege'deki adaları silahlandırmasını değerlendirdi.\n\nDÜNYA Yunanistan'dan Adalara hukuka aykırı zırhlı araç sevkiyatı\n\n\"Yunanistan'da sefer hazırlığı var\"\n\nYaycı “Midilli ve Sisam adasına getirilen harp araçlarının bir özelliği de şudur: ABD hibe etmiştir bunları. ABD 2021 tatbikatı nedeniyle getirdiği binlerce zırhlı taşıyıcı, tanklar, helikopterler bir örtü haline Yunanistan’a getirilmiştir. Askeriyede birliklerinizi ve malzemelerinizi sefer görev yerlerine sevk edeceksiniz bunu tatbikat görüntüsü altında yaparsınız. Tarih boyunca da hep böyle olmuştur” dedi.\n\nREKLAM\n\nYaycı “Bir sefer hazırlığı mı var?” sorusuna ise “Öyle görünüyor. Çok net bir şekilde o gözüküyor. 2017’den itibaren süreç işliyor aslında” diyerek yanıt verdi.\n\n\"Tüm vatanperver partiler hemen TBMM’de 1995 deklarasyonunu tekrar etmelidir\"\n\nYaycı “TBMM’nin 1995 deklarasyonu var. Savaş, çatışma, askeri güç kullanımına gerek kalmadan diplomasi ve hukuku sonuna kadar kullanalım. Tüm vatanperver partiler hemen TBMM’de 1995 deklarasyonunu tekrar etmelidir.” ifadelerine yer verdi.\n\n1995 deklarasyonunda, Yunanistan'ın Ege'deki karasularını 12 mile çıkarma olasılığı \"savaş sebebi\" olarak sayılmıştı.",
    "Yeni bir Yunanistan politikasına ihtiyaç var": "-Soğuk Savaş döneminde Yunanistan’ı markajda tutan bir politika izleyen Türkiye, AB’nin sanki üye yapacakmış gibi davranmasıyla Atina’ya karşı kozlarını azalttı. Kıbrıs’ta Rumların AB’ye girmesiyle Türkiye’nin Kıbrıs ve Ege politikalarının içi boşaldı. Türkiye’nin kavgalı ilişkileri ise Yunanistan’ın hareket alanını genişletti. -Azerbaycan zaferi, Suudi Arabistan ve BAE ile ilişkilerin toparlanması ve Mısır ile normalleşme adımlarıyla Ankara bu stratejik tehlikeyi aştı. Yeni dönemde AB çerçevesi dışına çıkarılmış bir Yunanistan politikası oluşturmamız lazım; çünkü artık ne AB’nin bizi alacakmış gibi hareket etmeye yüzü kaldı ne de Türkiye’de AB’ye güven.\n\nProf. Dr. Hasan Ünal - Maltepe Üniversitesi/Siyaset Bilimi ve Uluslararası İlişkiler Bölümü - Cumhurbaşkanı Recep Tayyip Erdoğan’ın BM Genel Kurul toplantısında Kıbrıs’ta iki devletli ısrarcı olduğumuzu/olacağımızı ilan ederek bütün devletleri Kuzey Kıbrıs Türk Cumhuriyeti’ni tanımaya davet etmesi Kıbrıs sorununun tarihçesi açısından bir milattır. Erdoğan’ın geçen yıl Kıbrıs çıkarmasının yıldönümünde (20 Temmuz) adada aynı çağrıyı yapmış olması ve KKTC Cumhurbaşkanı Ersin Tatar ile Türkiye üst düzey yetkililerinin bu konuyu sürekli dile getirmekte olmaları KKTC’nin uluslararası tanınma elde etmesi amacına yönelik yeni bir politikaya evrildiğimiz anlamına geliyor. Bu saatten sonra tekrardan federasyon görüşmelerine başlamak hemen hemen imkânsız görünüyor.\n\nİyi markaj vardı\n\nTürkiye’nin, Ege uyuşmazlığını ve Kıbrıs sorununu iki ayrı paket olarak ele almak suretiyle yeni bir Yunanistan politikası belirlemesine ihtiyacı olduğuna hiç şüphe yok. Her ne kadar azınlıklar ve Doğu Akdeniz’deki hidrokarbon yataklarının aranması, çıkarılması ve uluslararası piyasalara arzı konularında da önemli sorunlar olmakla birlikte bunların iki ülke arasındaki Kıbrıs ve Ege meselelerinin uzantıları olduğunu düşünmek gerekir.\n\nTürkiye gerek Soğuk Savaş döneminde gerekse tek kutuplu dünya düzeninin önemli bir bölümünde Yunanistan’ı Batı dünyası içinde markajda tutan bir politika izlemişti. Ankara’nın 1959 yazında o zamanki resmi adıyla Avrupa Ekonomik Topluluğu’na (AET) ortak üye olmak üzere hazırlık yaptığı sırada, bunun neden gerekli olduğunu anlatan bürokratların diğer sebeplere ilaveten Atina’nın da başvuruya hazırlandığını belirtmeleri üzerine o zamanki dışişleri bakanı Fatin Rüştü Zorlu’nun ‘başka hiçbir başka sebep olmasa bile başvurmak gerekir; çünkü eğer Yunanistan’ı Batı dünyasında boş bir havuza atlarken görürseniz siz de atlamalı ve orada Türkiye aleyhine işler çevirmesine izin vermemelisiniz’ mealindeki sözleri bu politikayı gayet iyi açıklar.\n\nÖrneğin, Kıbrıs konusunda Yunan/Rum tarafının enosis (birlik) politikasına 1950’lerin ikinci yarısından itibaren etkili karşılıklar vermiş; ortaklık temelinde kurulan Kıbrıs Cumhuriyeti’ni yıkan ve yele geçiren Rumlara karşı üstelik Johnson Mektubu’nun gelmesinden sadece iki ay sonra patlak veren Erenköy çatışmalarında hava kuvvetlerini kullanmaktan geri durmamış; 15 Temmuz 1974 tarihli Yunan/Rum darbesi üzerine beş gün sonra adaya çıkmakta tereddüt etmemiş; Kardak Krizi’ni başlatan Yunanistan’ı uyguladığı başarılı kriz yönetimiyle geri adım atmaya zorlamış ve 1997 yılında Rumların Rusya’dan S-300 füzeleri sipariş etmesiyle başlayan ve iki yıl süren diplomatik/askeri krizi başarılı hamlelerle sürdürerek karşı tarafı geri adım atmak zorunda bırakmıştı. Türkiye’nin bu tam saha markaj politikaları dolayısıyla Yunanistan/Rumlar uluslararası arenada Türkiye’ye karşı 1975 ABD silah ambargosu gibi bazı avantajlar etmiş olsalar da Ankara’nın kararlı tavrı sebebiyle sonuçta istediklerini alamamışlardı.\n\nAB avantaj sağladı\n\nYunanistan politikamızdaki sıkıntılı zamanlar Ankara’nın sanki olacakmış ve Avrupa Birliği’nin de sanki Türkiye’yi üye yapacakmış gibi davranmasıyla başladı. Önce Gümrük Birliği karşılığında AB’nin Kıbrıs Rum Kesimi ile Kıbrıs Cumhuriyeti adıyla başlattığı üyelik müzakereleri, ardından Türkiye’ye 1999 yılında verilen ‘aday ülke’ statüsü ile Ankara’nın sadece Yunanistan politikaları değil adeta bütün dış politikası ipotek altına girdi. Alınacak her karar ve atılacak her adım ‘acaba AB ne der?’ endişesine tabi tutulmaya başlandı ve bu dönemin sonunda bir yandan Kıbrıs Rum Kesimi sorun çözülmediği halde AB’ye girdi; öte yandan da Ege ve Kıbrıs konusunda çok büyük tavizler verebilirmişiz gibi davranarak Yunanistan’ı istediklerini elde edebileceği kanaatine yönelttik.\n\nYaklaşık yirmi yıl süren bu dönemin sonunda Türkiye’nin Kıbrıs ve Ege politikalarının adeta içi boşaldı ve amacının ne olduğu izahı zor bir konu haline geldi. Kıbrıs konusunda ‘inadına müzakere, inadına çözüm’ gibi anlamsız sloganlarla ifade edilen bu politika 2017 Crans Montana görüşmelerine kadar devam ederken Doğu Akdeniz’de Rumları hidrokarbon yataklarının araştırılması ve sondaj çabalarında cesaretlendirdi.\n\nTürkiye’nin kavgalı ilişkileri Yunanistan’ı cesaretlendirdi\n\nO yıllarda izlenen ideolojik karakterli ve duygusal idış politika savrulması sonucu önce İsrail ile başlayan söz düellosu Arap Baharı olayları ile kısa bir süre içerinde Türkiye’yi neredeyse bütün komşularıyla kavgalı hale getirdi. İsrail ile ilişkilerde yaşanan bozulmaya ilaveten, Suriye’deki savaşta harcadığımız stratejik enerji, yüklendiğimiz ağır maliyet yetmezmiş gibi Mısır ve ardından Suudi Arabistan, Birleşik Arap Emirlikleri (BAE) ile de yaşanan gerginlikler Türkiye’yi zorlarken Yunanistan ve Kıbrıs Rumlarına geniş bir alan açtı.\n\nÖyle ki, Türkiye’nin bu dış politika savrulması, yaşadığı derin finansal/ekonomik krize rağmen Yunanistan’a Mısır ve İsrail ile dozu sürekli artan bir işbirliği imkanı sağladı. Hatta Tel Aviv ve Kahire’ye ek olarak Suudi Arabistan ve BAE de tam kadro olarak Yunanistan yanında yer aldılar. Örneğin 2020 yılında Türkiye, aynı anda Mısır ile Libya’da Yunanistan ile de Doğu Akdeniz’de çatışma riski ile yüz yüze gelmiş, Ermenistan’ın Azerbaycan’ın Tovuz şehrine saldırmasıyla Kafkaslardan da cephe açılması ihtimali ortaya çıkmışken bir silahlı çatışma halinde İsrail’in ne yapacağı kocaman bir soru işareti olarak karşımızda duruyordu.\n\nDış politika toparlanırken\n\nAnkara son iki yılda yaptığı hamlelerle bu stratejik tehlikeyi aştı. Azerbaycan’ın zaferiyle Türkiye büyük bir başarı elde etmekle kalmadı aynı zamanda 2020 sonunda başlattığı toparlanma girişimleriyle Suudi Arabistan ve BAE ile ilişkiler toparlandı ve Mısır ile ikili ilişkilerin normalleştirilmesi yolunda önemli adımlar atıldı. Suriye ile normalleşme çabalarının başlatılması da Türkiye’nin stratejik yüklerini büyük ölçüde azalttı. Eski yanlışların tortuları bir süre daha değişik alanlarda etkisini gösterecek olsa da artık Yunanistan ile bir çatışma halinde İsrail ve/veya Mısır’ın Türkiye’ye karşı Libya’da veya Doğu Akdeniz’de harekete geçip geçmeyeceği soruları büyük ölçüde geride kaldı.\n\nBu yeni dönemde AB çerçevesi dışına çıkarılmış yeni bir Yunanistan politikası oluşturmamız lazım; çünkü artık ne AB’nin bizi alacakmış gibi hareket etmeye yüzü kaldı ne de Türkiye’de herhangi bir çevrede AB’ye güven. Bu yeni politikanın amacı Yunanistan’ı Türkiye’ye karşı kendisiyle birlikte savaşmaya hazır bölgesel müttefikler olmadığına ve Batılıların desteklerinin Atina’nın maksimalist amaçlara ulaşmasını sağlamayacağına barışçı yollardan inandırmak esaslı olmalıdır. Kısacası 1950’lerde Kıbrıs sorununu başlatan Rum/Yunan tarafının aradan geçen yaklaşık yetmiş yılda güç dengesi olarak Türkiye’ye karşı yürüttükleri bu mücadeleyi tamamen kaybettiklerine inandırılması gerekiyor. Yunanistan ve Rumların politik psikolojik durumu bunun pek kolay olmayacağını, Yunanistan’ın mücadele azminin kırılmasının zaman alacağını gösteriyor.\n\nGeçmişte Yunanistan/Rumlar sorunları askeri alana taşıdıkları her zaman başarılı sonuçlar almıştık. Kardak (1996) ve S-300 krizleri bunlara örnektir. Şimdilerde de Ege’deki tacizlere harbe hazır durumdaki S-400’lerle tatbikat yapıp Yunan uçaklarına radar kilidi atarak cevaplar verebiliriz. Bu, bize S-400’leri neden aldığımız yönünde sorulan maksatlı sorulara cevap vermemizi sağlayacağı gibi, bunların ikinci partisinin alınması veya S-500 sistemlerinin ortak üretilmesinin de önünü açar. Bu yönde ABD tarafının eleştirilerinin ve yaptırımlarının çok kutuplu dünya düzeninde göğüslenmesi daha az maliyetli olacaktır.\n\nÖte yandan kendi Milli Muharip Uçağımızı yapana kadar, ara dönem için belirli sayıda uçak almamıza gerek varsa, Yunanistan’ın hava üstünlüğü ihtimaline karşı ABD ile yürütülen ve yılan hikayesine dönmesi kuvvetle muhtemel F-16 alımı ve elimizdekilerin modernizasyonu görüşmeleri sürdürülürken bir yandan da İngiltere ve/veya Fransa öte yandan da Rusya ve/veya Çin ile de görüşmeler yapılabilir. Görüşmelerin hem ‘müttefik ülkeler’ hem de tek kutuplu dünya düzenine kafa tutan ve bizim de girmek istediğimiz Şangay İşbirliği Örgütü üyeleri ile yapılması çok kutuplu dünya düzeninin ruhuna uygun bir diplomasi olur.\n\nKıbrıs konusunda Rusya’nın stratejik gerekçelerle Türkiye’nin iki devletli çözüm tezine çok yaklaştığını; çünkü, tek devletli her çözümün bütün Doğu Akdeniz’i kolaçan etme kabiliyeti sunan böyle bir adayı otomatikman AB toprağı yapacağını hatta böyle bir çözümün Türkiye’nin Amerika, İngiltere ve AB ile el sıkışması sonucunda gerçekleşeceğinden dolayı adada oluşacak devleti NATO toprağı yapacağını ve bunun da Moskova’nın ulusal çıkarlarıyla artık uyumlu olmayacağını gayet iyi görüyor. Moskova ile Yunanistan ve Rumların ilişkilerindeki artan gerginlik ve ABD’nin Rumlara uyguladığı silah ambargosunu kaldırması gibi pek çok başka sebep de Rusya’yı KKTC’yi tanıma çizgisine yaklaştırmış durumda.\n\nRusya’nın KKTC’ye uçuşları başlatmak isteyen şirketleri engellemeyeceği yönünde üst üste gelen haberler belirli bir süre içinde Moskova’nın da KKTC’yi tanıyabileceğine işaret ediyor. Kaldı ki, sadece Rusya’dan uçuşların başlaması bile Rum/Yunan tarafının mücadele azminin kırılması yönünde önemli bir rol oynayacaktır. Azerbaycan’ın Ermenistan ile imzalayacağı bir barış antlaşmasının ardından KKTC’yi tanıması kuvvetle muhtemeldir. Erdoğan ile Putin’in 5 Ağustos görüşmesinin hemen ardından Azerbaycan Cumhurbaşkanı Aliyev’in KKTC Cumhurbaşkanı Ersin Tatar ile görüşmesi, bu görüşmenin resimlerini kendi sitesinde Şimali Kipr Türk Respublikası Prezidenti Cenab Ersin Tatar olarak vermesi ve o görüşmenin hemen ardından Erdoğan’ın Suriye ile uzlaşma talimatlarının gelmesi oldukça manidardır.\n\nKısacası Türkiye Batı dünyasının eşit ve güçlü bir üyesi olarak NATO’da kalarak ama aynı zamanda Rusya, Çin, İran, Hindistan ve başta kardeş Pakistan olmak üzere pek çok Asya ülkesiyle dikkatli/dengeli ilişkilerini sürdürdükçe Yunanistan’ın mücadele azmini kıracak bir politika geliştirip uygulayabilir ve bunu da kamu diplomasisi ile takviye edebilir.",
    "Yunanistan'da seçimin gündemini Türkiye değil, ekonomi belirleyecek": "DUVAR - \"Peki ya enerji? Gaz ve elektrik fiyatları artmaya devam edecek mi? Kışı nasıl atlatacağız? Avrupalılar ne diyor?\"\n\nBunlar haftalardır Yunanistan'da konuştuğum herkes tarafından bana sorulan sorular. Oysa aylar öncesine kadar bana sorulan tüm sorular Türkiye ve askeri çatışma riski hakkındaydı.\n\nYunanistan'da iklim çok değişti, insanlar enerji fiyatlarının arttığını görünce dehşete düşüyorlar, yaklaşan kıştan korkuyorlar, gelecekleri için endişeleniyorlar. Dolayısıyla Türkiye, insanları gerçekten ilgilendiren ve Yunanistan'daki bir sonraki seçimleri belirleyecek olan konularda gittikçe daha aşağılara düşüyor.\n\nYunan medyası, Ankara'da Yunanistan hakkında yapılan tüm açıklamaları göstermeye devam ediyor ve Türkiye hala haberlerde ve yayınlarda çok üst sıralarda yer alıyor. Ancak bu konu artık Yunan vatandaşları için önemli bir mesele değil.\n\nMRB tarafından 7 Eylül'de yayınlanan bir ankete göre, Yunanların yüzde 65,8'i başlıca endişe konusunun artan fiyatlar ve pahalılık olduğunu söylerken, bunu yüzde 8,3 ile Ukrayna'daki savaş ve bunun Yunanistan üzerindeki etkisi, yüzde 6,8 ile işsizlik ve sadece yüzde 5 ile Yunanistan-Türkiye ilişkileri takip ediyor. Son yılların en büyük siyasi skandallarından biri olan siyasetçilerin ve gazetecilerin dinlenmesi bile sadece yüzde 2,5 ile çok düşük bir oranda.\n\nBu anket, tamamen aynı şeyi gösteren diğer anketleri doğrulamaktadır: Yunanistan'da insanlar, günlük yaşamları konusunda endişeli ve seçimlere giden yol pahalılıktan geçiyor. Türk-Yunan ilişkileri ve Türkiye, haberleri izlerken ya da gazeteleri okurken sanıldığı kadar Yunanları ilgilendirmiyor.\n\n'HÜKÜMET EKONOMİYE GÖRE DEĞERLENDİRİLECEK'\n\nGazete Duvar'a konuşan kamuoyu araştırma şirketi Metron Analysis'in Başkanı ve CEO'su Stratos Fanaras'a göre toplumsal gündemde üst sıralarda ekonomik meseleler yer alıyor. Yunanistan-Türkiye ilişkisi gibi diğer konular ise orta ve düşük düzeyde ilgi çekiyor:\n\n\"Anketlerden görüyoruz ki halkın gündeminde ekonomi, endişe duydukları daimi konudur ve hükümet ekonomiye göre değerlendirilecektir. Elbette yurt dışından tehditler geldiğinde hükümete yardımcı oluyorlar ama bu Yunanistan'a özgü bir olgu değil, küresel bir olgu. Tonu Türk-Yunan ilişkileri belirlemiyor, ayrıca sözlü çatışmalar dışında başka bir şey de yok. Türkiye'nin bu söylemi onlarca yıldır var, yeni bir olgu değil ve Yunanlar buna alışık. Ayrıca, Selanik'te konuşan Başbakan Kiriakos Miçotakis'in kendisi de çatışma düşünemeyeceğini söyledi.\"\n\nFanaras ayrıca \"Yunanistan'da hiç kimsenin Türk-Yunan ilişkilerinde gerginlik olmasını istemediğini\" vurguladı.\n\n'TÜRKİYE, SEÇİM TARTIŞMALARININ BİR PARÇASI OLMAYACAK'\n\nPeki Türk-Yunan meseleleri yaklaşan seçimlerde nasıl bir rol oynuyor ve oynayacak? Miçotakis'in Türkiye ile gerginliğe ihtiyacı var mı?\n\n\"Türkiye, mevcut verilerle ve başka bir gelişme yaşanmazsa, seçim tartışmalarının bir parçası olmayacak. Elbette vatansever siyaset için her zaman bir yarış vardır. Ancak seçimleri belirleyecek olan gündem Türk-Yunan gündemi değil, başka bir gündemdir\" diyor Stratos Fanaras:\n\n\"Ayrıca, Yunanistan eylem gerektiren konuları gündeme getirmiyor, Yunanistan hiçbir şey talep etmiyor, Türkiye'nin aksine Atina'nın tutumu saldırgan değil savunmacı, bu nedenle hükümetin belirli bir eylemde bulunması beklenmiyor ve muhalefetin hükümeti eylem eksikliği nedeniyle eleştirmesine izin vermiyor.\"\n\nStratos Fanaras'ın görüşü, Yunanlıların yüzde 63,6'sının önümüzdeki seçimlerde oylarını etkileyecek konunun fiyat artışları ve pahalılık olduğunu söylediğini kaydeden son MRB anketi tarafından da doğrulanıyor. Bunu yüzde 7,1 ile işsizlik, yüzde 6,1 ile Ukrayna'daki savaş ve Yunanistan'a etkisi takip ederken, Yunanistan-Türkiye ilişkileri sadece yüzde 5,8'de kalıyor. Son yılların en büyük siyasi skandallarından biri olan telefon dinleme konusu bile yüzde 5,1 gibi çok düşük bir oranda kalmış görünüyor.\n\nStratos Fanaras, Yunan seçmenlerin tutum ve zihniyetinin son yıllarda değiştiğine ve bugün hükümetleri değerlendirirken, örneğin enerji fiyatlarının doğruluğu konusunda, uluslararası boyutu ciddi bir şekilde dikkate aldıklarına inanıyor: \"Seçmenler kendi ihtiyaçlarına göre hareket ediyor, örneğin süpermarketlerdeki fiyatların her gün arttığını gördüklerinde çok endişeleniyorlar ama uluslararası boyutu da dikkate alıyorlar ve hükümeti doğrudan eleştirmiyorlar.\"\n\n'MİÇOTAKİS KRİZİ KIŞKIRTACAK HAMLELER YAPMIYOR'\n\nGazete Duvar'a konuşan Skai TV ve «Ta Nea» analisti, gazeteci Pavlos Tsimas ise şu değerlendirmelerde bulundu:\n\n\"Gerginlik elbette hükümete yardımcı oluyor çünkü milli kriz sendromu işe yarıyor ve insanlar hükümet etrafında toplanıyor. Ancak Miçotakis'in böyle bir krize neden olması düşünülemez. Eğer Türkiye ile bir kriz yaşanırsa bu hükümet için anketler bakımından olumlu olacaktır çünkü pahalılık gibi diğer önemli meseleler bir kenara bırakılacaktır. Ancak hükümetin kendisinin bir krizi provoke etmeye çalışması gerçekten düşünülemez, hiçbir Yunan başbakanı buna cesaret edemez. Miçotakis'in gerginliği sürdürmek için bir şey yaptığını görmüyorum. Medyada bir sorun haline geldiğinde bu kesinlikle ona yardımcı oluyor ama bunu kışkırtacak ya da sürdürecek hamleler yapmıyor.\"\n\nDahası, MRB verilerine göre, Türkiye ile yaşanan gerilimler, Yeni Demokrasi (ND)’nin küçük ama kademeli zayıflamanın dinamiklerini değiştirmiş gibi görünmüyor. Kasım 2021'den Eylül 2022'ye kadar ND'ye verilen destek yüzde 32,3'ten yüzde 28,6'ya düşerken SYRIZA'ya verilen destek yüzde 22,5'ten yüzde 22,2'ye geriledi. Ancak aralarındaki fark yüzde 9,8'den yüzde 6,4'e düştü.\n\nStratos Fanaras'a göre, \"anketlerimiz, sınır bölgeleri ve adalardaki Yunan-Türk meselelerine ve mülteci sorununa karşı daha büyük bir duyarlılık kaydediyor. Ancak, Türkiye konusunda, Makedonya sorununun çözümüne ilişkin anlaşmaya karşı açıkça daha uzlaşmacı bir tutum sergileyen ND ile SYRIZA seçmenleri arasında herhangi bir fark görmüyoruz.\"\n\n\"Miçotakis'in vatansever söylemlere Tsipras'tan daha duyarlı bir seçmen tabanı olduğu kesin ama SYRIZA hükümetteyken milliyetçi Kammenos'la uzun bir süre boyunca Miçotakis'in bugün yaptığından farklı bir şey yapmadı. Yeniden başbakan olması halinde de Türkiye konusunda farklı bir şey yapacak gibi görünmüyor\" diyen Pavlos Tsimas, \"Tsipras hükümetteyken Makedonya'yı çözme kararı almıştı ve bu nedenle Yunanistan-Türkiye meselesinde hareket alanı yoktu. Mitsotakis bugün bir hamle yapmak ve diyalog kurmak istiyor ama kesinlikle seçimler döneminde değil ve Türkiye'de bir muhatap olması şartıyla ki bugün böyle bir muhatap yok” diye konuştu.",
    "Başkan Erdoğan: Yunanistan'a karşı ülkemizin menfaatlerini tüm imkanları kullanarak savunmaktan geri kalmayız": "Başkan Recep Tayyip Erdoğan, Cumhurbaşkanlığı Külliyesi'ndeki Kabine Toplantısı'nın ardından millete seslendi.\n\nErdoğan, son Kabine Toplantısı'ndan bu yana geçen üç haftalık sürede, ülke ve millet için eser ve hizmet üretmeye devam ettiklerini belirtti.\n\nYeni eğitim öğretim yılı açılışını, İstanbul Sancaktepe'de öğretmenler, öğrenciler ve velililerle gerçekleştirdiklerini dile getiren Erdoğan, bu vesileyle eğitimde 20 yılda ülkeye kazandırdıkları hizmetleri tekrar hatırlama imkanı bulduklarını söyledi.\n\nBugünün ve geleceğin dünyasına dair kısa bir ufuk turu yaptıkları gençlerle \"oku, düşün, uygula, neticelendir\" prensiplerini bir kez daha paylaştıklarını ifade eden Erdoğan, öğretmen atamalarından derslik sayısına, altyapıdan teknolojiye kadar eğitimdeki önceliklerinin neticelerini görmekten büyük memnuniyet duyduğunu kaydetti.\n\nİLK EVİM İLK İŞYERİM PROJESİ'NDE TEMEL 25 EKİM'DE ATILACAK\n\n\n\nTürkiye'nin 81 ilinde ve ilçelerinde vatandaşları ev sahibi yapmak için yürüttükleri konut projelerini yeni bir kampanyayla taçlandırma müjdesinin ayrıntılarını 13 Eylül'de kamuoyuna açıkladıklarını hatırlatan Erdoğan, \"Adını, 'İlk Evim İlk İşyerim' olarak koyduğumuz bu kampanya, toplamda 500 bin sosyal konutu, 250 bin konut arsasını ve 50 bin iş yerini kapsıyor. Kampanyanın ilk etabında 250 bin konutu, 100 bin konut arsasını ve 10 bin iş yerini 2 yıl içinde bitirerek hak sahiplerine teslim etmeyi planlıyoruz. Talep toplama süreci önümüzdeki ay sonuna kadar devam edecek projenin, 5 bin konutluk ilk diliminin temelini 25 Ekim'de atıyoruz.\" dedi.\n\nBaşvuru sayısı şimdiden 5 milyona dayanan kampanyanın, Türkiye'nin bugüne kadar yapılmış en büyük sosyal konut atılımı olacağına dikkati çeken Erdoğan, sözlerini şöyle sürdürdü:\n\nGeçtiğimiz 20 yılda 1 milyon 170 bin konutu inşa etmiş bir hükümet olarak 2 yıl içinde 250 bin sosyal konutu tamamlayacak, ardından da süratle bunu 500 bine çıkartacak bu projeyi söz verdiğimiz şekilde hayata geçirmekte kararlıyız. Milletimiz sosyal konut kampanyamıza çok büyük bir teveccüh göstermiştir. Gençlerimize, emeklilerimize, engellilerimize, şehit yakını ve gazilerimize özel kontenjanlar ayırdığımız 'İlk Evim İlk İşyerim' kampanyasının bir kez daha ülkemize ve milletimize hayırlı olmasını diliyorum.\n\nAK Parti hükümetiyle eser ve hizmette yarışamayanların yalan, yanlış ve iftira üzerine kurdukları hezeyanlarıyla ilk günden itibaren kampanyayı karalamaya çalışmalarını üzüntüyle takip ettiklerini dile getiren Erdoğan, \"Hep söylediğimiz gibi biz 20 yıldır eser ve hizmette yarışacağımız bir muhalefetin özlemini çektik. Görünüşe göre uzunca bir süre daha aynı arayışı sürdüreceğiz.\" dedi.\n\n\"TÜRKİYE'NİN YÜKSEKÖĞRENİM YURDU KAPASİTESİ, AVRUPA ÜLKELERİNİN ÇOĞUNUN TOPLAMINDAN DAHA FAZLADIR\"\n\n\n\nBaşkan Erdoğan, üniversitelerin açılmaya başlamasıyla öğrencilerin yurt taleplerini karşılayacak yeni adımları da devreye alacaklarını, yurt kapasitesini 182 bin yataktan 850 bin yatağa çıkartarak hiçbir gencin barınma sorunu yüzünden eğitiminden mahrum kalmamasını sağlamanın gayreti içinde olduklarını vurguladı.\n\nGeçmişte, başvuran öğrencilerin çok cüzi bir kısmı yurda yerleştirilebilirken bunu yüzde 90'lar seviyesine çıkardıklarını aktaran Erdoğan, bu anlayışla 14 Eylül'de 105 yeni yurt binasının daha açılışını yaptıklarını hatırlattı.\n\nArtan kapasite sayesinde ilk yerleştirmede dahi yüzde 80'lik bir talep karşılama oranını yakaladıklarını belirten Erdoğan, \"İnşallah bu oran, zamanla daha da artacaktır. Bugün, Türkiye'nin yükseköğrenim yurdu kapasitesi, Avrupa ülkelerinin çoğunun toplamından daha fazladır. Dolayısıyla öğrencilerimizin barınma sorunlarını siyasi istismar aracı haline getirmek isteyenlerin dünyadan da Türkiye'den de haberleri olmadığı açıktır.\" diye konuştu.\n\nBaşkan Erdoğan, aynı şekilde kredi ve kurs konusunda da Türkiye'nin, dünyanın en ileri sosyal devlet uygulamasına sahip ülke olduğunu, başvuran her öğrencinin kredi, şartları tutan her öğrencinin burs alabildiğini kaydetti.\n\n\"AMACIMIZ YURTLARIMIZDA KALİTELİ VE DOYURUCU YEMEK SUNMAYA DEVAM ETMEK\"\n\n\n\nErdoğan, müjdesini daha önce paylaştığı kredi ödemelerinin sadece anapara üzerinden yapılabilmesine ve geçmişteki ilave borçların silinmesine ilişkin düzenlemenin, ekim ayında Meclis gündemine de geleceğini belirtti.\n\nGeçmişte her eğitim öğretim yılı açılışında gerginlik sebebi olan üniversite harçlarını da kendilerinin kaldırdığını dile getiren Erdoğan, şunları kaydetti:\n\nBu vesileyle üniversite öğrencilerimize bir de müjde vermek istiyoruz. Ek yerleştirmelerin devam ettiği ve fiyatlarını değiştirmediğimiz yükseköğrenim yurtlarımızda kalan öğrencilerimize vermiş olduğumuz beslenme yardımını günlük 25 liradan 60 liraya çıkartıyoruz. Böylece beslenme yardımını 2,5 katlık bir artışla aylık 1800 liraya yükseltiyoruz. Amacımız üniversite öğrencilerimize, yurtlarımızda kaliteli ve doyurucu yemek sunmaya devam etmektir. Yeni beslenme yardımı rakamının gençlerimize hayırlı olmasını diliyorum.\n\n\"GENÇLERİMİZE GÜVENMEYE, ONLARI HER ALANDA DESTEKLEMEYE DEVAM EDİYORUZ\"\n\n\n\nGeçen hafta sonu Sakarya'da önce toplu açılış töreni vesilesiyle vatandaşlarla, ardından da seçimlerde ilk defa oy kullanacak gençlerle bir araya geldiklerini anlatan Erdoğan, sözlerini şöyle sürdürdü:\n\nÖzellikle gençlerimizle gerçekleştirdiğimiz buluşmada, onların haklarına, özgürlüklerine, geleceklerine sahip çıkma iradelerini 2023'te sandıkta gösterme konusundaki kararlılıklarını görmekten memnuniyet duyduk. Birileri sabah akşam evlatlarımıza sadece umutsuzluk aşılarken, biz istikbalimizin teminatı olarak gördüğümüz gençlerimize güvenmeye, onları her alanda desteklemeye devam ediyoruz.\n\nPazar günü, İstanbul Ticaret Odasının 140'ıncı kuruluş yıl dönümü ödül töreninde iş dünyasıyla bir araya geldiklerini dile getiren Erdoğan, bu toplantıda hem İstanbul Ticaret Odasının ve Oda Başkanı Şekib Avdagiç'in çalışmalarını değerlendirme hem de ekonomi programlarını tekrar ele alma fırsatı bulduklarını ifade etti.\n\nBaşkan Erdoğan, \"Uluslararası kuruluşlar, küresel ekonominin ve gelişmiş ülkelerin büyüme beklentilerini sürekli aşağı yönlü revize ederken Türkiye'nin büyüme oranını ise tam tersine sürekli yükseltiyor. Sadece bu bile ülkemizin potansiyelinin ve gücünün büyüklüğünü göstermeye yeterli bir işarettir.\" dedi.\n\nBaşkan Erdoğan, Ukrayna'dan şu ana kadar 5 milyon tonun üzerinde tahıl sevkiyatı gerçekleştirildiğini açıkladı.\n\nErdoğan, \"Özellikle tahıl koridorunun açılmasıyla yakalanan diplomatik başarının esir takasıyla devam ettirilmesi, ülkemiz adına gurur verici bir gelişme olmuştur.\" ifadelerini kullandı.\n\nBaşkan Erdoğan, şunları kaydetti:\n\nKomşumuz Yunanistan'ın her tarafı buram buram tahrik ve provokasyon kokan politikalarını ibretle takip ediyoruz. Yunan siyasetçileri kışkırtarak üzerimize salanların asıl niyetlerinin, büyük ve güçlü Türkiye'nin inşası programımızı engellemek olduğunu biliyoruz. Yunanistan'ın dört bir yanına yapılan işgal görünümlü yabancı askeri yığınaklar bizi değil asıl Yunan halkını rahatsız etmelidir. Ne o askeri yığınaklar ne o siyasi ve ekonomik destekler Yunanistan'ı bizim seviyemize çıkarmaya yetmez ama Yunanistan'ı batağa sürüklemeye kafi gelir. Yunanistan'a karşı gerektiğinde ülkemizin hak ve menfaatlerini elimizdeki tüm imkanları kullanarak savunmaktan geri kalmayız. (Yunanistan'ın kışkırtmaları) Bu, hem Yunan siyasetçiler, Yunan devleti, Yunan halkı hem de onları kukla gibi kullananlar bakımından tehlikeli bir oyundur.\n\nBaşkan Erdoğan, \"Sadece bu ayın 22 gününde Osmangazi Köprüsü'nü günde ortalama 51 bin araç kullandı. Araç garanti oranı yüzde 116'ya, garanti rakamının üstüne çıkmış durumda. Yavuz Sultan Selim Köprüsü'nde günlük araç geçiş ortalaması 113 binin üzerine çıktı.\" dedi.\n\nErdoğan, şunları belirtti:\n\nÜlkemizin dünyadaki en prestijli markalarından biri haline gelen İstanbul Havalimanı bu ayın 22 gününde 30 bin 970 uçuşla 5 milyondan fazla yolcuyu ağırladı. Avrupa'dakiler başta olmak üzere dünya havacılığı çok ciddi sorunlarla boğuşurken, hamdolsun bizim havalimanlarımız rekordan rekora koşuyor.\n\nBaşkan Erdoğan, \"(Çiftçilerin elektrik faturaları) Aylık yerine, hasat sonunda ürünler satılıp gelir elde edildiğinde ödenebilecek. (Çiftçilerin elektrik faturaları) Ziraat Bankası, açacağı faizsiz kredinin tahsilini hasat dönemi sonunda yapacak, maliyetinin bedelini hazineden alacak. Çiftçilerimiz, geçmiş dönem elektrik borçlarını, 5 yıla varan vade ve faizsiz geri ödeme imkanıyla kapatabilecek.\" diye konuştu.\n\nErdoğan, \"Bu dönemde 3 milyar liralık doğal gaz desteği vererek vatandaşlarımızı karda kışta sıcak bir yuvanın huzuruna kavuşturmakta kararlıyız. Türkiye Aile Destek Programımızın kapsamını genişletiyoruz, bütçesini de 25 milyar lira ilaveyle 40 milyar liraya yükseltiyoruz.\" ifadelerini kullandı.",
    "Terör sevici Pervin Buldan'dan Yunan'a alçak destek: Yunanistan'ı tehdit edenler bilsinler ki...": "Türkiye'yi bölüp parçalamak isteyen terör örgütü PKK'nın siyasi kolu HDP, son günlerde yaşanan gerilimler sonrası Yunanistan'dan taraf oldu.\n\nTürkiye'yi açıkça 'saldırgan' olmakla suçlayan HDP Eş Başkanı Pervin Buldan, \"Yunanistan'ı tehdit edenler bilsinler ki; Türkiye halkları, Kürtler ve Türkiye’de yaşayan bütün insanlar sizin savaş sarmalınıza asla izin vermeyecek.\" diye konuştu. CHP'nin ittifak ortağı HDP'nin kurmayları, sözde 'Kürdistan ittifakı' kurmak için de çalışma yaptıklarını söyledi.\n\nHDP Yunan'ın sözcüsü oldu! Türkiye'yi saldırganlıkla suçladı\n\nHDP Eş Başkanı Buldan, konuya ilişkin skandal açıklamasında, \"Her gün hakaretler yağdıranlar, HDP'yi hedef haline getirenler, kendi koltuklarını korumak için savaşa sarılanlar, bir gün Rojava'yı bir gün Yunanistan'ı tehdit edenler bilsinler ki; Türkiye halkları, Kürtler ve Türkiye'de yaşayan bütün insanlar sizin savaş sarmalınıza asla izin vermeyecek.\" diye konuştu.",
    "Türkiye-Yunanistan gerilimi tırmanıyor: Muhalefetten dikkat çeken Türkiye açıklaması": "Türkiye-Yunanistan gerilimi tırmanıyor: Muhalefetten dikkat çeken Türkiye açıklaması\n\nYunanistan'da muhalefet partileri Türkiye ile yaşanan gerginliğe yönelik açıklamalarda bulundu. Yunanistan merkezli Ta Nea gazetesi de Atina yönetiminin önümüzdeki hafta BM Genel Kurulu'nda Erdoğan'ın konuşmasına kilitlendiğini yazdı.\n\nYazıları büyüt\n\nYazıları küçült\n\nStandart boyut\n\nTürkiye ile Yunanistan arasında gerilim son dönemde karşılıklı açıklamalarla tırmanırken, Yunanistan’da muhalefet partileri de tartışmaya katıldı. Cumhurbaşkanı ve AKP Genel Başkanı Recep Tayyip Erdoğan’ın ‘Bir gece ansızın gelebiliriz’ sözleri Atina’da halen gündemdeki yerini korurken, muhalefetten arka arkaya dikkat çeken Türkiye açıklamaları geldi.\n\nYunanistan’da merkez sağ partisi Yeni Demokrasi milletvekillerinden Kostas Giukelas, Türkiye tarafından gelen tehdidin gün geçtikçe arttığını vurguladı. Guikelas, Türkiye’de 2023 seçimlerine kadar agresif söylemlerin zirve yapmasını beklediğini söyledi. Yunan milletvekili, Türkiye ile son dönemde yaşanabilecek gerginliğe ilişkin, “Kimse nereye gidebileceğini bilmiyor. Kaza ihtimalinden korkuyorum” dedi, Yunanistan’ın sorunları diplomasi yoluyla çözmeye çalıştığını ‘en azından bunun için mücadele ettiğini’ söyledi.\n\n‘SÜRPRİZ SALDIRI OLASILIĞI’\n\nYunanistan’da bir önceki dönemde iktidarda olan ve şu an ana muhalefet partisi olan eski Başbakan Aleksis Çipras’ın partisi SYRIZA da Türkiye konusunda ses yükseltti. SYRIZA milletvekili Yiannis Bournos da Yunan mevkidaşı Guikelas gibi Ege’de yaşanabilecek bir ‘kaza’ ihtimalinden söz ederken, ‘Erdoğan’ın gerilimi daha da tırmandıracağını düşünüyorum.’ dedi.\n\nYunanistan Komünist Partisi KKE’nin Merkez Komitesi Genel Sekreteri Dimitris Koutsoubas ise Türkiye’nin ‘sürpriz bir saldırı olasılığı’nı dışlamadıklarını söyledi. SYRIZA milletvekili, Türkiye’nin Mavi Vatan sınırlarını genişletmeye çalışacağını da öne sürdü. Koutsobas, NATO’nun Türkiye’yi desteklediğini belirterek, ‘Olası bir çatışma durumunda Yunanistan yalnız kalacaktır. NATO’yu bırakın Avrupa Birliği elini bile kaldırmayacaktır.” dedi.\n\nÇİPRAS DA ANKARA’YI ELEŞTİRDİ\n\nSYRIZA lideri ve eski Yunanistan Başbakanı Aleksis Çipras da Vellideo’da yaptığı konuşmada, Başbakan Kiriakos Miçotakis’e Türkiye konusunda destek verdi. Gerginliğin artması ile ilgili Ankara yönetimini suçladı.\n\nYunanistan merkezli Ta Nea gazetesi de milletvekillerinin görüşlerini sayfasına taşırken, Kıbrıs sorununu da gündeme getirdi. Gazete, siyasi parti yetkilileri ve diplomatların Erdoğan’ın bir sonraki hedefinin Kıbrıs olacağını söylediğini yazdı. Gazete, Güney Kıbrıs Rum Yönetimi’ne yönelik bir tehdide uluslararası toplumdan tepki beklenildiğini yazarken, ABD’nin Güney Kıbrıs Rum Yönetimi (GKRY) için savunma ticareti kısıtlamalarını kaldırma kararı almasına dikkat çekti. Gazete, bu kararın gerginliği tırmandırabileceğini yazdı.\n\nTa Nea, önümüzdeki hafta BM Genel Kurulu’nun olacağını ve Atina ve Lefkoşa yönetimlerinin Erdoğan’ın konuşmasına kilitlendiğini yazdı.\n\nİlginizi Çekebilir Yunan bakandan yeni açıklama: Türkiye'nin Yunan karşıtı hezeyanı Türkleri etkilemiyor\n\nİlginizi Çekebilir Türkiye'den ABD'ye Kıbrıs tepkisi: Şiddetle kınıyoruz\n\nİlginizi Çekebilir Dışişleri'nden Yunanistan'a tepki: Aklıselime davet ediyoruz",
    "Yunanistan’dan Bodrum’un karşısına tepki çeken anıt": "Yunanistan’dan Bodrum’un karşısına tepki çeken anıt\n\nYunanistan ile Türkiye arasında Ege Denizi ve Batı Trakya’daki gerginliği tırmandıracak bir hamle geldi. Yunanistan, Bodrum’un karşısına sözde Pontus Helenizmi Soykırım Anıtı dikme kararı aldı. Anıtın açılışının 5 Ekim'de yapılacağı belirtildi.\n\nYaşar ANTER\n\nYazıları büyüt\n\nYazıları küçült\n\nStandart boyut\n\nYunanistan'ın Ege Adaları ile Batı Trakya'da ABD işbirliği ile silahlandırmayı sürdürürken Türkiye ile yaşadığı gerginliği bu kez Muğla'nın Bodrum ilçesine 7 mil uzaklıktaki İstanköy (Kos) Adası'na sözde Pontus Helenizmi Soykırım Anıtı dikerek gerginliği arttırıyor.\n\nİSTANKÖY BELEDİYE MECLİSİ KARAR ALMIŞTI\n\nİstanköy'de yayın yapan www.kosnews.gr haber sitesinin bugün okuyucularına duyurduğu haberde İstanköy Belediye Meclisi'nin aldığı kararın ardından Pontuslular Derneği (O Xeniteas) tarafından bir ay önce yapımına başlanan sözde Pontus Helenizmi Soykırım Anıtı ve Parkı'nın 5 Ekim 2022 tarihinde törenle açılacağı belirtildi.“353 BİN AKRABAMIZ İÇİN ANIT DİKTİK”\n\nPontuslular Derneği Başkanı Charalambos Navrozidis yaptığı açıklamada heykeltraş Kikotis Georgios’un yapılan anıtın törenle açılacağını belirtti.\n\nNavrozidis, “Pontus Helenizminin kalbinin attığı İstanköy'de yurttaşların bölünmez bütünlüğünü temsil eden anıt ile 353 bin akrabamızı anmaya hazırız. Bu sadece İstanköy’ü değil, her yerdeki Pontusluları da gururlandıran bir karardır ve bu şekilde Türk milliyetçiliğinin müreffeh bir kesime karşı işlediği suçlardan 103 yıl sonra Pontus Helenizminin Soykırımı’nın tanınması için mücadelesinin devam edeceğinin bilinmesi yönünde bir karardır” dedi.\n\nİlginizi Çekebilir Yunanistan Başbakanı: Erdoğan'a yanıtımı cuma günü vereceğim\n\nİlginizi Çekebilir Fransa ve Yunanistan'dan Ege'de ortak tatbikat",
    "M﻿içotakis: 'Hayır Sayın Erdoğan, Yunanistan'da dayılıklara geçit yok'": "M﻿içotakis: 'Hayır Sayın Erdoğan, Yunanistan'da dayılıklara geçit yok'\n\n11 Eylül 2022\n\nStelyo Berberakis - Atina\n\nKaynak, Getty Images\n\nYunanistan Başbakanı Kiryakos Miçotakis, Türk-Yunan ilişkilerinde gözlenen son gerginliklere değinerek Cumhurbaşkanı Erdoğan'ın \"Bir gece ansızın gelebiliriz\" ve \"Yunanistan'ın anlayacağı dille konuşuyoruz\" ifadelerine cevap verdi.\n\nMiçotakis “Ben de onların anlayacağı dilde kendilerine, Yunanistan’da dayılıklara geçit yok diyorum\" dedi.\n\nSelanik’te uluslararası fuar açılışında düzenlenen yıllık basın toplantısında ve öncesinde iş dünyasına yaptığı konuşmasında Miçotakis, Türk-Yunan ilişkilerinde gözlenen son gerginliklere değindi.\n\nMiçotakis, Cumhurbaşkanı Recep Tayyip Erdoğan’ın “Bir gece ansızın gelebiliriz ifadesini onların anlayacağı dilde kullandım” şeklindeki açıklamasına yanıt olarak “Ben de onların anlayacağı dilde kendilerine, Yunanistan’da dayılıklara geçit yok diyorum” dedi.\n\nMiçotakis'in \"Dayılık yok\" ifadesini Türkçe kullanması dikkat çekerken, bu kelimeleri Yunan toplumu tarafından sıkça kullanılması nedeniyle ve Türkiye’de de net bir biçimde anlaşılması amacıyla kullandığı belirtiliyor.\n\nCumhurbaşkanı Erdoğan, 3 Eylül'de Samsun Teknofest’teki konuşmasında son dönemde Yunanistan’la yaşanan gerilimlere değinerek, “Adaları işgal etmeniz falan bizi bağlamaz. Vakti saati geldiğinde gereğini yaparız. Hani diyoruz ya: Bir gece ansızın gelebiliriz” ifadesini kullanmıştı.\n\nErdoğan, Yunanistan’ın hem Dedeağaç’taki ABD üssüyle hem de S-300 hava savunma sistemiyle Türkiye’yi tehdit ettiğini belirterek, “Ey Yunan, bak tarihe bak, tarihe dön. Çok daha fazla ileri gidersen bunun bedeli ağır olur. Yunanistan'a tek cümlemiz var: İzmir'i unutma” diye konuşmuştu.\n\nE﻿rdoğan daha sonra Bosna-Hersek, Sırbistan ve Hırvatistan ziyareti dönüşünde uçakta gazetecilere değerlendirmede bulunurken, Yunanistan'a ilişkiler konusunda da şu ifadeleri kullandı:\n\n\"Türkiye ile doğrudan konuşmak yerine Birleşmiş Milletlerde, Amerika Birleşik Devletleri'nde, Avrupa Birliğinde ve hatta en güçlü üyelerinden olduğumuz NATO'da bizi sürekli şikayet suretiyle adeta tehdit mekanizmaları çalıştırıyorlar. Bunu tabii kabullenmek mümkün değil. Onların anlayacağı dil neyse biz parantez açarak o dille konuşuyoruz. Anlıyorum ki onlar da anlıyor.\"\n\nMiçotakis, cumartesi akşamı iş dünyasına yönelik konuşmasında aynı konu ile ilgili olarak “Türkiye'den yükselen aslanvari kükremeler bizi korkutmaz; Yunanistan’a yönelik ifadeler bizi korkutamaz” demişti.\n\nBaşbakan, Yunanistan’ın 2. Dünya Savaşı'nda İtalyan ordularının teslim çağrılarına verdiği ve “Hayır” anlamına gelen “Ohi” kelimesini kullanarak “Yunanistan’ın tek bildiği bir şey var, o da “Tehditlere Ohi (Hayır) Sn. Erdoğan demektir” ifadesini kullandı ve ayakta alkışlandı.\n\n'Bu açıklamalar milliyetçiliği körüklemekte'\n\nBugünkü yıllık basın toplantısında da Türkiye ile ilgili bir çok soru sorulan Miçotakis, “Yalnız Sn. Erdoğan’ın değil; son zamanlarda bütün Türk yöneticilerin Yunanistan’a yönelik yaptıkları suçlama ve açıklamalar kabul edilemez. Bu açıklamalar maalesef Türk kamuoyunu zehirlemekte, iyi komşuluk ilkelerini zedelemekte ve milliyetçiliği körüklemektedir” dedi.\n\nYunanistan’ın “Türkiye’ye saldıracak bir ülke olarak tanıtılmasının mantık dışı olduğundan” söz eden Miçotakis, buna örnek olarak “Yunan adaları Türkiye’ye karşı tehdit olarak gösterilmeye çalışılıyor; oysa bütün dünya biliyor ki Yunan adaları Türkiye için değil, olsa olsa Türkiye Yunan adaları için bir tehdittir” ifadesini kullandı.\n\n“Türkiye ile Yunanistan arasında savaş çıkar mı?” yolundaki başka bir soruya ise Miçotakis, “Savaş çıkarsa bu ancak Türkiye’nin egemenlik sahasına saldırmasıyla mümkün olabilir. Ama Türkiye’nin böyle bir şey yapacağını sanmıyorum. Çünkü Türkiye, silahlı kuvvetlerimizin caydırıcı gücünü iyi tanımakta ve olası bir saldırı karşısında vereceğimiz karşılığın çok sert olacağını biliyor” yanıtını verdi.\n\n'Her zaman görüşmeye hazırım'\n\nTüm bu gergin duruma karşın Türkiye ile diyalog kapılarını açık tutmaya devam edeceğinden söz eden Miçotakis, Cumhurbaşkanı Erdoğan’ın daha önce kendisi için “benim için Miçotakis diye biri yok” ifadesine gönderme yaparak \"Ben hiçbir zaman 'benim için Erdoğan diye biri yok’ demedim. Ben kendisiyle her zaman görüşmeye hazırım. Görüşmeliyiz de” şeklinde konuştu.\n\nErdoğan’la görüşme ihtimali ile ilgili başka bir soruya da “Sayın Erdoğan ile tabii ki her zaman görüşmeye hazırım; ama illa görüşeceğiz diye boğazına da sarılacak değilim” yanıtını verdi.\n\nMiçotakis, iki ülke arasındaki ilişkiler konusundaki bir soruya şöyle yanıt verdi:\n\n“Türkiye ile Yunanistan arasındaki ilişkilerde zaman zaman kötü ve acı, zaman zaman iyi geçindiğimiz dönemler oldu. İki komşu ülkeye yakışır bir biçimde, eski yaraları kaşımadan, her alanda işbirliği ve ortaklıklar yapabiliriz. Türk tarafından maalesef henüz böyle bir yaklaşım görmüyorum. Umarım bu olumsuz tutumlarının bir çıkmazda bulunduğunu anlarlar”\n\nÖnümüzdeki günlerde Çek Cumhruiyeti'nin başkenti Prag’da yapılacak Avrupa Birliği toplantılarına Türkiye’nin katılmasına sıcak baktığını da söyleyen Miçotakis “Eğer fırsat bulup Prag’a gelebilirse Sayın Erdoğan ile görüşmek isterim, Yunanistan’ın Türkiye için niçin tehdit oluşturduğunu kendisine sormak isterim” dedi.\n\nCumhurbaşkanı Erdoğan’ın ”Yunanistan’da hükümet değişikliği olmalı” şeklindeki başka bir açıklamasına dair bir soruya ise “Yunanistan’daki hükümetlere Yunan halkı karar verir” demekle yetindi.\n\nF-16 savaş uçaklarının Türkiye’ye satışları ile ilgili Yunanistan’ın değil, ABD’nin karar vereceğini de söyleyen Miçotakis “Türkiye bizi bu konuda suçlayamaz, ABD’nin CAATSA yaptırımlarını Yunanistan değil, Rus yapımı S-400 füzelerini aldığı için ABD’nin Türkiye’ye uygulamaya devam ettiğini hatırlatmak isterim” dedi.\n\n'Çağdaş Yunanistan’ı Anadolu Rumları inşa etti'\n\nMiçotakis, iş insanlarına konuşmasında, Türkiye’de “Kurtuluş Savaşı” Yunanistan’da “Küçük Asya Felaketi” olarak anılan 100. yıla değinerek başladı.",
    "Yunanistan'dan büyük tahrik": "“Günün manşetlerini ve en çok okunan haberlerini her sabah e-postanızdan takip etmek için Habertürk bültene üye olun.”",
    "Cumhurbaşkanı Erdoğan: Yunanistan hiçbir şekilde dengimiz değildir": "Cumhurbaşkanı Erdoğan: Yunanistan hiçbir şekilde dengimiz değildir\n\nCumhurbaşkanı Erdoğan, Beştepe'deki kabine toplantısının ardından açıklamalarda bulunuyor. Erdoğan, ''Biz dünyada savaşları gerilimleri krizleri sonlandırmak için samimi bir şekilde gayret sarf ederken, komşumuz Yunanistan'ın her tarafı buram buram tahrik ve provokasyon kokan politikalarını ibretle takip ediyoruz. Yunanistan hiçbir şekilde dengimiz değildir, olamaz da'' dedi.",
    "Türkiye Yunanistan provokasyonuna karşı hangi adımları atabilir?": "Web sitemizdeki çerezleri (cookie) kullanıcı deneyimini artıran teknik özellikleri desteklemek için kullanıyoruz. Aynı zamanda analitik çerezler de kullanıyoruz. Çerezleri reddetmek istiyorsanız detaylı bilgi için tıklayınız.",
    "SON DAKİKA! Türkiye'den AB ve Yunanistan'a flaş \"azınlıklar\" yanıtı: Asılsız!": "YUNAN'IN \"TÜRK\" HAZIMSIZLIĞI\n\nAnayasanın da temel hak ve özgürlükleri güvence altına aldığına işaret edilen beyanda, Türkiye'deki gayrimüslim azınlıklara mensup vatandaşların Lozan Antlaşması çerçevesinde kendi okullarına, ibadethanelerine, vakıflarına, hastanelerine ve basın-yayın organlarına sahip oldukları fakat Yunanistan'ın Batı Trakya Türk azınlığına davranış biçiminin, uluslararası insan hakları hukukunu ve çağdaş azınlık hakları standartlarını ihlal ettiği, Batı Trakya Türk azınlığının, Yunan hükümeti tarafından halen etnik azınlık olarak tanınmadığı, azınlık derneklerinde \"Türk\" kelimesini kullanmalarının dahi engellendiği, Avrupa İnsan Hakları Mahkemesinin Yunanistan hakkında bu konuda 10 yıldan fazla süre önce verdiği ihlal kararlarının halen uygulanmadığı hatırlatıldı.",
    "Yunanistan’da bankalar ATM’leri azaltıyor: Nasıl para çekilecek?": "Yunanistan’da bankalar, işletme maliyetlerini azaltmak amacıyla en azından bakım maliyetlerinin yüksek olduğu yerlerde ATM makinelerini azaltmayı düşünüyor.\n\n‘Kathimerini’nin haberine göre, bankalar, örneğin süpermarketlerin dışında veya çok katlı mağazalarda bulunan sat-off otomatik işlem makinelerini satmayı düşünüyorlar.\n\nAyrıca, ATM makinelerinin Yunanistan’ın çeşitli uzak bölgelerinde, yoğun veya ticari yerler ve çok sayıda turist trafiği olan yerler hariç, ‘kaybolacağı’ aktarılıyor.\n\nÖte yandan hastaneler, uzak belediye noktaları veya uzak adalar gibi, bankaların ticari menfaati olmayan ve vatandaşlara hizmet eden yerlerden ise kaldırılmayacağı vurgulanıyor.\n\nSöz konusu ATM ağlarının, makinelerinin artan bakım maliyetleri nedeniyle bankalara zarar verdiği belirtilirken, bu ‘kapatma’ işlemine ilk girecek olanın Pireos Bankası olması bekleniyor.",
    "Yunanistan’ın müftü ataması kara mizah!": "Hakan Çavuşoğlu ile Yunanistan’ın Batı Trakya’daki Türklere yönelik baskılarını, Batı Trakya’daki müftü seçimini, Yunanistan’ın mültecilere yönelik tavrını ve AB’nin sessizliğini konuştuk...\n\nHakan Çavuşoğlu Batı Trakya doğumlu. Geçmişte şahit olduğu Yunanistan’ın baskılarını anlatırken zaman zaman gözleri doluyor. Şimdi ise Batı Trakya’dan Türkiye’ye gelenlerin çoğunlukta olduğu Bursa’nın milletvekili ve TBMM İnsan Hakları İnceleme Komisyonu Başkanı. Ayrıca eski Başbakan Yardımcısı.\n\nHakan Çavuşoğlu ile çocukluğunda Batı Trakya’da yaşadıklarını, Yunanistan’ın Batı Trakya’daki Türklere yönelik baskılarını, Batı Trakya’daki müftü seçimini, Yunanistan’ın mültecilere yönelik tavrını ve AB’nin sessizliğini konuştuk. Batı Trakyalı Türklerin müftü seçerek haklarına ve iradesine sahip çıktığını, Yunanistan’a demokrasi dersi verdiğini belirten Çavuşoğlu,\n\n“Teokratik yönetim anlayışının hala etkili olduğu Ortodoks Yunanistan’da, vali kiliseye papaz bile tayin edemezken Müslümanlara din adamı tayin etmesi tam bir kara mizahtır” diyor. Batı Trakya’daki Türklere ve mültecilere yönelik yaptıkları insan hakları ihlallerine sessiz kaldığı ve desteklediği için AB’yi de eleştiren Çavuşoğlu, “Yunanistan, AB hukukunu ve uluslararası hukuku açıkça ihlal etmiştir. Türk mezarlarına bile tahammül edilememektedir” vurgusu yaptı. Çavuşoğlu Milliyet’in sorularını şöyle yanıtladı:\n\nTürk ifadesini kullanan cezalandırılıyor\n\n*Yunanistan’ın Batı Trakya’daki baskılarını nasıl değerlendiriyorsunuz? AB neden görmek istemiyor?\n\nYunanistan, asimilasyon, baskı ve göçe zorlama politikalarını bir asırdır Batı Trakya Türkler üzerinde sürdürüyor. Bugün Batı Trakya’daki Türk nüfus yaklaşık 150 bin kişidir. Bu sayı 1923 yılında da 150 bin kişi idi. Halbuki, aynı yaşam tarzı ve aile yapısını paylaştıkları için Türkiye’deki nüfus artış oranı dikkate alındığında Batı Trakya Türklerinin nüfusu yaklaşık 700 bin olması gerekirdi. Azınlığa yönelik baskı politikaları neticesinde, Batı Trakya nüfusunun yüzde 65’ini oluşturan Türklerin bölgedeki nüfus oranı yüzde 30’lara gerilemiştir. Aynı şekilde 1923 yılında yüzde 84 civarında olan bölgedeki toprak sahipliği yüzde 25 düzeyine kadar inmiştir. Yunanistan bu baskı ve zulümleri, literatürde yer alan bütün insan hakları normlarını ayaklar altına alarak ve AB ile medeni(!) batının gözlerinin içine bakarak yapmaktadır. Yunanistan, Batı Trakya Türklerinin etnik kimliğini tanımamakta ‘Türk’ ifadesinin kullanılmasını cezalandırmaktadır. Türk derneklernini isimlerinde ‘Türk’ kelimesi geçtiği için kapatılmıştır. Çeşitli nedenlerle yurt dışına çıkan ve çoğunlukla Türkiye’ye eğitim ve ziyaret amacıyla gelen 60 bin Batı Trakya Türk’ü geri dönmek üzere geldiği gümrük kapısında vatandaşlıktan çıkarıldığına muttali olmuştur. AB’nin, insan hakları ihlalleri karşısında verdiği tepkisizlik coğrafyaya, ülkeye ve kimliğe göre çeşitlilik göstermesi insan hakları konusundaki samimiyetsizliğinin göstergesidir.\n\n\n\nHakan Çavuşoğlu, Batı Trakyadaki baskıları anlatırken gözleri doldu.\n\n\n\n*Batı Trakya doğumlusunuz, yaşadıklarınızı anlatır mısınız?\n\nBu soruya her Batı Trakyalı benzer cevaplar verir. Öteki olduğunuzu iliklerinize kadar hissettirirler size. İstenmediğinizi bazen açık bazen de ima yoluyla haykırırlar yüzünüze. Okulda, askerde, işyerinizde birisi yaklaşır size dostluk kurmaya çalışır, sonra adınızı sorar ve aldığı cevaptan hoşnut olmadığını hissettirir ve usul usul uzaklaşır yanınızdan. Örneğin yıllar geçse de duvara yazılan bir yazı beyninize kazınmıştır ve çıkmaz hafızanızdan: ‘Türkler Trakya’dan dışarı’.\n\nÇocukluk yıllarınızda, çiftçi babanıza traktör ehliyeti verilmediği için, tarlasına, bağına, bahçesine giden ebeveynlerin köyünüzün çevreyi görebilen hâkim bölgelerinde görevlendirilirsiniz. Polisin gelip gelmediğini gözlemeniz istenir sizden. Tehlikenin yaklaşmakta olduğunu derhal haber verirsiniz babanıza, amcanıza ya da komşunuza. O da zaman kaybetmeden iner traktörün üzerinden ve uzaklaşır yanından. Tehlike uzaklaşana kadar da devam eder bu durum. Zordur Türk olmak Yunanistan’da…\n\nHer şey bir yana bir bayram günü anneannenin ya da büyükbabanın elini öpmek için yaşadıkları köye gitmeden önce bağlı bulunduğunuz jandarma karakolundan izin kâğıdı almak zorunda olmanızın acısı hiçbir zaman dinmez yüreğinizde. Çünkü onların yaşadığı köy ile anne babanızın köyü arasına Yunan yönetimi bir çizgi çekmiş ve onların yaşadığı bölgeyi yasak bölge ilan etmiştir. Aslında her iki köy de Yunanistan’dır. Aralarındaki mesafe sadece birkaç kilometreden ibarettir. Ama sizin için orası gidilmesi yasak bölgedir. Oradaki en yakınlarınız da olsa izinsiz ziyaret edemezsiniz.\n\n\n\nÇavuşoğlu AB’nin insan haklrı ihlallerine kayıtsız kaldığını söyledi.\n\nYunanistan’a demokrasi dersi\n\n*Batı Trakya’daki Türkler İskeçe Müftüsünü seçti. Yunanistan’ın atama tavrını nasıl değerlendiriyorsunuz?\n\nLozan Anlaşması ile Batı Trakya Türkleri, dini, eğitim ve sosyal ve kültürel işlerini Yunan Yönetiminden bağımsız olarak organize etme ve yönetme hakkına sahiptir.\n\nBugün hem İskeçe’de hem de Gümülcine’de seçilmiş ve atanmış olmak üzere iki müftü bulunmaktadır. Seçilmiş müftüler toplum tarafından itibar gören ve azınlığın dini liderleri olarak kabul edilen müftülerdir. Atanmış müftüler ise Batı Trakya Türkleri tarafından ademe terk edilmiştir. Temmuz ayında İskeçe Seçilmiş Müftüsü Ahmet Mete’nin vefatı üzerine Müftülük Seçimi yeniden gündeme gelmiş olsa da Yunan yönetimi sorunun halli için harekete geçmeyince, azınlık kendi seçimini yaparak Mustafa Trampa’yı Müftü seçerek haklarına ve iradesine sahip çıkmış ve Yunanistan’a demokrasi dersi vermiştir. Şu anda Batı Trakya’daki Müslüman Türk azınlığı için itibarlı ve meşru olan müftüler kendi seçtikleri müftülerdir. Teokratik yönetim anlayışının hala etkili olduğu Ortodoks Yunanistan’da, vali kiliseye papaz bile tayin edemezken Müslümanlara din adamı tayin etmesi tam bir kara mizahtır. Unutulmaması gerekir ki zamanında Türkiye İstanbul’daki Rumlar için seçilecek Patrik için Türk vatandaşlığı vermiştir. Bu noktada Türkiye’nin Türkiye’deki azınlıklara ve başta Rum azınlığa yaklaşımı çok güzel bir örneklik sunmaktadır. Ancak Yunanistan bu örneklikten bir türlü hakkıyla istifade edemediği gibi AK Parti iktidarında iki ülke ilişkilerinde özellikle Sayın Cumhurbaşkanımızın liderliğinde atılan adımlara ve gösterilen yapıcı yaklaşıma rağmen Yunanistan tarafında sıkılı yumruklardan bir türlü vazgeçememiştir. Basiretsiz idareciler önemli bir etken olmakla birlikte Yunanistan’ın Batı’nın boyunduruğu altında edilgen bir ülke olduğunu görmek gerekir. Aslında soydaşlarımıza özgür iradesine göz diken Yunanistan’ın özgür iradesinin ve bağımsızlığının ipotek altında olduğu açıktır.\n\nBurada dini ve kültürel varlığa dönük baskıların çok boyutlu ve birçok başlıkta sürdüğünü belirtelim. Kültürel kökler sökülmeye çalışılmakta, Türk mezarlarına bile tahammül edilememektedir.\n\nAçıkça cinayet işliyorlar\n\n*Yunanistan’ın göçmenlere yönelik tavrı AB ve ilkelerine yakışıyor mu?\n\nYunan güvenlik güçleri, dünyanın gözü önünde Ege Denizi ve Akdeniz’de açıkça cinayet işliyor. Ancak Yunanistan tarafından gerçekleştirilen bu eylemler tepki görmek bir yana, AB Sınır Güvenliği Birimi tarafından desteklenmekte ve bu suçlara iştirak edilmektedir. Yunanistan, AB hukukunu ve uluslararası hukuku açıkça ihlal etmiştir.",
    "Yunanistan: Türkiye’yi kınayın yoksa yeni bir Ukrayna ortaya çıkar": "Yunanistan: Türkiye’yi kınayın yoksa yeni bir Ukrayna ortaya çıkar\n\nCumhurbaşkanı Erdoğan’ın Yunanistan'a yönelik açıklamalarıyla ayağa kalkan Atina, Türkiye’yi dünyaya şikayet ettiği mektupta skandal ifadeler kullandı. Dünyadan Türkiye’yi derhal kınamasını isteyen Yunanistan, aksi halde Avrupa’nın “Ukrayna’nın ardından yeni bir savaş\" riskiyle karşı karşıya kalacağını öne sürdü.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nCumhurbaşkanı Recep Tayyip Erdoğan’ın Yunanistan’a yönelik açıklamaları üzerine harekete geçen Atina, savaş tehdidi iddiasıyla Türkiye'yi dünyaya şikayet etti.\n\nCumhurbaşkanı Erdoğan'ın geçen hafta hafta sonu katıldığı bir etkinlikte “Ey Yunan, tarihe bak, tarihe dön, çok daha fazla ileri gidersen bunun bedeli ağır olur. Yunanistan'a tek cümlemiz var, İzmir'i unutma. Adaları işgal etmeniz falan bizi bağlamaz. Vakti saati geldiğinde gereğini yaparız. Hani diyoruz ya, bir gece ansızın gelebiliriz” demesi Yunanistan'da gündemin ilk sırasına oturdu.\n\nErdoğan'ın bu sözlerinin ardından Atina, Birleşmiş Milletler (BM), Avrupa Birliği (AB) ve NATO'ya art arda şikayet mektupları gönderdi. Türkiye de buna karşı Dışişleri Bakanı Mevlüt Çavuşoğlu'nun imzasıyla 25 AB ülkesi başkentine, AB Dış İlişkiler ve Güvenlik Politikası Yüksek Temsilcisi Josep Borrell'e, BM Güvenlik Konseyi Daimi Üyeleri ile NATO Genel Sekreteri Jens Stoltenberg ve BM Genel Sekreteri Antonio Guterres'e, Ege sorunlarının çözümüne ilişkin Türkiye’nin tutumunu ve görüşlerini açıklayan mektuplar gönderdi.\n\nRUSYA’NIN UKRAYNA İŞGALİNİ ÖRNEK GÖSTEREREK ŞİKAYET ETTİ\n\nBu arada AB endişelerini dile getirirken ABD Dışişleri Bakanlığı da “Yunanistan’ın adalar üzerindeki egemenliği sorgulanamaz” diyerek Atina'nın iddialarına destek verdi.\n\nAldığı uluslararası destekten mutlu olan Yunanistan, son şikayet mektuplarında skandal ifadelere imza attı. Politico sitesinin haberine göre, Yunanistan Dışişleri Bakanı Nikos Dendias imzasıyla gönderilen son mektupta, Türkiye'nin Yunanistan'a yönelik saldırgan söylemlerine son verilmemesi halinde Avrupa'nın “yeni bir Ukrayna” riskiyle karşı karşıya kalacağı iddia edildi.\n\nErdoğan'ın sözlerini “Yunan halkına yönelik kabul edilemez tehdit” olarak niteleyen Yunanistan, uluslararası kurumlardan derhal Türkiye'yi kınamalarını istedi. Mektupta, “Bunu zamanında yapmamak ve durumun ciddiyetini hafife almak, bizi kıtamızda yaşanan benzer bir olayı yeniden yaşama tehlikesiyle karşı karşıya getirir. Bu hiçbirimizin görmek istemeyeceği bir şey” ifadeleriyle Türkiye'nin söylemi Rusya'nın Ukrayna işgaline benzetildi.\n\n‘İÇ POLİTİKAYA YÖNELİK DEĞİL’\n\nYunan Bakan Dendias, mektupta Türkiye'deki seçimlere de değinerek Erdoğan'ın sözlerinin seçim öncesi iç politikaya yönelik olduğu iddiasının da doğru olmadığını düşündüklerini belirtti. Dendias, NATO Genel Sekreteri Jens Stoltenberg'e hitaben yazdığı mektupta da, “Türkiye'nin tavrı, NATO'nun birliğini ve uyumluluğunu istikrarsızlaştıran ve kriz zamanında Birliğin güney kanadını zayıflatan bir etmendir” ifadelerini kullandı.\n\nTürkiye ve Yunanistan arasında gerilim, son zamanlarda hava sahalarından, Ege Denizi'ndeki adalara, deniz yetki alanları ve kıta sahanlığından, Akdeniz'deki hidrokarbon kaynakları ve Kıbrıs'a kadar birçok konuda hızla artıyor.\n\nİlginizi Çekebilir Yunanistan'ın eski Savunma Bakanı: Erdoğan'ın söylemlerini ciddiye almalıyız\n\nİlginizi Çekebilir Yunanistan Cumhurbaşkanı: Türkiye AB'yi tehdit ediyor",
    "AB’den Türkiye’ye Yunanistan mektubu": "AB’den Türkiye’ye Yunanistan mektubu\n\nAvrupa Birliği Yüksek Temsilcisi Josep Borell, Dışişleri Bakanı Mevlüt Çavuşoğlu'na son dönemde Yunanistan ile yaşanan gerginliği ele alan bir mektup yazdı. Yunan basını mektupla ilgili detayları yayınladı.\n\nYazıları büyüt\n\nYazıları küçült\n\nStandart boyut\n\nTürkiye ile Yunanistan arasında gerilimin iyice arttığı bir dönemde Avrupa Birliği Yüksek Temsilcisi Josep Borell, Dışişleri Bakanı Mevlüt Çavuşoğlu’na mektup yazdı.\n\nYunan basını, Borell’in Türkiye’ye mektubunda, “Türkiye’ye gerilimi tırmandıran eylemleri durdurması ve uluslararası hukuka saygı göstermesi için açık bir mesaj verdiğini’ yazdı. Borell’in Çavuşoğlu’na Yunanistan’ın Ege adaları üzerindeki egemenliğinin ‘tartışılmaz’ olduğunu söylediği de belirtildi.\n\nYunanistan merkezli Ta Nea gazetesine konuşan diplomatik kaynaklar, Borell’in mektubunda ‘Türk jetlerinin Ege adaları üzerindeki uçuşlarının da ele alındığını’ belirtirken, Türkiye’nin söylemlerindeki sertliğin artması konusunda uyarıldığı aktarıldı.\n\n‘İYİ NİYETLİ DİYALOG ŞART’\n\nBorell’in mektubunda aynı zamanda Münhasır Ekonomik Bölge ve Kıta Sahanlığı’nın sınırlandırılmasının, Uluslararası Hukuka ve Uluslararası Deniz Hukukuna İlişkin BM Sözleşmesine tam saygı göstererek, iyi niyetli diyalog yoluyla yapılması gerektiği vurgulandı.\n\nBorell mektubunda, iyi komşuluk ilişkilerini geliştirmenin tek yolunun uluslararası anlaşmalara ve Lahey’deki Uluslararası Adalet Divanı’na başvurmak da dahil olmak üzere anlaşmazlıkların barışçıl çözümler bulmak olduğunun altını çizdi.\n\nDışişleri Bakanlığı’ndan konuyla ilgili henüz bir açıklama gelmedi.\n\nİlginizi Çekebilir Yunanistan, Erdoğan'ın konuşmasına kilitlendi: 'Yüzleşmeye hazırız'\n\nİlginizi Çekebilir Yunan gazete yazdı: İşte ABD'nin Dedeağaç planı\n\nİlginizi Çekebilir Yunan basını Oruç reisi anbean takipte: 'Yeni kriz çıkabilir'",
    "Yunanistan panikledi! Bakan Akar'dan Yunanistan'a sert sözler: Yüzme bilmek işlerine çok yarayacak! - SON DAKİKA": "YALAN SÖYLÜYORLAR\n\nBiz sorunların çözümü için kendilerini ısrarla görüşmeye çağırırken onlar ısrarla diyalogdan kaçıyorlar. Hem böyle yapıyorlar hem de diyalogdan kaçan tarafın Türkiye olduğu yalanını söylüyorlar.",
    "Erdoğan’ın sözleri sonrasında Yunanistan’ın planı belli oldu": "Erdoğan’ın sözleri sonrasında Yunanistan’ın planı belli oldu\n\nBu yılın Mart ayına kadar ilişkilerin normal seyrettiği Ankara-Atina hattında tansiyon her geçen gün artıyor... Cumhurbaşkanı Erdoğan'ın hafta sonu katıldığı etkinlikte Yunanistan'ı hedef alması sonrasında Atina yönetiminin nasıl bir yol izleyeceği ortaya çıktı.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nCumhurbaşkanı Erdoğan’ın hafta sonu katıldığı etkinlikte Yunanistan’a yönelik açıklamaları ve yaptığı yorumlar gündemden düşmüyor…\n\nHafta sonu Samsun’da katıldığı etkinlikte konuşan Cumhurbaşkanı Erdoğan, “Ey Yunan, tarihe bak, tarihe dön, çok daha fazla ileri gidersen bunun bedeli ağır olur. Yunanistan’a tek cümlemiz var, İzmir’i unutma. Adaları işgal etmeniz falan bizi bağlamaz. Vakti saati geldiğinde gereğini yaparız. Hani diyoruz ya, bir gece ansızın gelebiliriz” ifadelerini kullanmıştı.\n\nYunanistan’dan yetkililer Erdoğan’ın açıklamalarına tepki gösterirken, Yunan Dışişleri Bakanı Nikos Dendias, konunun NATO’ya yansıtılacağının sinyalini vermişti. Yunan yetkililer Erdoğan’a daha temkinli yaklaşırken bunun sebebi de belli oldu.\n\nYunanistan’ın çok okunan gazetelerinden Kathimerini’nin İngilizce edisyonunda yer alan haberde, Yunan hükümet yetkililerinin Türkiye ile gerilimli ilişkinin bir süre devam edeceğini öngördükleri belirtildi. Haberde, “Hükümet yetkilileri, Türkiye ile yüksek tansiyonlu bir döneme hazırlandılar ve bu sürecin en erken Türkiye’de Haziran 2023’te yapılacak seçimlere kadar da bu tansiyonun sürmesi bekleniyor” denildi.\n\n“TÜRK SEÇMENE YÖNELİK AÇIKLAMA”\n\nTürkiye’nin tonunun giderek yükseldiğine ve Yunanistan’a tehdide varan seviyelere geldiğine dikkat çeken Yunan gazetesi, “Yunanistan hükümeti kasten bu tür saldırgan açıklamalara yanıt vermemeyi seçti ve Yunan yetkililer bu tür açıklamaları saçma ve Türkiye kamuoyuna yönelik olduğunu düşünüyor” ifadesine yer verdi.\n\nGazete ayrıca iki ülke arasında iletişimin de sınırlı olduğunu yazarken, savunma bakanları Hulusi Akar ve Yunan mevkidaşı Nikos Panagiotopoulos arasında zaman zaman görüşmeler olduğunu hatırlattı. İlginizi Çekebilir Erdoğan'ın sözleri İngiltere'de gündem oldu: Savaş çıkarmayı mı planlıyor?\n\nİlginizi Çekebilir Erdoğan Yunanistan'a seslendi: Bir gece ansızın gelebiliriz\n\nİlginizi Çekebilir CHP'den Erdoğan'a Yunanistan tepkisi: Adalar sen şarkı söylerken işgal edildi",
    "Yunanistan’dan Türkiye’ye tehditvâri açıklama": "Yunanistan’dan Türkiye’ye tehditvâri açıklama\n\nSon dönemde tansiyonun yüksek olduğu Ankara-Atina hattında açıklamalar arka arkaya geliyor... Yunan hükümetinin sözcüsü düzenlediği basın toplantısında Türkiye'yi adeta tehdit etti.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nİlişkilerin gergin olduğu Ankara-Atina hattında bugün Yunanistan’dan Türkiye karşıtı bir açıklama daha geldi…\n\nBu yılın başında ilişkilerin iyi seyrettiği iki ülkenin ilişkisi Yunanistan Başbakanı Miçotakis’in Mayıs ayında yaptığı ABD ziyareti ve burada Türkiye karşıtı açıklamalarıyla gerilmişti.\n\n“KUVVETLİYİZ” MESAJI VERDİ\n\nDoğu Akdeniz ve Ege’de gerilimin yüksek olduğu bir dönemde bugün Yunanistan hükümetinin sözcüsü Ioannis Oikonomou’dan bir açıklama geldi. Yunan hükümetinin sözcüsü düzenlediği basın toplantısında Türkiye’yi adeta tehdit etti.\n\nÖnceki gün Ankara, Yunanistan’a ait S-300’lerin NATO müttefiklik ruhuna aykırı bir biçimde radar kilidi attığını açıklamıştı. Bu açıklamaya Yunan yönetiminden yalanlama gelirken bugün Oikonomou tonunu sertleştirdi.\n\nBir basın toplantısı düzenleyen Yunan yetkili, “Ülkemizin savunma kabiliyeti herhangi bir tehdidi bertaraf edecek kadar kuvvetli. Bizim müttefiklerimiz bizim tarafımızda, hak bizim tarafımızda biz etkili bir biçimde hakkımız olana karşı gelen zorlukları ortadan kaldırabiliriz” ifadesini kullandı.\n\nSATIR ARASINDA TÜRKİYE’Yİ ELEŞTİRDİ\n\nYunan hükümetinin çabalarının uzun vadeli olduğunu ve fırsatçılık yapmadıklarını söylerken, “Rusya’nın Ukrayna’yı işgali de başta olmak üzere birçok ciddi konuda tarafımızı belli ettik ve hiçbir önkoşul ya da siyasi talebimiz olmadan” yorumunu yaparak adeta Ankara yönetimini eleştirdi. Son dönemde Türkiye’nin Rusya ile yakınlaşması, Batı’nın uyguladığı yaptırımları uygulamaması ve buna karşılık Ukrayna’ya açıkça destek vermesi Batı’da karışıklığa sebep olmuştu.\n\nYunan yetkili, “Yunan diplomasisi, ülkenin pozisyonuyla ilgili bütün dünyadan destek almayı başardı, Avrupa Birliği, ABD ve müttefikler” ifadesini kullandı.\n\nİlginizi Çekebilir Yunanistan'ın S-300'leri Türk jetlerini taciz etti\n\nİlginizi Çekebilir Yunanistan'dan Türk jetlerine radar kilidi açıklaması",
    "İran’ın Yunanistan Büyükelçiliğine molotof atıldı": "İran’ın Yunanistan Büyükelçiliğine molotof atıldı\n\nYunanistan’ın başkenti Atina’da bulunan İran Büyükelçiliğine kimliği belirsiz kişi veya kişilerce molotof kokteyli atıldı.\n\n-\n\nA\n\n+\n\nİran’da 22 yaşındaki Mahsa Amini’nin ahlak polisleri tarafından öldürülmesiyle patlak veren protestolar devam ederken, İran’ın yurtdışındaki diplomatik misyonları da Amini’nin ölümü nedeniyle hedef alınıyor.\n\nYunanistan’ın başkenti Atina’da bulunan İran Büyükelçiliğine sabah erken saatlerde kimliği belirsiz kişilerce molotof kokteyli atıldı. Atina Polis Birliği tarafından yapılan açıklamada, saldırının büyükelçiliğin bulunduğu caddeye motosikletle gelen 2 kişi tarafından gerçekleştirildiği belirtilerek, saldırıda ölen ya da yaralanan olmadığı açıklandı.\n\nBaşkent Atina’daki Yunan kadın ve insan hakları dernekleri ve gruplarının destek verdiği protestolar devam ederken, molotoflu saldırının ardından büyükelçiliğin bulunduğu cadde güvenlik kordonu altına alındı. Caddenin öğleden sonra yeniden açılması ile protestocular büyükelçiliğin bulunduğu bölgede yeniden toplanmaya başladı.",
    "''Yunanistan muhatabımız, dengimiz değil!''": "“Günün manşetlerini ve en çok okunan haberlerini her sabah e-postanızdan takip etmek için Habertürk bültene üye olun.”",
    "Yunanistan'da \"Türkiye İletişim Başkanlığı Modeli\"": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "İngiliz basını Yunanistan’da monarşi tartışması başlattı": "İngiliz basını Yunanistan’da monarşi tartışması başlattı\n\nİngiliz basını, Yunanistan'da yaklaşık 50 yıl önce kaldırılan monarşiyi geri getirdi. Olay kısa sürede Yunan basınında ve sosyal medyada gündem olurken, ülkede monarşi tartışması başladı.\n\nYazıları büyüt\n\nYazıları küçült\n\nStandart boyut\n\nBugün pek çok kişiye şaşırtıcı gelecek olsa da, Yunanistan 1974 yılına kadar resmi olarak monarşi ile yönetiliyordu. Ancak neredeyse 50 yıl önce var olan sistem bir referandum ile kaldırıldı ve kral, prens, dük gibi unvanlar tamamen alınıp Yunanistan’ın bugün de var olan parlamenter sistemli yönetimine geçiş yapıldı.\n\nAncak İngiliz yayın kuruluşu BBC, deyim yerindeyse tarihi yeniden yazdı ve Yunanistan’a monarşiyi geri getirdi. BBC’nin Kraliçe 2 Elizabeth’in cenaze töreninden bahsederken, eski Kral’ın oğlu Pavlos Glixburg’u ‘veliaht prens’ olarak niteledi.\n\nİngiliz medyasında Yunanistan’ın monarşiye dönmesini isteyen sadece BBC de değildi. İngiliz Daily Mail gazetesi de Pavlos Glixburg’u “Yunanistan’ın prensi” olarak yazdı.\n\nYUNANİSTAN’DA GÜNDEM OLDU\n\nİngiliz medyasından arka arkaya gelen monarşi ısrarı ise Yunanistan’da gündem oldu. Yunan basını haberi ilk sayfalarından duyururken, ‘İngiliz basını Yunanistan’da monarşiyi geri getirdi’ başlıkları atıldı, gazetelere sitem etildi.\n\nOlay sosyal medyada da kısa sürede gündem oldu. Bazı kullanıcılar, İngilizlerin Kraliçe 2. Elizabeth’in cenazesine yoğunlaştığını ve sadece ‘gaf’ yaptığını söylerken, diğerleri de Yunanistan’daki monarşiyi sorguladı. Ülkede kısa sürede monarşi tartışması başladı…\n\nYunanistan’ın son kralı 2. Constantine, 1974 yılında yapılan halk oylaması ile tahtından ayrılmış ve ülkesini terk etmek zorunda kalmıştı. 2. Constantine, Şubat 1981’e kadar ülkesine geri dönemedi. Şubat 1981’de hükûmet, annesi Kraliçe Frederika’nın cenaze töreni için Kraliçe’nin Tatoi’deki sarayındaki aile mezarlığına katılabilmesi için birkaç saatliğine dönmesine izin verdi. 2013 yılında Constantine Yunanistan’a geri döndü. O ve eşi Anne-Marie şu anda Mora Yarımadası’ndaki Porto Cheli’de yaşıyor. Oğlu Pavlos Glixburg ise sosyal medya hesaplarında ‘Pavlos Veliaht Prensi’ ismini kullandırmayı sürdürüyor…\n\nİlginizi Çekebilir Kraliçe 2. Elizabeth'in yarınki cenazesi için liderler İngiltere'ye ulaştı: Japon İmparator tarifeli uçakla geldi\n\nİlginizi Çekebilir İngiltere'de Kraliçe 2. Elizabeth anısına 1 dakikalık saygı duruşu\n\nİlginizi Çekebilir Yunan bakan Türkiye kıyılarına bakarak “Yüzerek karşıya gidip geleyim mi” dedi",
    "SON DAKİKA! Yunanistan'dan Ege'de büyük tahrik! \"Kabul edilemez!\" | Video": "Yunanistan'ın uluslararası hukuka aykırı şekilde Ege'deki Gayri Askeri Statüdeki Adalar'a (GASA) zırhlı araç sevk ettiği anlar ortaya çıktı. Çıkarma gemilerinin Midilli ve Sisam'a özellikle ABD tarafından hibe edilen askeri araçları sevk etmesi dikkati çekti.",
    "Ümit Özdağ atıyor Yunanistan tutuyor": "ABD, Türkiye- Yunanistan sınırının yanı başındaki Dedeağaç'a yığınak yapıyor.\n\n\"NATO üyesi Türkiye'ye komşu bir ülkede bu neyin hazırlığı?\" sorusuna şimdiye kadar muhataplarından mantıklı bir cevap alabilmiş değiliz.\n\nSadece \"Hareketlilik Ukrayna'ya lojistik amaçlı\" diye geveliyorlar.\n\nHadi yedik diyelim?\n\nPeki, ABD'nin Akdeniz'in güneydoğusunda yer alan Kıbrıs'ın Rum yönetimine yönelik silah ambargosunu yıllar sonra kaldırmasının sebebi ne?\n\nYunanistan'ın, Ege'de silahlandırılması yasak olan burnumuzun dibindeki adaları ABD'nin desteğiyle adeta bir uçak gemisine dönüştürme faaliyetleri de Ukrayna'ya lojistik amaçlı mı?\n\nİçinden B sınıfı bir EOKA'cı fırlayan Yunanistan Başbakanı Miçotakis'i ABD Senatosu'nda Türkiye'yi tehdit etsin diye kürsüye çıkarmak falan da bu sebepten olsa gerek.\n\n\n\n\n\n\n\nEvet, Akdeniz kazanının kaynatılmaya çalışıldığını görmemek için kör olmak lazım.\n\nYunanistan, tıpkı Rusya'nın önüne atılan Ukrayna piyonu gibi Türkiye'yi tahrik etmek için kullanılıyor.\n\nRusya ambargosuyla uzun vadede değeri daha da artan Doğu Akdeniz'deki muazzam gaza çökmeye yönelik bir operasyonla karşı karşıyayız.\n\nBir yandan spotlar Rusya'ya çevrilirken öte yandan NATO üyesi, AB adayı Türkiye usul usul kuşatılıyor.\n\nKâğıt üzerinde aynı blokta yer aldığımız ve aynı ittifaklara dahil olduğumuz Yunanistan silahlandırılırken, Türkiye'ye savunma sanayii ambargoları koyuluyor.\n\nBenim asıl ilgimi çekense, Erdoğan'ı Yunanistan gerginliğini kışkırtmakla suçlayan muhalefetin bu karıştırma harekâtına anında içeriden senkronize olması.\n\nYalnızca İzmir'in Yunan işgalinden kurtarılışının yıldönümü kutlamalarında kentin CHP Belediye Başkanı'nın dönemin Türk devletinin yöneticilerini suçlaması gibi garabetlerden bahsetmiyorum.\n\nHer düğmeye aynı anda basıyorlar...\n\nYabancı düşmanlığıyla oy toplamaya çalışan sorsan Türk milliyetçisi Ümit Özdağ bile elinden geleni yapıyor.\n\nDün de rotasını Türkiye'nin Ege kıyısındaki askeri stratejik noktalara çevirmiş, oraları kaşıyordu... \"Türkiye-Yunanistan arasında gerilim zirvedeyken sığınmacılar orman yangını çıkarıyor\" şeklinde paylaşımlar yapıyordu.\n\nTesadüf bu ya, Yunan siyasetçiler, \"Türkiye bir gece ansızın 100 bin mülteciyi üzerimize salacak\" diye dünya kamuoyunu ayağa kaldırmaya çalışırken...\n\nİçişleri Bakanlığı iddiaları delilleriyle yalanladı. Ne var ki önümüzdeki günlerde mülteciler de dahil her türlü unsurun kullanılacağı provokasyonlara karşı uyanık olmalıyız.\n\n***\n\n\n\nİNGİLİZLER AYTUN BEY KADAR ALINMAMIŞ\n\nMuhalefet, Cumhurbaşkanı Erdoğan'ın protokoldeki çifte standartları uygun bulmayarak Kraliçe'nin cenaze törenine katılmamasını \"çağdaş dünyadan kopmamıza neden olacak büyük bir hata\" olarak değerlendirmişti.\n\nNe var ki İngilizlerin bizimkiler kadar alınmadığını açıkça gördük.\n\n\n\n\n\n\n\nÖnceki gün İngiltere'nin yeni Başbakanı Liz Truss, New York'taki Türkevi'ne gelerek Cumhurbaşkanı Erdoğan'ı ziyaret etti.\n\nErdoğan'ın tavrını, Kraliçe'nin en sadık protokol müdürlerini kıskandıracak şekilde \"kaygı verici bir garabet\" olarak değerlendiren İyi Partili Aytun Çıray, dün Türkevi'nde çekilen samimi kareleri görünce acaba aklına ne gelmiştir?\n\nBenim aklıma Orhan Veli'nin dizeleri düştü:\n\nNe İngiliz kralı kadar\n\nMütevazıyım,\n\nNe de Celâl Bayar'ın\n\nSabık ahır uşağı gibi aristokrat.\n\n\n\n\n\nBu köşe yazısını aşağıdaki linke tıklayarak sesli bir şekilde dinleyebilirsiniz",
    "Fransa ve Yunanistan’dan Ege’de ortak tatbikat": "BİST hisse verileri 15 dakika gecikmelidir. BİST isim ve logosu \"Koruma Marka Belgesi\" altında korunmakta olup izinsiz kullanılamaz, iktibas edilemez, değiştirilemez. BİST ismi altında açıklanan tüm bilgilerin telif hakları tamamen BİST'e ait olup, tekrar yayınlanamaz. Veriler tarafından sağlanmaktadır.\n\nwww.sozcu.com.tr internet sitesinde yayınlanan yazı, haber, video ve fotoğrafların her türlü hakkı Estetik Yayıncılık A.Ş.’ye aittir. İzin alınmadan, kaynak gösterilerek dahi iktibas edilemez.\n\nCopyright © 2022 - Tüm hakları saklıdır. Estetik Yayıncılık A.Ş.",
    "Yunanistan'dan Ege'de provokasyon": "Ege ve Doğu Akdeniz'de tansiyonu sürekli yükseltmeye çalışan Yunanistan Silahlı Kuvvetleri, 15 Ağustos'tan bugüne kadar görev uçuşundaki Türk jetlerini 14 ayrı olayda toplam 3 bin 372 saniye radar kilidi atarak taciz etti.\n\nYunanistan son olarak 1 Eylül'de Rodos güneyinde \"NATO Deniz Muhafızı Harekatı\" görevi icra eden deniz karakol uçağına tacizde bulundu. Milli Savunma Bakanlığı kaynakları söz konusu uçağın NATO görevi icra ettiğini ve silahsız olduğunu vurgularken mütekabiliyet esasları çerçevesinde söz konusu tacizlere ve ihlallere misliyle karşılık verildiğini açıkladı.\n\nTürkiye'nin Ege ve Doğu Akdeniz'de iyi komşuluk ilişkileri ve müttefiklik ruhu içinde sorunların çözümüne yönelik çağrılarına rağmen Yunanistan, gerginliği tırmandırıcı tahriklere, saldırgan eylem ve söylemlere, hukuk tanımaz tutumuna devam ediyor.\n\n1988 tarihli Türk-Yunan Atina Mutabakat Muhtırası'nda belirtilen Moratoryum Periyodu (15 Haziran-15 Eylül) ve milli, dini günleri dikkate almadan NOTAM ilan eden Yunanistan, Ege'de tansiyonu yükseltmeyi sürdürüyor.\n\nMilli Savunma Bakanlığı kaynaklarından alınan bilgiye göre, Yunanistan geçen sene askeri deniz ve hava araçları ile Türk hava sahası ve denizde toplam 1616 ihlal, taciz gerçekleştirdi. Bu rakam 2022'nin 8 ayı içinde geçen senenin aynı dönemine oranla artarak 1123 oldu.\n\nÖzellikle son aylarda artan ihlal ve tacizleri kapsamında Yunanistan, 15 Ağustos'ta Rodos güneyi, Midilli Adası batısı, Ahikerya Adası batısı ve güneyi ile Sakız Adası güneyinde görev uçuşundaki F-16'ları toplam 1330 saniye radar kilidi atarak taciz etti.\n\nYunanistan, iyi komşuluk ilişkilerine aykırı faaliyetlerine 18 Ağustos'ta da devam ederek, Sakız Adası güneybatısında iki F-16 uçağına 180 saniye radar kilidi uyguladı.\n\n[Grafik: TRT Haber]\n\nSilahsız uçağa taciz\n\n23 Ağustos'ta görev uçuşundaki Türk jetlerini dört farklı olayda toplam 1020 saniye radar kilidi uygulayarak taciz eden Yunanistan, 24 Ağustos'ta Midilli Adası güneybatısında 303 saniye, 29 Ağustos'ta ise Gökçeada güneybatısında Hava Kuvvetleri Komutanlığına ait bir F-16 uçağına 350 saniye süreyle radar kilidi attı.\n\nEge'de provokatif eylemlerine devam eden Yunanistan son olarak 1 Eylül'de görev uçuşundaki Türk uçaklarına yönelik tacizde bulundu.\n\nRodos güneyinde \"NATO Deniz Muhafızı Harekatı\" görevi icra eden deniz karakol uçağına 136 saniye radar kilidi uygulayan Yunanistan, aynı uçağı İstanköy Adası güneybatısında da 53 saniye süre ile radar kilidine maruz bıraktı.\n\nSöz konusu uçağın NATO görevini yapması ve silahsız olması ise Yunanistan'ın düşmanca davranışının boyutlarını bir kez daha ortaya koydu.\n\n[Grafik: TRT Haber]\n\n“Saldırgan eylemler asla kabul edilemez”\n\nMilli Savunma Bakanlığı kaynakları, mütekabiliyet esasları çerçevesinde söz konusu tacizlere ve ihlallere misliyle karşılık verildiğini belirtirken, Yunanistan'ın bu ihlallerle ilgili gösterdiği \"Atina FIR sahasına girerken uçuş planını bildirilmemesi\" gerekçesini ise uluslararası hukuka aykırı olarak nitelendirdi.\n\nYunanistan'ın Uluslararası Sivil Havacılık işleyişini düzenleyen Şikago Sözleşmesi'ne aykırı davranarak hizmet sahası olan FIR sahasını egemenlik sahası olarak gördüğünü ve uçaklardan uçuş planı istediğini belirten kaynaklar, \"Uluslararası hukuka göre FIR sahaları hizmet sahalarıdır ve Şikago Sözleşmesi devlet uçakları için uçuş planı verilmesi gibi bir zorunluluk içermemektedir\" ifadesini kullandı.\n\nKaynaklar, Türkiye'nin daima diyalog ve iyi komşuluk çağrısında bulunduğunu hatırlatarak \"NATO müttefikimiz Yunanistan’ın uluslararası hukuk ve müttefiklik ruhuna aykırı bu saldırgan eylemleri asla kabul edilemez. Kimse için bir tehdit olmayan ülkemiz güçlü, güvenilir ve etkin bir müttefik olarak bölgesinde ve tüm dünyada barış, huzur ve istikrar için elinden geleni yapmaktadır\" görüşünü paylaştı.\n\n“Yeni maceralardan kaçınılmalı”\n\nYunanistan’ın 1919-1922 yıllarında bazı ülkelerin teşviki ve desteği ile işgal girişiminde bulunduğunu hatırlatan kaynaklar, bunun sonucunda hüsrana uğrayan Yunanistan’ın başbakanlarını, bakanlarını, hatta genelkurmay başkanını idam ettiğini belirtti.\n\nBakanlık kaynakları, işgal girişimi sonrası Yunanistan’ın tazminat bile ödeyemez duruma düştüğünü anımsatarak, tarihten ders alınması ve yeni maceralardan kaçınılması gerektiğini bir kez daha vurguladı.\n\nYunanistan’da belli siyasilerin şahsi emelleri nedeniyle provokatif eylem ve söylemlerini sürdürdüğüne dikkati çeken kaynaklar, Yunanistan’ın bununla birlikte başlattığı silahlanma çalışmalarının devam ettiğini aktardı. Bunun Yunan halkına ekonomik yansımasının da çok ağır olduğunu ifade eden kaynaklar, bu durumun halkın refahını olumsuz etkilediğini kaydetti.\n\nPozitif gündeme odaklanılmalı\n\nPozitif gündeme odaklanılması ve gerilimin düşürülmesi hem ikili ilişkilere hem de bölgesel iş birliğine katkı sağlayacağını dile getiren Bakanlık kaynakları “Yunanistan’daki bazı siyasilerin, akademisyenlerin, emekli askerlerin bizim dile getirdiğimiz argümanları kullanmasını, anlamasını da büyük bir memnuniyetle müşahede ediyoruz” ifadesini kullandı.\n\n\n\nGüven Arttırıcı Önlemlere ilişkin görüşmelerin dördüncü turu için davet ettikleri Yunanistan Savunma Bakanlığı heyetini Ankara’ya beklediklerini bir kez daha yineleyen yetkililer, \"Ancak, iyi komşuluk ve diyalog çağrılarımız bir zafiyet olarak algılanmamalı, Türk Silahlı Kuvvetlerimizin ülkemizin hak, alaka ve menfaatlerini korumakta azimli, kararlı ve buna muktedir olduğundan şüphe duyulmamalıdır\" diye konuştu.\n\nGrafik: Şeyma Özkaynak",
    "Erdoğan: Yunanistan dengimiz ve muhatabımız değil": "Erdoğan: Yunanistan dengimiz ve muhatabımız değil\n\nCumhurbaşkanı Erdoğan, 30 Ağustos Zafer Bayramı Konseri programında yaptığı konuşmada \"Yunanistan, bizim ne siyasi ne ekonomik ne de askeri olarak dengimiz ve muhatabımız değildir. Yunanistan hava sahamızı, uçaklarımızı tacizle başlayan hasmane tavırlarını S-300 radar kilidi atma seviyesine çıkararak NATO ve müttefiklere meydan okumuştur\" dedi.\n\nYazıları büyüt\n\nYazıları küçült\n\nStandart boyut\n\nCumhurbaşkanı ve AKP Genel Başkanı Recep Tayyip Erdoğan, 30 Ağustos Zafer Bayramı’nın yıl dönümü nedeniyle Cumhurbaşkanlığı Külliyesi’nde düzenlenen ’30 Ağustos Büyük Zafer’in 100’üncü Yılı Özel Programı’nda konuştu.\n\nErdoğan, konuşmasına 30 Ağustos Zafer Bayramı’nı kutlayarak “Anıtkabir ziyaretimizin ardından Devlet Mezarlığı’nda Milli Mücadele kahramanlarımızın aile efradıyla buluştuk. Kahramanlarımızı tanzimle andığımız bu buluşmada Anadolu’yu bizlere vatan yapan şehitlerimizin ve gazilerimizin tamamını da dualarımızdan eksik etmedik. Bu yıl ilk defa 30 Ağustos Zafer Bayramı tebrikatında Milli Mücadele Kahramanlarımızın aile efradı da yer aldı. Kendileri 30 Ağustos konserinde de sağ olsunlar bizlerle birlikteler” ifadelerini kullandı.\n\nTarihe yeterince sahip çıkılmadığını söyleyen Cumhurbaşkanı Erdoğan, şöyle konuştu:\n\n* “Biz maalesef tarihine yeteri kadar sahip çıkamayan bir milletiz. Halbuki ordumuzun nüvesini teşkil eden Kara Kuvvetleri’nin kuruluşunun 2 bin 231’inci yıl dönümünü geride bırakan, dünyanın dört bir yanında devlet geleneğinin temellerine ilişkin her gün yeni bulgular elde edilen bir milletiz.\n\n* Hepsini bir kenara bıraktım, Anadolu’daki varlığımızın kökenlerine ve devletlerimizin gücüne bile hakkıyla nüfus edemediğimiz dönemler geçirdik. Aynı satih yaklaşımın Milli Mücadelemiz konusunda da yaşandığını itiraf etmeliyiz.\n\n* Anadolu’daki son devletimizin ilk asrını geride bırakmaya hazırlandığımız şu dönemde artık tarihimizi daha iyi öğrenmemizin, ecdadımızı daha iyi anlamamızın önünde hiçbir mani kalmadığına inanıyorum.\n\n* Milli Mücadele Kahramanlarımızın aile fertleriyle buluşmamızı hem onlar için bir hak teslimi hem de tarihimize ve ecdadımıza daha iyi sahip çıkmamıza vesile olacak bir adım olarak değerlendiriyorum.”\n\n“BÜYÜK TAARRUZ, TARİHİ VE ÖNEMLİ BİR DÖNÜM NOKTASIDIR”\n\nCumhurbaşkanı Erdoğan, Büyük Taarruz’un tarihi ve önemli bir dönüm noktası olduğunu vurgulayarak şunları söyledi:\n\n* “30 Ağustos Zaferi Osmanlı’nın son döneminden beri uzunca süredir savunmada kalan Türk ordusunun ilk büyük taarruzu neticesinde elde edilmiş bir başarıdır. Daha önce Sarıkamış’ta ve Kanal Harekatı’nda yapılan taarruzların istediğimiz sonuçlara ulaşmadığını biliyoruz.\n\n* Diğer muharebelerimizde hep savunmaya dayalıydı. Büyük Taarruz, makus tarihimizi yenerek kendimize yeni bir gelecek inşa ettiğimiz gerçekten tarihi ve önemli bir dönüm noktasıdır.\n\n* Milli Mücadeleyi, vatan topraklarını pis ayaklarıyla kirleten düşmanla birlikte onların iplerini elinde tutan yedi düvele karşı da yürüttük. Anadolu topraklarında tutunmanın pahalıya patlayacağını görenler, hep yaptığı gibi vekalet savaşı yoluna gitmişlerdir.\n\n* Tıpkı bugün olduğu gibi o dönemde de Yunanların sırtını sıvazlayan birileri, Afyon’daki cephe hattında kurulan tahkimatı, ‘Türkler bunları 5-6 ayda aşamaz’ ifadesiyle tanımlamışlardır. Halbuki 26 Ağustos sabahı ordumuz, sadece 2 gün içinde bu tahkimatın tamamını yerle bir ve düşmanın çoğunu da imha etmişlerdi.\n\n* Bizim komutanlarımız savaşı bizzat cephenin içinde idare ederken, Yunan ordusu, 330 kilometre ötedeki İzmir’den emir almaya çalışıyordu. Çünkü onlar işgalci olmanın rahatlığı içindeyken, biz vatanımızı savunmanın inancı, haklılığı ve azmiyle mücadele ediyorduk.\n\n* Bin yıl sonra tekrar Anadolu’ya hakim olma rüyası görenlerden canlarını kurtarabilenler, sadece iki hafta sonra kendilerini İzmir’den ayrılan gemilere zor atmışlardı.\n\n* Tarihe Başkomutan Meydan Muharebesi diye geçen 30 Ağustos Zaferi, Osmanlı’nın Sırplara karşı kazandığı Sırp Sındığı Zaferine benzetildiği için Rum Sındığı diye de adlandırılmıştır.\n\n* Sırp Sındığı ile Osmanlı, Balkanlar’daki varlığını, yıkılışına kadar kalıcı hale getirmiştir. Biz de Rum Sındığı ile Anadolu’daki varlığımızı inşallah ebediyen kalıcı hale getirecek destansı bir zafer kazandık.”\n\n“YUNANİSTAN BİZİM DENGİMİZ VE MUHATABIMIZ DEĞİL”\n\nCumhurbaşkanı Erdoğan, Yunan siyasetçilerin geçmişteki yanlışları yapmakta ısrarcı olduğunu vurgulayarak konuşmasını şöyle sürdürdü:\n\n* “Bir asır önce kendi halklarını ve ülkelerini felakete sürükleyen Yunanistanlı siyasetçilerin maalesef bugün de aynı yanlışta ısrar ettiklerini görüyoruz. Hep söylediğimiz gibi Yunanistan bizim ne siyasi, ne ekonomik, ne de askeri olarak dengimiz ve muhatabımız değildir.\n\n* Tıpkı bir asır önce olduğu gibi bugün de Yunanistan’ı kullanarak ülkemizin vaktini ve enerjisini boşa harcatmaya çalışanların asıl niyetlerini biliyoruz. Son günlerde yaşanan gelişmeler, bu gerçeği inkarı mümkün olmayan bir açıklıkta herkesin önüne sermiştir. Bilindiği gibi Ege’de uluslararası hava sahasında NATO görevi icra eden F-16 uçaklarımıza Yunanistan’ın Girit Adası’na konuşlandırdığı Rus menşeili S-300 Hava Sistemleri tarafından radar kilidi atılmıştır.\n\n* Bir ülke uçağına radar kilidi atılması düşmanca bir davranıştır. Hele bu uçak NATO görevi icra ediyorsa, bu düşmanlık tüm üyeleriyle NATO’ya yapılmış demektir. Yunanistan, hava sahamızı ihlal ve uçaklarımızı tacizle başlayan hasmane tavırlarını S-300 radar kilidi atma seviyesine çıkararak aslında bize değil NATO’ya ve müttefiklere meydan okumuştur.\n\n* NATO’nun en büyük gücü Amerika, Türkiye’nin tamamen kendi güvenlik ihtiyaçları için olduğunu defaatle ifade ettiği S-400 sistemleri almasını güya kendi uçaklarına tehdit olarak görmüştü. Bu adımımız peşinatını ödediğimiz F-35 uçaklarının verilmemesinden her alanda savunma sanayii ürünlerine ve hatta daha ötesine geçen ambargolara maruz kalan fiili eylemlerle karşılanmıştı.\n\n* Şimdi aynı Amerika’nın, Yunanistan’ın bir NATO hava gücüne karşı S-300 sistemlerini harekete geçirmesine nasıl cevap vereceğini merakla bekliyoruz. Üstelik Amerika, bize vermediği F-35’leri Yunanistan’a ikram ederek Rus Hava Savunma sistemlerinin güya gözü gibi sakındığı bu uçaklarla aynı çuvala girmesinin yolunu kendi eliyle açmıştır.\n\n* Biz, tedarikçi ülkeye sözümüz gereği F-35’lerle S-400’leri asla aynı sistemde kullanmayacaktık, kullanmazdık da. Ama hiçbir hukuki, ahlaki, insani sınır tanımayan Yunanistan’ın bu pervasızlığı yapacağından kimsenin şüphesi olmasın.”\n\n“BİZDEN ESİRGENEN HER ÜRÜNÜ ER VEYA GEÇ ÜRETME KABİLİYETİNİ YAKALAMIŞ BİR ÜLKEYİZ”\n\nErdoğan konuşmasında, Amerika’ın Hindistan’ın S-400 tedarikini yaptırım dışı bıraktığını hatırlatarak şu ifadeleri kullandı:\n\n* “Demek ki mesele Rus Hava Savunma sistemleriyle Amerikan askeri ürünlerinin birlikte kullanılması değil, bizatihi ve mahsusen Türkiye’dir. Bize F-35 vermiyorlarmış, aldığımız alternatif savunma sistemlerine tepki gösteriyorlarmış, saçma sapan konulara kadar varan ambargolar uyguluyorlarmış, açıkçası hiçbiri umurumuzda değil.\n\n* Biz, bizden esirgenen her ürünü er veya geç üretme kabiliyetine, kapasitesine, kararlığına sahip bir ülkeyiz, Türkiyeyiz. Kendi vizyonumuz ve hedeflerimiz doğrultusunda ihtiyaç duyduğumuz her teknolojiyi geliştirme, her eseri inşa etme, her hizmeti sunma imkanını yakalamış bir ülkeyiz. Talep ettiğimiz uçakların verilmesinin herhangi bir konuda destek sağlanmasının bizim için tek anlamı, ülkemize karşı gösterilen dostluğun işareti olmasıdır.\n\n* Türkiye geçtiğimiz 20 yılda kurduğumuz altyapının üzerinde her alanda olduğu gibi savunma sanayinde de kendi göbeğini kendi kesecek seviyeye gelmiştir. Bundan sonrası sadece planlama, önceliklendirme, geliştirme ve üretme meselesidir. Yani zaman meselesidir. İşte bu inanç ve kararlıkla Cumhuriyetimizin kuruluşunun 100’üncü yılı olan 2023’ü, Cumhuriyetimizin 2’nci asrını ‘Türkiye Yüzyılı’ haline getirecek yeni bir atılımın başlangıcı haline inşallah dönüştüreceğiz.\n\n* Ülkemizin 20 yıl önceki seviyesi ile bugünkünü mukayese eden vicdan sahibi herkes aradaki asırlık farkı görecek ve kabullenecektir. Bundan 11 yıl önce 2023 hedeflerimizi ilan ettiğimizde kendi akıllarınca bizimle dalga geçenler şimdi sahip olduğumuz üretim ve ihracat gücü karşısında öncelik edinme peşinde koşmaktadır.\n\n* Elbette bununla kalmıyoruz, hatta hala hali hazırda sahip olduğumuz altyapıyı sadece bir başlangıç kabul ederek hazırlıklarına başladığımız 2053 vizyonumuzla ülkemizi dünya liginin en üstüne çıkarmayı hedefliyoruz. Cumhuriyetimizin 100’üncü yılına yakışan budur” ifadelerini kullandı.\n\n“YUNANİSTAN’IN ADALARA ÜSLER KURMASI, TÜRKİYE İÇİN ANLAM TEŞKİL ETMEZ”\n\nErdoğan, konuşmasında Yunanistan’ın adalara üsler kurduğunu aktararak, “Yunanistan’ın adalara üsler tesis etmesi, kurması, Türkiye için hiçbir zaman anlam teşkil etmez. Burada düşünmesi gereken Yunanistan’a bunca desteği verenler, kendileri bundan sonra ne yaparlar onu bilemem. Ben bir kez daha 30 Ağustos Zafer Bayramını tebrik ediyorum. Ordularımızın Başkomutanı Cumhuriyetimizin banisi Gazi Mustafa Kemal Atatürk başta olmak üzere tüm Milli Mücadele kahramanlarımızı rahmetle yad ediyorum” dedi.\n\nErdoğan, konuşmasının ardından, Azerbaycan Görev Grup Komutanlığı, Libya Görev Grubu Komutanlığı, Katar Türk Birleşik Müşterek Komutanlığı, Somali Türk Görev Kuvvet Komutanlığı ve Bosna Hersek Türk Temsil Heyeti Başkanlığı’na video konferans ile bağlanarak görevli askerlerle görüştü. DHA\n\nİlginizi Çekebilir Erdoğan: İhtiyaçlarımıza uygun yeni ortaklıklar kurmayı ihmal etmiyoruz",
    "Yunanistan'da yeni panik: Olası senaryoları planladılar! Kriz çıkabilir- SON DAKİKA": "İki ülke arasında gerilimin tırmandığı şu günlerde, Yunan basını dikkatlerini Oruç Reis'e çevirdi. \" Oruç Reis \" gemisine yeni keşiflerde eşlik etmek üzere Türkiye Petrolleri Anonim Ortaklığı'nın (TRAO) tedarik ettiği iki yeni yardımcı geminin demirlediğini belirtekn Yunan Kathimerini gazetesi, Türkiye'nin güneyindeki Taşucu limanında son haftalarda hareketlilik gözlendiğini yazdı.",
    "Yunanistan tüm dünyayı böyle kandırmış: Rus petrolünü kaçırırken görüntülendi": "Kuruluşun ay başındaki haberinde, kriz başladığından beri 41 tankerin, Rusya çıkışlı tankerlerle Yunanistan açıklarında gemiden gemiye petrol naklettiğini kamuoyuna duyurmuştu.\n\nHaberde Batı ülkelerinin Rus finans kaynaklarını izole etmek için yaptırım uyguladığı ancak Rus petrolünün sevkiyatının sürmesi halinde yaptırımların etkisinin sınırlı kalacağına dikkat çekilmişti.\n\nYunanistan'ın güneyindeki Lakonya Körfezi'nde petrol transferi görüntülenmiş, söz konusu transfer Yunanistan bayraklı Sea Falcon ile Hindistan bayraklı Jak Log arasında gerçekleşmişti.\n\nSon olarak Nikkei Asia, söz konusu haberle alakalı paylaştığı görüntüde, transferin görsel detaylarına yer verdi. Olay yeri görüntüsünde Nikkei muhabiri Nagao Riho konuştu.\n\nGörüntüde sivil bir teknede, gemiden gemiye petrol transferinin gerçekleştiği Yunan kara sularına ilerlediğini kaydeden Nagao, elindeki elektronik tablet haritada Lakonya Körfezi'ni işaretledi.\n\nREKLAM\n\nEKONOMİ Petrol krizi büyüyor: Rusya'dan 'Tavan fiyat uygulayana petrol yok' açıklaması\n\nİKİ TANKERİ KAMERAYA ALDILAR\n\nKörfezin Yunan kara sularının dışında kaldığını belirten Nagao, çok sayıda teknenin aynı amaçla bölgede toplandığını belirtti. Nagao, Yitio bölgesinden körfezin içlerine açıldıklarını kaydetti.\n\nNakliyatı gerçekleştiren ve tanker oldukları tahmin edilen iki gemiyi kameraya aldığı görülen Nagao, \"Lakonya Körfezi'nde, denizde gemiden gemiye petrol transferi gerçekleştiriyorlar.\" dedi.\n\nSöz konusu tankerlerin Yunan kara suları dışında olduğu vurgulandı. Yakın çekimde tankerlerin, Hindistan bayraklı \"Jag Lok\" ile Yunan bayraklı \"Sea Falcon\" olduğu saptandı.\n\nGemiden gemiye petrol transferine şahitlik ettiğini kaydeden Nagao, olay yerinin güvenli olmadığını öngördüklerinden, çıkış limanına geri dönmeye karar verdiklerini bildirdi.\n\nREKLAM\n\nDöndükleri limanda yeniden konuşan Nagao, iki tankeri anımsatarak, \"Anlaşılan Lakonya Körfezi'nde gemiden gemiye çok sayıda petrol transferi oluyor\" diyerek, yerel halkın çevresel endişeler taşıdığını da aktardı.\n\n\"Petrol nereye\" sorusuna yanıt arayan Nikkei, Rus limanlarından ayrılan tankerlerin yönünü ve hangi gemilerle temasa geçtiğini araştırırken Refinitiv datalarını incelediklerini aktarmıştı.\n\nDÜNYA Rusya'da peş peşe esrarengiz ölümler: Petrol devinin sahibi camdan düşerek hayatını kaybetti\n\nSİNYALLERDEN İZ SÜRÜLDÜ\n\nAraştırma, gemiden gemiye transferin sıklıkla meydana geldiği Yunanistan'ın Akdeniz kıyılarındaki açık suları kapsamıştı. Rotalarını saptamak üzere tankerlerden gelen Otomatik Tanımlama Sistemi (AIS) sinyalleri izlenmişti.\n\nSuyun ulaştığı çizgi ile tankerin dip noktası arasındaki mesafe olarak bilinen ve tanker ağır yüklü olduğunda artan \"su çekim mesafelerindeki\" değişimler, gemiden gemiye ne kadar nakliyat yapıldığını tespit etmek için kontrol edilmişti.\n\nREKLAM\n\nAVRUPA LİMANLARINA GİDEN GEMİLER\n\nAy başındaki haberinde Nikkei, ağustos sonuna kadarki 6 aylık dönemde Yunan kıyıları açıklarında Rus tankerleri dahil 175 transfer saptamış, buna rağmen geçen yıl aynı dönemde ise sadece 9 transfer gerçekleştiğini bildirmişti.\n\nRefinitiv verilerine göre Rusya, gemiden gemiye olmak üzere Yunanistan açıklarında 23,8 milyon varil petrol ihracatı gerçekleştirmiş, geçen yılın aynı döneminde ise 4,34 milyon varil transferi gerçekleşmişti.\n\nYükünü teslim aldıktan sonra tankerlerin nereye gittiklerini sorgulayan ve rotaları izleyen Nikkei, 89 geminin limanlara vardığını saptamış, bunların 41'inin Yunanistan, Belçika ve Avrupa'nın başka noktalarına demirlediği tespit edilmişti.\n\nHaberde, söz konusu derin araştırma neticesinde Yunanistan açıklarından suların, Rusya ve Avrupa arasındaki petrol sevkiyatında önemli bir aktarma merkezi görevi üstlendiğinin ortaya çıktığı vurgulanmıştı.\n\nREKLAM\n\nAVRUPA BİRLİĞİ'NİN KISITLAMALARI\n\nAvrupa Birliği (AB) Rus petrolünün ithalatını Şubat 2023'te tamamıyla yasaklayacak. İngiltere ise aralıkta Rus petrolüne tam ambargo koyacak.\n\nUluslararası Enerji Ajansına (IEA) göre AB'ye yönelik Rus petrol ihracatı temmuzda 2,8 milyon varil olarak gerçekleşti. Bu, ocak ayına kıyasla yüzde 26 düşüş olarak kayda geçti.\n\nAvrupa Birliği ve İngiltere yıl sonuna dek Rus petrolünün ithalatını tamamıyla yasaklamayı planlarken, halihazırda Rus petrolünü satın almayı sürdüren şirketler eleştiriliyor.\n\nPetrol ambargosu yürürlüğe girse de kaynağını gizleme amacıyla deniz rotalarında gemiler arasında transferlerin devam edebileceği belirtiliyor.",
    "Cumhurbaşkanı Erdoğan: \"Yunanistan'a karşı gerektiğinde ülkemizin hak ve menfaatlerini elimizdeki tüm imkanları kullanarak savunmaktan geri kalmayız.\"": "Gönül Dağı dizisinde bir veda daha!\n\nEn Çok Okunanlar\n\nEn Çok Okunanlar\n\nCumhurbaşkanı Erdoğan: \"Yunanistan'a karşı gerektiğinde ülkemizin hak ve menfaatlerini elimizdeki tüm imkanları kullanarak savunmaktan geri kalmayız.\"\n\nAnadolu Ajansı, DHA, İHA tarafından geçilen tüm Ankara haberleri, bu bölümde Haberturk.com editörlerinin hiçbir editoryal müdahalesi olmadan otomatik olarak ajans kanallarından geldiği şekliyle yer almaktadır. Ankara Haberleri alanında yer alan haberlerin hepsinin hukuki muhatabı haberi geçen ajanslardır.",
    "Çavuşoğlu: Yunanistan kaşınmaya devam ediyor": "Dışişleri Bakanı Mevlüt Çavuşoğlu, Ankara'daki Milli Mücadelede Son Kale Haymana Etkinliği'nde konuştu.\n\nEge'deki Yunanistan tacizlerine değinen Çavuşoğlu, \"Yunan halen kaşımaya, kaşınmaya devam ediyor\" dedi.\n\nÇavuşoğlu, \"Başkalarının hesabına maceraya atılırsanız sonuçlarına katlanırsınız. Bu Yunanistan’a bir uyarıdır\" diye konuştu.\n\nAğustos ayı sonunda Ege ve Doğu Akdeniz'de görev uçuşu yapan Türk jetlerine, Yunanistan'a ait S-300 hava savunma sistemi tarafından radar kilidi atılmıştı.\n\n\n\nSon olarak da geçen hafta sonu Yunanistan Sahil Güvenlik botları Ege'de uluslararası sularda seyir halinde olan ticari gemiye taciz ateşi açmıştı.",
    "ABD ve NATO’dan Türkiye-Yunanistan açıklaması": "ABD Dışişleri Bakanı Antony Blinken ve NATO Genel Sekreteri Jens Stoltenberg, Türkiye ve Yunanistan'ın farklılıklarını diyalog yoluyla çözmesini istediklerini söyledi.\n\nBlinken ve Stoltenberg, Brüksel’deki NATO karargahında Kuzey Atlantik Konseyi toplantısına katıldı. Daha sonra düzenlenen ortak basın toplantısında soruları yanıtlayan Blinken, Türkiye ile Yunanistan arasındaki gerginliğe yönelik soruya karşılık şunları dile getirdi:\n\n“Her iki ülke de hayati öneme sahip müttefiklerdir ve ABD'nin dostlarıdır. Farklılıkları bulunuyor. Bu farklılıkların yapıcı şekilde diyalog yoluyla çözüldüğünü görmek isteriz. Geçmişte böyle oldu. Yine bu şekilde çözmelerini bekliyoruz.”\n\nİsveç ve Finlandiya'nın üyeliği konusunu da değerlendiren Blinken, müttefikler arasında üyelik için geniş bir uzlaşı bulunduğunu, sürecin ilerlediğine inandığını söyledi. Blinken, herkesin odak noktasında Rusya olması gerektiğini, bu ülkenin transatlantik ittifakın ötesinde bir tehdit oluşturduğunu ifade etti.\n\nNATO’DAN DİPLOMASİ ÇAĞRISI\n\nNATO Genel Sekreteri Stoltenberg de “Türkiye ve Yunanistan çok değerli iki müttefik. NATO’ya birçok farklı şekilde katkıda bulunuyorlar. Aralarındaki farklılıklar elbette diplomatik yollarla çözülmelidir” ifadelerini kullandı.\n\nStoltenberg ayrıca NATO’da Türkiye ve Yunanistan arasında herhangi bir tehlikeli durumu engellemek için gerginliği düşürme mekanizması kurulduğunu ve bunun daha önce kullanıldığını anımsattı. (AA)\n\nİlginizi Çekebilir Yunanistan, Cumhurbaşkanı Erdoğan'ın açıklamasını NATO ve BM'ye şikayet etti\n\nİlginizi Çekebilir Türkiye'den AB, NATO ve BM'ye 'Yunanistan' mektubu",
    "O fotoğraf Yunanistan'ı rahatsız etti... TCG Anadolu'yu vurmakla tehdit ettiler": "Türkiye'nin en önemli savunma projelerinden bir olan TCG Anadolu göreve başladığında Türkiye'nin Mavi Vatan'daki en büyük güçleri arasında yerini alacak. Ankara'nın operasyonel gücünü çok daha ileriye taşıyacak. Bu durum Atina yönetimini rahatsız etti.\n\nTCG Anadolu'ya havadan inceleme\n\nBaşkan Recep Tayyip Erdoğan, özel önem verdiği projeyi cumartesi günü Sakarya yolculuğu sırasında havadan inceledi. O anın fotoğrafı da yayınlandı ve bu fotoğraf komşu Yunanistan'ı bir kez daha telaşlandırdı. Yunan basınında geniş yer buldu.\n\n\"Kolay bir hedef\"\n\n\"Directus.gr\" adlı internet sitesi de o fotoğrafı yayınlayanlardan biriydi.\n\nSite, \"Başkan Erdoğan, Sakarya yolunda Tuzla'da yapımı devam eden TCG Anadolu gemisini havadan inceledi.\" ifadesinde bulundu. Gemi için tehditkar ifadeler kullandı.\n\nHaber sitesi, TCG Anadolu, Hava ve Deniz Kuvvetlerimiz için \"kolay bir hedef\" iddiasında bulunurken şu ifadelere yer verildi:\n\n\"Gemi, Doğu Akdeniz'in herhangi bir noktasında Yunan denizaltıların hedefi haline gelebilir. Elbette denizaltına karşı koruma sahibi olması bekleniyor.\"\n\nYıl sonunda teslim edilecek\n\nYerli ve milli imkanlarla üretilen TCG Anadolu, Türkiye'nin en büyük savaş gemisi olarak kayıtlara geçecek. Helikopterle ve SİHA'ların iniş kalkış yapabileceği bir platforma dönüştürülüyor. Yıl sonunda Deniz Kuvvetleri Komutanlığı'na neslim edilmesi bekleniyor.\n\nTCG Anadolu gemisinin uzunluğu 231 metre, genişliği ise 32 metre. Geminin içinde havuz da bulunuyor. Buradan çıkarma gemileri, zırhlı araçlar, tanklar ve personel karaya intikal ettirilebilecek.",
    "Yapıcıoğlu: Yunanistan iyiliğini istiyorsa Batı'nın kışkırtmalarına gelmesin": "Memleket gezileri kapsamında Kahramanmaraş'a gelen HÜDA PAR Genel Başkanı Zekeriya Yapıcıoğlu, burada yaptığı esnafı ziyareti sonrası basın mensuplarının gündeme ilişkin sorularını yanıtladı.\n\nKahramanmaraş'ın en işlek caddelerin birinde esnafı ziyaret eden Yapıcıoğlu, esnafa yakın ilgi göstererek onların yaşadığı sorun ve sıkıntıları dinledi.\n\nKahramanmaraş özelinde neler yapılması gerektiğini ve ülkenin gidişatını esnafa soran Yapıcıoğlu, kendisine anlatılanları not aldırttı.\n\nEsnaf ziyareti sonrası Ulu Camii'nde öğle namazını kılan Yapıcıoğlu, namaz çıkışında basın mensuplarının sorularını yanıtladı.\n\n\"Bir savaş çıkarsa en büyük zararı Yunanistan görür\"\n\nYunanistan'ın Türkiye'ye yönelik tacizleri konusunda görüşü sorulan Yapıcıoğlu, Ege'deki bazı anlaşmazlıklar, özellikle Adalar ve Kıta sahanlığı üzerinden veya Karasuları üzerinden çok uzun bir süredir Yunanistan'la bazı sorunların yaşandığını anımsattı.\n\nSon dönemlerde gerginliğin boyutunun biraz daha arttığına işaret eden Yapıcıoğlu, Yunanistan'ın Batı'nın oyununa gelmemesi uyarısında bulundu.\n\nYapıcıoğlu, \"Yunanistan'ın gerginliği tırmandırması sanki birilerinin kışkırtmasıyla yaptığı kanaatindeyiz. Yunanistan kendi iradesiyle hareket etmiyor diye düşünüyoruz. Daha önce Ukrayna, ondan önce de Gürcistan yine Batı'nın kışkırtmalarıyla ya da onun cesaretlendirmeleriyle bazı hareketlerde bulundular ama neticede Batı onları yüzüstü bıraktı. Eğer Yunanistan yönetimi, kendi milletinin çıkarlarını, kendi milletinin güvenliğini, iyiliğimi istiyorsa kışkırtmalara, özellikle Amerika ve İngiltere'nin ya da diğer Avrupa ülkelerinin kışkırtmalarına gelmesin. Savaş iyi bir şey değil ama eğer bir savaş çıkarsa en büyük zararın Yunanistan'a dokunacağını, Yunanistan da görmeli, bu kışkırtıcı tavırlarından vazgeçmeli diye söylüyoruz. Eğer Türkiye ile Yunanistan arasında böyle bir savaş çıkarsa Yunanistan bilsin ki bundan asla bir fayda sağlamayacaktır. Şu andaki gerginliğin tırmanması ne Yunan idarecilerinin ne de halkının faydasına değildir. Bu yüzden Yunanistan'ın bir an önce bu kışkırtıcı tavırlarından vazgeçmesini temenni ediyoruz.\" değerlendirmesinde bulundu.\n\n\"Batı herhangi bir yöneticinin yaptığı bir yanlışı İslam'ın yanlışıymış gibi pazarlamaya çalışıyor\"\n\nİran'da başlayan olaylar hakkında sorulan bir soruya da cevap veren Yapıcıoğlu, yaşanan son olayların öteden beri Batı'nın sahnelemeye çalıştığı durumlardan biri olduğuna işaret etti.\n\nBatı'nın yaklaşık 40 yıldır bu konudaki çabalarından ve denemelerinden vazgeçmediğinin altını çizen Yapıcıoğlu, \"Batı, bu rejimi yıkmak, yerine belki daha önceki gibi yine kukla bir rejim oluşturmak istiyor. İran'da halkın bazı talepleri var. Bu talepler haklıydı haksızdı, aşırıydı normaldi… ona hiç girmeden söylüyorum, orada herhangi bir olay olduğunda, bunu doğrudan doğruya rejim karşıtı hatta daha ötesi İslam karşıtlığı olarak pazarlamak isteyen insanların önemli bir kısmının derdi aslında İran'daki rejim de değildir. Onlar doğrudan doğruya İslam'ı hedef alarak o dosdoğru yolu eğri göstermek için İran'da veya başka bir memlekete, bu Türkiye olur veya başka bir İslam ülkesi olur… oradaki herhangi bir yöneticinin ya da sıradan herhangi bir Müslümanın yapmış olduğu bir yanlışı sanki İslam'ın yanlışıymış gibi insanlara pazarlama ve bu şekilde insanları İslam'dan soğutmaya çalışıyor. İran'da son dönemlerde meydana gelen gelişmelerin de bu şekilde okunmasında fayda var diye düşünüyorum.\" dedi.\n\n\"Siyasetin doğasında ittifaklar vardır\"\n\nBasın mensuplarının sorularını yanıtlayan Yapıcıoğlu, cumhurbaşkanı adayı ve HÜDA PAR'ın desteklediği bir ittifakın olup olmadığı sorusuna ise şöyle cevap verdi:\n\nŞu anda HÜDA PAR'ın herhangi bir itikafla varmış olduğu bir anlaşması ya da vermiş olduğu bir söz yoktur. Fakat bu, 'HÜDA PAR, herhangi bir ittifak içerisinde yer almayacaktır' anlamında değildir. Bir ittifak içerisinde yer alabiliriz ama daha seçimlere 8 ay gibi bir zaman var. Bunu konuşmak için henüz vakit var. An itibariyle kesinleşmiş bir şey yok. Eğer böyle bir gelişme olursa, HÜDA PAR herhangi bir ittifak içerisinde yer alırsa bunu kamuoyuna açıklarız, gizli kapaklı iş görmeyiz Şu anda HÜDA PAR'ın bir ittifak arayışı yok. Ama mümkün mü? Elbette mümkündür. Seçime 8 ay gibi bir zaman varken şu anda mevcut ittifakların genişlemesi gibi tam tersine ittifak içerisinde yer alan bazı partilerin ittifaklardan ayrılması da söz konusu olabilir. Bunların hiçbirisi sürpriz olmaz. Siyasetin doğasında ittifaklar vardır. Herhangi bir siyasi parti kendisi için uygun gördüğü bir ittifak içerisinde yer alabilir.\n\n\"Gelirden yeterince pay almayan insanlara merkezi bütçeden daha fazla pay ayrılmalı\"\n\nMemleket gezileri kapsamında yaptığı esnaf ziyaretlerini değerlendiren Yapıcıoğlu, gezilerinde karşılaştığı en önemli sorunun ekonomik sıkıntılar olduğunun altını çizdi.\n\nGenel anlamda memleketin her tarafında ekonomik sıkıntıların olduğuna dikkat çektiği konuşmasında Yapıcıoğlu, \"Özellikle dar gelirli kesimler bunu daha fazla hissediyor. İşleri çok iyi olan ve bunu hiç hissetmeyen hatta bu ekonomik krizde daha önceki dönemlere göre karlarını arttıran kesimler de var. Özellikle sermaye kesimi böyledir. Bankaların ikinci çeyrek kârlarını açıkladığı dönemi hatırlayalım, ortalama olarak bankaların karları yüzde 400 oranında artmış durumda. Yüzde 600 oranında karlarını artıran bankalar da var. Ama dar gelirli kesimler, özellikle emekliler, asgari ücretle çalışan hatta bazı yerlerde asgari ücretin altında bir gelire sahip olanlar var. Hayatını devam ettirebilmek için almak zorunda olduğu gıda ve enerji başta olmak üzere konut ve kira da bunun üzerine eklenebilir… bunların fiyatlarında açıklanan enflasyon oranlarının üzerinde bir artış var. Bu da dar gelirlileri ciddi anlamda zorluyor. Hükümete çağrımız şudur; özellikle küçük esnafın desteklenmesi lazım, çiftçinin mutlaka desteklenmesi lazım, emeklinin geliri geçimini sağlamaya yetmiyor, öğrencilerin bursları da öyle… kısaca gelirden yeterince pay almayan insanlara merkezi bütçeden daha fazla pay ayrılmalı, bunlar desteklenmelidir. Bu zor dönemleri atlatmak için mutlaka insanların geçinmek için ihtiyaç duyduğu her şeyi rahat bir şekilde ulaşabileceği kadar bir gelire sahip olmalıdır. Eğer fiyatları durduramıyorsanız bir tek yok kalıyor önünüzde; o zaman siz halkın gelir seviyesini yükselteceksiniz, gelirini artıracaksınız ki istediğini alabilsin.\" diye konuştu.\n\n\"Uyuşturucuyu yurtdışından getiren veya imal edenlerle ciddi bir mücadele ortaya koymazsanız bunun önüne geçemezsiniz\"\n\nToplumda giderek artan ahlaki çöküntüye ve uyuşturucu bağımlılığına dikkat çeken Yapıcıoğlu, şayet bu ülkede bir idam cezası uygulanacaksa en başta uyuşturucuyu imal eden veya ülkeye girişini sağlayan kişilere uygulanması gerektiğini söyledi.\n\nUyuşturucu kullanma yaşının ilkokul seviyelerine kadar indiğini belirten Yapıcıoğlu, asıl mücadelenin uyuşturucuyu imal eden ve ülkeye girişini sağlayanlarla yapılması gerektiğinin altını çizdi.\n\nYapıcıoğlu, \"Gezdiğimiz yerlerde, halkın dile getirdiği sorunlardan bir tanesi de ahlaki çöküntü ve özellikle gençlerin uyuşturucuya bulaşmaları konusudur. Belki şu anda kamuoyuna çok fazla yansımıyor, çok açıklanmıyor ama uyuşturucuya başlama yaşı ilkokul seviyesine kadar inmiş durumda. Bazı şehirlerde her 4 gençten bir tanesinin uyuşturucuya bulaştığı iddiaları insanın tüylerini ürpertiyor. Sokak satıcılarına, torbacı tabir edilen kişilere yönelik operasyonlarla onları siz derdest edip cezaevlerine kapatabilirsiniz. Ama eğer şu mereti yurtdışından ülkeye sokan ya da burada imal eden insanlarla siz ciddi bir mücadele ortaya koymazsanız bunun önüne geçemezsiniz. Çünkü çok hızlı bir şekilde yayılıyor, okul önlerini bile mesken tutup ortaokul çağındaki çocukları uyuşturucuya alıştırmak için tezgahlarını kuruyorlar. Evet mutlaka o tezgâh kuranlarla mücadele etmek lazım ama onları oraya gönderenlerle daha büyük mücadele etmek lazım. Bu yüzden diyoruz ki eğer idam cezası olacaksa en başta uyuşturucuyu imal eden ve dışarıdan ülkeye sokan insanlara bu ceza uygulanmalıdır.\" dedi. (İLKHA)",
    "AB’den göçmenleri Türkiye’ye geri iten Yunanistan’a tepki": "Avrupa Birliği (AB), Yunanistan’ın Ege Denizi’ndeki geri itme faaliyeti nedeniyle 5’i çocuk 6 kişinin hayatını kaybettiği trajedinin soruşturulması gerektiğini bildirdi.\n\nAB Komisyonu sözcülüğü, Muğla açıklarında Yunanistan unsurlarınca geri itilen çok sayıda düzensiz göçmenden 2’si bebek, 3’ü çocuk ve biri kadın 6 göçmenin yaşamını yitirmesiyle ilgili AA muhabirinin sorusunu cevapladı. Can kayıpları nedeniyle üzüntü duyduklarını ifade eden AB sözcülüğü, “Türkiye’nin bildirdiği bu olayda olduğu gibi bu tür trajedilerin önlenmesi için tüm tedbirlerin alınmasının önemini hatırlatıyoruz” ifadesini kullandı.\n\nAB sözcülüğü, şunları kaydetti:\n\n“AB Komisyonu, defalarca üye ülkelere ve arama kurtarma operasyonlarına katılan tüm uluslararası aktörlere hızlı ve koordinasyon içinde hareket etmeleri ve denizde yardım isteyenlerin güvenliğinin mümkün olan en kısa sürede sağlanmasıyla ilgili yasalara uymaları çağrısında bulunmuştur. AB Komisyonu, ulusal makamların gerçekleri ortaya çıkarmak ve yanlışların takibini yapmak amacıyla her türlü suçlamayı soruşturmasını beklemektedir.”\n\nBM DE TEPKİ GÖSTERDİ\n\nBirleşmiş Milletler Mülteciler Yüksek Komiserliği de (BMMYK) Yunanistan güvenlik güçlerinin kara sularından geri ittiği düzensiz göçmenlerden 6’sının hayatını kaybetmesine tepki göstermişti.\n\nBMMYK Sözcüsü Shabia Mantoo, AA muhabirinin sorusuna verdiği yanıtta, “Bu can kayıpları kabul edilemez. Akdeniz’de yetkili makamların inisiyatifiyle zamanlı ve etkili arama kurtarma çalışmalarının acilen yeniden başlatılması gerektiğini tekrarlıyoruz” ifadesini kullanmıştı.\n\n2022’nin başından bu yana Akdeniz ve Kuzeybatı Afrika rotaları üzerinden Avrupa’ya ulaşmaya çalışan 1300’den fazla göçmenin hayatını kaybettiği bilgisini paylaşan Mantoo, “Denizde arama ve kurtarma çalışmaları, can kayıplarını önlemek için kritik öneme sahip olmakla birlikte uluslararası bir sorumluluktur” değerlendirmesinde bulunmuştu.\n\nMuğla açıklarında Yunanistan unsurlarınca geri itilen 73 düzensiz göçmen kurtarılmış, 2’si bebek, 3’ü çocuk ve biri kadın olmak üzere 6 göçmenin ise cansız bedenine ulaşılmıştı.\n\nYUNANİSTAN’A TEPKİ\n\nYunanistan’ın Ege Denizi’nde göçmenleri Türk kara sularına geri itmesi ve bazı olaylarda yaşanan can kayıpları uluslararası basında da çokça konu edildi ve tepki gördü. Le Monde, Lighthouse Reports, Der Spiegel, ARD, The Guardian gibi kuruluşların çalışmalarında, geri itmeler kanıtlarıyla ortaya koyulmuştu.\n\nAB’nin sınır koruma ajansı Frontex’in de geri itmelerde Yunanistan ile kasıtlı ve sistematik olarak iş birliği yaptığı belirtilmişti. Geri itmelerde rolü bulunduğu gerekçesiyle eleştirilen Frontex’in Direktörü Fabrice Leggeri görevinden istifa etmişti.\n\nYunanistan makamları, geri itmelerle ilgili uluslararası insan hakları örgütleri, uluslararası basın, siyasetçiler ve birçok kurumun iddialarını bugüne kadar hep reddetti. (AA)\n\nİlginizi Çekebilir BM, Yunanistan açıklarında geri itilen 6 göçmenin ölümüne tepki gösterdi\n\nİlginizi Çekebilir Yunanistan unsurlarınca geri itilen 46 düzensiz göçmen kurtarıldı",
    "Yunanistan’da ATM’lerden banka hesap bilgilerini çalan iki Bulgar vatandaşı tutuklandı": "Yunanistan’ın Selanik şehrinde, banka kartı bilgilerini çalmak için ‘Skimming’ yöntemini kullanan bir çetenin iki Bulgar üyesi polis ekiplerince tutukladı.\n\n51 ve 36 yaşlarındaki iki Bulgar, Cumartesi sabahı Evosmos bölgesinde tutuklanırken, haklarında suç örgütü, dolandırıcılık, bilgisayar dolandırıcılığı, bilgi sistemlerinin çalışmasını engelleme ve Kişisel Veriler Yasası’nı ihlal etmekle suçlandan iddianame oluşturuldu.\n\nYunan Polisi’nin belirttiğine göre, banka hesabı verilerini ele geçirmeyi ve kart kopyaları – klonlar üretmeyi amaçlayan iki fail, ATM kart alıcısına bir yakalama mekanizmasının yanı sıra bir mikro devre ve kameranın uygun şekilde uyarlandığı plastik bir kapak yerleştirdi, ATM’nin üst plastik kasasına yapıştırılarak kart sahibi tarafından ATM’yi kullanırken girdiği PIN kodunun kaydedilmesi (Skimming) yöntemini kullandı.\n\n16-18 Eylül tarihlerinde Neapoli, Evosmos ve Harilaou bölgelerindeki banka şubelerinin ATM’lerine üç yakalama mekanizması yerleştirdilen zanlılar, böylece banka tarafından zamanında iptal edilen en az 665 banka kartının verilerini ele geçirdiler.\n\nBanka kartlarının iptal edilmesiyle 665 bin evrodan fazla paranın çalınmasının önlendiği ekleniyor.",
    "Göç meselesi: İnsanlık tarihi Yunanistan’ın acımasızlığını unutmayacak": "Göç meselesi: İnsanlık tarihi Yunanistan’ın acımasızlığını unutmayacak\n\nTürkiye göçmenlere karşı ne kadar merhametli ise, Yunanistan da bir o kadar vicdansız.",
    "Yunanistan provokasyona doymadı! Her fırsatta Türkiye'yi şikayet eden Miçotakis bu defa da müttefik yarışına girdi": "Yaptığı bir konuşmada Türkiye'yi üstü kapalı bir biçimde tehdit eden Miçotakis bu defa da müttefik yarıştırdı. Miçotakis, \"Ülkemiz onlarca iş birliği anlaşması imzladı. Bizim daha fazla müttefikimiz var\" dedi.",
    "Yunanistan botu patlatıp geri itti! Türkiye o çocuk için seferber oldu": "24 Eylül 2022 tarihinde saat 11.05’te, Çanakkale ili Ayvacık ilçesi Babakale 1.5 deniz mili (yaklaşık 3 km) güneyinde seyir halindeki bir balıkçı teknesi tarafından deniz yüzeyinde düzensiz göçmenlerin tespit edilmesi üzerine harekete geçen T.C. İçişleri Bakanlığı Sahil Güvenlik Komutanlığına bağlı ekipler bölgeye intikal ederek 7 çocuk, 15 kişiyi sağ olarak kurtardı.",
    "Fransa: Türkiye ve Yunanistan birbirine saygı duymalı": "Fransa: Türkiye ve Yunanistan birbirine saygı duymalı\n\nFransa Dışişleri Bakanı Catherine Colonna, bölgede sükunet istediklerini belirterek, Türkiye ve Yunanistan’ın birbirlerine saygı göstermesi gerektiğini ifade etti.\n\nYazıları büyüt\n\nYazıları küçült\n\nStandart boyut\n\nYunan mevkidaşı Nikos Dendias ile Atina'da bir araya gelen Colonna, ikili görüşmenin ardından düzenlenen ortak basın toplantısında Yunanistan ile ikili ilişkiler ve Fransa'nın bölgesel gelişmelere yaklaşımına ilişkin açıklamalarda bulundu.\n\nColonna, dün Türkiye'ye yaptığı ziyarete değinerek, Türkiye ve Yunanistan arasında son dönemde artan gerginliğin Fransa'yı endişelendirdiğini söyledi.\n\nFransa'nın, tehdit ve egemenliklerine karşı ihlal olması halinde Yunanistan ve Güney Kıbrıs Rum Yönetimi’ni desteklemeye devam edeceğini savunan Colonna, “Herhangi bir gerginlik tırmanışından kaçınmak için (durumu) büyük bir dikkatle takip ediyoruz.” şeklinde konuştu.\n\nColonna, kimsenin gerginliğin tırmanmasını istemediğini belirterek, “Bölgenin gerginliğe ihtiyacı yok. Bölgenin sükunete ve karşılıklı saygıya ihtiyacı var.” diye konuştu.\n\nTürkiye ile Yunanistan arasındaki gerilimin artması halinde Fransa'nın Yunanistan'a nasıl bir destek vereceğine ilişkin soruyu yanıtlayan Colonna, Yunanistan ve Fransa'nın 2021'de imzaladığı Savunma ve Güvenlik Alanlarında İş Birliğine Yönelik Stratejik Ortaklık Anlaşması’nı anımsattı.\n\nColonna, böylesi bir durumun oluşmaması için ellerinden geleni yaptıklarını savunarak, “Stratejik Ortaklık Anlaşması imzaladık ve 21. Madde tam da bu durumu tarif ediyor. Buna göre, her iki tarafın da, taraflardan birinin ülkesinde bir silahlı saldırı olduğu fikrinde mutabık kalması halinde karşılıklı dayanışma söz konusu.” dedi.\n\nTürkiye'nin Yunanistan'ı tehdit ettiğini ileri süren Yunan Dışişleri Bakanı Nikos Dendias ise “Her kim saldırı ve fetih hayali kuruyorsa, üç dört kere düşünmesini tavsiye ederim. Vatanımızı, toprak bütünlüğümüzü ve bağımsızlığımızı korumaya muktediriz.” ifadelerini kullandı. (AA)\n\nİlginizi Çekebilir Yunanistan, Türkiye sınırındaki çelik bariyeri 180 kilometreye çıkaracak\n\nİlginizi Çekebilir Yunanistan Başbakanı'ndan Erdoğan'ın sözleriyle ilgili açıklama",
    "Yunanistan, Türkiye ile kara sınırındaki duvarı uzatmayı planlıyor": "Yunanistan, Türkiye ile kara sınırındaki duvarı uzatmayı planlıyor\n\nYunanistan Vatandaşı Koruma Bakanı Takis Theodorikakos, göçmenlerin Yunanistan'a girmesinin önüne geçmek için Türkiye ile kara sınırında bulunan duvarı uzatmayı planladığını açıkladı.\n\nYazıları büyüt\n\nYazıları küçült\n\nStandart boyut\n\nYunanistan’ın Evros bölgesine yaptığı ziyarette konuşan Theodorikakos 40 kilometrelik duvarın 140 kilometre daha uzatılacağını söyledi.\n\n2012 yılında inşa edilen duvar, Türkiye’nin Avrupa Birliği topraklarına geçerek iltica başvurusunda bulunmak isteyen göçmenlerin sınırı geçmesinin önüne geçmeyeceğini açıklamasından bir yıl sonra 2021 yılında uzatılmıştı.\n\nYunanistan 2015 ve 2016 yıllarında Avrupa’nın yaşadığı göç krizinin merkezinde yer almıştı. Suriye, Irak ve Afganistan’dan kötü hayat şartları ve savaş nedeniyle kaçan ve sayısı bir milyona ulaşan mülteci büyük oranda Türkiye üzerinden geçerek Yunanistan’a geçmeye çalışmıştı.\n\n‘AÇIK BİR MESAJ VERMEK İSTEDİK’\n\nBu rakamlar o günlerden bu yana ciddi oranda düşmüş olsa da Yunan yetkililer ciddi sayıda mültecinin ülkeye giriş yapmaya çalışırken durdurulduğunu açıklamıştı.\n\nYunanistan polisinin verilerine göre yılın ilk yedi ayında ülkeye giriş yapmaya çalışan 3,554’ü Evros’ta olmak üzere 7,484 mülteci veya göçmen tutuklandı.\n\nTheorodikakos duvarın uzatılmasının Yunanistan’ın “gizli amaçları için insanların acı çekmesinden kâr elde etmeye çalışan” ve “göçü Avrupa’ya karşı bir şantaj malzemesi haline getirenlere” açık bir mesaj vermeyi amaçladığını dile getirdi.\n\nİlginizi Çekebilir Dün Ankara'ya gelmişti: Yunanistan'da Türkiye karşıtı açıklama yaptı\n\nİlginizi Çekebilir Dışişleri'nden AB'ye Yunanistan tepkisi\n\nİlginizi Çekebilir Türkiye'den Yunanistan'a çağrı: Baskıyı sonlandırın"
}