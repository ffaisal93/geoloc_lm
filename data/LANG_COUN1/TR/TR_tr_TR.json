{
    "Dünya vatandaşını destekliyor Türkiye seyrediyor": "Dünya vatandaşını destekliyor Türkiye seyrediyor\n\nTüm dünya ülkeleri enflasyonla mücadelede vatandaşlarına destek olmak için milyar dolarlık paketler açıklarken Türkiye herhangi bir adım atmadı.\n\nÖzlem Ermiş BEYHAN\n\nYazıları büyüt\n\nYazıları küçült\n\nStandart boyut\n\nDünyada hükümetler enflasyonun vatandaşlar üzerindeki baskısını hafifletmek için çare arıyor. Çalışma ve Sosyal Güvenlik Bakanı Vedat Bilgin ise aralık ayında yapılacak asgari ücret zammını işaret etti. Yüksek enflasyonun gelişmekte olan ülkelerin yanı sıra gelişmiş ekonomilerin de sorunlarının ilk sırasında yer almasıyla hükümetler, fiyat artışlarından en çok etkilenen düşük gelirlilere yönelik tedbir paketleri hazırlıyor.\n\nTÜRKİYE'NİN PLANI ASGARİ ÜCRET\n\nEnflasyon liginde OECD ve Avrupa ülkeleri arasında ilk sırada yer alan Türkiye ise bu konuda adım atmadı. Aksine arka arkaya gelen zamlar, vatandaşı yoksullaştırdı. Dar gelirliler her geçen gün eriyen alım gücü ile geçim derdiyle baş başa bırakıldı. Avrupa ülkeleri, tüketici ve şirketlere destek için çeşitli tedbirleri hayata geçirmeye başladı.\n\n10 YILLIK PLAN\n\nBu kapsamda ABD, “Enflasyonu Düşürme Yasası” ile gelecek 10 yılda 433 milyar dolarlık harcama yapılmasını planladı. Avrupa Birliği de (AB) 140 milyar Euro'luk harcama ile tüketicilerin artan yaşam maliyetlerine destek sağlayacak. AB üye ülkeleri bunun yanında özel tedbirler de almaya başladı. Fransa'da emekli maaşları ve sosyal yardımları artırmayı ve kira artışlarını askıya almayı amaçlayan 20 milyar Euro'luk yasa çıkarıldı. İtalya'nın, 14 milyar Euro'luk paket hazırladığı enflasyon mücadelesinde Almanya da vatandaşlarına yardımcı olmak için 30 milyar Euro'luk iki yardım paketinin ardından 65 milyar Euro'luk bir paket daha açıkladı. İngiltere, 1 Ekim'den itibaren hane halkının enerji faturalarının yıllık en fazla 2 bin 500 sterlin olacak şekilde iki yıl boyunca sabit tutacak. Belçika'da ise vatandaşlara ısınma için 225 Euro, elektrik için 100 Euro'luk katkı sağlandı.\n\nAsya enerji fiyatlarına karşı önlem aldı\n\nAsya'da da artan enerji fiyatlarına karşı hükümetler önlem almaya başladı. Tayland’da akaryakıtta vergi indirimi, asgari ücrette ise yüzde 5-8 arasında zam yapıldı. Hindistan’da yerel hükümetler yaklaşık 13 milyar dolarlık yardım paketleri açıkladı. Japonya, enerji faturaları için 100 milyar dolar üzerinde bir yardım paketi sunmaya hazırlanırken Endonezya, yakıt sübvansiyonları ve sosyal yardım için ek kaynak ayırdı.\n\nGazımızın 80 TL’sini hükümet ödemiyor!\n\nCumhurbaşkanı Yardımcısı Fuat Oktay, “Doğalgaz faturalarının her 80 lirasını hükümet olarak biz ödüyoruz ki maliyeti yansıtmayalım” dedi. Vergi uzmanı Ozan Bingöl buna sosyal medyadan tepki göstererek; “Faturamızı biz ödüyoruz, geri kalan kısmını da yine biz vergilerimizle ödüyoruz. Bizlerden başka kimse cebinden bir şey ödemiyor!” ifadesini kullandı. Türkiye’nin aksine birçok ülke gaz krizine karşı daha net adımlar atıyor. Örneğin Almanya gaz ithalatçısı Uniper’i millileştirdi. İrlanda ise bu kış gaz şirketlerinin fatura ödeyemeyenlerin gazını kesmesini yasakladı.\n\nİlginizi Çekebilir Hayat pahalılığı vatandaşları mutsuz ediyor: 'Uzaydan boşluğa düşmüş gibiyiz'\n\nİlginizi Çekebilir Vatandaş süt yerine enflasyon içti",
    "Türkiye'den Yunanistan tepkisi: ABD'ye protesto notası verildi, Yunanistan'ın Ankara Büyükelçisi Dışişleri'ne çağrıldı! - Haberler": "Yunanistan'ın Ankara Büyükelçisi Dışişleri'ne çağrıldı 0:00 / 0:00\n\nHABERTURK.COM\n\nTürkiye, Yunanistan'ın Midilli ve Sakız Adaları'na ABD menşeili zırhlı araçları konuşlandırmasını Yunanistan ve ABD nezdinde protesto etti.\n\nDışişleri'ne çağrılan Yunanistan'ın Ankara Büyükelçisi'nden adalardaki ihlallere son verilmesi ve gayriaskeri statüyü ihya etmesi istendi.\n\nTürkiye ayrıca ABD’ye verdiği protesto notasında, Doğu Ege adalarının statüsüne riayet etmesini ve silahların statünün ihlali için kullanılmaması konusunda tedbir almasını istedi.\n\nNE OLMUŞTU?\n\nYunanistan'ın Ege'deki Gayri Askeri Statüdeki Adalar'a (GASA) zırhlı araç sevk ettiği anlar ortaya çıkmıştı. Çıkarma gemilerinin Midilli ve Sisam'a özellikle ABD tarafından hibe edilen askeri araçları sevk etmesi dikkat çekmişti.\n\nEge'de görev uçuşu icra eden Türk Silahlı Kuvvetleri'ne ait İHA'lar bir hareketlilik tespit ederek, Yunanistan'a ait iki çıkarma gemisinin Midilli ve Sisam'a seyir halinde olduğunu belirlemişti.\n\nSöz konusu gemilerin Gayri Askeri (GASA) statüdeki Midilli'ye 23, Sisam'a ise 18 taktik tekerlekli zırhlı araç sevkiyatı gerçekleştirdiği ortaya çıkmıştı. Zırhlı araçların ABD tarafından Dedeağaç Limanı'na gönderilen araçlardan olması ise dikkat çekmişti.\n\nGüvenlik kaynakları 18 Eylül ve 21 Eylül'de yaşanan bu olayları Yunanistan'ın Türkiye'ye yakın adaları silahlandırmaya ve GASA statüsünü ihlal etmeye devam ettiğinin en açık göstergesi olarak nitelendirmişti.\n\n* Haberin görseli Associated Press'ten servis edilmiştir.",
    "LSE/Akarlı: Dış talebin zayıfladığı bir ortamda Türkiye için iyimser olmak kolay değil": "LSE/Akarlı: Dış talebin zayıfladığı bir ortamda Türkiye için iyimser olmak kolay değil\n\nZEYNEP BAYAR\n\nBloomberg HT’ye konuk olan London School of Economics and Political Science Kıdemli Araştırma Görevlisi Dr. Ahmet Akarlı, küresel büyümedeki yavaşlama, gelişmiş ülke ekonomilerinde görülen parasal sıkılaşma adımları ve bu gelişmelerin Türkiye ekonomisine olan etkisini değerlendirdi.\n\nABD Merkez Bankası’nın (Fed), son toplantısında 3. kez 75 baz puanlık bir faiz artırımına gitmesi ile birçok ekonomist, ABD’de parasal sıkılaşmanın ekonomiye darbe vurmasını ve istihdam kaybına yol açmasını bekliyor. Ülke ekonomisine ilişkin “sert iniş senaryolarını” değerlendiren Akarlı, ABD’de uzun zamandır gelen makroekonomik verilerin belirgin bir yavaşlamaya işaret ettiğini söyledi.\n\nAkarlı, bu durumun en başta sanayi üretiminde görüldüğünü, sonrasında ise konut piyasasına sirayet ettiğini, bir müddet sonra da iş gücü piyasasına yansımasının beklendiğini söyledi. ABD’nin resesyonun bütün standart öncü göstergelerini yansıttığını belirten Akarlı, sözlerine şöyle devam etti:\n\n“Politika yapıcılar salgın döneminde çok kuvvetli bir tepki verdi ve yapılması gereken de buydu. Zaman içinde, ABD ikinci mali genişleme paketini açıklandıktan sonra toparlanmanın beklenenden daha hızlı olacağı anlaşıldı. Dolayısıyla, Fed’in gevşek para politikası ekonominin toparlanma hızıyla tutarsız bir hale geldi. Daha genele yayılmış bir enflasyon süreci yaşadık. Fed aslında başta doğruyu yaptı. Ekonomik toparlanmanın ivme kazanmasını bekledi ve sabır gösterdi.\n\n“ABD’de resesyonist koşullar bu senenin sonuna doğru oluşmaya başlar”\n\n“Bizim gibi gelişen piyasa ekonomilerini daha iyi anlayan iktisatçılar bunu daha net görebilir; kredibilite açığı söz konusu…Fed, piyasaya nazaran geri kalmış durumda. O açığı hızla kapatıp tekrardan kredibilitesini sağlaması lazım. O yüzden önden yüklemeli faiz artışlarının devam etmesi hiç şaşırtıcı olmaz.\n\nABD’de resesyonist koşullar bu senenin sonuna doğru oluşmaya başlar. Fed, kararlılık gösterip faizleri artırmaya devam edecek, fakat önümüzdeki sene o resesyonist ortamın bilhassa emek piyasası üzerindeki olumsuz etkileri görüldüğünde herhâlde para politikasını gevşetmeye başlayabilirler.”\n\n“Avrupa ekonomisi yapısal olarak ABD’ye göre daha zayıf”\n\nAkarlı, Euro Bölgesi'nde resesyon riskinin Temmuz 2020'den bu yana en yüksek seviyeye ulaşması hakkında yaptığı değerlendirmede, Avrupa ekonomisinin yapısal olarak ABD’ye göre “daha zayıf” olduğunu söyledi. “Avrupa Merkez Bankası’nın (AMB) şu an hiçbir şansı yok, enflasyon oranları çok yüksek.” diyen Akarlı, AMB’nin para politikasını Fed’e benzer bir şekilde ama daha zayıf iktisadi temellerle sıklaştırmak zorunda kalacağını belitti.\n\nKovid-19 salgınının büyük bir arz ve talep şoku yarattığını söyleyen Akarlı, o dönem alınan politika önlemleriyle bunun reel sektör üzerindeki etkisinin bir ölçüde bertaraf edildiğini vurguladı. Avrupa’da bazı verimsiz sektörlerin, kurumların ve şirketlerin eskisi gibi devam edemeyeceğini belirten Akarlı, “Para ve maliye politikanın daralmaya başladığı bir ortamda zayıf ekonomik birimlerin tavsiyesinin hızlanma riski var. Hele, Avrupa’da nominal faizlerin 6 ay içerisinde yüzde 3’e gelmesini bekliyorum. Avrupa ekonomisinin o şekilde uzun bir süre bunu kaldırabileceğini düşünmüyorum. Dolayısıyla AMB’nin para politikası tercihleri şu anda çok sınırlı.” dedi.\n\n“Çin’de inşaat sektörüyle ekonomiyi desteklemek artık eskisi kadar gerçekçi gözükmüyor”\n\nDünyanın en büyük ikinci ekonomisi olan Çin'de ihracat ve ithalat büyüme hızının 4 ayın en düşük seviyesine gerilemesinin küresel etkilerini değerlendiren Akarlı, Çin’de de belirgin zafiyetler olduğunu söyledi.\n\nAkarlı, Çin’in geçtiğimiz son 15 yılda çok kuvvetli bir büyüme süreci yaşadığını ve kişi başına düşen milli gelirin büyük ölçüde hızla arttığını belirtti. “Çin’de bilanço yapısı, bu hızlı büyüme sürecinde bozuldu. Karşılık olarak da ekonominin ticarete tabi olmayan sektörlerinde kuvvetli spekülatif bir genişleme gördük” diyen Akarlı, özellikle inşaat sektörünün gayrisafi milli hasıla büyümesinin yüzde 30’una karşılık geldiğini ve önümüzdeki dönemde bu aşırı borçluluk ve sektördeki aşırı dengesizliklerin bir araya gelmesiyle, inşaat sektörünün aynı ölçüde büyümeye katkı yapmasının imkansız olduğunu açıkladı.\n\n“Çin’in potansiyel büyümesi artık eskisi gibi yüzde 7-8 gibi değil muhtemelen yüzde 3’e doğru evirilecek.” diyen Akarlı, bu durumun küresel ekonomide değişikliklere sebebiyet vereceğini söyledi. Akarlı, “eski metodlarla” bilhassa inşaat sektörüyle ekonomiyi desteklemenin artık eskisi kadar gerçekçi gözükmediğini vurguladı.\n\n“Enerji fiyatlarında düzelme olursa Türkiye için olumlu bir etkisi olur”\n\n2023 yılında küresel büyümede yaşanması muhtemel yavaşlamanın Türkiye’yi nasıl etkileyeceğine ilişkin olarak görüşlerini belirten Akarlı, ABD, AB ve Çin’de yani “üç büyüme motorunda da” yapısal sorunlar olduğunu söyledi. Dünya ekonomisinde koordineli bir yavaşlama sürecine girildiğinin altını çizen Akarlı, “Türkiye çok ilginç bir ekonomi. Büyümeden istifade ediyorlar ama bir emtia ithalatçısı olarak büyümenin çok kuvvetli olduğu ortamlarda dış ticarette bir bozulmayla karşı karşıya kalıyor. Tersine büyümenin zayıfladığı ve emtia fiyatlarının düzelme gördüğü bir ortamda Türkiye için görece fiyatlar destekleyici bir hale geliyor.” dedi.\n\nAkarlı, global yavaşlamanın gerçekleşmesi durumunda enerji fiyatlarında da bir düzelme görebileceğimizi, bu durumunun ise Türkiye’ye olumlu bir etkisi olacağını söyledi. Akarlı, küresel büyüme hızının Türkiye etkisi ve TCMB’nin izlediği para politikası hakkında ise şu ifadeleri kullandı:\n\n“Türkiye’nin derdi finansman tarafı. Merkez ülkelerde, merkez bankası biraz geride kalmış gibi gözüküyor. Hepsi kredibilite açığını kapatmakla meşgul. Türkiye de tabii dış finansmana ihtiyacı olan bir ekonomi. Eğer para politikası global olarak sıkılaşmamış olsaydı, farklı bir dilden konuşabilirdik ama parasal koşulların koordineli bir şekilde global olarak sıkılaştığı ve dış talebin zayıfladığı bir ortamda Türkiye için iyimser olmak kolay değil.\n\n“Türkiye’de ciddi makro ekonomik kırılganlıklar olduğu kanaatindeyim”\n\nGelişen piyasaların geri kalan kısmında da bilhassa maliye politikası üzerindeki etkilerin ve baskıların benzer istikamette politika çerçevesinde bozulmaya sebebiyet verdiğinden kaygılanıyorum. Türkiye gelişen piyasalar içinde global ekonomiye ve finans sistemine bu kadar yakından entegre olan bir ekonomi olarak ortodoks iktisadi politikalardan uzaklaşma tercihine gidiyor. Türkiye’de ciddi makro ekonomik kırılganlıklar olduğu kanaatindeyim. Politika tercihleri bu durumu daha beter hale getiriyor.”",
    "OECD, Türkiye'nin 2022 büyüme tahminini yükseltti": "Ekonomik İşbirliği ve Kalkınma Örgütü'nün (OECD) “Eylül Ara Dönem Ekonomik Görünüm Raporu\" yayımlandı.\n\n\n\nTürkiye ekonomisine yönelik haziranda 2022 yılı için yüzde 3,7 olarak açıklanan büyüme tahmini bu raporda yüzde 5,4’e yükseltildi.\n\n\n\nOECD raporunda Türk ekonomisinin gelecek yıla ilişkin büyüme tahmini yüzde 3 olarak korunurken, 2022 yılı enflasyon beklentisi ise yüzde 72'den yüzde 71'e indirildi.\n\n\n\nHaziranda 2022 için yüzde 3 olarak açıklanan küresel ekonomide büyüme tahmini korundu.\n\n\n\nRaporda, küresel ekonomide büyüme tahmini 2023 için ise yüzde 2,8’den yüzde 2,2’ye indirildi.\n\nÖrgüt, gelecek yıl küresel ekonomik üretimin, Rusya-Ukrayna savaşı öncesi tahmininden 2,8 trilyon dolar daha düşük olacağı tahmininde bulundu. Söz konusu rakam, İngiltere ekonomisinin GSYH’sine denk geliyor.\n\n\n\nRusya-Ukrayna savaşının etkilerine en doğrudan maruz kalan Euro Bölgesi'ne yönelik bu yıl için büyüme tahminini yüzde 2,6'dan yüzde 3,1'e yükselten OECD, bölgenin en büyük ekonomisi Almanya için 2022 büyüme beklentisini ise yüzde 1,9'dan yüzde 1,2'e indirdi. OECD, Alman ekonomisinin gelecek yıl yüzde 0,7 daralacağını tahmin etti.\n\n\n\nÖrgüt, Euro Bölgesi için 2023 büyüme tahminini ise yüzde 1,6’dan yüzde 0,3’e indirdi.\n\n\n\nPANDEMİ, SAVAŞ VE ARTAN FİYATLAR\n\n\n\nRaporda, küresel ekonominin Rusya-Ukrayna savaşının bedelini ödemekte olduğu ve büyümenin birkaç ay önce tahmin edilenden daha fazla yavaşladığı aktarıldı.\n\n\n\nOECD raporunda, “COVID-19 pandemisinin ekonomi üzerinde etkileri devam ederken, savaş büyümeyi aşağı çekiyor. Her şeyden önce gıda ve enerji fiyatları üzerinde yukarı yönlü ek baskı oluşturuyor.” denildi.\n\n\n\nYüksek enflasyonun beklenenden daha uzun süredir dirençli kaldığı vurgulanan raporda, birçok ekonomide, 2022'nin ilk yarısında enflasyonun 1980'lerden bu yana en yüksek seviyesinde olduğu ve son göstergelerin kötüleşmesiyle küresel ekonomik görünümün “karardığı” belirtildi.",
    "Suriye ve Ermenistan dışişleri bakanlarının Türkiye mesaisi": "Suriye ve Ermenistan dışişleri bakanlarının Türkiye mesaisi\n\nTürkiye'nin son haftalarda Suriye'de Beşar Esad yönetimiyle ilişkileri düzeltmeye yeşil ışık yakan açıklamaları gündemdeki yerini korurken, Suriye Dışişleri Bakanı Faysal Mikdad’ın Türkiye’yle normalleşme yolunda adımlar atan Ermenistan’la mesaisi dikkat çekti.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nTürkiye’nin Suriye'de Beşar Esad yönetimiyle diyaloğa açık kapı bıraktığı açıklamalar tartışılmaya devam ederken, Suriye ve Ermenistan dışişleri bakanları hafta sonunda BM Genel Kurulu toplantılarının düzenlendiği New York'ta bir araya geldi\n\nSuriye Dışişleri Bakanı Faysal Mikdad'ın cumartesi günü Ermeni mevkidaşı Ararat Mirzoyan'la yaptığı görüşmede, gündemin ilk sırasında Türkiye'yle ilişkiler yer aldı. İki ülke ilişkilerini ele alan bakanlar, Türkiye ve Ermenistan arasında son dönemde normalleşme yolunda atılan adımları da görüştü. Toplantıda, Türkiye ve Suriye arasındaki temasların da gündeme geldiği bildirildi.\n\nErmeni basını, iki bakanın görüşmesinin Azerbaycan ve Ermenistan arasındaki son çatışmaların ardından geldiğine dikkat çekti. Mirzoyan'ın Mikdad'a Azerbaycan sınırındaki son gelişmeler ve Türkiye'yle normalleşme görüşmeleri hakkında bilgi verdiği kaydedildi.\n\nSuriye Dışişleri Bakanı Faysal Mikdad, geçen hafta yaptığı açıklamada Türkiye’nin verdiği sözleri yerine getirmemesinin Suriye’deki barış sürecinin önündeki tek engel olduğunu söylemişti. Suriye krizinin çözümüne ilişkin Astana Platformu kapsamında Türkiye’nin verdiği sözleri tutmasını istediklerini belirten Mikdad, “Türk tarafından Astana sürecinde anlaşmaya varılan sözleri yerine getirme konusunda daha fazla ciddiyet bekliyoruz. Şu anda önümüzdeki tek engel bu. Ancak Rus ve İranlı dostlarımızın çabalarının doğru yönde ilerlediğine inanıyoruz” demişti.\n\nİlginizi Çekebilir Suriye Dışişleri Bakanı: Tek engel Türkiye\n\nİlginizi Çekebilir Hakan Fidan'ın Suriye mesaisi: Çok sayıda görüşme gerçekleştirdi",
    "Arap gençlerinin favorisi Türkiye çıktı": "Arap gençlerinin favorisi Türkiye çıktı\n\nArap gençleri arasında yapılan bir anket çalışmasından çarpıcı sonuçlar çıktı.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nArap gençleri arasında yapılan bir anket çalışmasından şaşırtıcı sonuçlar çıktı… 14’üncü kez yapılan anket çalışmasında Batı Asya ve Kuzey Afrika’dan gençler katıldı. Bahreyn, Umman, Suudi Arabistan, Birleşik Arap Emirlikleri, Mısır, Libya, Fas, Sudan, Tunus, Ürdün, Irak, Lübnan, Filistin, Suriye ve Yemen’den 3400 gencin katıldığı ve yüz yüze yapılan anket çalışmasında gençlerin en sevdiği ülkeler de sıralandı.\n\nAnket çalışmasının sonucunda gençler ABD’nin bölge üzerindeki en büyük etkisi olan ülke olarak tanımladığı belirlenirken Arap gençleri Rusya, Türkiye ve Çin’i tercih ettiklerini söyledi. Arap gençlerinin yüzde 78’i Çin’i bir müttefik olarak görürken, Türkiye ve Rusya da bu ülkeyi takip etti.\n\nİsrail ve İran sıralamada geride kalırken, son 5 yıldır sıralamada Çin’in üst sıralarda yer aldığı da kayıtlara geçti.\n\nİlginizi Çekebilir Bazı Arap ülkeleri İngiltere Kraliçesi 2. Elizabeth'in vefatı dolayısıyla yas ilan etti\n\nİlginizi Çekebilir Suudi Arabistan Veliaht Prensi Selman, Bakan Nebati ile görüştü\n\nİlginizi Çekebilir Prens Selman, Yunanistan'a adeta çıkarma yaptı\n\nİlginizi Çekebilir Biden: Kaşıkçı cinayetiyle ilgili düşüncemi Prens Selman'ın yüzüne söyledim",
    "": "",
    "\"Faroe kendinden 1726 kat büyük Türkiye'yi yendi\"": "DÜNYA BASINI DA İNANAMADI\n\n\n\nFaroe mağlubiyeti her ne kadar ülkemizde şok etkisi yarattıysa dünya basını da Türkiye’nin yenilgisine inanamadı. İşte Milliyet gazetesinin dünya basınında n derlediği tarihi yenilginin yansımaları;\n\n\n\nA Milli Takım’ın yenilgisiyle alakalı en kapsamlı haber Daily Star’dan geldi. İngiliz gazetesi iki ülke arasındaki nüfus farklılığına değinerek Türkiye’nin yenilgisini şu sözlerle anlattı;\n\n\n\n‘FAROE KENDİNDEN 1726 KAT BÜYÜK TÜRKİYE’Yİ YENDİ’\n\n‘Faroe Adaları, tüm futbol mantığına meydan okuyarak kendisinden tam 1726 kat büyük olan Türkiye’yi yenmeyi başardı. Futbolda ülke büyüklüğünün herhangi bir şey ifade etmediğini kanıtlayan küçük ada ülkesi Türkiye’yi 2-1 yendi.\n\n\n\n‘KOYUN NÜFUSU İNSAN NÜFUSUNDAN FAZLA’\n\n‘Koyun nüfusunun insan nüfusundan fazla olduğu Faroe, 84 milyon nüfuslu Türkiye’yle karşılaştı. Aldığı zaferle 4 maçlık yenilgisini devam ettiren Faroe aynı zamanda tarihinin en uzun yenilmezlik serisini de bozmamış oldu.’ İfadeleri kullanıldı.\n\n\n\n‘YABAN MERSİNİ ULUSU, TÜRKİYE’Yİ ŞOK ETTİ’\n\nSweden Posts ise vatandaşları olan Faroe Adaları Teknik Direktörü Hakan Ericsson özelinde tarihi galibiyeti değerlendirdi. Haberde, 'İsveçli Hakan Ericsson'un liderliğindeki 49 bin nüfuslu yaban mersini ulusu Faroe, 84 milyon nüfuslu Türkiye'yi şok eden bir mağlubiyete uğrattı’ ifadeleri kullanıldı.",
    "Faşizm İtalya’ya geri döndü: İşte Başbakan olması beklenen Meloni’nin Türkiye karşıtı duruşu": "Faşizm İtalya’ya geri döndü: İşte Başbakan olması beklenen Meloni’nin Türkiye karşıtı duruşu\n\nİtalya seçimlerinde sandıktan birinci parti çıkan aşırı sağcı İtalya’nın Kardeşleri lideri Giorgia Meloni, beklendiği gibi başbakan olması halinde ülkenin Mussolini’den sonraki ilk aşırı sağcı lideri olacak. “Faşizm İtalya’ya geri döndü” yorumlarına yol açan Meloni, Türkiye karşıtı açıklamalarıyla da dikkat çekmişti.\n\nSozcu.com.tr\n\nYazıları büyüt\n\nYazıları küçült\n\nStandart boyut\n\nİtalya'da dün düzenlenen genel seçimde sandıktan birinci parti çıkan aşırı sağcı İtalya'nın Kardeşleri lideri Giorgia Meloni'nin ülkenin ilk kadın başbakanı olması bekleniyor. İtalya’nın Kardeşleri (FdI) ve parçası olduğu sağ ittifak, hem Senato hem de Temsilciler Meclisi’nde hükümet kuracak salt çoğunluk sayısını yakalayarak büyük zafer kazandı.\n\nNeofaşist ve aşırı muhafazakar İtalya’nın Kardeşleri partisinin 45 yaşındaki lideri Meloni, uzun süredir başbakanlık koltuğuna en yakın isim olarak öne çıkıyordu. Eski Başbakan Silvio Berlusconi hükümetinde 2008-2011 yılları arasında Gençlik Bakanı olarak görev yapan Meloni, seçilmesi halinde ülkenin Mussolini'den sonraki ilk aşırı sağcı lideri olacak.\n\nÜlkede ve Avrupa genelinde “Faşizm İtalya'ya geri dönüyor” endişelerine yol açan Meloni, seçimlerde ilk sonuçların açıklanmasının ardından eleştirilere yanıt vererek “Tüm İtalya halkını temsil edeceğini” söyledi ve “İtalyanlar ülkenin aşırı sağcı bir hükümet tarafından yönetilmesini istedikleri yönünde net bir mesaj verdi. Teşekkürler İtalya” dedi.\n\nNEOFAŞİST PARTİNİN HIZLI YÜKSELİŞİ\n\nRoma’nın işçi semti Garbatella’da büyüyen Giorgia Meloni, annesinin etkisi ve sol görüşlü babasına duyduğu tepki sonucu giderek sağa kaydı ve 15 yaşında siyasete atılarak Mussolini’nin destekçileri tarafından kurulan İtalyan Sosyal Hareketi'nin (MSI) gençlik kanadına katıldı. Meloni, 19 yaşında yaptığı bir konuşmada “Mussolini’nin iyi bir siyasetçi olduğunu düşünüyorum. O ne yaptıysa İtalya için yaptı” demişti.\n\n2006'daki genel seçimlerde milletvekili seçilen Meloni’nin 2012'de kurduğu İtalya’nın Kardeşleri partisi, 2018’deki seçimde sadece yüzde 4 oy almıştı.\n\nİkinci Dünya Savaşı sonunda İtalyan komünistleri tarafından idam edilen faşist lider Benito Mussolini’nin lideri olduğu Ulusal Faşist Parti’nin devamı olarak kabul edilen İtalya’nın Kardeşleri'nin hızlı yükselişi, son dönemde Covid-19 pandemisi ve ekonomik krizle sarsılan İtalya'daki değişim arayışının bir sonucu olarak görülüyor.\n\n2020'den bu yana Avrupa Muhafazakarlar ve Reformistler Partisi'nin başkanlığını yürüten Meloni, siyasete atılmadan önce gazetecilik yapıyordu. Bir çocuk annesi Meloni, göç, kürtaj hakkı, eşcinsel evlilik gibi konularda aşırı muhafazakar görüşleri savunuyor ve Avrupa genelinde aşırı sağcı partilerin ittifakı içinde de önemli bir isim olarak öne çıkıyor.\n\nTÜRKİYE'YE NASIL BAKIYOR?\n\nSık sık göçmen karşıtlığıyla ve İslamofobiyle suçlanan Meloni, Türkiye karşıtı açıklamalara da imza atmıştı.\n\nAşırı sağcı lider, Cumhurbaşkanı Recep Tayyip Erdoğan’ın İtalya'yı ziyaret ettiği 2018'de Türkiye'nin AB'ye girmesine ve Avrupa'nın İslamlaştırılmasına karşı olduğunu ifade etmiş, bu görüşünü Twitter’da da paylaşmıştı.\n\nİtalya'nın Kardeşleri partisinin geçen yıl düzenlediği “Erdoğan Türkiye’si” başlıklı toplantıda konuşma yapan Meloni, Cumhurbaşkanı Erdoğan'a sert eleştiriler yönelterek “Türkiye'nin Avrupa'ya girişine kesin olarak hayır demenin vakti geldi” demişti.\n\n“Erdoğan'ın siyasi İslam'ı Avrupa'ya taşıdığını” iddia eden Meloni'nin başbakan olması halinde, Türkiye'yle genel anlamda iyi ilişkilere sahip İtalya'nın bu konuda yön değişikliğine gidebileceği düşünülüyor.\n\nÜNLÜ YAZARDAN ‘KARA LİSTE HAZIRLIYORLAR’ UYARISI\n\nBu arada mafyayla ilgili yazdığı kitaplarla tanınan ve yıllardır ölüm tehditleri alan ünlü İtalyan yazar Roberto Saviano, seçim sonuçlarının açıklanmasının ardından Twitter'da TT oldu. Meloni'yi “İtalya'daki en büyük tehlike” diye niteleyen Saviano, Twitter mesajında Meloni yanlılarının “ülke içindeki düşmanlardan oluşan bir kara liste hazırladığını” öne sürerek İtalyanlara “Direnin” çağrısı yaptı.\n\nUzmanlara göre aşırı sağın iktidara gelmesi AB'nin üçüncü büyük ekonomisi olan İtalya'nın birlik içindeki etkisini azaltarak ülkeyi Macaristan gibi “liberal olmayan Avrupa ülkeleri” arasına sokacak.\n\nİlginizi Çekebilir İtalya'da genel seçimler: Aşırı sağcı İtalya'nın Kardeşleri partisi ve sağ ittifakı önde\n\nİlginizi Çekebilir AB Komisyonu Başkanı'nın İtalya hakkındaki sözleri tepki çekti",
    "'Türkiye ve Dünyada Türkçe Çalıştayı' başladı": "Haberin Devamı\n\nŞensoy, bilginin her gün yenilendiği, davranış ve tutumların, ihtiyaç ve beklentilerin sürekli değiştiği günümüzde, gençlerin her daim öğrenme yaklaşımını benimsemelerini, dil bilinciyle yetişmelerini arzu ettiklerini ve eğitimin her alanında çocukların geleceği için yoğun bir çalışma sarf ettiklerinin altını çizerek şöyle konuştu:\n\nTÜRKÇEMİZ ORTAK DİL OLMA YOLUNDA İLERLİYOR\n\n“Dünya üzerinde en çok konuşulan dillerden biri olma özelliğini taşıyan Türkçemizi korumak ve öğretmek, bugün içerisinde bulunduğumuz şartlar sebebiyle ayrı bir önem arz ediyor çünkü ülkemiz coğrafi ve kültürel anlamda doğu ile batının kesişme noktasında merkezi bir konumda yer alarak, Osmanlı hinterlandında yaşayan kardeş ve akraba toplulukların aynı hislerle çarpan kalbi ve onların ümitle yaslandıkları hamisi olması sebebiyle Türkçemiz ortak dil kimliğini kazanma yolunda emin adımlarla ilerliyor. Türkçemizin dünya dili olarak, bilim, kültür ve sanat dili olarak var olmasını, Türkçenin anadil olarak öğretimi, yabancı dil olarak öğretimi, iki dillilere öğretimi ve Türk soylulara öğretimini önemsiyor ve bu hususta politikalar üretmeye, gerekli adımları atmaya devam ediyoruz.”\n\nHaberin Devamı\n\nTÜRKÇE VE DİL EĞİTİMİ ARAŞTIRMA GELİŞTİRME MERKEZİ KURDUK\n\nTalim ve Terbiye Kurulu Başkanı Prof. Dr. Cihad Demirli de dilin bir milletin hafızası olduğunu ve tarih sahnesinde varlığını devam ettirmek isteyen her milletin dilini koruması gerektiğini ifade ederek, “Türkçenin ana dil ve yabancı dil olarak öğretimi ile iki dillilere ve Türk dillilere öğretimi çalışmaları hız kazandı. Bu kapsamda biz de başkanlığımız bünyesinde Türkçe ve Dil Eğitimi Araştırma Geliştirme Merkezi kurduk. Merkezimiz başta Türkçenin öğretimine yönelik olmak üzere İngilizce, İspanyolca, Almanca, Arapça, Fransızca ve Rusça dillerinde önemli faaliyetler yürütüyor. Bugün birçok ülkede farklı kurumların çatısı altında Türkçe öğretimi için büyük çalışmalar ve önemli gayretler gerçekleştiriliyor” dedi.",
    "Türkiye önce denge unsuru olmalı, sonra dengeleri belirleyen aktör": "Türkiye, Şanghay İşbirliği Teşkilatı toplantısına davet edildi ilk defa.\n\nKim tarafından? Rusya Devlet Başkanı Vladimir Putin tarafından!\n\nİyi de neden?\n\nTürkiye, Batı ittifakı'ndan kopuyor mu? Hatta Türkiye'yi önce Batı ittifakından koparıp sonra yapayalnız bırakarak boğmak istiyor olabilir mi şu an düşman görünen emperyalistler rakip güçler?\n\nBu soru fazlasıyla paranoyakça bir soru olarak mı görülmeli?\n\nDaha kolay anlaşılır soru şu burada: Türkiye, Şanghay toplantısı ile eksen değiştireceğinin sinyallerini mi vermek istiyor Batılı müttefik görünen ama altımızı oyan, azılı, asırlık düşmanlarımıza?\n\nBu yazıda bu çetin soruların cevaplarının izini süreceğim.\n\nRUSYA, İLK DEFA TÜRKİYE'YE MUHTAÇ DURUMA GELMİŞKEN…\n\nPutin, Cumhurbaşkanı Erdoğan'ı durup dururken davet etmedi Semerkand toplantısına.\n\nŞunu söyleyebilecek durumdayız: Rusya, Soğuk Savaş'tan bu yana Batı ittifakı tarafından hiç olmadığı kadar köşeye sıkıştırıldı Ukrayna işgali nedeniyle.\n\nVe Rusya, yakın veya hatta uzak tarihinde hiç olmadığı kadar Türkiye’nin desteğine ihtiyaç duyuyor.\n\nDoğrusunu söylemek gerekirse, Türkiye’nin bu durumu, başta Suriye olmak üzere başka alanlarda ve konularda Rusya'ya geri adım attırmak,\n\nSuriye rejimine Türkiye’deki mültecileri (aslâ eziyet ve işkence etmeyeceğini garanti eden anlaşmalar imzalayarak) Suriye’ye göndermek konusunda baskı yaptırmak için önemli bir imkân olarak değerlendirmeli. Mülteciler meselesi bizim kardeşlik bilincimizi de, orta ve uzun vadede Türkiye’nin sosyal barış ve güvenliğini de tehdit eden boyutlar kazanacak kadar kontrolden çıkmak üzere.\n\nMülteciler sorunu konusunda, güçlü bir stratejik akıl geliştiremediğimizi görmek ve vakit geçirmeden güçlü bir stratejik akıl geliştirmek zorundayız.\n\nSuriye’de hem İran, hem ABD hem de Rusya Türkiye’yi kuşatmış durumdalar. Rusya'nın, münhasıran da Putin'in hiç olmadığı kadar Türkiye’nin yardımına ihtiyaç duyduğu bir zaman diliminde Türkiye eline geçen bu imkânı çok iyi değerlendirmekten çekinmemeli. Rusya’ya ve İran'a Suriye’de geri adım attırmalı.\n\nİNGİLİZLERİN RUSYA VE AVRUPA PLANI\n\nRusya'nın Ukrayna’yı işgali üzerine her geçen gün beklenmedik yeni hâdiseler patlak veriyor: Ukrayna’nın Rusya'yı yenebileceği, hatta dize getirmek üzere olduğu propagandası yapılıyor Batı'da.\n\nBu konudaki en iştahlı ve etkili propaganda faaliyetini İngilizler yapıyor:\n\nRusya’nın Ukrayna Savaşı'ndan büyük darbe almasını sağlamaya çalışıyor İngilizler. İngiliz medyası inanılmaz bir Rusya aleyhtarı yayın yapıyor.\n\nİngilizler, Rusların kaybetmesini neden ister?\n\nİki nedenle: Birincisi, Avrupa’yı dışardan kuşatmak için bulunmaz bir fırsat olarak görüyor olması sebebiyle.\n\nİkincisi de, Rusya’yı dize getirmekle Avrupa’nın içlerinden Asya'nın içlerine kadar geniş bir dünya coğrafyasında küresel hegemonya kurmanın kapılarını sonuna kadar açabileceğini düşünmesi sebebiyle.\n\nÖzetle… Rusya’nın Ukrayna işgali ile başlayan süreç küresel ölçekte İngilizlerin önünü açmaya yarıyor ya da belki de daha doğru bir ifadeyle, bu süreçten en fazla yararlı çıkacak ülke olmak için bütün şeytanî güçlerini harekete geçiren bir ülke görünümü arz ediyor Britanya krallığı!\n\nÇOK BİLİNMEYENLİ DENKLEMLER\n\nTabii bir de madalyonun öteki yüzü var. Madalyonun öteki yüzünde bambaşka bir küresel kapışmayla karşı karşıya olduğumuz görülebilir rahatlıkla. Ukrayna Savaşı, asırlık hesaplarım görüldüğü ve yeni kamplaşmaların tohumlarının ekildiği tarihin akışını değiştirecek bir savaş olarak tarihe geçecek…\n\nBu savaştaki en önemli küresel gelişmelerden biri, alternatif dünya arayışının ilk defa bu kadar aciliyet kesbetmiş olması ve böyle bir arayışa her zamankinden daha fazla ihtiyaç duyan ülkelerin bu konudaki niyetlerini açıkça belli etmekten çekinmemeleri.\n\nBelki de Batı ittifakı dışında yeni ittifaklar peşinde koşturan Rusya ile Çin için inanılmaz bir fırsat bu. İran ve Türkiye ise küresel ölçekli bu kaotik ortamdan hem en çok yararlanabilecek hem de en çok zarar görebilecek iki ülkesi dünyanın.\n\nEğer yanlış stratejiler belirlerlerse, çok yıkıcı sonuçları olur bunun hem İran hem de Türkiye için.\n\nİran, küresel sistemin İslâm dünyasını birbirine düşürmek için yeri ve zamanı geldiğinde çok iyi kullandığı çok kullanılışlı bir piyonu.\n\nÖnce bunu iyi bilelim. İran'ın küresel sistem muhalifliği kamuflajdır esas itibariyle. İdeolojik olarak sisteme muhalif olabilir İran ama teo-stratejik ve teo-politik olarak küresel sistemi ayakta tutmayı sağlayacak kadar sistemin gizli müttefiki. Sünnî dünyaya, münhasıran da Türkiye’ye karşı her zaman Şia'nın önünü açıyor küresel sistem. Özetle, İran'ın sistem muhalifliği retorikten ibaret. Pratikte, İslâm dünyasının omurgasını teşkil eden Sünnî dünyayı, dolayısıyla İslâm dünyasını durduracak tehlikeli bir oyun bu!\n\nBaşka bir ifadeyle, İslâm dünyasının Sünnîlik etrafında bir kez daha toparlanmaması ve her daim Sünnî-Şiî çatışmasıyla boğuşmaya mahkûm kılınması için iğrenç bir şeytanî strateji bu.\n\nBu meseleyi dünkü yazımda ayrıntılı olarak işlediğim için geçiyorum.\n\nTÜRKİYE, BÜYÜK HATA YAPMAZSA ÖNÜ AÇILABİLİR…\n\nŞanghay İşbirliği Teşkilatı toplantısı Özbekistan’da yapıldı. Özbekistan'ın kültür, tarih, sanat ve estetik başşehri Semerkand'da.\n\nSoru şu burada: Toplantı'nın başkent Taşkent'te değil de Semerkand'da yapılmasının özel bir anlamı var mı?\n\nBence var: Semerkand, İslâm medeniyetinin kültür, sanat ve tarih birikiminin, tecrübesinin hem en yakın, güçlü sembollerinden hem de zirve örneklerinden biri.\n\nEğer Şanghay İşbirliği Teşkilatı'nın Semerkand toplantısı, bilinçli olarak Semerkand'da yapıldıysa bunun sembolik anlamı ve siyasî mesajlarının sanıldığından da güçlü olduğunu söyleyeceğim.\n\nTürkiye'nin önünde, tarihin akışını değiştirebilecek bir imkân belirdi:\n\nCumhurbaşkanı Erdoğan’ın Semerkand toplantısında sergilediği fotoğraf ve oynadığı rol Türkiye’nin geleceğinin çok parlak olduğunu, eğer büyük hata yapmazsa önünün küresel ölçekte çok açık olduğunu gözler önüne seren, çok katmanlı olarak okunması gereken çok anlamlı bir fotoğraf.\n\nO fotoğraf sadece bir fotoğraf değil. Geleceğin alabileceği şekli haber veren, yüzyıl sonrasına işaret eden çok önemli bir fotoğraf.\n\nAma şu kesin: Şu an, sadece bir fotoğraf. Şanghay Toplantısı'nın Semerkand'da yapılmasının ikinci anlamı, Çin, Rusya, Türkiye ve İran ittifakına, Türk cumhuriyetlerinin özellikle dahil edilmesi ve özetle Batı ittifakına karşı Çin-İslâm ittifakının temellerinin atılabileceğinin sinyallerinin verilmesi.\n\nBu durum, Çin'in Doğu Türkistan’daki kardeşlerimizle yaptığı zulmü sona erdirmesinin de habercisi olabilir. Çin'in Doğu Türkistan'da yaptığı zulmün boyutlarını bilmiyoruz bile.\n\nÇin-İslâm ittifakından söz ederken çok da rahat değilim. Çin, aşağılık bir zulüm yapıyor. Ama küresel kırılmalar ve krizler, Çin-İslâm ittifakını dayatıyor.\n\nBu durum, orta ve uzun vadede Çin zulmünün sona erdirilmesi ve Doğu Türkistanlı kardeşlerimizin rahat nefes almaları sonucunu doğurabilir. Tabii Çin'den yaptığı aşağılık zulmün hesabı mutlaka sorulmalı öncelikle.\n\nToparlamak gerekirse… Türkiye, bölgesel ve küresel dengenin teminatı olduğunu bir kez daha gösterdi bütün dünyaya. Yüz yıl önce olduğu gibi şimdi de en azından bölgenin denge unsuru Türkiye’dir. Türkiye'deki dengelerle oynanmadığı sürece, Türkiye, Balkanlar’da, Kafkaslar’da, Arap Yarımadası'nda, Türk dünyasında ve Kuzey Afrika’da barış ve güvenliğin teminatı olan tek ülke, tek bölgesel güçtür.\n\nTürkiye’nin önce dengeleri gözeten bölgesel bir güç konumunu pekiştirmesi kaçınılmazlaşıyor bu durumda. Ardından Türkiye’nin hem bölgesel hem de küresel dengeleri belirleyebilecek bir aktör konumuna nasıl yükselebileceği konusunda çok yönlü, çok katmanlı ve derinlikli düşünmesi şart.\n\nVesselâm.",
    "'Türkiye, servet dağılımının en adaletsiz olduğu 3. ülke'": "CHP Sözcüsü Faik Öztrak, sosyal medya hesabında yaptığı açıklamada, Credit Suisse’nin yayınladığı son Küresel Servet Raporu’ndaki verilere atıfta bulundu. Raporda yer alan ‘Global Wealth Databook 2022’ grafiğinde, Türkiye’de en zengin yüzde 1’lik kesimin, toplam servetin yüzde 41’ine sahip olduğu belirtildi.\n\nÖztrak, rapora ilişkin şu değerlendirmeyi yaptı:\n\n“20 yıllık bir hükümetin Türkiye’yi dünyaya göre yoksullaştırma hikayesi. Türkiye'nin küresel servetten aldığı pay, 2007-2013 arasında yükselişini durdurmuş. Tek adamlık hevesinin arttığı 2017’den itibaren de düşüş hızlanmış. Yani az gitmiş, uz gitmiş; 2002’nin gerisine gitmişiz. Türkiye yoksullaşıp küresel servetten aldığı pay azalırken ülke içinde servet nasıl dağılmış? Elbette son derece adaletsiz. Türkiye, servet dağılımının en adaletsiz olduğu 3. ülke. Bizden daha kötü olanlar; oligark ekonomisi Rusya ve teneke mahallelerin olduğu Güney Afrika.\n\nTablo çok açık. Adında ‘adalet’ olan ve adaleti sadece ‘saray’ yapmak zanneden bir parti, 20 yılda ülkemizde her türlü adalete darbe vurdu. Ama artık az kaldı. Biz kazanacağız, milletimiz kazanacak. Biz kazanacağız, 85 milyon kazanacak.”",
    "Mir ödeme sistemi nedir, Mir kart Türkiye bankarında geçerli mi?": "Mir ödeme sistemi nedir, Mir kart Türkiye bankarında geçerli mi?\n\nRusya'nın Ukrayna'da başlattığı savaşın ardından çeşitli Rus bankalar MasterCard, Visa ve SWIFT gibi uluslararası ödeme sistemlerinden dışlanmış, Rusya ise kendi kurduğu Mir ödeme sistemi ile işlemlere devam etmişti. Avrupa ülkeleri ardından Türkiye'de de bankalar Mir kart ödeme sistemini askıya almaya başladı.\n\nYazıları büyüt\n\nYazıları küçült\n\nStandart boyut\n\nRusya Merkez Bankası tarafından Mayıs 2017'de kurulan Mir sistemi ülkeler arasında sorun yaşatıyor. Mir ödeme sistemi, işleyişi Visa ve Mastercard sistemlerine benzeyen elektronik para transferi için kullanılıyor. ABD Hazinesi bu ödeme sisteminin Rusya’nın mali yaptırımları aşmasına yardım ettiğini belirtmiş ve bu sistemi kullanan kuruluşların da risk altında olduğunu açıklamıştı.\n\nMİR ÖDEME SİSTEMİ NEDİR?\n\nMir ödeme sistemi, Mayıs 2017'de Rusya Merkez Bankası tarafından ulusal ödeme sistemi olarak kuruldu.\n\nÇoğunlukla Rusya merkezli şirketler tarafından kabul gören Mir ödeme sistemi son yıllarda Rus ortaklı yabancı şirketler tarafından da kullanılmaya başlandı. Sistem, Rusya Ulusal Kart Ödeme Sistemi tarafından işletilmektedir ve Rusya Merkez Bankası'nın yüzde yüz iştirakidir\n\nSistem, 2016 yılında, birkaç Rus bankasının ABD merkezli Visa ve MasterCard tarafından onlara uygulanan yaptırımlar nedeniyle hizmetleri reddedilmesinin ardından potansiyel elektronik ödeme bloklarının üstesinden gelmenin bir yolu olarak tasarlandı.\n\nRusya’nın Ukrayna’da başlattığı savaşın ardından çeşitli Rus bankalar MasterCard, Visa ve SWIFT gibi uluslararası ödeme sistemlerinden dışlanmış, Rusya ise kendi kurduğu Mir ve NSPK sistemleri ile uluslararası işlemlere devam etti.\n\nDünya üzerinde şu anda Küba, Güney Kore, Türkiye, Vietnam ve bazı eski Sovyet ülkesi Mir sistemini kabul ediyor. Yakında İran dahil bir kaç ülkenin daha bu sistemi kullanmaya başlaması planlanıyor.\n\nMİR ÖDEME SİSTEMİNE ABD'DEN YAPTIRIM UYARISI\n\nABD Hazinesi bu ödeme sisteminin Rusya’nın mali yaptırımları aşmasına yardım ettiğini belirtmiş ve bu sistemi kullanan kuruluşların da risk altında olduğunu açıklamıştı.\n\nABD Hazine Bakanlığı yaptığı açıklamada Rusya'da banka ve kredi kartı ödemeleri için kullanılan ve Rusya'nın Mir Ulusal Ödeme Sisteminin operatörü olan NPSK sisteminin kullanılmasının yaptırıma tabi kişileri ulusalararası finansal sisteme sokabileceğini belirtti. ABD Hazinesi ayrıca NPSK Başkanı Vladimir Komlev’in de aralarında bulunduğu 22 kişiye yaptırım uyguladığını duyurdu.\n\nFINANCIAL TİMES TÜRK BANKALARI HATIRLATTI\n\nBu hafta içi Financial Times'da yer alan bir analizde Rusya'ya yönelik yaptırımlar konusunda ABD ve AB'nin Türkiye üzerindeki baskıyı artırdığı belirtilmişti. Gazetede kaleme alınan yazıda Türk bankaların Rusya’ya yönelik yaptırımları ihlal edecek bir kanal açmasından endişe edildiği kaydedilmişti.\n\nHaberde ayrıca Türkiye’nin en büyük bankalarından Vakıfbank, Ziraat Bank, İş Bankası, Denizbank ve Halkbank'ın Mir sistemine dahil olduğu hatırlatılmıştı.\n\nTÜRK BANKALAR MİR ÖDEME SİSTEMİNİ ASKIYA ALMAYA BAŞLADI\n\nABD'nin Rusya'nın Mir adlı yerel ödeme sistemine dahil olan Türk bankalarını odağına aldığına yönelik haberlerin ardından İş Bankası ISCTR.IS Mir operasyonunu askıya aldığını açıkladı. ABD'nin Rusya'nın Mir adlı yerel ödeme sistemine dahil olan Türk bankalarını odağına aldığına yönelik haberlerin ardından İş Bankası ISCTR.IS Mir operasyonunu askıya aldığını açıkladı.\n\nİş Bankası'nın ardından Denizbank da Rus ödeme sistemi Mir’de hizmeti askıya aldıklarını duyurdu.\n\nTÜSİAD'A YAPTIRIM MEKTUBU GÖNDERMİŞLERDİ\n\nABD Hazine Bakanlığı geçen ay iş örgütü TÜSİAD'a, yaptırım uygulanan Ruslar ile ilişkilerini devam ettirmeleri durumunda ceza riski ile karşı karşıya kalacaklarının ifade edildiği bir mektup göndermişti.\n\nHafta başında ABD'li bir üst düzey yetkili, İş Bankası ve Denizbank'ın Mir'in kullanımını askıya alma kararını mantıklı olarak değerlendirmiş ve Washington'ın yaptırım tehlikesi nedeniyle daha fazla Türk bankasının Mir ödeme sistemini kullanmayı bırakmasını beklediğini ifade etmişti.\n\nERDOĞAN MİR ÖDEME SİSTEMİNE ALTERNATİF ARAYIŞINDA\n\nReuters'a konuşan iki kaynak, kamu bankalarının bu konuda çok hassas olduğunu ve oldukça ihtiyatlı davranacaklarını belirtti.\n\nDiplomatlar, Batılı devletlerin Türkiye ve Rusya arasındaki ekonomik ilişkilere dair endişelerinin, özellikle de Cumhurbaşkanı Tayyip Erdoğan ve Rusya Devlet Başkanı Vladimir Putin'in birkaç kez bir araya gelmesinin ardından, bir süredir arttığını ifade ediyor.\n\nErdoğan dün Türkiye'nin yaptırımlar nedeniyle “istese de istemese de” Mir sistemi için bir alternatif bulmaya yönelik adım atması gerektiğini söylemişti.\n\nKaynaklar kamu bankalarının, Batı'ya karşı daha şeffaf olarak Mir sistemini kullanmaya devam etmesinin olası olduğunu ifade etti.\n\nKonu ile ilgili bilgi sahibi bir kaynak “Kamu bankalarının Mir sistemini kullanmaya devam etme olasılığı yüksek, ancak AB ve ABD'ye, bankaların yaptırımlara uyduğunu takip edebilecekleri yeni bir sistem sunacak ve daha fazla güvence sağlayacaklar” dedi.",
    "\"Baja Troia Türkiye 2022\" sona erdi": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Türkiye, Pakistan’a 409 bin 125 gıda kolisi gönderdi": "Türkiye, Pakistan’a 409 bin 125 gıda kolisi gönderdi\n\nTürkiye, sel felaketinin yaşandığı Pakistan'a 25 bin 812 aile tipi çadır, 409 bin 125 gıda kolisi ve temizlik malzemesi gönderdi.\n\nYazıları büyüt\n\nYazıları küçült\n\nStandart boyut\n\nPakistan’da geçen haziran ayında başlayan ve ağustos sonuna kadar süren sellerde bin 400’den fazla kişi hayatını kaybederken 12 bin 728 kişi yaralandı.\n\nAFAD’dan yapılan açıklamaya göre, valilikler, kaymakamlıklar, belediyeler ve STK’lerin desteğiyle AFAD koordinasyonunda bugüne kadar hazırlanan yardımları taşıyan 14 uçak ve 12 “İyilik Treni” Pakistan’a gönderildi.\n\nTürkiye, sel afetlerinin 33 milyondan fazla kişiyi etkilediği Pakistan’a 25 bin 812 aile tipi çadır, 409 bin 125 gıda kolisi ve temizlik malzemesi, 48 bin 575 sıcak yemek, 38 bin 796 battaniye, yatak, yastık, 6 bin 58 birim mutfak seti, 39 bin 329 birim giyim malzemesi, halı, 2 milyon 235 bin 168 birim tıbbi malzeme, 2 mobil sağlık ünitesi ve kampı, 50 motorlu bot gönderdi.\n\nYardım malzemelerinin bölgede dağıtımını koordine etmek, çadır kentlerin kurulmasında yardımcı olmak üzere 12 AFAD personeli, 3 kişilik sağlık ekibi ve 8 STK görevlisi olmak üzere toplamda 23 kişi de Pakistan’da görev yapıyor. (AA)\n\nİlginizi Çekebilir Pakistan'da sel nedeniyle 10 milyon kişi yerinden oldu",
    "TBMM Başkanı Şentop: Türkiye'yi dünyada etkin bir ülke haline getirmemiz gerekiyor": "TBMM Başkanı Şentop: Türkiye'yi dünyada etkin bir ülke haline getirmemiz gerekiyor\n\nTBMM Başkanı Mustafa Şentop, \"Jeostratejimiz bize imkanlar sunuyor. Bizim bunu imkana, fırsata dönüştürmemiz, Türkiye'yi bölgesinde dünyada etkin bir ülke haline getirmemiz gerekiyor. Bu mücadele sadece siyasetin mücadelesi değil, hepimizin ortak mücadelesidir\" dedi.\n\nHaber devam ediyor\n\nHaber devam ediyor\n\nTBMM Başkanı Mustafa Şentop, Kastamonu Üniversitesi 2022-2023 Akademik Yılı açılış törenine katılmak üzere öğle saatlerinde kente geldi. İlk olarak Kastamonu Valisi Avni Çakır'ı makamında ziyaret eden Şentop, daha sonra Kastamonu Belediye Başkanı Galip Vidinlioğlu'nu ziyaret etti. Şentop, valilik ve belediye ziyaretlerinin ardından üniversiteye geçti.\n\n'TÜRKİYE'Yİ ETKİN BİR ÜLKE HALİNE GETİRMEMİZ GEREKİYOR'\n\nBurada konuşan Şentop, yeni eğitim öğretim yılının tüm öğrencilere hayırlı olması temennisinde bulundu. Ardından dünyanın çok önemli bir değişim içinde olduğunu ve Türkiye'nin çok önemli bir coğrafyada yer aldığını belirten Şentop, \"Türkiye'nin jeostratejisi çok önemli. Bunun bize kazandırdığı birtakım avantajlar, birtakım dezavantajlar var. Çatışmaların yoğun olduğu bir coğrafyadayız. İstikrarsız ülkelerin, yönetilemez hale gelen ülkelerin bulunduğu coğrafyadayız. Irak, Suriye, ambargolarla köşeye sıkıştırılan İran, hemen kuzeyimizde Ukrayna, Rusya, bir yanımızda Yunanistan. Böyle bir coğrafyadayız. Türkiye'ye yönelik zaman zaman bazı eleştiriler yapan yurt dışındaki muhataplarımıza, 'Böyle bir coğrafyada sizin ülkeniz olsaydı herhalde uzun bir zaman yaşama imkanı bulamazdınız' diye ifade ettim. Jeostratejimiz bize imkanlar sunuyor. Bizim bunu imkana, fırsata dönüştürmemiz, Türkiye'yi bölgesinde, dünyada etkin bir ülke haline getirmemiz gerekiyor. Bu mücadele sadece siyasetin mücadelesi değil. Hocalarımızın, öğrencilerimizin, iş dünyamızın, hepimizin ortak bir mücadelesidir\" dedi.\n\nYeni bir dünya kurulacağını ve bunun 20'inci yüzyılın paradigmaları ile sürmesinin mümkün olmadığını vurgulayan Şentop, \"Bir merkezimizin olması lazım. Yerlilik anlamında söylüyorum. Evrensel bilgiyi edinmek, o anlamda çok iyi yetişmiş olmak gereklidir ama yeterli değildir. Bunu en son Fethullahçı Terör Örgütü'nün karşılaştığımız yapılanmasında görüyoruz. Türkiye'nin en zeki çocuklarını en iyi şartlarda yetiştirmeye çalıştılar ama onlar Türkiye'de darbe yaptı, anayasal düzene karşı geldi, 251 vatandaşımızın şehit olmasına, 2 bin 550 civarında vatandaşımızın yaralanmasına sebebiyet verdiler. Çok iyi yetiştirilmiş bir insanın aynı zamanda Türkiye'ye aidiyet hissi içinde olması lazım\" diye konuştu.",
    "Ziraat Türkiye Kupası'nda 2. Tur heyecanı başlıyor! İşte maç programı": "Ziraat Türkiye Kupası Türkiye'yi kucaklıyor, büyük heyecan spor yayıncılığının zirvedeki kanalı A Spor'da yaşanıyor…\n\nTürkiye'nin dört bir yanından naklen ve şifresiz maç keyfi için ekran başına!\n\nİşte maç programı:\n\n27 EYLÜL 2022 SALI\n\n13:00 İNEGÖLSPOR - BC GROUP AĞRI 1970 SPOR | CANLI\n\n15:00 KOCAELİSPOR - AYVALIKGÜCÜ BELEDİYESPOR | CANLI\n\n17:30 BAYNET İNŞAAT BALIKESİRSPOR - HACETTEPE 1945 SPOR KULÜBÜ | CANLI\n\n28 EYLÜL 2022 ÇARŞAMBA\n\n13:00 GMG KASTAMONUSPOR - NEVŞEHİR BELEDİYESPOR | CANLI\n\n15:00 WEECOINS KIRKLARELİSPOR - SİİRT İL ÖZEL İDARESİ SPOR | CANLI\n\n17:30 ŞANLIURFASPOR - KARŞIYAKA | CANLI\n\n20:00 BURSASPOR - BOYABAT 1868 SPOR | CANLI\n\n29 EYLÜL 2022 PERŞEMBE\n\n14:00 DİYARBEKİR SPOR A.Ş. - KARS 36 SPOR | CANLI\n\n17:00 MENEMEN FK - BİGASPOR | CANLI\n\n20:00 ESKİŞEHİRSPOR - MUŞ 1984 MUŞSPOR | CANLI",
    "Türkiye OECD’de gelir eşitsizliğinin en yüksek olduğu 4. ülke": "Türkiye, Ekonomik İşbirliği ve Kalkınma Örgütü’nün (OECD) 37 üyesi arasında gelir dağılımı adaletsizliğinin en yüksek olduğu 4. ülke.Avrupa Birliği (AB) ülkeleri içinde ise gelir eşitsizliğinde Türkiye’den daha kötü durumda olan tek ülke Bulgaristan.\n\nTürkiye İstatistik Kurumu (TÜİK) verilerine göre Türkiye’de halkın yüzde 40’ı gelirin sadece yüzde 16,5’ini alıyor. En zengin yüzde 20’lik grup ise gelirin yüzde 47,5’ini alıyor.\n\nGelir dağılımı eşitsizliğinin ölçülmesinde en çok kullanılan yöntemlerin başında Gini katsayısı geliyor. Gini katsayısı 0 ile 1 arasında bir değer. Sıfıra yaklaştıkça gelir dağılımında eşitliği, bire yaklaştıkça ise gelir dağılımında bozulmayı anlatıyor. OECD’nin 2021 veya en yakın yıl verilerine göre zirvede 0,487 puan ile Kosta Rika yer alıyor. Ardından Şili (0,46) ve Meksika (0,42) geliyor. Dördüncü sıradaki Türkiye’nin 2018 yılındaki Gini katsayısı ise 0,397 puan.\n\nTürkiye’den sonra ABD ve İngiltere geliyor\n\nOECD verisinde Türkiye’den hemen sonra ABD (0,395) ve İngiltere’nin (0,366) gelmesi dikkat çekiyor.\n\nEn az gelir adaletsizliği Slovakya ve Slovenya’da\n\nGini katsayısına göre gelir adaletsizliğinin en düşük olduğu ülkeler Slovakya (0,222) ve Slovenya (0,246).\n\nDiğer bazı ülkelerde ise Gini katsayısı şöyle: İtalya 0,33; İspanya 0,32; Yunanistan 0,308; Fransa 0,292; Almanya 0,289 ve Çekya 0,248.\n\nAB üyeleri içinde ise en yüksek oran 0,402 puan ile Bulgaristan’da. Türkiye, AB ülkeleri içinde gelir adaletsizliğinin en yüksek olduğu ikinci ülke konumunda.\n\nGelir dağılımının hesaplandığı diğer yöntem ise toplumdaki en yüksek ve en düşük gelire sahip grupların toplam gelirden aldıkları payların karşılaştırılması. Toplumun en zengin yüzde 20’lik kesiminin geliri ile en yoksul yüzde 20’lik kesiminin gelirine oranı karşılaştırılarak P80/P20 hesaplanıyor. Farkın fazla olması gelir dağılımı eşitsizliğinin yüksek olması anlamına geliyor.\n\nOECD’nin 2021 veya en yakın yıl verilerine göre Türkiye 37 OECD üyesi arasında gelir dağılımı eşitsizliğinin en yüksek olduğu 5. ülke.\n\nP80/P20 oranında eşitsizliğin en fazla olduğu 13,3 puan ile Kosta Rika. Ardından Şili (10,3), Meksika (8,9) ve ABD (8,4) geliyor. En düşük ise 3,2 puan ile Slovakya’da.\n\nTürkiye’de gelirin yarısını yüzde 20’lik kesim alıyor\n\nTÜİK’in sıralı yüzde 20'lik gruplar itibarıyla yıllık eşdeğer hanehalkı kullanılabilir fert gelirinin dağılımı da Türkiye’de gelir adaletsizliği gösteriyor.\n\n2020 anket yılı ve 2019 referans yılı verilerine göre Türkiye’de en zengin yüzde 20’lik kesim gelirin yüzde 47,5’i alıyor. En yoksul yüzde 20’lik kesim ise gelirin sadece yüzde 5,9’unu alabiliyor.",
    "T.C.CUMHURBAŞKANLIĞI : “Türkiye olarak hem içeride hem dışarıda güçlü bir duruş sergiliyoruz”": "Cumhurbaşkanı Erdoğan, Cumhurbaşkanlığı Kabinesi Toplantısı’nın ardından yaptığı açıklamada, “Dünya, ekonomik krizden savaşlara ve siyasi çalkantılara kadar pek çok sorunla boğuşurken, Türkiye olarak hem içeride hem dışarıda güçlü bir duruş sergiliyoruz. Küresel krizleri önceden görüp gereken tedbirleri alma, mekanizmaları oluşturma, dayanıklılığımızı tahkim konusunda artık herkesin takdir ettiği birikime ve dirayete sahibiz” dedi.\n\nCumhurbaşkanı Recep Tayyip Erdoğan, Cumhurbaşkanlığı Külliyesinde gerçekleştirilen Cumhurbaşkanlığı Kabinesi Toplantısı’nın ardından basın açıklaması yaptı.\n\nToplantıda ele alınan konulara ilişkin açıklamalarda bulunan Cumhurbaşkanı Erdoğan, şunları söyledi: “Son Kabine toplantımızdan bu yana geçen üç haftalık sürede, ülkemiz ve milletimiz için eser ve hizmet üretmeye kesintisiz devam ettik.\n\nYeni eğitim-öğretim yılının açılışını İstanbul Sancaktepe’de öğretmenlerimiz, öğrencilerimiz ve velilerimizle birlikte gerçekleştirdik. Bu vesileyle, eğitimde 20 yılda ülkemize kazandırdığımız hizmetleri tekrar hatırlama imkânı bulduk. Gençlerimizle bugünün ve geleceğin dünyasına dair kısa bir ufuk turu yaparak kendileriyle ‘oku, düşün, uygula, neticelendir’ prensibimizi bir kez daha paylaştık. Öğretmen atamalarından derslik sayına, altyapıdan teknolojiye kadar eğitime verdiğimiz önceliğin neticelerini görmekten büyük bir memnuniyet duyuyorum.\n\nÜlkemizin 81 vilayetinde ve ilçelerinde insanlarımızı ev sahibi yapmak için yürüttüğümüz konut projelerini yeni bir kampanyayla taçlandırma müjdesinin ayrıntılarını 13 Eylül’de kamuoyuna açıkladık. Adını ‘İlk Evim, İlk İş Yerim’ olarak koyduğumuz bu kampanya, toplamda 500 bin sosyal konutu, 250 bin konut arsasını ve 50 bin iş yerini kapsıyor. Kampanyanın ilk etabında 250 bin konutu, 100 bin konut arsasını ve 10 bin iş yerini 2 yıl içinde bitirerek hak sahiplerine teslim etmeyi planlıyoruz. Talep toplama süreci önümüzdeki ay sonuna kadar devam edecek projenin, 5 bin konutluk ilk diliminin temelini 25 Ekim’de atıyoruz. Başvuru sayısı şimdiden 5 milyona dayanan bu kampanya, Türkiye’nin bugüne kadar yapılmış en büyük sosyal konut atılımı olacaktır.\n\nGeçtiğimiz 20 yılda 1 milyon 170 bin konutu inşa etmiş bir hükûmet olarak, 2 yıl içinde 250 bin sosyal konutu tamamlayacak, ardından da süratle bunu 500 bine çıkartacak bu projeyi söz verdiğimiz şekilde hayata geçirmekte kararlıyız.\n\nMilletimiz sosyal konut kampanyamıza çok büyük bir teveccüh göstermiştir. Gençlerimize, emeklilerimize, engellilerimize, şehit yakını ve gazilerimize özel kontenjanlar ayırdığımız ‘İlk Evim, İlk İş Yerim’ kampanyasının bir kez daha ülkemize ve milletimize hayırlı olmasını diliyorum.\n\nHükûmetimizle eser ve hizmette yarışamayanların yalan, yanlış ve iftira üzerine kurdukları hezeyanlarıyla ilk günden itibaren kampanyamızı karalamaya çalışmalarını ise üzüntüyle takip ediyoruz. Hep söylediğimiz gibi, biz 20 yıldır eser ve hizmette yarışacağımız bir muhalefetin özlemini seçtik, görünüşe göre uzunca bir süre daha aynı arayışı sürdüreceğiz.\n\n“ÖĞRENCİLERİMİZİN YURT TALEPLERİNİ KARŞILAYACAK YENİ ADIMLARI DEVREYE ALIYORUZ”\n\nÜniversitelerimizin açılmaya başlamasıyla öğrencilerimizin yurt taleplerini karşılayacak yeni adımları da devreye alıyoruz. Yurt kapasitemizi 182 bin yataktan 850 bin yatağa çıkartarak hiçbir gencimizin barınma sorunu yüzünden eğitiminden mahrum kalmamasını sağlamanın gayreti içindeyiz. Geçmişte başvuran öğrencilerimizin çok cüzi bir kısmını yurda yerleştirebilirken, biz bunu yüzde 90’lar seviyesine çıkardık. Bu anlayışla 14 Eylül’de 105 yeni yurt binamızın daha açılışını yaptık. Artan kapasite sayesinde ilk yerleştirmede dahi yüzde 80’lik bir talep karşılama oranını yakaladık, inşallah bu oran zaman daha da artacaktır. Bugün Türkiye’nin yükseköğrenim yurdu kapasitesi, Avrupa ülkelerinin çoğunun toplamından daha fazladır. Dolayısıyla öğrencilerimizin barınma sorunlarını siyasi istismar aracı hâline getirmek isteyenlerin dünyadan da, Türkiye’den de haberleri olmadığı açıktır.\n\nAynı şekilde kredi ve burs konusunda da Türkiye, dünyanın en ileri sosyal devlet uygulamasına sahip ülkesidir. Başvuran her öğrencimiz kredi, şartları tutan her öğrencimiz burs alabilmektedir. Müjdesini daha önce paylaştığımız kredi ödemelerinin sadece anapara üzerinden yapılabilmesine ve geçmişteki ilave borçların silinmesine ilişkin düzenleme Ekim ayında Meclis gündemine de gelecektir.\n\nGeçmişte her eğitim-öğretim yılı açılışında gerginlik sebebi olan üniversite harçlarını da bildiğiniz gibi biz kaldırdık.\n\n“YÜKSEKÖĞRENİM YURTLARINDA KALAN ÖĞRENCİLERİMİZE VERMİŞ OLDUĞUMUZ BESLENME YARDIMINI GÜNLÜK 60 LİRAYA ÇIKARTIYORUZ”\n\nBu vesileyle üniversite öğrencilerimize bir de müjde vermek istiyoruz; ek yerleştirmelerin devam ettiği ve fiyatlarını değiştirmediğimiz yükseköğrenim yurtlarımızda kalan öğrencilerimize vermiş olduğumuz beslenme yardımını günlük 25 liradan 60 liraya çıkartıyoruz. Böylece beslenme yardımını 2,5 katlık bir atışla aylık 1800 liraya yükseltiyoruz. Amacımız, üniversite öğrencilerimize yurtlarımızda kaliteli ve doyurucu yemek sunmaya devam etmektir. Yeni beslenme yardımı rakamının gençlerimize hayırlı olmasını diliyorum.\n\nGeçtiğimiz hafta sonu da Sakarya’da önce toplu açılış töreni vesilesiyle vatandaşlarımızla, ardından de seçimlerde ilk defa oy kullanacak gençlerimizle bir araya geldik. Her iki buluşmamızda da oldukça coşku vardı. Özellikle gençlerimizle gerçekleştirdiğimiz buluşmada onların haklarına, özgürlüklerine, geleceklerine sahip çıkma iradelerini 2023’te sandıkta gösterme konusundaki kararlıklarını görmekten memnuniyet duydum.\n\nBirileri sabah-akşam evlatlarımıza sadece umutsuzluk aşılarken, biz istikbalimizin teminatı olarak gördüğümüz gençlerimize güvenmeye, onları her alanda desteklemeye devam ediyoruz.\n\nPazar günü ise İstanbul Ticaret Odası’nın 140. Kuruluş Yıl Dönümü Ödül Töreni’nde iş dünyamızla bir araya geldik. Bu toplantıda hem İstanbul Ticaret Odamızın ve Oda Başkanımız Sayın Şekib Avdagiç’in çalışmalarını değerlendirme, hem de ekonomi programımızı tekrar hülasa etme fırsatı bulduk.\n\n“İÇ SİYASETTE OLDUĞU GİBİ DIŞ POLİTİKADA DA DAYATMALARI KABUL ETMİYORUZ”\n\nUluslararası kuruluşlar, küresel ekonominin ve gelişmiş ülkelerin büyüme beklentilerini sürekli aşağı yönlü revize ederken, Türkiye’nin büyüme oranını ise tam tersine sürekli yükseltiyor. Sadece bu bile ülkemizin potansiyelinin ve gücünün büyüklüğünü göstermeye yeterli bir işarettir.\n\nDünya, ekonomik krizden savaşlara ve siyasi çalkantılara kadar pek çok sorunla boğuşurken, Türkiye olarak hem içeride, hem dışarıda güçlü bir duruş sergiliyoruz. Küresel krizleri önceden görüp gereken tedbirleri alma, mekanizmaları oluşturma, dayanıklılığımızı tahkim konusunda artık herkesin takdir ettiği birikime ve dirayete sahibiz. Son 8-9 yıldır kesintisiz yaşadığımız saldırılar, maruz kaldığımız oyunlar, önümüze kurulan tuzaklar, bizi böyle bir erken uyarı sistemi oluşturmaya ve etkin şekilde çalıştırmaya mecbur bırakmıştır. Bu sayede, salgınla başlayıp Ukrayna-Rusya savaşıyla süren küresel krizler döneminde gelişmiş ülkeler dahi ne yapacaklarını bilemez şekilde savrulurken, biz hedeflerimize doğru yürümeyi sürdürebildik. Asla paniğe ve korkuya kapılmadan, son asrın en büyük sağlık kriziyle mücadelede kendi özgün programımızı oluşturup uyguladık. Rusya-Ukrayna Savaşında her iki tarafla diyalogumuzu sürdürerek, tahıl sevkiyatından esir takasına kadar pek çok diplomatik başarıya imza attık. Şu an itibariyle 5 milyon tonun üzerinde tahıl ihracatını gerçekleştirdik.\n\nÜlkemizi ısrarla bölgesel ve küresel karar alma mekanizmalarının dışında bırakmaya çalışanlara rağmen, her sürecin itibarlı, güvenilir, diyalogları kolaylaştırıcı ve sorunlara çözüm geliştirici başat aktörü olduk. Ülkemizi kendi çıkarlarının bekçisi olarak görenler bu yeni durumdan rahatsız olsa da, biz süreci Türkiye merkezli olarak yönetiyoruz. Hükûmet olarak, iç siyasette olduğu gibi dış politikada da dayatmaları kabul etmiyoruz.\n\nTürkiye’nin kazanımlarını daha ileriye taşımak için üç kıtayı birleştiren stratejik konumumuza mütenasip şekilde farklı bölgesel kuruluşlarla ilişkilerimizi geliştiriyoruz. Ne Batı için Doğu’ya sırtımızı dönüyor, ne de kuzey ülkeleriyle bağlantılarımızı güçlendirirken, Ortadoğu ve Afrika’yı ihmal ediyoruz. Tıpkı Mevlana Hazretleri’nin pergel metaforunda olduğu gibi, bir ayağımızı ülkemize sabitlerken, diğeriyle de bölgemizden başlayarak tüm dünyayı kuşatıyoruz.\n\nTarihî, beşeri, kültürel kadim bağlarımız olan Balkanlar’ın güvenlik ve huzurunu kendi ülkemizden ayrı görmüyoruz. Kritik bir dönemde Bosna Hersek, Sırbistan ve Hırvatistan’a yaptığımız ziyaretler hem bu ülkelerle ilişkilerimizin ilerletilmesi, hem de istikrar ortamının korunması açısından faydalı sonuçlar doğurmuştur. Geçtiğimiz günlerde Özbekistan ve Amerika’da yaptığımız temaslar da Türkiye’nin genişleyen dış politika vizyonunu ortaya koymuştur.\n\nÖzbekistan Cumhurbaşkanı kardeşim Şevket Mirziyoyev’in daveti üzere katıldığımız Şanghay İşbirliği Teşkilatı Zirvesi’nde bu anlayışla oldukça verimli temaslar gerçekleştirdik. Toplamda 3,2 milyar insanın yaşadığı, 20 trilyon dolar millî gelir üreten 2012 yılından bu yana diyalog ortağı olduğumuz Şanghay İşbirliği Teşkilatı’yla ilişkilerimizi çok daha derinleştirmeyi istiyoruz. Bu niyetimizi zirve kapsamında yaptığımız temaslarda muhataplarımıza açıkça ifade ettik.\n\nZirvede ev sahibi Özbekistan Cumhurbaşkanı Sayın Mirziyoyev’in yanı sıra, Azerbaycan Cumhurbaşkanı Sayın Aliyev, Pakistan Başbakanı Sayın Şahbaz Şerif, Çin Devlet Başkanı Sayın Şi Cinping, Moğolistan Cumhurbaşkanı Sayın Hürelsüh, Hindistan Başbakanı Sayın Modi, Rusya Federasyonu Devlet Başkanı Sayın Putin, İran Cumhurbaşkanı Sayın Reisi ile bir araya geldik. Bu liderlerle hem ikili münasebetlerimizi tüm yönleriyle ele aldık, hem de bölgesel meseleler konusunda görüş alışverişinde bulunduk.\n\nŞanghay İşbirliği Teşkilatı Zirvesi’nin ardından Birleşmiş Milletler 77. Genel Kurulu genel görüşmelerine katılmak üzere New York’a geçtik, 13 saatlik bir yolculuktan sonra New York’a ulaştık. Kovid salgını sebebiyle 2 yıl sonra ilk kez yüz yüze yapılan Genel Kurul görüşmeleri bizim açımızdan son derece yoğun, verimli ve bereketliydi. Amerika’daki vatandaşlarımızdan Türk sivil toplum kuruluş temsilcilerine, farklı kesimlerden insanlarımızla bir araya gelerek hasret giderdik.\n\nAyrıca, Amerikan Düşünce Kuruluşu temsilcileri, iş çevreleri, müteşebbisler, ülke siyasetinin önde gelen isimleriyle kapsamlı istişareler gerçekleştirdik.\n\nBirleşmiş Milletler bünyesindeki Eğitimin Dönüştürülmesi Zirvesi’nde, Türkiye’de son 20 senede eğitim-öğretimde yaşanan gelişmeleri ve gelecek vizyonumuzu liderlerle paylaştık.\n\n“RUSYA-UKRAYNA ARASINDA BARIŞI TESİS ETMEYE YÖNELİK GAYRETLERİMİZ TAKDİRLE KARŞILANIYOR”\n\nGenel Kurul’a görüşmelerin ilk gününde hitap ettim. Buradaki konuşmamızda Rusya-Ukrayna krizi başta olmak üzere uluslararası barış ve güvenliği ilgilendiren meseleler hakkındaki görüşlerimizi tüm dünyaya tekrar anlattık. Göç krizinden tahıl sevkiyatına kadar pek çok örnekle Türkiye’nin bölgesinde ve dünyada oynadığı arabulucu role dikkat çektik. Terörle mücadeleden Doğu Akdeniz ve Ege’deki gelişmelere, ekonomik dengesizliklerden Birleşmiş Milletler’in yönetim yapısına uzanan çok geniş bir yelpazede ülkemizin yaklaşımlarını açık yüreklilikle dile getirdik.\n\nYaptığımız toplantılarda ve ikili temaslarda özellikle Rusya-Ukrayna arasında barışı tesis etmeye yönelik gayretlerimizin takdirle karşılandığını müşahede ettik.\n\nZiyaretimiz vesilesiyle Birleşmiş Milletler Genel Sekreteri yanında bazı devlet ve hükûmet başkanlarıyla ikili görüşmeler de gerçekleştirdik. Devlet Başkanı düzeyinde Ürdün Kralı, Libya, Guatemala, Finlandiya, Kırgızistan, Avusturya, Kuzey Kıbrıs Türk Cumhuriyeti ve Polonya liderleriyle bir araya geldik; Gürcistan, Almanya, İspanya, Japonya, Lübnan ve İngiltere başbakanlarını kabul ettik.\n\nGenel Kurul hitabımızın ardından aynı binada Katar Emiriyle, Kazakistan, Finlandiya ve Güney Kore Cumhuriyeti cumhurbaşkanlarıyla, Bangladeş Başbakanıyla sohbet ettik.\n\nNew York’ta, İngiltere, Japonya, İsrail ve Guatemala liderleriyle ilk kez yüz yüze görüşme fırsatı bulmuş olduk.\n\nAyrıca, Amerikan Kongresi’nin üç ayrı üyesini, FIFA Başkanı’nı ve Dünya Yahudi Kongresi Başkanı’nı kabul ettik.\n\nAçılışını geçen yıl gerçekleştirdiğimiz Birleşmiş Milletler’in tam karşısındaki Türkevi binamız görüşmelerimize ev sahipliği yaptı. Bu sene Birleşmiş Milletler’in yanı sıra Türkevi de küresel diplomasinin kalbinin attığı merkezlerden biri hâline dönüştü.\n\nMuhataplarımızın hemen hepsi savunma sanayi ve enerji başta olmak üzere ülkemizle iş birliğini güçlendirmeye hazır olduklarını söyledi.\n\nÖzellikle tahıl koridorunun açılmasıyla yakalanan diplomatik başarının esir takasıyla devam ettirilmesi, ülkemiz adına bir gelişme olmuştur. Türkiye’nin bu konuda gösterdiği gayret ve üstlendiği sorumluluklar, işin zorluğunu bilenlerin gerçekten takdirle karşıladığı seviyedir.\n\nBu vesileyle, çabalarımıza verdikleri destek için Rusya Devlet Başkanı Sayın Putin’e, Ukrayna Devlet Başkanı Sayın Zelenski’ye bir kez daha buradan teşekkür ediyorum.\n\n“YUNAN SİYASETÇİLERİ KIŞKIRTARAK ÜZERİMİZE SALANLARIN ASIL NİYETLERİNİN, BÜYÜK VE GÜÇLÜ TÜRKİYE’NİN İNŞASINI ENGELLEMEK OLDUĞUNU BİLİYORUZ”\n\nHedefimiz, her iki lideri en kısa sürede bir araya getirerek daha fazla can kaybı ve yıkım olmadan bu savaşı sonlandırmaktır. Biz dünyada savaşları, krizleri, gerilimleri sonlandırmak için samimi gayret ederken, komşumuz Yunanistan’ın her tarafı buram buram tahrik ve provokasyon politikalarını ibretle takip ediyoruz. Hep söylediğim gibi, Yunanistan bizim ne siyasi, ne askerî, ne ekonomik olarak muhatabımız da, dengimiz de değildir, olamaz. Yunan siyasetçileri kışkırtarak üzerimize salanların asıl niyetlerinin, ülkemizin vaktini, enerjisini ve dikkatini dağıtarak büyük ve güçlü Türkiye’nin inşası programımızı engellemek olduğunu gayet iyi biliyoruz. Ancak bu, hem Yunan siyasetçiler, hem Yunan Devleti, hem Yunan halkı, hem de onları kukla gibi kullananlar bakımından tehlikeli bir oyundur.\n\nDaha geçtiğimiz Ağustos ayında 100. yıl dönümünü kutladığımız zaferlerimizin Yunan halkına ve yöneticilerine ödettiği bedelleri hatırlatmakta fayda görüyorum.\n\nKısır siyasi hesapları uğruna ülkesini siyasi, askerÎ ve ekonomik olarak işgale uğratan Yunan yöneticiler, bunun hesabını er-geç en başta kendi halkına vermek mecburiyetinde kalacaktır.\n\nTürk askerinin süngüsünün önünden kaçtığı günleri unutturmaya çalışıp, bebekleri, çocukları, kadınları ve yaşlıları hunharca öldürdüğü Tripoliçe Katliamı gibi hadiseleri zafer günü olarak kutlayanlar henüz tarih önünde bunların hesabın vermediler. Aynı zihniyetin bugün Akdeniz’de, Ege’de botlarını batırarak, her şeylerini soyup dışarı atarak ölüme terk ettiği, hatta taammüden katlettiği çocukların ve tüm masumların hesabı da elbet bir gün sorulacaktır.\n\nBirilerinin etekleri altına saklanarak özgürlük de olmaz, kalkınma da olmaz, onurlu duruş da sergilenemez. Yunanistan’ın dört bir yanına yapılan işgal görünümlü yabancı askerî yığınaklar bizi değil, asıl Yunan halkını rahatsız etmektedir.\n\n“NE ASKERÎ YIĞINAKLAR NE SİYASİ VE EKONOMİK DESTEKLER YUNANİSTAN’I BİZİM SEVİYEMİZE ÇIKARMAYA YETMEZ”\n\nYunanistan’ın gelecek çeyrek asrını ipotek altına alan, bedeli mutlaka ödetilecek ekonomik ve siyasi angajmanlar bizi değil, asıl Yunan halkını tehdit etmektedir.\n\nTürkiye olarak biz bu filmi geçmişte seyrettik, çözdük, o defteri kapattık ve kendimize yeni bir yol çizdik. Şimdi Yunanistan’ın göz göre göre benzer bir felakete sürüklenmesinden bir komşu sıfatıyla samimiyetle üzüntü duyuyoruz. Ne o askerî yığınaklar ne o siyasi ve ekonomik destekler Yunanistan’ı bizim seviyemize çıkarmaya yetmez, ama bu yanlış adımlar Yunanistan’ı her anlamda batağa sürüklemeye kâfi gelir.\n\nNetice itibarıyla, her alanda yakından takip etmeyi sürdürdüğümüz Yunanistan’a karşı gerektiğinde ülkemizin hak ve menfaatlerini elimizdeki tüm imkânları kullanarak savunmaktan geri kalmayız, bu da iyi biline. Ama bunu yaparken kendi siyasi ve ekonomik hedeflerimizden, kendi kalkınma programlarımızdan zerre kadar taviz vermeyeceğimizi de açıkça belirtiyoruz.\n\nTürkiye’nin 2023 hedeflerine ulaşmasında, 2053 vizyonunu güçlü bir şekilde oluşturmasında, ulaştırma altyapımızın büyük bir payı vardır. Bugün uyguladığımız yatırım, istihdam, üretim, ihracat ve cari fazla yoluyla büyümeyi esas alan ekonomik programın üzerinde yükselttiğimiz altyapılardan bir de ulaştırmadır. Kara, hava, demir ve deniz yollarındaki ulaştırma yatırımlarımızla sadece kendi insanlarımızın hayatlarını kolaylaştırmakla kalmıyoruz, bu projelerle Avrupa’dan Asya’ya bölgemizin tamamının hızlı, konforlu, ekonomik bir şekilde buluşmasını sağlıyoruz.\n\nLondra’dan Çin’e kadar kesintisiz demir yoluyla gidilebiliyorsa, ülkemizde inşa ettiğimiz demir yolları, köprüler, tüneller sayesindedir. Karadeniz kıyılarımızdan Asya’nın ve Afrika’nın derinliklerine kadar oluşturduğumuz lojistik hatlarımız sayesinde dünya tahıl krizi başta olmak üzere pek çok krizin üstesinden gelebiliyor. İstanbul Havalimanı’ndan neredeyse her dakika havalanan uçaklar sayesinde üç dört saatlik bir uçuşla dünya nüfusunun yarısına erişilebiliyor.\n\nElbette bu noktaya kolay gelmedik. Finansmanından projesine pek çok sorunu çözmek için çalışırken bir de muhalefetin takoz koyma çabalarıyla uğraşmak mecburiyetinde kaldık. Bilaistisna yaptığımız her projeyi engellemek için yürütülen karalama kampanyalarını, söylenen yalanları, atılan iftiraları unutmadık. Ama hamdolsun geldiğimiz noktada milletimize söz verdiğimiz her projeyi yaptık. Çoğunu tamamlayıp hizmete açtık, bir kısmının da inşasını hızla sürdürüyoruz.\n\nBunlardan biri de, İzmir Körfez Geçişi’ni de içeren İstanbul-İzmir Otoyolu’dur. Feribotla bir saati, yoğun vakitlerde araçla bir buçuk saati bulan İzmit Körfez Geçişi’ni, Osman Gazi Köprüsü’yle -ekranları başında bizi izleyen milletime sesleniyorum- beş dakikaya indirdik. İstanbul’dan İzmir’e de otoyoldan yedi-yedi buçuk saatte gidilirken, şimdi üç buçuk saatte gidilebiliyor. Sadece bu ayın ilk 22 gününde Osman Gazi Köprüsü’nü günde ortalama, Bay Kemal burayı iyi dinle; 51 bin araç kullandı. Köprünün ve otoyolun araç garantisi oranı yüzde 116’ya, yani garanti rakamının çok üstüne çıkmış durumdayız.\n\nÇanakkale Köprüsü ile iki kıta arasındaki geç işte yaşanan feribot çilesine son vererek altı dakikada ulaşım sağlıyoruz; işte modern olmak bu, medeni olmak bu Bay Kemal. Öyle ‘Ana Muhalefetim’ demekle bir yere varamazsın. Bu ayın ilk 22 gününde Çanakkale Köprüsü’nün günlük araç ortalaması 8 binin üzerine çıktı. Geçmişteki tecrübelerimiz bize, milletimiz bu hizmetin konforuna alıştıkça araç geçiş sayısının her geçen gün artacağına işaret ediyor. Neydi o? Giderdik 24 saat beklerdik, ne olacak? Feribot gelecek, bizi alacak, bizi boşaltacak, ondan sonra tekrar dönecek, 24 saat yine bekle; bugünleri yaşadık.\n\nYavuz Sultan Selim Köprüsü boğaz araç trafiğine, Kuzey Marmara Otoyolu da İstanbul trafiğine çok büyük rahatlama getirdi. Bu köprüde günlük araç geçiş ortalaması ne oldu biliyor musunuz? 113 binin üzerine çıktı.\n\nHani ne diyorlardı? Ne gerek var, bunlara ne gerek var? İşte bunlar geçmişin CHP’si. Allah rahmet etsin, Menderes Vatan Caddesi’ni yaptığı zaman o zamanın CHP’si de öyle diyordu, ne diyorlardı? ‘Buraya uçak mı indireceksiniz?’ Aynı kafa, değişen bir şey yok. Bana dedikleri şey şu: ‘Adını niye Yavuz Sultan Selim Köprüsü koydunuz?’ Ne koyacaktık? ‘Kendi adını koysaydın.’ ‘Ben öldükten sonra siz koyarsınız’ dedim. Bunlar bu kadar zavallı. Biz tarihimizle iftihar ediyoruz, tarihimizle gurur duyuyoruz, onlar tarih yazdılar. Ondan sonra gelen büyüklerimiz; Kanuni’si, Fatih Sultan Mehmet’i, hepsi tarih yazdılar. Sultan Abdülhamid, 33 sene gram yer kaybetmeden Osmanlı’yı yönetti. Ama gel gör ki şimdi utanmadan-sıkılmadan ‘tarihçiyim’ diyenler falan maalesef şecaat arz ederken sirkatin söylüyorlar.\n\nBenzer bir tablo havalimanlarımız için de söz konusu. Artık ülkemizin dünyadaki en prestijli markalarından biri hâline gelen İstanbul Havalimanı, bu ayın ilk 22 günü toplam 30 bin 970 uçuşla seyahat eden 5 milyondan fazla yolcuyu ağırladı; mesele bu, eşek ölür kalır semeri, insan ölür kalır eseri. Biz bu eserlerle övüneceğiz. Sen ne yaptın ne, onu söyle? Öyle İstanbul’da gidip bir çeşmenin musluğunu çevirmekle açılış olmaz. Bak bu kadar büyükşehir belediyeleri kazandınız, bu büyükşehir belediyeleriniz ne yaptı ya, bunları söyleyin. Bir yol yapmaktan acizsiniz, yapamazsınız. Çünkü medeni olmak başka bir şeydir, ama gayri medeni olmak bambaşka bir şeydir. Biz, yol medeniyettir diyoruz, su medeniyettir diyoruz. Ama siz gelirken suyu çok çok ucuzlatacağınızı söylemiştiniz, ama şimdi suya zam üstüne zam yapıyorsunuz, ne oldu, neden? Ben vatandaşlarıma bunu anlatmak istiyorum.\n\n“ÜLKEMİZİN HAYRINA NE VARSA YAPACAĞIZ”\n\nİşte İstanbul’un Belediye Başkanı olduğum zaman, sizler suyun ne anlama geldiğini gayet iyi biliyordunuz. Sular akıyor muydu? Yok. Biz bütün bu işleri hallettik mi? Hallettik. Suyu gayet ucuz fiyata biz İstanbul halkına verdik, ne zaman? 94’te. Bizden önce yine CHP vardı, ama onlarla maalesef suyu bulmak hak getire, yoktu.\n\nBakın şimdi yeni bir şey, Antalya Havalimanı’mız. Burası da aynı dönemde 20 bin 235 uçuşla 3,6 milyonu aşkın yolcuya hizmet verdi. Evvel Allah Türkiye şu anda dünyayla yarışıyor.\n\nSabiha Gökçen, Bay Kemal televizyon-televizyon dolaşıyordu, Sabiha Gökçen için ‘ne gerek var, ihtiyacımız yok ki’ böyle konuşuyordu. Ya şu anda Sabiha Gökçen’den aynı dönemde 13 bin 200 uçuş ve 2,2 milyon yolcuyla o da bu kervana katıldı. Ya anlamaz bunlar, anlamaz. Ben sevgili vatandaşlarıma sesleniyorum, diyorum ki; bak şimdi biz ikinci pisti de yapıyoruz, inşallah Mayıs’ta ikinci pistimiz bitiyor ve bir diğer taraftan yeni terminal binasını da yapacağız Sabiha Gökçen’e. Ve Malezyalılar, ‘bırakın biz yapalım’ diyorlar, daha önce çıkmak istiyorlardı, ama baktılar ki burasının maşallahı var. Pist pırıl-pırıl inşallah Mayıs’ta bitiyor. Bir taraftan da şu anda terminalin yapımıyla alakalı çalışmaların kararını vereceğiz, Malezyalılarla ortak mı yaparız, yoksa salt Malezyalılara mı bırakırız, bütün bunların hepsi hesap-kitap işidir. Bay Kemal, bu işlerden anlamazsın. Biz ülkemizin hayrına ne varsa bunları yapacağız. Avrupa’dakiler başta olmak üzere dünya havacılığı çok ciddi sorunlarla boğuşurken, hamdolsun bizim havalimanlarımız rekordan rekora koşuyor. Adil Bey, öyle mi? Konfor var, evvel Allah. İkram; hiçbir havalimanında ve havayollarında bizimkiler kadar kalite ikram yok.\n\n“ÜLKEMİZİ, 2053’E KADAR 198 MİLYAR DOLARLIK İLAVE ULAŞTIRMA VE ALTYAPI YATIRIMIYLA BULUŞTURACAĞIZ”\n\nGeçtiğimiz Cumartesi günü Sakarya’daki törende hizmete açtığımız eserlerden biri olan Kaynarca-Karasu yolunun 49 kilometrelik kısmı, bölgedeki yoğun trafiği önemli ölçüde rahatlatacaktır. Fahrettin Bey var mı? Ah, keşke onu da buraya koysaydınız. Bu tür şeyler, canlı bağlantılar önemli, hiç olmazsa arşivden verelim. Hafıza-i beşer nisyan ile maluldür, biliyorsun. Ulaştırma projelerimizin açılışlarını kesintisiz sürdürüyoruz, bu hafta da var inşallah.\n\nKaz Dağları bölgesinde 4,6 milyar liralık bir yatırım bedeliyle inşa ettiğimiz, içinde 5,7 kilometreyi bulan Assos ve Troya tünellerinin de yer aldığı, toplamı 9,6 kilometre olan Ayvacık-Küçükkuyu yolunu açılışa hazır hâle getirdik. Nasıl? Kaz Dağı artık yangınlarla-mangınlarla inşallah anılmasın istiyoruz, işte buralardan araçlar bu tünellerden rahatlıkla geçsin.\n\nDiyarbakır’da Güneybatı Çevre Yolunu 29 kilometreyi aşan uzunluğu, köprülü kavşakları ve köprüleriyle 1 milyar liraya mal ederek tamamladık, o da bitti.\n\nMalatya’da yatırım bedeli 2,6 milyar lira olan Malatya-Hekimhan Yolunu, üzerindeki 8 tüneli, 16 köprüsüyle hizmete almaya hazırlanıyoruz.\n\nYa bir de sen kalk de ki, ya böyle-böyle biz şurada şöyle metro yaptık, şöyle tünel yaptık; ya anlamaz, bilmez bu işleri, bol-bol yalan söyler, dürüstlük yok, üretim yok.\n\nGaziantep’te güzergâhı 25,5 kilometreyi bulan 16 istasyonlu, günlük 358 bin yolcuya hizmet verecek Gaziray’ı bitirdik.\n\nİstanbul’da Kadıköy-Pendik Metro Hattı’nın devamı niteliğinde 7,4 kilometre uzunluğa sahip günlük 1,2 milyon kapasiteli Pendik-Sabiha Gökçen Metro Hattı’nın inşasını nihayete erdirdik, o da bitti.\n\nTüm bu projeleri Ekim ayı içinde inşallah hizmete açmayı planlıyoruz. Bu eser ve hizmet şöleninin açılışını önümüzdeki Pazar günü, 2 Ekim’de Pendik-Sabiha Gökçen Metro Hattı’yla yapıyoruz.\n\nÜlkemize bugüne kadar 183 milyar dolarlık ulaştırma ve haberleşme altyapısı nasıl kazandırdıysak, inşallah 2053’e kadar 198 milyar dolarlık ilave ulaştırma ve altyapı yatırımıyla da buluşturacağız.\n\nDiğer alanlardaki eserlerimizi milletimizin hizmetine vermeyi de sürdürüyoruz. Çarşamba günü, ülkemizin en büyük -medya, sizi de davet ediyorum şimdiden- sağlık yatırımlarından biri olan Etlik Şehir Hastanesi’nin açılışını yapıyoruz. Ankara’nın ikinci dev şehir hastanesi. Şu anda zaten tedaviler başladı, öyle mi? Dün başladı. Çarşamba günü saat 14:00’te de inşallah resmî açılışını yapacağız. Ne kadar modern, muhteşem bir şehir hastanesini Başkentimize kazandırdığımızı göreceksiniz.\n\nÖnümüzdeki hafta sonu ülke genelindeki cem evlerinin temel atma ve toplu açılış törenini gerçekleştireceğiz. Millî Güvenlik Kurulu Toplantısı’ndan Dünya Göçebe Oyunları’na, Türkiye Büyük Millet Meclisi’nin yeni yasama yılı açılışından tüm üniversitelerimizin ortak akademik yıl açılışına kadar pek çok programla ülkemize hizmet ederek yolumuza devam edeceğiz.\n\nSözlerime son vermeden önce bugün Kabine Toplantımız bayağı neşeliydi, canlıydı. Bakan arkadaşlarım maşallah bayağı iyi hazırlanmışlar, illa milletimize belli müjdeleri verelim diye. Bazı değerlendirmeleri yaptığımız hususları sizlerle paylaşmak istiyorum.\n\n“ÇİFTÇİLERİMİZ GEÇMİŞ DÖNEM ELEKTRİK BORÇLARINI 5 YILA VARAN VADEYLE VE FAİZSİZ GERİ ÖDEME İMKÂNIYLA KAPATABİLECEK”\n\nEkranları başında bizi izleyen milletime özellikle bu küresel gelişmelerin önemini giderek arttığı tarım sektörüne verdiğimiz destekleri genişlettiğimiz böyle bir dönemde, çiftçilerimizin en önemli gider kalemleri arasında yer alan elektrik faturalarındaki KDV oranını geçtiğimiz Mart ayında yüzde 18’den yüzde 8’e düşürerek üreticilerimize yıllık 3 milyar lira destek sağlamıştık. Tarımsal sulamada kullanılacak güneş enerjisi santrallerinin kurulumunu teşvik ederek hem kendi ihtiyaçlarını karşılamalarının, hem de üretim fazlasını ulusal sisteme satabilmelerinin yolunu açmıştık.\n\nBugün de yine elektrik faturalarıyla ilgili yeni bir düzenlemenin müjdesini çiftçilerimize veriyoruz. Bundan sonra elektrik faturaları aylık ödenmek yerine hasat sonunda, yani ürünler satılıp gelir elde edildiğinde ödenebilecek. Ziraat Bankamız bu imkândan yararlanmak isteyen çiftçilerimizin elektrik borçları için açacağı faizsiz kredinin tahsilini hasat dönemi sonunda yapacak, maliyetinin bedelini de Hazine’den alacak.\n\nAyrıca, çiftçilerimizin önceki dönemlerden kalan elektrik borçları için de yine Ziraat Bankamız vasıtasıyla bir kolaylık getiriyoruz. Çiftçilerimiz geçmiş dönem elektrik borçlarını 5 yıla varan vadeyle ve faizsiz geri ödeme imkânıyla kapatabilecek. Elektrik dağıtım şirketleriyle önceki dönem borçlarının gecikme cezası uygulanmadan ve hatta anaparanın da bir kısmından feragatle tahsili hususunda mutabakata varıldı. Amacımız; çiftçilerimizin üretim şevkini artırarak gıda fiyatlarındaki dengesiz yükselişlerin önüne geçmektir. Enerji maliyetleriyle ilgili bu kolaylıkların çiftçilerimize hayırlı olmasını diliyorum.\n\nBilindiği gibi dün İstanbul Ticaret Odası’nda hem işverenleri, hem çalışanları ilgilendiren üç ayrı düzenlemenin müjdesini kamuoyuna vermiştik. Çalışanlara nakden ödenen yemek ücretinin vergi istisnasını 51 liraya çıkartan ve nakdi ödemeyi de aynı kapsama alan, yine çalışanlara ödenen elektrik ve doğal gaz desteklerinin 1000 liraya kadar olan kısmına vergi muafiyeti getiren, yurt dışındaki inşaat projelerinde çalıştırılan işçilere ödenen ücretleri gelir vergisinden istisna tutan, bu üç düzenlemenin de hayırlı olmasını diliyorum.\n\nSosyal yardım alan vatandaşlarımız için de müjdelerimiz var.\n\n“3 MİLYAR LİRALIK DOĞAL GAZ DESTEĞİ VEREREK VATANDAŞLARIMIZI SICAK BİR YUVANIN HUZURUNA KAVUŞTURMAKTA KARARLIYIZ”\n\nYardım programları 2022’de ayırdığımız bütçeyi 6 milyar liradan 11,5 liraya çıkarmıştık. Bu çerçevede prefabrik ev yapımı yardımını 40 bin liradan 150 bin liraya, betonarme ev yapım yardımını 70 bin liradan 200 bin liraya, ev onarım yardımını 25 bin liradan 75 bin liraya, öksüz-yetim yardımını 300 liradan 600 liraya, eşi vefat eden kadınlara yapılan yardımı 500 liradan 1000 liraya, çoklu doğum yapan muhtaç aile desteğini 215 liradan 400 liraya, şartlı sağlık yardımını 55 liradan 100 liraya yükselttik.\n\nBiz sosyal desteklerin sadece yoksullara değil hak ve ihtiyaç sahibi tüm vatandaşlarımıza verildiği bir anlayışla sistemi sürekli geliştiriyoruz. Mesela, bu kapsamda getirdiğimiz yeniliklerden biri de doğal gaz tüketim desteğidir. Şubat ayından itibaren başvuruları alınmaya başlanan bu desteğin ilk ödemelerini 311 bin haneye yapmıştık. Yeni başvuru döneminde ev sahipleri yanında kiracıları da doğal gaz desteği kapsamına aldık. Destek tutarını da hane başına 900 lira ile 2500 lira arasında olacak şekilde artırdık. Doğal gaz desteği alma hakkı olup da kronik hastası veya yaşam destek cihazı bulunan hanelere yapılan ödemeye yüzde 5 ilave edilecektir. Bu dönemde 3 milyar liralık doğal gaz desteği vererek vatandaşlarımızı karda kışta sıcak bir yuvanın huzuruna kavuşturmakta kararlıyız.\n\nBaşarıyla süren 15 milyar lira bütçeye sahip, burası çok önemli, ekranları bizi izleyen milletime bunu tekrar hatırlatmak istiyorum, Türkiye aile destek programımızın kapsamını genişletiyoruz, bütçesini de 25 milyar lira ilaveyle 40 milyar liraya yükseltiyoruz. Böylece, bu programı ülkemizdeki toplam hane sayısının yaklaşık 10’da birine ulaşacak etkinliğe kavuşturmuş oluyoruz.\n\nSosyal yardım sistemimize kayıtlı hanelerde yaşayan çocuklarımız için ilave destekler getiriyoruz. Elektrik tüketim desteğinden Türkiye aile desteği programına dâhil olan haneler de yararlanabilecek. Program kapasındaki insanlarımızın bireysel ihtiyaçları için faydalandıkları yardımları artık hane geliri hesabına dâhil etmiyoruz.\n\nBu yeni uygulamaların da vatandaşlarıma hayırlı olmasın diliyorum.\n\nKardeşlerim; Türkiye kazandıkça, unutmayın, milletimiz de kazanacak, milletimiz kazandıkça devletimiz de güçlenecek. Sosyal devlet ilkesiyle ülkemizin sahip olduğu refahı toplumun tüm kesimleriyle paylaşacak programları da daha etkin şekilde uygulamaya devam edeceğiz.\n\nRabbim yolumuzu, bahtımızı açık etsin diyorum.”",
    "Amazon, Türkiye’deki ilk lojistik üssünü Tuzla'da açtı": "Amazon, bugün yaptığı açıklamayla Türkiye’deki ilk lojistik üssünün açıldığını duyurdu. Söz konusu lojistik üssü, 100 milyon doları aşkın yatırım ile faaliyete geçti. Artan müşteri talebinin karşılanması konusunda önemli katkılar sağlayacağına inanılan lojistik üssünün, bir yılda bini aşkın yeni istihdam yaratacağı bilgisi paylaşıldı.\n\nAmazon’un Tuzla, İstanbul’da kurulan yeni lojistik üssünde görev alacak mühendislik, insan kaynakları, muhasebe, iş sağlığı ve güvenliği, bilgi işlem (IT) alanlarındaki roller ve ürünlerin kabulü ve depolanması ile müşterilerin siparişlerinin seçilip paketlenmesinden sorumlu depo operatörleri için işe alım süreçleri geçtiğimiz aylarda başlamıştı.\n\nAmazon'un Türkiye'deki KOBİ satış ortaklarının sayısı yüzde 50'den fazla arttı\n\nAmazon, ayrıca Türkiye’de Amazon üzerinden satış yapan KOBİ’ler hakkında detaylar da paylaştı. Verilere göre, Amazon KOBİ satış ortaklarının sayısı bir önceki yıla oranla yüzde 50’den fazla artarak 25 binin üzerine çıktı. Amazon üzerinden satış yapan Türk KOBİ’ler, bugüne kadar online işlerini desteklemek için Türkiye’de 35 binden fazla kişiye istihdam yarattı.\n\nKOBİ'ler tarafından yapılan satışlar, toplam satışların yaklaşık yüzde 60’ını oluşturuyor\n\nKOBİ’lerin ihracat satışları ise 2021 yılında bir önceki yıla oranla iki kattan fazla artarak 300 milyon euro’yu aştı. Şimdiye kadar Türkiye’deki 6 binden fazla KOBİ Amazon Lojistik hizmetinden yararlandı ve birçoğu satışlarını son bir yılda ikiye katladı. Dünya çapında Amazon’da satılan ürünlerin yarısından fazlası, çoğunluğu KOBİ’lerden oluşan satış ortaklarına ait. KOBİ satış ortakları tarafından yapılan satışlar, toplam satışların yaklaşık yüzde 60’ını oluşturuyor.",
    "Türkiye’de Seçme Yaşı Ne Zaman 18 Oldu?": "",
    "Türkiye adalara operasyon mu düzenleyecek? Yunanistan'dan hamle! Mahmut Övür uyardı: Tahriklere karşılık verirsek...": "\"Kabul edilemez\"\n\nGüvenlik kaynakları, 18 Eylül ve 21 Eylül'de yaşanan bu olayları Yunanistan'ın Türkiye'ye yakın adaları silahlandırmaya ve GASA statüsünü ihlal etmeye devam ettiğinin en açık göstergesi olarak nitelendirdi.\n\nGASA'lara özellikle ABD tarafından hibe edilen silahların yerleştirilmeye çalışıldığını ifade eden kaynaklar, yapılan diyalog ve iyi komşuluk çağrılarına karşı NATO'da müttefik olan Yunanistan'ın uluslararası hukuk ve müttefiklik ruhuna aykırı bu saldırgan eylemlerini \"asla kabul edilemez\" olarak değerlendirdi.\n\nYunanistan'ın bu iki adanın gayri askeri statüsünü uzun yıllardır ihlal ettiğini, buralara silah konuşlandırdığını vurgulayan güvenlik kaynakları, bu son sevkiyatlarla da ABD'nin hibe ettiği taktik tekerlekli zırhlı araçlarla bu adalardaki araçların bazılarını değiştirdiğine dikkati çekti.\n\nTürkiye'nin sorunların diyalog ve uluslararası hukuk kapsamında çözüme ulaşmasına yönelik çabalarının yanı sıra çözüm için bir araya gelinmesine yönelik davetlerini hatırlatan kaynaklar, \"Yunanistan'ın tüm davetlere karşılık toplantılara dahi katılmaması ve bu tarz provokasyonları yapması tansiyonu kimin artırdığının, kimin uzlaşmaz, saldırgan ve hukuksuz faaliyetler içinde olduğunun açık göstergesidir.\" değerlendirmesinde bulundu.",
    "Türkiye’den İsrail’e kınama": "BİST hisse verileri 15 dakika gecikmelidir. BİST isim ve logosu \"Koruma Marka Belgesi\" altında korunmakta olup izinsiz kullanılamaz, iktibas edilemez, değiştirilemez. BİST ismi altında açıklanan tüm bilgilerin telif hakları tamamen BİST'e ait olup, tekrar yayınlanamaz. Veriler tarafından sağlanmaktadır.\n\nwww.sozcu.com.tr internet sitesinde yayınlanan yazı, haber, video ve fotoğrafların her türlü hakkı Estetik Yayıncılık A.Ş.’ye aittir. İzin alınmadan, kaynak gösterilerek dahi iktibas edilemez.\n\nCopyright © 2022 - Tüm hakları saklıdır. Estetik Yayıncılık A.Ş.",
    "Bağcılar’daki cinayetin ardından Türkiye’de uyuşturucu kullanımı yeniden gündemde: Uyuşturucuyla mücadele politikası yeterli mi, raporlar ne söylüyor, hangi önlemler alınmalı?": "İstanbul-Bağcılar’da uyuşturucu bağımlısı olduğu belirtilen Ali S., annesi Havva S.’yi bıçakla öldürdü. Bağcılar’da medyana gelen bu olay Türkiye’deki madde bağımlılığı ve uyuşturucu ticareti sorunlarını tekrar gündeme getirdi. Peki raporlar Türkiye’deki uyuşturucu ticaretine ilişkin ne söylüyor, uyuşturucuyla mücadele politikaları yeterli mi, hangi önlemler alınmalı? Temiz Toplum Derneği Genel Başkanı Bilal Ay ile konuştuk.\n\nTürkiye’de giderek yaygınlaşan madde bağımlılığı özellikle yoksul kesimleri tehdit ediyor. Sosyal Demokrasi Vakfı (SODEV) tarafından 2021’de “Yoksul Semtlerde Madde Kullanımının Yaygınlaşması Raporu” hazırlandı. İstanbul’un Bağcılar ve Sultanbeyli ilçelerinde orta öğrenim çağında çocuğu olan ebeveynler arasında yapılan araştırmaya katılan ailelerin yüzde 51,8’i yaşadıkları bölgede uyuşturucu bağımlılığı sorunu olduğunu belirtiyor.\n\nMedyascope’a konuşan Temiz Toplum Derneği Genel Başkanı Bilal Ay, Bağcılar’da meydana gelen olaya ilişkin düşüncelerini şöyle aktardı:\n\n“Bağcılar’da yaşanan hadise birkaç zafiyeti de ortaya koydu. Birincisi tedavi metotlarında atılması gereken adımların eksik kaldığı, ikincisi ailenin bir bağımlıyla ilişkilerini hangi şekilde ve hangi şartlarda devam ettirmesi gerektiği, üçüncüsü de bir bağımlının tedavi sürecinden sonra belli periyotlarda takip edilmesi gerektiği.”\n\n“Görüntülerin yayınlanması bir hata”\n\nOlay anına ilişkin görüntülerin sosyal medyada yayınlanmasına tepki gösteren Bilal Ay, diğer bağımlı ailelerinin görüntülerden etkilenebileceğinin altını çizdi.\n\nAy, bağımlı ailelerinin çocuklarına olan bakış açılarının değişebileceğini belirterek, “Görüntülerin yayınlanması çok büyük bir hataydı, bunun üzerinden bağımlı ailelerinin psikolojisini de düşünmeliyiz. Dün o habere şahitlik eden aileler zihinlerinde, ‘Bizim çocuğumuz da uyuşturucu kullanıyor bu tehlike bizim kapımızı da çalar mı, bizim çocuğumuz da bize zarar ver mi’ diye düşünebilirler. Bunu düşünürlerse çocuklarına olan bakış açıları, ilgileri değişebilir, mücadele ruhu ortadan kalkabilir” dedi.\n\nUyuşturucu ticareti ve Türkiye\n\nAvrupa ve Ortadoğu pazarlarına uyuşturucu geçişinde Türkiye’nin rolü büyük. Kolombiya polisi, 9 Haziran 2020 tarihinde Buenaventura Limanı‘nın kargo terminalinde yaptığı bir baskında, 4 bin 900 kilogram kokain ele geçirdi. Kolombiya Savunma Bakanı Carlos Holmes Trujillo değeri 265 milyon dolar olan kokainin varış yerinin Türkiye olduğunu açıkladı.\n\nPanama’nın Balboa Limanı’nda 6 Mayıs 2021’de, muz taşıyan kasaların içine gizlenmiş 616 paket uyuşturucu ele geçirildi. Panamalı yetkililerin açıklamasına göre uyuşturucu yüklü konteyner Ekvador’un Bolivar Limanı‘ndan yola çıktı. Son varış noktası Türkiye’deki Mersin Limanı’ydı.\n\nUluslararası kuruluş olan Global İnitiative Against Organized Crime (‘Organize Suça Karşı Küresel İnisiyatif’), 2021’de yayımladığı “The Cocaine Pipeline to Europe” (Avrupa Kokain Hattı) raporunda Latin Amerika ve Afrika’dan gelen kokainin yolcu uçakları yoluyla İstanbul’a, Latin Amerika’dan gelen kokainin kargo gemileri yoluyla Kocaeli, İzmir ve Mersin’e geldiğini anlatıyor.\n\nBirleşmiş Milletler Uyuşturucu ve Suç Ofisi’nin “2021 Dünya Uyuşturucu Raporu” verilerine göre de Türkiye, en fazla kokainin yakalandığı ülke olarak birinci sıradayken, en çok eroinin ele geçirildiği üç ülkeden biri konumunda.\n\nEmniyet Genel Müdürlüğü’nden uyuşturucu raporu\n\nEmniyet Genel Müdürlüğü Narkotik Suçlarla Mücadele Daire Başkanlığı’nın yayımladığı “2022 Türkiye Uyuşturucu Raporu”na göre ise Türkiye’de 2021 yılında bir önceki yıla göre yüzde 44,9 artışla 2 ton 841 kilogram kokain ele geçirildi. Yakalanan eroin miktarı da bir önceki yıla oranla yüzde 61,1 arttı. 2021’de Türkiye’de 22 ton 202 kilogram eroin yakalandı.\n\n2021’de ele geçirilen asetik anhidrit miktarı ise bir önceki yıla göre üç kat artarak 36 ton 253 litreye ulaştı. Metamfetamin miktarı da yüzde 32,8 artarak 5 ton 528 kilogram oldu.\n\n“Hem arz hem de talep ortadan kaldırılmalı”\n\nBilal Ay uyuşturucu ile mücadelede yürütülen operasyonlara dikkat çekerek, “Bunu rant haline getirenler var, bu bir pazar. Çocuklarımızı tuzağa çekiyorlar. Kolluk kuvvetlerimizin ciddi çalışmaları var ama bir mücadele ortaya konacaksa bu sadece arzı ortadan kaldırılarak başarılamaz. Talebi de ortadan kaldırmanız lazım” dedi.\n\nUyuşturucu ticareti yapan kişi veya kişilerin aldığı cezalara dikkat çeken Bilal Ay şöyle konuştu:\n\n“Uyuşturucunun ticaretini yapanlar cezalarını yatıp çıktıktan sonra serbest kalıyor. Yine aynı tehlikeyle karşı kaşıya kalıyoruz. ‘Rehabilite ve tevkifevleri’ oluşturulmalı. Uyuşturucu ve bağlı suçlardan hüküm giyenler cezalarının bir bölümünü burada tamamlamalı.”\n\nTürkiye’de AMATEM sayısı: 26\n\n81 ili olan Türkiye’de, Türkiye Kamu Hastaneleri Genel Müdürlüğünce hizmet sunulan toplam 704 yatak kapasiteli 26 AMATEM (Alkol ve Madde Tedavi Merkezi) ve toplam 89 yatak kapasiteli 6 ÇEMATEM (Çocuk Ergen Alkol Madde Tedavi Merkezi) bulunuyor.\n\nTemiz Toplum Derneği Genel Başkanı Bilal Ay, AMATEM’lerdeki yatak kapasitesinin yetersiz olduğunu belirterek tedavi sürecine ilişkin “Önce randevu almanız lazım, yatarak veya ayakta tedavi yöntemleri var. Yatarak tedavi için yatak bulmanız lazım, zor bir süreç” dedi.\n\n“AMATEM’lerde takip sistemi oluşturulmalı”\n\nAMATEM’lerin sayısının yetersiz olduğunu belirten Ay, takip sistemi oluşturulmasının önemine dikkat çekti: “AMATEM’e gelen çocuklarla ilgili takip sistemine ihtiyaç var. ‘Çocuk tedavi olduktan altı ay sonra ne oldu, çocuk veya aile ne yapıyor, çocuk tekrar uyuşturucu kullanmaya başladı mı, başladıysa neden başladı?’ bunlarla ilgili veri oluşsaydı Bağcılar’daki durum olmazdı. Bağımlıların takip edilmesi lazım.“\n\nBilal Ay tedavi yöntemlerinin değişmesi gerektiğini düşündüğünü dile getirerek şöyle devam etti: “Yıllardır çocuklarımıza tedavi metodu olarak sunulan sistemin netice getirmediğinin farkına varılarak yeni metotların oluşturulması gerekiyor” dedi.\n\nBilal Ay, alınması gereken önlemleri ve yapılması gerekenleri şöyle sıraladı:\n\n“Alternatif tedavi metotları üretilmeli,\n\nSağlık kuruluşlarının sayısı ve niteliği artırılmalı,\n\nRehabilite süreci inşa edilmeli,",
    "Bakan Mevlüt Çavuşoğlu: Türkiye'den SİHA almak isterlerse memnuniyetle karşılarız": "Dışişleri Bakanı Mevlüt Çavuşoğlu, Japonya ile savunma sanayi ve güvenlikle ilgili istişareler gerçekleştireceklerini belirterek, \"Japonya, gerek SİHA (Silahlı İnsansız Hava Aracı) olsun gerekse diğer savunma sanayi ürünlerimiz olsun bunlardan almak isterse biz memnuniyetle Japonya'nın bu alandaki ihtiyaçlarını da karşılarız.\" dedi.\n\nÇavuşoğlu, uğradığı suikast sonucu hayatını kaybeden eski Japonya Başbakanı Abe Şinzo'nun yarın düzenlenecek cenaze törenine katılmak üzere geldiği Japonya’nın başkenti Tokyo’yda, Japonya Ulusal Basın Kulübü’nde (JNPC) gazetecilerin gündeme ilişkin sorularını yanıtladı.\n\nBu ziyarette, Türkiye’den Japonya’ya (SİHA) tedariki konusunun gündeme gelip gelmeyeceği konusuna ilişkin Çavuşoğlu, \"Bizim ürettiğimiz İHA'lar, SİHA'lar dünyada şu anda üretilen ürünler arasında en iyilerinden hatta en başta gelir, bunu söyleyebilirim. Libya'da da özellikle Trablus'un işgalini önleyen de Türk SİHA'larıdır. Japonya'yla her alanda olduğu gibi savunma sanayi alanında da iş birliğimizi geliştirmek istiyoruz.\" ifadesini kullandı.\n\nÇavuşoğlu, Japonya ile ilerleyen günlerde savunma sanayi ve güvenlikle ilgili istişareler gerçekleştireceklerini belirterek, şunları söyledi:\n\n\"Japonya, gerek SİHA olsun gerekse diğer savunma sanayi ürünlerimiz olsun bunlardan almak isterse, diğer Asya ülkeleri de şu anda çok ilgileniyor özellikle Malezya ve Endonezya, bu ülkeler bizim savunma sanayi ürünlerimize çok ilgi gösteriyorlar, sözleşmeler imzalanıyor, biz memnuniyetle Japonya'nın bu alandaki ihtiyaçlarını da karşılarız.\"\n\n\"Bayraktar, Ukrayna'da çocuklara verilen en popüler isim\"\n\nTürkiye’nin SİHA konusunda herhangi bir ülkeyle yarışmadığını ve kendi teknolojisini geliştirmek için çalıştığını vurgulayan Çavuşoğlu, \"Ama dünyada herhalde bizim SİHA'lar gibi şarkı bestelenen, çocuklara isim verilen başka bir SİHA yoktur. Ukrayna'da doğan erkek çocuklar için verilen en popüler isim, Bayraktar. Savunma sanayinde hem kamu şirketlerimiz hem de özel şirketlerimiz son derece başarılı ve çok kaliteli ürünleri üretiyor.\" diye konuştu.\n\nÇavuşoğlu, Ukrayna’da 27 Eylül’de Rus kontrolündeki bölgelerde yapılacak referandumun olası sonuçlarına göre Türkiye’nin oynadığı mevcut arabuluculuk rolünde değişim olup olmayacağı konusunda, Türkiye’nin denge politikası izleyerek hem Rusya hem de Ukrayna ile diyalog ve ilişkilerini sürdürdüğünü ifade etti.\n\nTürkiye’nin aynı zamanda ilkeli bir tutum sergilediğinin altını çizen Çavuşoğlu, \"Uluslararası hukuku, kural temelli bir düzeni savunuyoruz. Montrö’yü harfiyen uyguladık. Bu saldırganlığı, savaş olarak nitelendiren ilk ülke Türkiye oldu. Ve bunu tanımadığımızı, reddettiğimizi de açıkça ortaya koyduk. Yani sonuçta hem dengeli hem ilkeli bir politika izliyoruz.\" değerlendirmesinde bulundu.\n\nÇavuşoğlu, Türkiye’nin Kırım’ın yasa dışı ilhakını tanımadığını, tanımayacağını her vesileyle vurguladığına işaret ederek, \"Ruslara da bunu söylüyoruz. Donbas, Herson gibi bölgelerin Rusya'ya ilhak edilmesiyle ilgili referandum konusunda da Türkiye olarak net bir açıklama yaptık. Bundan duyduğumuz endişenin altını çizdik, bunu vurguladık. Ve Kırım'ın ilhakını tanımadığımız gibi bunu da tanımayacağımızı açıkça açıklamamızda söyledik.\" ifadelerini kullandı.\n\n\"Japonya'nın kendi güvenliğiyle ilgili tedbirler alması en doğal hakkıdır\"\n\nJaponya’nın sert ve yumuşak güç unsurlarının kullanılması konusunda nasıl bir yol izlemesi gerektiğine yönelik soru üzerine Çavuşoğlu, şunları kaydetti:\n\n\"Japonya'nın güvenliğine, istikrarına önem veriyoruz. Japonya'nın dünyanın barışına yaptığı katkıyı takdir ediyoruz. Tabii Japonya'nın özellikle insani konularda ve yardımlarda öncü olduğunu biliyoruz. Ayrıca Japonya'nın başka bir yumuşak gücü de Japonya Uluslararası İşbirliği Ajansı (JICA) aracılığıyla dünyanın her yerinde kalkınma projelerini destekliyor. Bizim bölgemizdeki göçmenlere yönelik de ciddi bir katkısı var, onun için de ayrıca çok teşekkür ediyoruz.\"\n\nÇavuşoğlu, Japonya'nın etrafındaki gelişmelerin, ülkenin güvenliğini doğrudan etkilediğini belirterek, \"Japonya’nın güvenliğine yönelik tehditlerin de olduğunu görüyoruz. Kuzey Kore'nin füze denemelerinden biz de rahatsızız. Dolayısıyla Japonya'nın da kendi güvenliğiyle ilgili tedbirler alması en doğal hakkıdır.\" dedi.\n\n\"Esasen iki liderin bir araya gelmesiyle ateşkes söz konusu olabilir\"\n\nUkrayna-Rusya Savaşı'ndaki son gelişmeler ışığında nasıl bir yolla gidilebileceğine ilişkin Çavuşoğlu, \"Esasen iki liderin (Rusya Devlet Başkanı Vladimir Putin-Ukrayna Devlet Başkanı Volodimir Zelenskiy) bir araya gelmesiyle artık bir ateşkes söz konusu olabilir.\" ifadesini kullandı.\n\nÇavuşoğlu, Putin'in Cumhurbaşkanı Erdoğan ile her görüşmesinde Zelenskiy'le de bir araya gelmeye hazır olduğunu ve Ukrayna tarafından da müzakerelere dönme isteğinin defaatle geldiğini aktararak, \"Fakat savaş uzadıkça daha karmaşık hale geliyor, daha zorlaşıyor. Yine Semerkant’ta, Sayın Putin, Sayın Cumhurbaşkanı'mızla yaptığı görüşmede, müzakerelere dönebileceklerini söylemişti. Tabii yeni şartlar olduğunu da söylüyorlar.\" diye konuştu.\n\n\"Kendi birliğimizi derinleştirmek istiyoruz\"\n\nTürkiye’nin Orta Asya’daki son gelişmeler çerçevesinde nasıl bir yol izleyeceğine de değinen Çavuşoğlu, Türkiye’nin Doğu-Batı ekseninde ilişkilerini geliştirdiğini, Yeniden Asya girişimiyle Asya'ya bütüncül bir yaklaşımla tekrar döndüğünü dile getirdi.\n\nÇavuşoğlu, sözlerini şöyle sürdürdü:\n\n\"Asya ile hem siyasi hem ekonomi ilişkilerimizi geliştirmek bizim en doğal hakkımız. Birçok ülkenin ve uluslararası örgütün ilgisinin (Orta Asya’ya) arttığını görüyoruz. Bazı Orta Asya ülkeleriyle Çin’in komşu olduğunu sizler de biliyorsunuz. Aynı şekilde Rusya da var. Dolayısıyla bu ülkelerin Orta Asya ülkeleriyle ilişkilerini geliştirmek istemesi doğaldır. Diğer taraftan C5+ Japonya, C5+ Güney Kore, ABD, Avrupa Birliği gibi diğer aktörler de Orta Asya ülkeleriyle ilişkilerini geliştirmek için çaba sarf ediyor. Bunu da doğal karşılıyoruz.\"\n\nAyrıca taşımacılıkta Kuzey Koridor'u yerine Orta Koridor’un öneminin arttığına dikkati çeken Çavuşoğlu, \"Bu güzergahta, Orta Asya ülkeleri de var, Azerbaycan, Gürcistan, Türkiye var. Umarım bu projeler hayata geçer. Ermenistan ile Azerbaycan arasındaki anlaşmalardan bahsediyorum. Ermenistan da bu sürece dahil olur. Orta Asya ülkelerinin içinde bulunduğu güzergah önem kazanmaya başladı.\" dedi.\n\nTürkiye Devletleri Teşkilatının, Türk devletlerinin entegrasyonunu derinleştirmek için kurulduğunu anlatan Çavuşoğlu, şunları kaydetti:\n\n\"Kendi birliğimizi derinleştirmek istiyoruz. Mesela, Rusya bu savaştan önce istişarelerimize Orta Asya’yı da dahil etmek istedi. Biz hemen 'evet' dedik. Şimdi Afrika’da çok aktif bir ülkeyiz. Bundan biliyoruz ki çok rahatsız olan Fransa da Afrika konusunda istişareler başlatmak istedi. Biz hemen 'evet' dedik. İlk istişare de son derece verimli geçti. Dolayısıyla biz burada hiçbir ülke ya da uluslararası örgütle rekabet içinde değiliz. İş birliğini ve ekonomik kalkınmayı savunuyoruz, destekliyoruz.\"",
    "TRT Spor canlı izle | Türkiye Güney Kore voleybol maçı hangi kanalda, ne zaman, saat kaçta?": "TRT Spor canlı izle | Türkiye Güney Kore voleybol maçı hangi kanalda, ne zaman, saat kaçta?\n\nFIBA Dünya Kadınlar Voleybol Şampiyonası kapsamında Filenin Sultanları, Güney Kore ile karşı karşıya gelecek. Türkiye Güney Kore voleybol maçı sporseverleri ekran başına kilitleyecek. Peki, Türkiye Güney Kore voleybol maçı hangi kanalda, ne zaman, saat kaçta?\n\nHaber devam ediyor\n\nHaber devam ediyor\n\nFilenin Sultanları FIBA Dünya Kadınlar Voleybol Şampiyonası’na Tayland mağlubiyeti ile başladı. Millerimiz rakibine 3-2’lik sonuçla kaybederken bu karşılaşmayı bir an önce geride bırakıp Güney Kore mücadelesine odaklanmak istiyor.\n\nGüney Kore galibiyetiyle Tayland yenilgisini unutturmak isteyen millilerimiz karşılaşmanın hazırlıklarına başladı. İşte müsabakanın yayın akışına ilişkin bilgiler…\n\nTÜRKİYE GÜNEY KORE VOLEYBOL MAÇI HANGİ KANALDA, NE ZAMAN, SAAT KAÇTA?\n\nFIBA Dünya Kadınlar Voleybol Şampiyonası ikinci maçında Filenin Sultanları Güney Kore ile karşı karşıya gelecek. Mücadele TRT SPOR ekranlarından şifresiz ve canlı olarak izlenebilecek. Filenin Sultanları’nın kritik maçı 27 Eylül 2022 Salı günü saat 15.00’te başlayacak.\n\nTRT SPOR CANLI İZLEMEK İÇİN TIKLAYINIZ...\n\nMillilerimizin geriye kalan müsabakaları ve maç programı şöyle;\n\n28 Eylül Çarşamba\n\nTSİ 18.30 Türkiye-Dominik Cumhuriyeti\n\n29 Eylül Perşembe\n\nTSİ 18.30 Türkiye-Hırvatistan\n\n01 Ekim Cumartesi\n\nTSİ 21.30 Türkiye-Polonya",
    "Son dakika haberleri: Faroe Adaları - Türkiye maçı sonrası Stefan Kuntz için olay sözler! \"Soğuk şakalarından biri\"": "\"BU SONUÇ SABRI BİTİRDİ\"\n\nBu karşılaşmanın teknik analizini yapmaya gerek yok. Gruptan çıkıp B Ligi'ne yükseldiğimize sevinecek bir halimiz de yoktu. Bu hezimet bizim için daha ağır bir sonuç oldu. Utanç verici… Bu saatten sonra TFF'nin önemli bir karara imza atması gerekiyor. Bu da Kuntz ile devam edip etmeme kararı... Zaten bu maçlar sonrasında yollanacağına dair iddialar gündemdeydi. Her ne kadar Sayın Başkan Mehmet Büyükekşi bu haberleri yalanlasa da bugün itibari ile artık Alman hoca ile çalışmanın pek mümkün olduğunu düşünmüyorum. Bu sonuç sabrı bitirdi. Hele de maçtan sonraki skandal ifadeleri kabul edilemez.",
    "Türkiye’nin FIBA Dünya Sıralaması’ndaki yeri değişmedi": "Uluslararası Basketbol Federasyonu (FIBA), kıtasal şampiyonaların tamamlanmasının ardından, yeni dünya sıralamasını açıkladı. Türkiye bir basamak düşüş yaşasa da, Rusya’nın listeden çıkarılmasının ardından, 16’ncı sıradaki yerini korudu.\n\nFIBA AmeriCup 2022’de şampiyon olan Arjantin üç basamak yükselerek dördüncülüğe yükselirken, FIBA Asya Kupası’nı kazanan Avustralya puanını artırarak üçüncü sıradaki yerini korudu. FIBA Avrupa Basketbol Şampiyonası (EuroBasket) 2022 kazananı İspanya da ikinciliğini sürdürdü.\n\nListede Amerika Birleşik Devletleri liderliğini sürdürürken, ikinci İspanya ilk defa puan bazında ABD’ye bu kadar yaklaşmış oldu.\n\nFIBA Erkekler Dünya Sıralaması'nda ilk 20 sıra şu şekilde:\n\n1. ABD 760,7 puan\n\n2. İspanya 758,9 puan\n\n3. Avustralya 741,1 puan\n\n4. Arjantin 736,1 puan\n\n5. Fransa 712,9 puan\n\n6. Sırbistan 711,5 puan\n\n7. Slovenya 703,5 puan\n\n8. Litvanya 673,7 puan\n\n9. Yunanistan 670,8 puan\n\n10. İtalya 647,6 puan\n\n11. Almanya 640,6 puan\n\n12. Çekya 597,7 puan\n\n13. Polonya 589,9 puan\n\n14. Brezilya 574,6 puan\n\n15. Kanada 559,3 puan\n\n16. Türkiye 516,3 puan\n\n17. Venezuela 516,3 puan\n\n18. Karadağ 500,6 puan\n\n19. Nijerya 460,1 puan\n\n20. Tunus 447,5 puan",
    "TÜİK verileri paylaştı! Türkiye'nin en yerli ili hangisi? İşte il il çarpıcı sonuçlar…": "Haberler Yaşam TÜİK verileri paylaştı! Türkiye'nin en yerli ili hangisi? İşte il il çarpıcı sonuçlar...\n\nGiriş Tarihi: 26.09.2022 11:48 Güncelleme Tarihi: 26.09.2022 11:50\n\nTÜİK verileri paylaştı! Türkiye'nin en yerli ili hangisi? İşte il il çarpıcı sonuçlar...\n\nTürkiye İstatistik Kurumu (TÜİK) kritik verileri paylaştı, \"Hangi il ne kadar yerli?\" sorusu yanıt buldu. İllerin yerli nüfus oranı; bir ilin kütüğüne kayıtlı olan kişiler içerisinde o ilde oturan kişi sayının o il nüfusuna oranını göstermektedir. Peki Türkiye'nin en yerli ili hangisi? TÜİK il il çarpıcı sonuçları paylaştı. İşte detaylar...",
    "Almanya'nın Türkiye inadı pahalıya patlayacak!": "Prof. Dr. Kemal İnat, Almanya Başbakanı Olaf Scholz'un Almanya'nın enerji krizine yönelik çözüm arayışı için gerçekleştirdiği Körfez ziyaretini AA Analiz için kaleme aldı.\n\nAlmanya Federal Başbakanı (Şansölye) Olaf Scholz'un hafta sonundaki Suudi Arabistan, Birleşik Arap Emirlikleri (BAE) ve Katar ziyareti Alman dış politikası açısından önemli arayış ve dönüşümlere işaret ediyor.\n\nALMANYA'NIN DIŞ POLİTİKASINDA \"SEMBOLİK KONULAR\"\n\nRusya'ya karşı hazırlıksız bir şekilde girişilen güç mücadelesinin sonucu olarak enerji krizine sürüklenen Almanya'nın kendisine yeni tedarikçi araması ve aşırı yükselen petrol ve doğalgaz fiyatlarının aşağı çekilmesi arayışı bu ziyaretin ana amacını oluşturuyor. Bu arayışla bağlantılı olarak Alman dış politikasında yaşanan dönüşüm ise Suudi Arabistan'la yaklaşık dört yıldır süren gerginliğin bu ziyaretle birlikte sona ermiş olmasıdır.\n\n\n\nBu ziyaretin, Yemen Savaşı'ndaki insan hakları ihlalleri nedeniyle Suudi Arabistan'a karşı Almanya'nın 2018'den beri uyguladığı silah ambargosunun sonunu getirip getirmeyeceğini zaman gösterecek. Ancak Berlin'in enerji konusunda istediğini alması durumunda bu konuda geri adım atması kuvvetle muhtemel görünüyor. Zira ziyaretin gerçekleşmiş olması zaten başka bir insan hakları meselesi olan Cemal Kaşıkçı cinayeti konusunda geri adım atıldığını göstermiş oldu. Kaşıkçı'nın Suudi Arabistan'ın İstanbul Başkonsolosluğunda Ekim 2018'de öldürülmesinin ardından Suudi Arabistan yönetimini sert bir şekilde eleştiren dönemin Federal Başbakanı Angela Merkel, bu şartlar altında bu ülkeye silah satışının gündeme gelemeyeceğini duyurmuştu.\n\nAlmanya ile Suudi Arabistan arasındaki ilişkilerin gerginliğe sürüklenmesine neden olan bir başka olay, Riyad yönetiminin Berlin'in yakın ilişkilere sahip olduğu Katar'a yönelik ablukaya öncülük etmesiydi. 2017 yılında başlayan bu abluka karşısında Almanya'nın Katar'a destek veren ülkeler arasında yer alması da Suudi Arabistan'ın bu ülkeye karşı mesafeli davranmaya başlamasının nedenleri arasındaydı.\n\n\n\n\n\nŞimdi Katar ile diğer Körfez ülkeleri arasında krizin sona ermiş olması Berlin'in bölge ülkeleriyle ilişkilerini düzeltmesi konusunda olumlu rol oynayan faktörlerden biri oldu. Ancak insan hakları konusunda herhangi bir iyileşme olmamasına rağmen Scholz'un Suudi Arabistan'ı ziyaret etmesi Alman kamuoyunda tepki ve eleştirilere neden oluyor. Bu eleştirilere karşı Şansölye, insan hakları konularının ziyaret sırasında gündeme getirildiğini söyleyerek cevap veriyor.\n\nAncak Almanya'nın enerji konusunda bu kadar ihtiyaç içerisinde olduğu bir dönemde insan hakları eksikliklerinin Veliaht Prens Muhammed bin Selman karşısında hangi düzeyde dile getirildiği konusu soru işaretleri oluşturuyor. Aslında Alman liderlerin otokrat muhatapları, bu \"insan hakları konularının gündeme getirilme\" meselesinin Almanya'nın iç kamuoyuna yönelik bir sembolik mesaj olduğunu, ikili ilişkiler açısından pek bir anlam taşımadığını bildikleri için bu tür açıklamaları önemsememeyi öğrendiler. Alman liderler ve hatta kamuoyu da bunun farkında ama bu tür ziyaretlerde söz konusu kaygıları dile getirdiklerinde kendilerini tatmin olmuş hissediyorlar.\n\nALMANYA'NIN ÖNCELİĞİ \"KIŞI ATLATMAK\"\n\n\"Sembolik konuları\" bir kenara bıraktığımızda ziyaretin Almanya açısından önemi kelimenin tam anlamıyla \"kışı atlatmak\" için bulabildiği kadar enerji kaynağı bulmaktı. Şansölye Scholz'un gezi sırasında yaptığı \"bu kışı atlatacağız\" (wir kommen durch diesen Winter) açıklaması meselenin Almanya için ne anlam ifade ettiğini açık bir şekilde ortaya koyuyor.\n\nAlman Federal Kriminal Dairesi'nin bir belgesine göre, enerji krizi ve enflasyonun ülkede iç güvenliği tehdit edeceği ve Covid-19 salgını sırasında olduğu gibi, kamuoyunda oluşan tepkiyi siyasi çıkar için suiistimal edecek kesimlerin olacağı düşünüldüğünde \"kışı atlatmak\" ifadesinin farklı boyutları olduğu görülebilir.\n\nAlmanya, her hal ve şartta \"kışı atlatır\" ama enerji krizini iyi yönetememesi durumunda Almanya'daki koalisyon hükümetinin \"kışı atlatması\" zor olabilir. Daha şimdiden ülkede bazı kesimlerin aşırı şekilde artan enerji fiyatlarının neden olduğu pahalılık yüzünden huzursuzluğunun ve hükümete yönelik eleştirilerin dozunun arttığı görülüyor. Kuşkusuz enerji açısından dışa bağımlı başka ülkeler de enerji krizinin olumsuz etkilerini hissediyor ancak halkı refaha alışmış ve ekonomik kapasitesi oldukça yüksek Almanya'nın bu konuda krize sürüklenmesi uluslararası koşulların kaçınılmaz etkisinden çok hükümetin başarısızlığının sonucu olarak görülüyor.\n\nAlternatif enerji tedarikçileriyle anlaşmadan ve enerji arz güvenliğini garanti altına almadan Berlin'in Rusya ile Ukrayna üzerinden güç mücadelesine girmesi Almanya'nın bugün içine düştüğü sıkıntının temel nedenidir. Federal hükümetin enerji arz güvenliği konusunda gerekli adımları atmamasının nedeni büyük olasılıkla Rusya ile yaşanan gerginliğin bu boyuta ulaşacağını tahmin edememesiydi. Ancak krizin büyümesi ve sonrasında gelen baskılarla Almanya'nın hem Kuzey Akım 2 doğalgaz boru hattını işletmeye almama kararı ve Rusya'dan petrol ithalatını durdurması hem de bundan bir süre sonra Rusya'nın Kuzey Akım 1'den gaz akışını kesmesi ülkeyi derin bir enerji krizine sürükledi. Bu krizi aşmak için yeni tedarikçiler arayışı içine giren Berlin, daha önce atmadığı adımları şimdi atmaya çalışıyor ve Rusya gazına alternatif arayışı içerisinde, Cezayir, Mısır, Azerbaycan ve Körfez ülkeleriyle görüşmeler yapıyor.\n\nSCHOLZ'UN ORTA DOĞU ZİYARETİNİN ODAĞI ENERJİ\n\nŞansölye Scholz'un Suudi Arabistan, BAE ve Katar'ı kapsayan ziyareti de bu çerçevede gerçekleşti. Ziyaret sırasında Scholz'un önceliğini BAE ve Katar'dan sıvılaştırılmış gaz ithalatı, Suudi Arabistan ve BAE'nin petrol üretimlerini artırmasıyla petrol fiyatlarında düşüş yaşanması ve bu ülkelerin tamamından \"geleceğin enerji kaynağı\" olarak nitelendirilen hidrojenin alınması için gerekli adımların atılması oluşturdu. Bu çerçevede BAE ile LNG ve dizel yakıt ithalatına dair sözleşmeler imzalandı. Rusya ile yaşanan krizin ardından Almanya'nın LNG ithalatı ile Rusya'dan alınan boru gazını ikame etmek için hızlı bir şekilde yeniden gazlaştırma tesisleri inşa ettiği biliniyor. Rus gazına hızlı alternatif oluşturacak en gerçekçi yolun bu tesisleri inşa etmek ve ABD, Katar ve Cezayir gibi gaz ihracatçısı ülkelerden LNG ithal etmek olduğu düşünüldüğünde, Scholz'un \"kışı atlatmak\" için geç de olsa doğru adımları attığı söylenebilir. Ancak İran ve Doğu Akdeniz gazının boru hatlarıyla Avrupa'ya ulaştırılması Almanya ve diğer Avrupa ülkeleri açısından Rus gazına en iyi alternatiflerdi. Fakat tedarikçi ülkeler (İran gibi) ve en ekonomik güzergah üzerindeki ülkelere (Türkiye gibi) yönelik rezervler bu alternatifin hayata geçirilmesi konusunda gerekli adımların atılmasını engelledi. Şimdi artık Almanya'nın, bu rezervlerini gözden geçirmesi, ideolojik takıntılarını bırakması ve rasyonel adımlar atmasının zamanı geldi.\n\nSuudi Arabistan'ın, Scholz'un ziyaretiyle canlanan ilişkilerden en büyük beklentisi ise bu ülke tarafından uygulanan silah ambargosunun sona erdirilmesi ve teknoloji alanında iş birliğidir. Ayrıca Riyad yönetimi Berlin'in, Yemen başta olmak üzere bölge sorunları konusunda kendisine destek vermesini ve İran'a yönelik sıkıştırma siyasetinin devam etmesini bekliyor. Berlin'in \"kışı atlatmak\" için bu konuda ne gibi tavizler verdiğini zaman gösterecek. Öta yandan Almanya'nın \"kışı atlattıktan sonra yediği ayazı unutup unutmadığını\" da Federal Hükümetin bundan sonraki süreçte atacağı adımlardan göreceğiz.",
    "Türkiye'nin 20'nci şehir hastanesi hizmete açılıyor": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Türkiye'den İsrail'e kınama": "26 Eylül 2022 Pazartesi, 21:20\n\nDışişleri Bakanlığı tarafından yapılan açıklamada, \"İşgal altındaki Doğu Kudüs'te, radikal İsrailli grupların, İsrail güvenlik güçlerinin koruması altında Mescid-i Aksa'ya baskın düzenlemelerini kınıyor ve kabul edilemez buluyoruz. Mescid-i Aksa'nın kudsiyetini ve uluslararası hukuka dayalı statüsünü ihlal eden bu uygulamalara izin verilmemesi ve gerginliğin tırmanmaması için İsrail makamlarını derhal gerekli önlemleri almaya çağırıyoruz\" ifadelerine yer verildi.",
    "Türkiye Bağcılar'daki vahşeti konuşuyor! Kesik baş motokuryenin önüne düştü! Sosyal medyada anneye mesaj...": "Psikolojik sorunları olduğu öğrenilen ve uyuşturucu bağımlısı olduğu iddia edilen Ali S. sorgulanmak üzere emniyete götürüldü. Polisin konuyla ilgili çalışmaları ise çok yönlü olarak devam ediyor. Konuyla ilgili konuşan bir mahalle sakini, \"Madde bağımlısı olduğunu biliyoruz. Annesini kafasını kestiğini öğrendik. Nedeni hakkında bir fikrimiz yok. Cinayetten sonra evi de yakmış. Balkona çıkıp annesinin kafasını insanlara gösterip, sokağa fırlatmış. Yoldan geçen bir motokuryenin önüne düşmüş. Evi terk etmemiş, polis de orada gözaltına almış\" dedi. Öte yandan zanlının ruh ve sinir hastalıklarından firar durumda olduğu öğrenildi.",
    "2. Türkiye Çiftçi Zirvesi gerçekleştirildi": "Tohumun tarla ile buluşması ve sonrasındaki süreçte tarımsal arz için gereken her türlü desteği sağladıklarını anlatan Bademli, son yıllarda tedarik zincirinde yaşanan sıkıntılardan bahsetti. Bademli, \"Anadolu'nun her karış toprağında çiftçinin tarımsal üretimi devam ettirmesi adına biz endişeye kapılmıyoruz. Çiftçimiz ürünü toprakla buluşturuyor, gereken destekler veriliyor. Harman zamanı geldiğinde çiftçimizi kimseye muhtaç etmeden uygun fiyatlarla değerlemesini gerçekleştiriyoruz\" ifadelerini kullandı.\n\n\"KAMPANYALARIMIZ VE YENİ MARKET AÇILIŞLARIMIZ SÜRECEK\"\n\nYılmaz Bademli, Tarım Kredi Kooperatif marketlerinde yeni bir kampanya olup olmayacağına yönelik soru üzerine, şu cevabı verdi:\n\n\"Bu kampanyalar karşılık buluyor. Birinci kampanyamızda ilk günlerde normal ciromuzun 7 katı ciro yaptık. Vatandaş buna teveccüh gösteriyor. Burada ciddi de partnerler var. Bizim birkaç katımız olan marketler de bize cevap veriyor. Dolayısıyla bizimle birlikte raflarda ürün fiyatları istenilen seviyelere geliyor. Tarım Kredi bu konuda çalışmalarını sürdürecek. Aslında 16 iştirakten 1 tanesi Market AŞ sadece. Bugün o daha çok konuşuluyor. Kar politikası gütmeden vatandaşı uygun ürünle buluşturmaya çalışıyoruz. Bu sayı artacak. Yeni kampanyalarımız devam edecek.\"\n\nBademli, market sayısında 1.500 civarında olduklarını kaydederek, \"2 bin 500-3 bine yürüyeceğiz. Sürekli, 15 günde bir 30-35 ürünle kampanya yaparken 100'ün üzerinde temel gıda maddesinde de en uygun fiyatla rafta bulunmaya çalışıyoruz\" diye konuştu.\n\nYılmaz Bademli, yeni bir proje üzerinde çalıştıklarını aktararak, proje hayata geçince market sayısının hızla artacağını söyledi. \"Başka market içerisinde mi olacak?\" sorusuna karşılık Bademli, \"Muhtemelen mahallelerdeki bakkallarda yoğunlaşacağız.\" cevabını verdi.\n\n\"USK MALİYETLERİ İYİ ORTAYA KOYMALIDIR\"\n\nTürkiye Süt, Et, Gıda Sanayicileri ve Üreticileri Birliği (SETBİR) Yönetim Kurulu Başkanı İsa Coşkun, sözleşmeli tarımın yaygınlaşması gerektiğini belirterek, \"Sektörün Ulusal Süt Konseyi'nden (USK) beklentisi maliyetleri iyi ortaya koymasıdır. Üreticinin eline maliyetin altında ürün geçmemesi gerekiyor\" dedi.\n\nİsa Coşkun da et ve süt konusunda Türkiye'nin gelecekte sıkıntı yaşama ihtimali olup olmadığı konusuna değinerek, üreticiden tüketiciye ulaşan tedarik zincirinin sağlıklı işlemesinin öneminden bahsetti. Sözleşmeli tarımın yaygınlaşması gerektiğini belirten Coşkun, sözlerini şöyle sürdürdü: \"Sektörün Ulusal Süt Konseyi'nden (USK) beklentisi maliyetleri iyi ortaya koymasıdır. Üreticinin eline maliyetin altında ürün geçmemesi gerekiyor. Enflasyon beklentileri kırmak isteniyorsa süt primi artırılmalıdır. Burada önemli konu USK'nin maliyetleri sağlıklı bir şekilde tespit etmesi. Tarımda hayvan beslemek önemli. Üreticinin zarar etmemesi gerekiyor. Buna yönelik çabaları tabii ki takdir ediyoruz ancak bunlar yeterli olmadığında hızlı adım atmaktan hiçbir şekilde çekinmememiz gerekiyor.\"\n\nTürkiye Halciler Federasyon Başkanı Yüksel Tavşan ise panelde, Türkiye'nin çok şanslı olduğunu ve çok ciddi hacimde üretimi olduğuna dikkat çekerek, Avrupa'da meyve sebze üretiminde birinci olduğumuzu ifade etti. Ancak sadece üretime odaklı olarak bu işi yürütmenin mümkün olmadığını anlatan Tavşan, şunları söyledi:\n\n\"Türkiye'de sebze meyve üretimi tedarik zincirinde bir sorun var mı bunun tespit edilmesi gerekiyor. Bu konuda standartların belirlenmesi ve bölgesel tespit çok önemli. Tüketicinin neyi neyle karşılaştırdığını bilmesi gerekiyor. Bizim ürünlerimiz varsa sunabiliyoruz. Yoksa fiyatlar yükseliyor bunun da önceden tespit edilmesi, önceden planlama yapılması gerekiyor. Stratejik ürünlerle ilgili iyi planlama yapılması da olmazsa olmazlarımızdan… Üreticimize taban fiyata benzer bir fiyat politikası, bir garanti verilmeli. Ancak böyle bir yöntemle üreticimiz korunabilir.\"\n\nSebze meyve fiyatları ile ilgili üç temel unsurun maliyetleri ve tedariki etkilediğine dikkat çeken Tavşan, bu unsurları hava şartları, gelir maliyetleri ve ihracatta rekoltenin düşük olması olarak sıraladı. Tavşan, \"İhracata kısıtlama gelsin istemeyiz, gelmesi de doğru değil. Uluslararası ticaret dünyada bitmeyen bir savaş. Bunların planlanması gerekiyor. Hal Yasası için ise hep söylediğimiz gibi geniş kapsamlı bir yasa düşünülüyor ve güncellemeler yapılıyor. Bizim üretimimiz yüzde 95 küçük üreticiye bağlı. O yüzden bu yasada da küçük üreticinin desteklenmesi çok önemli\" dedi.\n\n\"DÜNYA HUBUBAT BORSASI İSTANBUL'DA KURULABİLİR\"\n\nİHBİR Yönetim Kurulu Üyesi İsmail Gül de panelde, tahıl koridoruyla 25 milyon ton ürünün tüm dünya ülkelerine gönderilmesi için çalışmalar yapıldığına dikkat çekti. Söz konusu anlaşmanın dünya hububat borsasının burada kurulmasına yönelik bir etki oluşturabileceğine dikkat çeken Gül, şunları söyledi:\n\n\"Pandemi döneminde tüm dünyada olduğu gibi, insanlar yaşam derdiyle uğraşırken, Türkiye'de de ekim yapamadık. Salgın sonrası tüketimin artmasıyla bir boşluk doğdu. Bu sene getirilen teşviklerle 2023 başından itibaren ise hammadde sorunu çok daha az olacak. Yurt dışından ithalat yaptığımız söyleniyor, o ithalat ne için yapılıyor buna bakmak gerek. Katma değerli ürün olarak ihraç ediyorsak bundan ülkenin çok fazla zararı olmaz. İthalatın çok cüzi kısmı ülke içinde tüketiliyor. Bu rakamlara baktığımızda kendine yeten bir ülke olduğumuzu görebiliriz. Özellikle pandemi dönemini çok iyi yönettiğimizi de söylemek gerekir.\"\n\n\"SİGORTA VİZYON BELGESİ AÇIKLAYACAĞIZ\"\n\n'Tarım Sigortaları ve Destek Kredileri' panelinde ise Sabah Gazetesi Ekonomi Yazarı Feride Cem; Tarım Reformu Genel Müdür Yardımcısı Bekir Engürülü, Ziraat Bankası Genel Müdür Yardımcısı Ferhat Pişmaf, Sigortacılık ve Özel Emeklilik Düzenleme ve Denetleme Kurulu Başkanı Mehmet Akif Eroğlu ve Türkiye Sigorta Genel Müdürü Atilla Benli'yi ağırladı.\n\nSigortacılık ve Özel Emeklilik Düzenleme ve Denetleme Kurumu Başkanı Mehmet Akif Eroğlu konuşmasında, sigorta ve emeklik sektörünü büyütmeye çalıştıklarını söyledi. Bu noktada çeşitli gelişme alanları belirlediklerini belirten Eroğlu, bu alanlardan birinin tarım olduğunu kaydetti. Eroğlu, \"Tarım sigortacılığı tarafında TARSİM çok hızlandırılmış bir başarı hikayesi. ABD'de de bizdeki gibi bir kurul var ve kuruluş tarihi 1936… Fransa'da 1966 ve penetrasyon oranı yüzde 30. Bizim kuruluşumuz 2016 ve penetrasyonumuz yüzde 20\" dedi.\n\nDağıtım kanallarına yönelik çalışmalarından da bahseden Eroğlu, burada birkaç hedefleri olduğunu kaydetti. Eroğlu, \"Bizim, tarım konusunda yetkin acenteleri devreye sokarak çiftçileri yönlendirecek politikalar üretmemiz gerekiyor. Özellikle ziraat fakültesi mezunları, veterinerlik mezunları ile hem istihdam alanı açmak hem de çiftçileri yönlendirecek bir mekanizmanın geliştirilmesine çalışıyoruz\" diye konuştu.\n\nKasım ayında sigorta sektörü vizyon belgesi açıklayacaklarını duyuran Eroğlu, \"Sigorta penetrasyonu bizde yüzde 1,5'larda, gelişmiş ülkelerde yüzde 4'lerde. Buraya konsantre olduk\" dedi. Tarımda Çiftçi Kayıt Sistemi ile sigortalanabilir alanların yüzde 60'ının sigortalandığına işaret eden Eroğlu, \"Çiftçi Kayıt Sistemi'nde sigortalanmayan çok fazla alan var. Türkiye'de tarıma elverişli alanların sadece yüzde 10'u sigortalı vaziyette\" dedi.\n\n\"ÇİFTÇİMİZİN YANINDAYIZ\"\n\nTarım Reformu Genel Müdür Yardımcısı Bekir Engürülü, tarımda sürdürülebilirliğin önemine vurgu yaptı. Çiftçinin kendini mutlak surette gelir açısından emin hissetmesi gerektiğine işaret eden Engürülü, köylüyü, çiftçiyi üretimde tutabilmek için tarım sigortalarının önemli olduğunu vurguladı. Engürülü, sözlerini şöyle sürdürdü:\n\n\"Biz diyoruz ki TARSİM'in arkasındayız. Bu sistem çiftçi zararını karşılamaya yönelik kuruldu. Çiftçinin ödeyeceği prim miktarını biz karşılıyoruz. Çiftçinin sigortayı alabilirliğini sağlıyoruz. Hasar fazlası desteği veriliyor. Böyle bir kurguda, çiftçi de bu işe girme ihtiyacı hissediyor. Son 4-5 yıldır dolu haritasında değişiklik var. İklim değişikliği dediğimiz yerde dolu ilk defa yağmadı, ancak frekans ve şiddetinde ciddi artış var. Kalite kaybı değil bazen ürünü de zayi ediyor. Bunlarla çitçinin baş edebilmesi mümkün değil. Mutlaka çiftçinin yanında yer almak gerekiyor. TARSİM de çiftçi ihtiyaçlarını karşılamak üzere kurulmuş bir sistem.\"\n\nDevlet desteğinin yanı sıra çiftçinin de üzerine düşen sorumlulukları olduğunu dile getiren Engürülü, \"Çiftçimiz 'sigorta yaptırdım başka bir şeye gerek' yok demeyecek. Budamasını da gerekenleri de yapacak. Olası durumlara karşı da sigortasını yapacak. Biz de her zaman çiftçimizin yanında olacağız\" diye konuştu.\n\n\"KREDİYLE 1 MİLYON ÜRETİCİYE ULAŞMAK İSTİYORUZ\"\n\nZiraat Bankası Genel Müdür Yardımcısı Ferhat Pişmaf, banka olarak çiftçiye kullandırılan kredi oranının yüzde 70 olduğunu ve bu payla ana oyuncu olarak ilerlediklerini açıkladı. Tarıma sübvansiyonlu kredi kullandıran tek banka olduklarının da altını çizen Pişmaf, \"Tarıma verdiğimiz krediler 172 milyar TL'nin üzerine çıktı. Birkaç yıl önce 450-550 bin üreticiye ulaşıyorken, bu yıl krediyle ulaştığımız üretici sayısını 755-756 bine ulaştırdık. Biz 158 yıldır tarıma ucuz finansman sağlıyoruz. Üretici sayısını 1 milyona ulaştırmak hedefimiz. Bunu da yıl sonuna kadar yapmayı hedefliyoruz. Tarıma kullandırılan kredilerin de son çeyrekte 200 milyar liraya ulaşacağını düşünüyoruz. Hazine ve Maliye Bakanlığı'nın 9 milyar lira olan faiz desteği de 12 milyar liraya ulaşacak\" dedi.\n\nTarımda sübvansiyona ilişkin son çıkan Cumhurbaşkanı Kararı'nda, tarımla ilgili kararların desteklendiğine işaret eden Pişmaf, bu kapsamda güneş enerjisi, genç çiftçi, atıl tesislerin işletilmesi noktasında önemli desteklerin bulunduğunu dile getirdi. Banka olarak gençlere 500 bin liraya kadar kredi imkanı sunduklarını söyleyen Pişmaf, söz konusu krediden üç ayda 3 bin gencin yararlandığını bildirdi. Söz konusu tarım kredilerinde takipteki kredi oranının da binde 5 olduğunu açıklayan Pişmaf, \"Bizdeki temel esas, üretimin devam etmesi. Üreticilerimizin bozulan nakit akışlarına vade tanıyıp hayatta tutmaya, ilave kaynak sağlamaya çalışıyoruz. Takibe düşenler için kampanya başlattık. 'Defaten öde faizsiz borcunu kapat' diye. Defaten ödeyemiyorsan 60 ay taksitlendirme yaptık. Bu imkanla 3 bin 823 üreticimiz borcunu kapattı\" dedi.\n\n\"DOĞAL AFETTE SİGORTALILIK YÜZDE 3\"\n\nTürkiye Sigorta Genel Müdürü Atilla Benli, iklim değişikliğinin, tarım ve sigorta sektörünü de etkilendiğini, aynı zamanda sektöre yük getirebilecek bir risk olduğunu ifade etti. Tarım sigortasının başarılı uygulandığı ülkelerde kamu-özel sektör iş birliğinin görüldüğüne işaret eden Benli, dünyada tarım sigortasında, 2005 yılında 8 milyar dolar olan prim üretiminin, bugün 40 milyar dolar seviyesine çıktığını açıkladı. Türkiye'nin bu alanda büyük potansiyel taşıdığına vurgu yapan Benli, \"Tarımı, sigortacılıkta en hızlı büyüyeceğimiz alan olarak görüyoruz. Dünyada, verimde yüzde 50 kamu desteği olduğunu görüyoruz. Kamu-özel iş birliğiyle kurumsal üst yapının yapılandırılması, etkin operasyonların oluşturulması önemli. Bu yapı TARSİM'de mevcut\" dedi.\n\nSon beş yılda geçmiş yıllara oranla tarım sigortasında önemli bir yükselme olduğuna işaret eden Atilla Benli, ancak bunun yeterli olmadığına, penetrasyonun düşük olduğuna işaret ederek, şöyle devam etti:\n\n\"Seller, doğal afetler, depremler oluyor. Burada sigortalık oranlarına baktığımızda yüzde 3'ler civarında. Gelişmekte olan ülkelerde doğal afetlerde sigortalılık oranı yüzde 45. Yani bir doğal afette yüzde 45'i sigorta sistemi karşılarken, bizde bu oran yüzde 3. Bu noktada gidecek çok yolumuz olduğu son derece açık.\"\n\n\"TOHUM SAVAŞLARI ÇIKACAK\"\n\n'Sürdürülebilir Tarım' paneli InBusiness Dergisi Genel Yayın Yönetmeni ve Sabah Gazetesi Köşe Yazarı Hülya Güler'in moderatörlüğünde gerçekleşti. Panele Toros Tarımsal Sanayi CEO Hakan Göral, SKD Türkiye Yönetim Kurulu Üyesi ve Sütaş Yönetim Kurulu Üyesi Duygu Yılmaz, Hektaş Ticaret T.A.Ş. Genel Müdürü Hakkı Zafer Terzioğlu, Kerevitaş CEO'su Mert Altınkılınç ve Denge Tarım Kurucusu Atakan Atalay katıldı.\n\nToroslar Tarımsal Sanayi CEO'su Hakan Göral, 2050'de ulaşılacak insan nüfusunu doyurmak için iki tane Hindistan daha gerektiğine işaret ederek, \"İki Hindistan olmadığına göre, elimizdeki ekilebilir alanlarla bunu yapacağız. Tarımdan kaynaklanan sera gazı emisyonlarını da kontrol edeceğiz\" dedi. Gübre kullanıldığı zaman verimin yüzde 45 arttığına işaret eden Göral, \"Bu da dünyadaki 7,5 milyar insanın yüzde 45'inin varlığını devam ettirmesinin sebebi gübrenin mevcudiyeti. Ancak bir taraftan kısıtlamaya bir yandan kullanıp verimi artıracağız diyoruz. O nedenle bizim iş modelini değiştirmemiz gerekiyor. Reçete bazlı, topraktaki ihtiyaca göre reçete yazmaktan bahsediyoruz\" dedi.\n\nTürkiye'de tohumla ilgili çok şeyler yapıldığını söyleyen Göral, şunları söyledi.\n\n\"1,4 milyon ton sertifikalı tohum kullanılıyor. Bunun 1,1 milyon tonu Türkiye'de üretiliyor. Yine bu rakamın 686 bin tonu buğday tohumu. Türkiye tohumda da oldukça kendine yeterli bir ülke. Dünya tohum sektörü 50 milyar dolarlık büyüklüğe sahip. ABD ve Almanya bunun yüzde 60'ını tek başına kontrol ediyor. Bundan sonraki savaşların tohum savaşları olacağını pek çok fütürist tahmin ediyor. Tohumculuk desteklenmesi gereken bir sektör. Sulak alanda, az güneş alan, kurak alanda yetişen alanda yetişen, coğrafyaya özel tohumların yetiştirilmesinde Türkiye'nin kendine yetebiliyor olmamız lazım. Firma olarak iki Ar-Ge merkezimiz var. Gezici toprak analiz laboratuvarlarımız var. Kadın girişimcilere verdiğimiz mikro tarım kredisi var. Tarım yapmak isteyen, ancak başlangıç sermayesine ihtiyaç duyan kadın üreticilere bu krediyi veriyoruz.\"\n\n\"28 MİLYON TABAKLA 7 MİLYON EVDEYİZ\"\n\nKerevitaş CEO'su Mert Altınkılınç, Kerevitaş Superfresh olarak 28 milyon tabakta 7 milyon eve girdiklerini söyledi. Tardan tabağa iş modeliyle, çiftçilerle yakın iş birliği içinde olduklarının altını çizen Altınkılınç, \"Sertifikalı tohum, gübre ve ilaçları hasat öncesinde onlara sağlıyoruz. Finansal olarak onları rahatlatmaya çalışıyoruz\" dedi. 'Gıdanı koru, sofrana sahip çık' projesini de desteklediklerini dile getiren Altınkılınç, \"Su yönetimi, ambalajlama, gıda atıklarının verimli kullanılması bizim aldığımız diğer aksiyonlar. Ambalaj çalışmalarını geri dönüşümle değerlendiriyoruz ve yüzde 5-10 tasarruf sağlıyoruz. Emirdağ fabrikasındaki patates ve mısırda 20 bin ton atığı hayvancılık ve bio-gazda kullandık. Çiftçilerimizle çok yakın çalışıyoruz. Tardan sofraya iş modeliyle çiftçilere alım taahhüdü veriyoruz. Doğru tohumların kullanılması için ziraat mühendislerimizle çalışıyoruz. Damlama yönetimi ile sulama yapan çiftçilere yılda 4 milyon su tasarruf sağlamış olduk. Patates tarlalarında dron sensörler kullanarak, iklim ölçümü hastalıkların önceden tespitine yönelik çalışma yapıyoruz\" diye konuştu.\n\n\"KONYA BÜYÜKLÜĞÜNDE TARIM ALANINI KAYBETTİK\"\n\nSKD Türkiye Yönetim Kurulu Üyesi ve Sütaş Yönetim Kurulu Üyesi Duygu Yılmaz, tarım ve gıda sektörü olarak tek önceliklerinin sağlıklı ve yeterli gıdayı, dünya nüfusunun emrine sunabilmek olduğunu söyledi. FAO'nun 2050 yılında 9,7 milyar insanın doyurulması gerektiği konusuna işaret ettiğini söyleyen Yılmaz, \"2050'ye kadar tarımsal üretimi yüzde 60 artırmamız gerekiyor. İklim krizine rağmen daha fazla nüfusu doyurabilmek için bir mücadele içindeyiz\" dedi. Tarımda en büyük girdinin toprak ve su olduğunu belirten Yılmaz, \"Topraktaki durumumuz, son 30 yılda 3,2 milyon ekilebilir tarım arazisini maalesef kaybetmiş durumdayız. Sadece son 30 yılda Konya büyüklüğünde ekilebilir araziyi kaybettik. Sadece son 10 yılda yüzde 23 toprağımızın verimini kaybetmiş durumdayız\" dedi.\n\nDünyanın önemli bir su krizinin eşiğinde olduğuna da işaret eden Yılmaz, \"Türkiye'de yüzde 75' oranında vahşi sulama yapılıyor. Basınçlı sulama sistemlerinin hayatımıza girmesiyle önemli bir yol kat edebiliriz. Bizim sürdürülebilir tarıma geçmemiz şart. Bu noktada Avrupa Birliği Yeşil Mutabakat'la bir adım attı. Bizim sektörümüz için çiftlikten çatala stratejisi çok önemli\" dedi.\n\nFirma olarak gıda güvenilirliği bakış açısıyla, ineklerin yediği ottan süt ve süt ürünlerine kadar entegre bir yapıya sahip olduklarını söyleyen Yılmaz, \"Bizim üretici eğitim ve karma yem üretim merkezlerimiz var. Her entegre tesisimizde bio-gaz tesisimiz var. Üretimde ortaya çıkan tüm atıkları bio-gazla, elektik, buhar ve sıcak suya dönüştürüyoruz. Biogaz tesisleri, fabrikaların yüzde 84'ü enerji ihtiyacını karşılayacak konumda. Bu sayede fosil yakıtları ve sera gazı emisyonlarını da azaltmış oluyoruz. Topraklarımızda organa-mineral gübreleri kullanıyoruz. 10 binlerce üreticiyle de çalışıyoruz\" dedi.\n\nHayvancılıkta 1998'den beri tüm süt üreticilerine, daha verimli süt hayvancılığı eğitimi yapabilmeleri için eğitim programı gerçekleştirdiklerini açıklayan Yılmaz, \"20 bin süt üreticisine eğitim verdik. Kendi öğrendiklerimizi paydaşlarımıza da iletiyoruz. Sürdürülebilir tarıma geçmemiz şart. İyi uygulamalar işimizi rahatlatıyor aslında. Tarımı gençleştirmeli, ölçeğini büyütmeliyiz\" diye konuştu.\n\n\"KURAKLIĞA DAYANIKLI TOHUM GELİŞTİRİYORUZ\"\n\nHektaş Ticaret Genel Müdürü Hakkı Zafer Terzioğlu, tarımda bilinçlenmeyle daha az su tüketimi ve doğru gübreleme ile daha iyi üretimin yapılabileceğini söyledi. Firma olarak son 3 yıldır gübre üretimine başladıklarını dile getiren Terzioğlu, \"Organa-mineral gübrede sektörün önemli oyuncularından biri haline geldik. Hayvan sağlığına yönelik ciddi atılımlarımız var. Tohumda ciddi çalışmalarımız var. Yurt dışında bir şirket satın aldık ve kuraklığa dayanıklı tohum çalışması yapıyoruz. Sebze tohumunda çalışmalarımız var. İhracat olasılığı, kâr marjı çok yüksek tohumun. Türk Cumhuriyetleri'nde ciddi atılımlarımız var. Sahada 150 mühendisimizle verimlilik ve bilinçlendirmeye yönelik çalışma yapıyoruz. Biz de tohumdan sofraya diyoruz. Manavgat'ta yanan seralar vardı biz o bölgede gübre yardımlarını yaptık bu sayede yüzde 40 ek verim aldılar\" diye konuştu.\n\nDenge Tarım Kurucusu Atatan Atalay, ciddi anlamda gıda arzı ve talebi olduğuna vurgu yaptı. Kendilerinin 145 çeşit ürün ürettiklerini bildiren Atalay, şöyle devam etti:\n\n\"Tohum üretiminde bio-teknolojiyi kullanıyoruz. Türkiye için SİHA ne kadar önemliyse, tarımın geleceği için de bio-teknoloji o kadar önemli. Nitrat kalıntısından 'meyveler geri döndü' diye haberler görüyoruz. Bio-teknolojide böyle bir şey görmüyoruz. Tarımım sürdürülebilirliğinde bio-teknoloji yatıyor. Biz firma olarak şu anda 22 ülkeye ihracat yapıyoruz. Güney Kore'den Meksika'ya kadar… Dünyada daha fazla pazara girmeye çalışıyoruz. Dolapta 3 günde çürüyen domatesin daha fazla nasıl dayanabileceğine yönelik çalışmalar da yapıyoruz.\"\n\n2. Türkiye Çiftçi Zirvesi Güçlü Sponsor Desteği\n\n2. Türkiye Çiftçi Zirvesi Koza Altın İşletmeleri, Tarım Kredi, Ziraat Bankası, Cargill, Türkiye Sigorta, Hektaş ve Tarsim ana sponsorluğunda gerçekleştirildi.",
    "Starlink uyduları Türkiye semalarında": "Türkiye'nin birçok ilinde Elon Musk'ın kurucusu olduğu uzay taşımacılığı şirketi SpaceX’in uzaya gönderdiği Starlink uydularının tek sıra halinde geçişi vatandaşları heyecanlandırdı.\n\n\n\nGökyüzünü aydınlatan uyduları fark eden vatandaşlar cep telefonlarına sarılarak bu anları kayıt altına alırken uydular Mardin, Van, Elazığ başta olmak üzere Güneydoğu ve Doğu Anadolu Bölgesi'nin birçok ilinde görüntülendi.\n\n\n\nStarlink, SpaceX'in dünyanın yetersiz hizmet alan bölgelerine internet erişimini kolaylaştırmak için yıllardır üzerine çalıştığı uzay tabanlı bir sistem olarak biliniyor.\n\n\n\nElon Musk'ın kurucusu olduğu SpaceX, Starlink uydularıyla dünya yörüngesinde 12 bin uyduluk ağ kurmayı planlıyor. Projenin 2027'de tamamlanması hedefleniyor.\n\nUYDULAR BÖYLE GÖRÜNTÜLENDİ",
    "Türkiye'nin ilk \"Kelime Müzesi\" ziyaretçilerini bekliyor": "Zorunlu Çerezler\n\nBu çerez, insanlarla botları ayırt etmek için kullanılır. Bu, web sitelerinin kullanımı hakkında geçerli raporlar hazırlamak için kullanılmakta olup web sitesi için faydalıdır.\n\nİşlevsel Çerezler\n\nKullanıcının web sitesinin seçtiği dil sürümünü hatırlar.\n\nPerformans/Analitik Çerezler\n\nZiyaretçinin web sitesini nasıl kullandığına ilişkin istatistiksel veriler oluşturmak için kullanılan benzersiz bir kimliği kaydeder. Google Analytics tarafından talep oranını kısmak için kullanılır.\n\nKabul et Reddet\n\nReklam/Pazarlama Çerezleri\n\nBu çerez, Alexa Analytics'e gönderilen tüketici davranışları hakkında bilgi toplamak için kullanılır. (Alexa Analytics bir Amazon şirketidir.)",
    "Türkiye'nin tamamı güneşli! İşte son tahminler": "Meteoroloji Genel Müdürlüğü tarafından yapılan son değerlendirmelere göre: Ülkemiz genelinde yağış beklenmiyor. Genellikle az bulutlu ve açık, zamanla Marmara'nın yer yer parçalı bulutlu geçeceği tahmin ediliyor.\n\nHava sıcaklığının iç ve doğu kesimlerde aratarak genellikle mevsim normalleri civarında seyredeceği tahmin ediliyor. Rüzgarın genellikle güney ve güneybatı, güneydoğu kesimlerde kuzeyli yönlerden hafif, ara sıra orta kuvvette esmesi bekleniyor.",
    "Türkiye meslek hastalıklarını neden teşhis edemiyor? – DW – 26.09.2022": "Türkiye’de resmi verilere göre çalışan nüfus içinde meslek hastalığı oranı yüz binde 2. Ancak bu oran, mevzuatın yarattığı engeller ve işyeri hekiminin bile güvencesiz çalışması nedeniyle gerçeklikten oldukça uzak.\n\n“Hastalık maruziyeti tespit ettiğim için işten atıldım. Hastalık tespit ettiğim için işten atıldım.”\n\nAhmet Tellioğlu 22 yıllık bir işyeri hekimi. Meslek hayatında iki kez işten atıldı. 2013 yılında çalıştığı Organik Kimya firmasından işçilerde toksik kimyasallara maruziyet tespit ettiği için atılan Tellioğlu, 2019’da da benzer bir süreci OYAK Beton’da yaşadı. İşçilerin akciğer filmlerinin bu konuda özel eğitim almış Uluslararası Çalışma Örgütü (ILO) okuyucularınca değerlendirilmesini ve OYAK Beton'un tüm tesislerinde toz ölçümü yapılmasını istediği için işten çıkarıldı.\n\nTellioğlu iki şirkete de açtığı işe iade davasını kazandı. Mesleki bağımsızlığı kanıtlanmış oldu. Ancak Türkiye’de işçi sağlığı alanında benzer tablo devam ediyor.\n\nTürkiye’de işverenlerin önemli bir bölümünün işçi sağlığı konusunu bir maliyet unsuru olarak gördüğünü, iktidarın ise işverenin maliyetini azaltan politikaları öncelediğini vurgulayan Tellioğlu, “İşverenlerin, meslek hastalıkları ve işçi sağlığı alanında köpeksiz köy buldum, değneksiz geziyorum halinden çıkartılması lazım” diyor.\n\nAvrupa İstatistik Ofisi'nin (Eurostat) son verilerine göre, ölümlü iş kazalarında Avrupa birincisi olan Türkiye’de, resmi verilere göre meslek hastalığına yakalanların sayısı oldukça az.\n\nİşyeri hekimi Ahmet Tellioğlu Fotoğraf: privat\n\nAlmanya’da 30 katı\n\nSosyal Güvenlik Kurumu’na (SGK) göre, meslek hastalıklarının çalışan nüfusa oranı Türkiye’de yüz binde 2 civarındayken Almanya’da bu oran 30 katına çıkıyor.\n\nPeki, bu durum Türkiye’nin bu konuda Almanya’dan daha ileride olmasından mı kaynaklanıyor?\n\nBu alanda çalışan uzmanlara göre durum tam tersi.\n\nUzmanlara göre, bu süreçteki zorluklar öncelikle mevzuatta başlıyor. Öyle ki Türkiye, meslek hastalıklarını teşhis etme noktasına gelemiyor.\n\nMevzuata göre meslek hastalığı tanısı için hastalık ve meslek arasında bir illiyet kurmak gerekiyor. Ancak iş bununla da sınırlı kalmıyor.\n\nListede 67 hastalık var\n\nSosyal Sigorta Sağlık İşlemleri Tüzüğü’nde bir meslek hastalığı listesi bulunuyor. Bu listede bulunan 67 hastalık dışında kalan ve işin koşullarından kaynaklı olarak yakalanılan herhangi bir hastalık meslek hastalığı sayılmıyor.\n\nDW Türkçe’ye konuşan Depo, Liman, Tersane ve Deniz İşçileri Sendikası (DGD-SEN) Avukatı Leyla Bilgen, “Bu 67 hastalığı zaten meslek hastalığı olarak kanıtlayabilmek veya ispatlayabilmek o kadar zorken, bir de 67 hastalık haricindeki bir hastalığı biz meslek hastalığı olarak kanıtlayamıyoruz. Yani imkânsız bir süreç” diye konuşuyor.\n\nMevzuatın bir hekimin meslek hastalığı tanısı koymasını neredeyse SGK’nın iznine bağladığını ifade eden Tellioğlu da “Kocaman bir mevzuat var. Sosyal Güvenlik Kurumu yani Türkiye'nin sigortacıları, Türkiye'nin hekimlerine ‘siz şu hastalığın teşhisini koyamazsınız’ diyor. Ne cüret ne hak. Böyle şey olur mu” ifadelerini kullanıyor.\n\nSGK’lı olma şartı var\n\nÖte yandan mevzuata göre meslek hastalığına yakalanan işçinin SGK’lı olması da gerekiyor. “Türkiye’de sigortasız, güvencesiz çalışan belki milyonlarca işçi var bilemiyoruz ama devlet böyle bir sınırlama koymuş” diyen Leyla Bilgen’e göre, bu meşakkatli süreçte üçüncü zorluk ise bir işçinin meslek hastalığına yakalandığını hastanelerden hekim raporuyla kendisinin ispatlamasının istenmesi. Bilgen, bu süreçte işçinin yapılması gereken bürokratik işlemleri çoğunlukla aşamadığını söylüyor.\n\nGemi sökümü, maden, inşaat gibi meslek hastalığı teşhisi koyma ihtimali olan sektörlerin ağırlıklı olduğu Türkiye’de, çalışanların slikozis, KOAH gibi solunum yolu hastalıkları ve mezotelyoma gibi kanser hastalıklarına yakalanma riski yüksek. Ancak literatür böyle söylese de resmi veriler bunu yansıtmıyor.\n\nTürkiye'de işçi ölümleri | \"Her yıl 6 Soma katliamı\" To view this video please enable JavaScript, and consider upgrading to a web browser that supports HTML5 video\n\nEn az 8 bin ölümlü vaka\n\nDünya Sağlık Örgütü ve ILO’nun ortak çalışmasına göre bir ülkede ölümlü iş kazalarının dört katı kadar da meslek hastalığından dolayı ölüm gerçekleştiğine dikkat çeken Ahmet Tellioğlu, “Mesela geçen yıl Türkiye'de 2 bin civarında iş kazasına bağlı ölüm varsa şunu varsayabilirsiniz. En az 8 bin de aslında iş kaynaklı hastalık nedeniyle hayatını kaybeden insan var” diyor.\n\nLeyla Bilgen de “Literatürde bir senede bir havzada veya bir ülkede yüzde 4 ile yüzde 12 arasında meslek hastalığına yakalanma riski vardır” dendiğini ancak Türkiye’de bu tablonun ortaya konmadığını vurguluyor: “Türkiye’de 14 milyon çalışan var. 2020 yılında verilen istatistiki bilgiye göre, bir senede sadece 1088 kişi meslek hastalığına yakalanmış. Yani çok çok düşük bir orandan bahsediyoruz. Meslek hastalıklarının bildirilmediğini buradan da görebiliyoruz.”\n\nMadencilik sektöründe de Ekim 2020’de yayınlanan resmi istatistiğe göre sadece 95 kişinin meslek hastalığına yakalandığını söyleyen Bilgen, rakamların bu kadar düşük olmasında bürokratik engellerin yanı sıra işçinin gelir ve yaşam kaygısının da olduğunu vurguluyor.\n\nİşsiz kalma korkusu\n\n“Çünkü orada işsiz kalma korkusu çok yüksek oluyor. Çünkü bir meslek hastalığını bildirdiği taktirde işe alınmama durumu söz konusu. Herhangi bir işte çalışmama durumu söz konusu. Bu nedenle işçiler çoğunlukla bunu bildirmiyor ve yine emeklilik sürecinden sonra bildirimler yapabiliyor. Ama o aşamada da zaman aşımı süresinde kaybettiklerini görürüz. Çünkü meslek hastalığında bildirim şartı olarak 10 yıllık süre var.”\n\nBrezilya Donanması‘na ait ‘São Paulo’ isimli uçak gemisinin İzmir Aliağa’da söküleceğine ilişkin tartışmalar son aylarda gündemdeydi. Geminin Türkiye’ye getirilmesinden şimdilik vazgeçildi. Ancak gemi söküm sektöründe riskli çalışma ortamı varlığını koruyor.\n\nLeyla Bilgen, Aliağa’da çalışanların genellikle birbiriyle akraba ilişkileri olduğuna dikkat çekiyor. Bu süreçte bölgede meslek hastalıklarının boyutunu tespit edebilmek için hastanelerle görüştüklerini dile getiren Bilgen, “Orada çalışan 1500 kadar işçiden bahsediyoruz ama meslek hastalığı 2017 yılından beri hiçbir şekilde bildirilmemiş. Hem iş bulamama kaygıları hem de çocukları, kardeşlerinin o havzada yine aynı sektörde çalışıyor olmaları bunların önündeki büyük engellerden biri” ifadelerini kullanıyor.\n\n\"Denetimler önceden haber veriliyor\"\n\nYaklaşık 10 yıl önce hayata geçirilen 6331 Sayılı İş Sağlığı ve Güvenliği Kanunu da işçiye, işverene, yine iş yeri hekimine, iş güvenliği uzmanına birçok yükümlülük öngörüyor. Ancak bu yükümlülüklerin yerine getirilip getirilmemesi konusunda soru işaretleri var.\n\nÖncelikle denetimlerin düzgün yapılamadığına işaret eden Leyla Bilgen, “Çoğunlukla denetlemelerin önceden haber verildiğini biliyoruz. İşyerine gelmeden önce, birkaç gün önce zaten işverenin bundan haberdar olduğu, iş yerinde gerekli önlemleri aldığı, gerekli ekipmanları işçileri sağladığını bizler görüyoruz” diyor.\n\n6331 Sayılı Kanun’la çalışanlara işyerindeki eksiklikleri teftiş yapanlara bildirme yükümlülüğü verildiğini ifade eden Bilgen, “Denetimlerin önceden haber verildiği bir ortamda işsiz kalma korkusu da yaşayan bir çalışan eksiklikleri nasıl bildirebilir” diye soruyor.\n\nMeslek hastalığına yakalanan işçinin, iş ve gelir kaybı kaygısından dolayı çoğunlukla bunu gizli tuttuğunu ifade eden Ahmet Tellioğlu da aynı sorunu iş verene bağlı çalışan iş yeri hekimleri ve iş güvenliği uzmanlarının da yaşadığını vurguluyor.\n\nHekimin de iş güvencesi yok\n\nTellioğlu, 6331 Sayılı Yasa’nın işyeri hekimleri, iş güvenliği uzmanları ve yardımcı sağlık personelinin taşeronlaştırılmasına müsaade eden ve iş sağlığı güvenliği alanında çalışan insanların meslek örgütleri ile bağını koparan bir düzenleme olduğunu dile getiriyor. Yasayla birlikte bu alanda çalışanların güvensizleştirildiğini, ücretlerinin aşağı çekildiğini ve mesleki bağımsızlıklarının ortadan kaldırıldığını ifade eden Tellioğlu, hekimin hastalık teşhisi koyduğu zaman bir iş güvencesi olması gerektiğinin altını çiziyor.\n\nAhmet Tellioğlu, “Ben hekimim tabi ki hastalık teşhis edeceğim ya da bir hastalık etkeni teşhis edeceğim. Bunu teşhis ettiğim zaman işten çıkarılıyorsam, o işverenin başına çok ciddi işlerin gelmesi lazım ki bunu aklından geçirmesin. Şimdi Türkiye'de böyle bir düzen yok” diyen Tellioğlu, şöyle devam ediyor: “Türkiye'de bu bir maliyet konusu olarak görülüyor. ‘Hastalık teşhisi konulmasını kolaylaştırırsak bu işin işverenlerimize maliyeti artar ve bizim de siyasi iktidar olarak vazifemiz işverenimizin maliyetini azaltmak. O zaman bu iş böyle olsun, böyle devam etsin. Bir yandan da böyle bir şeyler yapıyor gibi yapalım’ diyorlar. Durum bu.”",
    "Erzincan'da siyanür sızıntısı yaşanan maden yeniden faaliyette: Türkiye'nin ölüm projesi, durdurun": "26 Eylül 2022 Pazartesi, 17:27\n\nErzincan’ın İliç ilçesinde bulunan ve Anagold Madencilik Sanayi ve Ticaret AŞ’nin işlettiği altın madeninde geçen haziran ayında siyanür sızıntısı yaşanmış; Çevre, Şehircilik ve İklim Değişikliği Bakanlığı, firmaya 16,4 milyon lira para cezası kesmiş ve madenin faaliyetini durdurmuştu. Ancak söz konusu maden ocağı, üç ay sonra yeniden faaliyete geçti.\n\nSızıntının ardından bölgede yapılan incelemede bilirkişi olarak görev alan inşaat mühendisinin İliç Asliye Hukuk Mahkemesi'ne 1 Eylül’de sunduğu raporda, 60 metreküp/saat kapasiteli olan borunun patlaması sonucunda solüsyonun 3,5 saat boyunca membranlı saha içine aktığı, solüsyonun bir kısmının membransız saha dışına taştığı, solüsyona maruz kalan alandaki hafriyatın iş makinalarıyla membranlı alana taşındığı belirtildi. Bu hesaba göre, patlayan borudan 120 metreküp, yani 340 ton siyanürlü solüsyon aktı.\n\n23 Eylül’de yeniden faaliyete başlayan maden ocağına karşı hukuk mücadelesi veren Sedat Cezayirlioğlu’nun avukatı İsmail Hakkı Atal, konuya ilişkin şunları söyledi:\n\n“TÜRKİYE’DE MADENLER ALLAH’A EMANET GİDİYOR”\n\n“22 Eylül Perşembe akşamı Anagold maden işçilerine gelen mesajda, sabah iş başı yapılacağı ve hemen İliç’e gelmeleri söylendi. Fakat bugün iş başı yapamadılar, çünkü şirketin daha önce patlayan siyanür borusu tekrar tıkandı ve tekrar patlama riski gerçekleşti. Müvekkilim Sedat Cezayirlioğlu, Çevre ve Şehircilik Bakanlığı ÇED Denetim Daire Başkanı Barış Ecevit Akgün ile görüştüğünde; ÇED Daire Başkanı, tüm denetim ve kontrolü yaptıklarını ve gerekli iyileştirmelerin sağlandığını açıklamıştı. Demek ki hiçbir denetim kontrol yapılmamış. Biz zaten yıllardır şunu söylüyoruz; Türkiye’de madenler Allah’a emanet gidiyor. AKP döneminde 60 tane verilen maden ruhsatının kontrolü, bunların nasıl faaliyette bulunduğunun tespiti, denetimi, fiziken de mümkün değildir. Böyle bir şey, hayatın olağan akışına uygun değil. Dolayısıyla şu an tamamen Allah’a emanet, tamamen madencilerin kendi beyanına, inisiyatifine ve insafına kalmış bir şekilde gidiyor. Nitekim bunun bir örneği de 20 Haziran’ı 21 Haziran’a bağlayan gece siyanür borusu patladıktan sonra Sedat’ın videoları çekmeleri üzerine şirket, 20 metreküp, yani 32 ton siyanürü patlattığını ve doğaya karıştırdığını kabul etmek zorunda kaldı. Ancak bizim yaptırdığımız tespit raporunda, İliç Asliye Hukuk Mahkemesi 2022 /14 D. iş sayılı dosyada inşaat mühendisi bilirkişi raporunda, bu patlayan borunun debisinin saatte 60 metreküp olduğu ortaya çıktı. Yani gerçekte doğaya karışan siyanür miktarı 20 metreküp değil, 210 metreküp, 340 ton.\n\n“ŞİRKETLER YALAN SÖYLÜYOR, TOPLUMU ZEHİRLİYOR, TÜRKİYE’Yİ ZEHİRLİYOR, TÜRK HALKINI ZEHİRLİYOR”\n\nAslında şu şirketlerin kabul ettiği zararı en az on ile çarpacaksınız. Hep yalan söylüyorlar. Şirketler yalan söylüyor, toplumu zehirliyor, Türkiye’yi zehirliyor, Türk halkını zehirliyor. Çevre ve Şehircilik Bakanlığı da MAPEG de hiçbir denetim ve kontrol yapmıyor, tamamen Allah’a emanet gidiyor. Madencilerin inisiyatifine terk edilmiş durumda. Zaten bu Amerikalı ve Kanadalı maden şirketinin çıkarttığı altının yüzde 1 buçuğunu devlete bıraktığına ilişkin, devlet hakkı payı da yine madencilerin inisiyatifine ve beyanına bağlı olarak yürüyor. Yani devletin hiçbir kamu görevlisi çıkartıp, ‘sen ne kadar maden üretiyorsun’ demiyor. Tamamen bunların kendi beyanına göre...\n\n“GELECEKTE, HALKIN İÇME SUYUNA ZEHİRLİ MADDE KATMA SUÇUNA İŞTİRAKTEN YARGILANACAKSINIZ”\n\nŞunu da söylemek lazım; bu şirketin yüzde 80’i ‘SSR Mining’ şirketine ait. Amerikalılar ve Kanadalılar, Türk halkını zehirleyip gelecek nesilleri sakat ettikten sonra ülkelerine kaçıp gidecekler. Ama bugün bu katliam projelerine onay verenler, gerekli denetimleri yapmayanlar, Çevre ve Şehircilik Bakanlığı’nın Maden ve Petrol İşleri Genel Müdürlüğü’ne sesleniyorum; gelecekte TCK 305. madde, temel milli yararlara karşı faaliyette bulunma suçundan yargılanacaksınız. Gelecekte, halkın içme suyuna zehirli madde katma suçuna iştirakten yargılanacaksınız. Gelecekte, görevi kötüye kullanma suçundan yargılanacaksınız. Gelecekte, görevi kötüye kullanma suçundan yargılanacaksınız.”\n\nSedat Cezayirlioğlu ise şu açıklamayı yaptı:\n\n“21 HAZİRAN GECESİ 210 METREKÜP, 340 TON ÖLÜMCÜL KİMYASAL SİYANÜR FIRAT NEHRİ’NE KARIŞTI”\n\n“MAPEG iznini vermiş; Çevre ve Şehircilik Bakanlığı ÇED Denetim Daire Başkanlığı ile görüşmemde, ‘Biz denetimleri tamamladık’ dedi. Peki denetimleri tamamlamışsanız, dün 3’ten beri bu madeni açamıyorlar. O siyanür patlaması yaşanan boru tekrardan tıkanmış. Bundan daha büyük bir felaketi Türkiye’ye yaşatmayacağının kim garantisini verebilir? Şunu da eklemek istiyorum; Çernobil olarak adlandırdıkları bu proje, bugünden itibaren tüm Türkiye’yi zehirlemeye tekrardan başlayacak, ölümler tekrar başlayacak. Bütün Türkiye’nin ayağa kalkması lazım. Kanser patlaması, zaten bölgede yaşanıyor. Bu projenin acilen durması lazım. Bu projenin ikinci bir örneği yok. İsmail Bey’in söylediği gibi, değer tespit davasında o siyanürün, yani 210 metreküp, 340 ton siyanürün Sabırlı Deresi’ne aktığı da bilimsel raporlar ile kesinleşti. O dere de Fırat Barajı’na karışıyor. Yani 21 Haziran gecesi 210 metreküp, 340 ton ölümcül kimyasal siyanür Fırat Nehri’ne karıştı. Keban, Atatürk, GAP, Karakaya, Sarıkamış barajlarına siyanür aktı. GAP’a siyanür aktı, Harran Ovası siyanür ile sulandı. Bu, Türkiye’nin ölüm projesi. Lütfen bunu durdurun, yalvarıyorum.”",
    "Raja Mohan: Türkiye'den öğrenecek çok şeyimiz var": "Hindistan-Batı Asya Diyalog Merkezi (CIWAD) tarafından düzenlenen çevrim içi etkinlikte \"Şanghay İş Birliği Örgütü Zirvesi’nin Ardından Hindistan’ın Batı Asya’yı Yeniden Şekillendirmesi' konusu tartışıldı.\n\nEtkinliğe Ortadoğu Teknik Üniversitesi (ODTÜ) Uluslararası İlişkiler Bölümü ve Dış Politika Enstitüsü Başkanı Prof. Dr. Hüseyin Bağcı ve Mumbai merkezli Asya Toplumu Politikası Enstitüsünden Dr. Raja Mohan konuşmacı olarak katıldı.\n\nMohan, Türkiye’nin son yıllarda bölgesinde ve uluslararası meselelerde aktif dış politikasıyla önce çıktığına işaret etti.\n\nTürkiye’nin ABD’nin ortağı olduğunu ancak diğer yandan Rusya ile iyi ilişkiler geliştirdiğini belirten Mohan, \"Türkiye, bölgesinde önemli bir ülke olduğunu, bağımsız rol oynayabileceğini de gösterdi. Bu konuda Türkiye’den öğrenebileceğimiz şeyler var\" dedi.\n\nMohan, Hindistan ile Türkiye arasında iki ülkenin zaman zaman aynı ya da farklı düşündüğü konular olduğuna değindi.\n\nHindistan’ın eski Başbakanı Rajiv Gandhi’den bu yana uzun vadeli ilişkilerin geliştirilmesi için çaba harcandığını dile getiren Mohan, \"Bu yüzden bence yani Hindistan perspektifinden Türkiye’nin ne düşündüğüne bakmamız gerekiyor. Türkiye sadece Körfez’de değil, Orta Doğu’da kritik bir oyuncu. Tarihi Türk etkisiyle Kafkaslar'a, geçmişte Türkistan olarak adlandırılan Orta Asya’ya bakın. Türkiye, Afrika Boynuzu’nda siyaseti şekillendirme girişiminde bulunuyor.” diye konuştu.\n\nMohan, Türkiye ile ilişkileri geliştirmenin Hindistan’ın çıkarına olduğunu vurgulayarak, Türkiye ile Hindistan arasındaki bütün farklılıkların üstesinden gelinemese de diğer devletlerle yürütülen ortaklıklar gibi ilişkileri geliştirmek için ortak zemin bulunabileceğini söyledi.\n\nMohan ayrıca bu doğrultuda Şanghay İşbirliği Örgütü (ŞİÖ) ve çeşitli toplantılar kapsamında yapılan görüşmelerin iyi bir başlangıç olabileceği görüşünü paylaştı.\n\nTürkiye - Hindistan ilişkileri yoğunlaşıyor\n\nTürkiye ile Hindistan’ın son yıllarda ilişkilerinin giderek yoğunlaştığını kaydeden Bağcı ise bunda ikili ilişkilerin hem G-20 hem de ŞİÖ gibi uluslararası organizasyonlar kapsamında yakaladığı ivmenin etkili olduğuna işaret etti.\n\nBağcı, Hindistan-Türkiye ilişkilerinin gelecekte daha gelişeceğini düşündüğü belirterek, \"Türkiye Cumhurbaşkanı ile Hindistan Başbakanı son yıllarda hiç olmadığı kadar yoğun görüştü. Yani ivme artıyor.\" dedi.\n\nBu süreçte Türkiye’nin Pakistan ve Hindistan ile ilişkilerini nasıl bir dengede götüreceği konusunun önem taşıdığına dikkati çeken Bağcı, Türkiye-Hindistan ilişkilerinin geleceği açısından iyimser olduğunu vurguladı.\n\nBağcı, Hindistan’ın uluslararası alanda istikrar ve ekonomik kalkınmaya büyük katkıları olduğunu belirterek, Türkiye-Hindistan ilişkilerinin Türkiye’nin Pakistan ile ilişkilerinden dolayı daima sorun olduğuna dair bir söylem bulunduğunu ancak bu durumun değiştiğini söyledi.\n\nŞİÖ’nün Pakistan ve Hindistan’ın da ikili ilişkilerini ele alabileceği bir platform olduğunu dile getiren Bağcı, Türkiye’nin de bu platformdaki pozisyonuyla iki tarafın ilişkilerine katkıda bulunabileceğini ifade etti.",
    "Türkiye Korosu?": "Türkiye Korosu?\n\n-\n\nA\n\n+\n\n2010 yılının Ekim ayında, Nijerya’nın en kalabalık kenti Lagos’taki bir otobüste, Wasiu Karimu adlı bir adam, bileti olmadığı için otobüsten inmekte olan bir kadına bağırmaya başladı: “Penisimi çaldın! Penisimi geri ver!”\n\nKorkuyla kasığını tutarak bağıran adam ve suçladığı kadın otobüsten indirildi. Öfkeli bir linç kalabalığının kuşattığı ‘penis hırsızı’ kadını devriye polisleri kurtardı. Mağdur ve sanık karakola götürüldüler. Burada Wasiu komisere penisinin yavaş yavaş geri geldiğini söyledi. Organın yerinde olduğu anlaşılınca, yalan söyleyerek ortalığı karıştırdığı gerekçesiyle tutuklandı.\n\nOlaydan kısa süre sonra Wasiu’nun yaşadığı mahalleye gidip araştırma yapan yazar Frank Bures’un The Geography of Madness (Deliliğin Coğrafyası, 2016) adlı kitabında anlattığına göre, Wasiu’nun mahallesindeki çetenin üyeleri, karakola giderken kadının penisi büyü yoluyla tekrar yerine koyduğuna, aslında Wasiu yerine kadının tutuklanması gerektiğine inanıyordu.\n\nBu ‘penis hırsızlığı’ sorunu Nijerya’da zaman zaman artan ama hiç yok olmayan bir dert. Özellikle 1960’ların sonlarından 1977’ye kadar olan sürede tam bir salgına dönüşmüş, sonra 1990’da tekrar patlayana kadar ortalık biraz sakinleşmiş.\n\nYeni psikiyatrik araştırmalar sayesinde bugün bunun ‘Koro Sendromu’nun Batı Afrika kültürüne göre biçimlenmiş bir versiyonu olduğu biliniyor. Genellikle Güneydoğu Asya ve Çin’de görülen Koro Sendromu, kişinin genital organlarının büzülüp küçülerek vücudun içine kaçması ve ölüme yol açması korkusuyla yaşadığı ilginç bir rahatsızlık. Hindistan, Afganistan, Pakistan, Bangladeş gibi ülkelerde görülen ‘Dhat’ adlı bir başka versiyonunda, çoğunlukla erken boşalma ve iktidarsızlıktan -erkek- egemen düşünme biçiminin nasıl işlediğini ‘iktidarsızlık’ kadar net özetleyen çok az sözcük vardır!- mustarip kişiler, menilerinin tükenmesi sonucu cinsel organlarının geriye çekilerek bedenlerinin içinde kaybolacağı endişesi yaşıyor. Bu sendromlara, memelerin geriye çekilip küçülerek bedene girmesi veya vulvanın kendi içine doğru çökmesi gibi endişelerle kadınlarda da rastlanıyor. Ama bu oran, varoluşunu genellikle önündeki uzantıyla tanımlayan erkeklere kıyasla çok az.\n\nKoro Sendromu’nu merkeze alarak söylersek, bu rahatsızlıklar genellikle doğu ve güneydeki azgelişmiş ülkelerde ortaya çıkıyor. Batıdaki örnekleri o denli az ki, konuya dair makaleleri takip ederseniz tek tek sayılabildiğini görüyorsunuz: İrlanda’da 1 (İrlanda Psikolojik Tıp Dergisi’nden, 1993), Yunanistan’da 1 (Urologia Internationalis’deki bir makaleden, 2006), İspanya’da 1 (25. Avrupa Psikiyatri Kongresi’nde sunulan bir posterden, 2017), Türkiye’de 2 (Türk Psikiyatri Dergisi’nden, 2007) vd.\n\n***\n\nToplumsal baskı ve utançtan dolayı klinik muayeneye, dolayısıyla rapor ve makalelere yansımayan vakaların sayısı daha fazladır büyük olasılıkla. Yine de sonuç değişmiyor: Bu erkeklik krizi özellikle kadınların baskılandığı geleneksel Afrika ve Asya toplumlarında ortaya çıkıyor; Boko Haram’ın, Taliban’ın topraklarında…\n\nPsikiyatri terminolojisinde ‘kültüre özgü’ (culture-bound) olarak tanımlanan bu sendromların birçok farklı nedeni olabilir. Hem simgesel hem de gerçek anlamda bir iğdiş edilmenin kitlesel törenlerle kutlandığı ülkelerde sık rastlanmasına bakılarak sünnetle ilişkili olabileceğini öne sürenler var örneğin. Bu penis kaybı korkusunun aslında ‘penis kaybı arzusu’ndan kaynaklanıyor olabileceğini öne süren Freudyen görüşler de var; sadece kadınlığın değil eşcinselliğin de baskılandığı, gizli eşcinselliğin yaygın olduğu erkek-egemen toplumların verilerine bakılırsa son derece akla yatkın görüşler bunlar.\n\n***\n\nGeçtiğimiz günlerde İstanbul’da yapılan LGBTİ+ karşıtı mitingi de bu bağlamda ele almak mümkün. Mitingde en çok dile getirilen şeyin ‘cinsiyetsizleştirilme korkusu’ olması, mitingi düzenleyenlerin açıkça Dhat Sendromu’nu anımsatan “Aile yapımızı bozmaya, üremeyi durdurmaya çalışıyorlar.” şeklindeki açıklaması, bunun Koro Sendromu’nun Türkiye’ye uyarlanmış bir kitlesel histerik versiyonu olabileceğini düşündürüyor.\n\nBelki öyledir, belki değildir. Ama yine de dikkatli olmakta fayda var; metrobüste “Penisimi çaldılar!” diye bağıran adamlarla karşılaşmıyorsunuz diye hemen rahatlamayın, etrafınız penisinin/eril iktidarının çalındığını düşünen bir 'sessiz Koro'yla kuşatılmış olabilir.",
    "(TOBB) Başkanı Rifat Hisarcıklıoğlu: Türkiye'nin 120 yıllık hayali gerçek oluyor! Dünyayla rekabet edecek!": "Hisarcıklıoğlu, Afyonkarahisar Ticaret ve Sanayi Odası'nda TOBB Uyum ve Arabuluculuk Merkezinin açılış töreninde yaptığı konuşmada, pandemi döneminde 365 oda ve borsa başkanının, üyelerinin sıkıntıları ile taleplerini kendisine ilettiğini belirtti.\n\nBu sorunları icra makamında olan hükümete ilettiklerini ifade eden Hisarcıklıoğlu, \"Bunların önemli bir kısmından da sonuç aldık. Pek çok destek ve düzenleme hayata geçti. Sıkıntılarımız var mı? Var. Bizim işimiz çözmek değil, bizler üyelerimizin sesiyiz ve onların tercümanları oluruz, bize yasayla verilen görev budur. İcraat yetkisi ve sorumluluğu, hükümetimizindir.\" diye konuştu.\n\n\"TOGG FABRİKAMIZIN 29 EKİM'DE GEMLİK'TE AÇILIŞINI YAPIYORUZ\"\n\nHisarcıklıoğlu, bir müjde vermek istediğini vurgulayarak, şöyle devam etti: \"Türk insanının 120 yıllık rüyası, hayali var, Türkiye'nin otomobili. 2017 yılında görevi üstlendik biz. 5 yıllık sürede dünyayla rekabet edebilecek bütün hakları bizim olmak şartıyla inşallah TOGG fabrikamızın 29 Ekim'de Gemlik'te açılışını yapıyoruz. Allah nasip ederse de mart ayında Afyonkarahisar'da TOGG arabasını hep beraber göreceğiz.\"\n\nCumhurbaşkanlığı Yüksek İstişare Kurulu Üyesi Cemil Çiçek de dünyanın en hızlı değişen ülkelerin başında Türkiye'nin geldiğini vurguladı.\n\nDÜNYANIN EN HIZLI DEĞİŞEN ÜLKELERİNİN BAŞINDA TÜRKİYE GELİYOR\n\nEski bilgiyle yeni sorunları çözüme kavuşturmanın mümkün olmadığını aktaran Çiçek, şöyle devam etti:\n\n\"Bu gelişmelere ve değişmelere paralel olarak hem mevzuatımızı hem de kurumlarımızı yeni baştan gözden geçirmek gerekiyor. Çünkü kuralları da kurumların ihtiyaçları belirler. Dolayısıyla şimdi birtakım kurumlar kurulduysa ve yeni kurallar geldiyse demek ki toplumun buna ihtiyacı var. Biz de dünya tecrübesinden istifade ediyoruz. Başkaları da bizimkisinden istifade ediyor. Onun için 2002 yılından bu tarafa pek çok oranda değişiklik olduğu gibi belki semereleri ve neticeleri biraz zaman alacak. Bir kısım fitne, fesat hareketler sebebiyle yargımız epey yara aldı. İnşallah, kısa sürede o yarayı da saracaklar.\"\n\nProgramda, Afyonkarahisar Valisi Kübra Güran Yiğitbaşı ile Afyonkarahisar Ticaret ve Sanayi Odası (ATSO) Başkanı Hüsnü Serteser de birer konuşma yaptı.\n\nKonuşmaların ardından Hisarcıklıoğlu ile Çiçek'e hediye takdim edildi.\n\nDaha sonra ATSO binasındaki TOBB Uyum ve Arabuluculuk Merkezinin açılışı yapıldı.\n\nİlginizi çekebilir → Türkiye'de bulundu! Takvimler Mozaiği: Dünyada eşi benzeri yok! Tam 5 bin yıllık → TIKLAYINIZ",
    "Türkiye’de yılda yaklaşık 2 bin 500 yeni doğan bebeğe işitme tanısı konuluyor": "Türkiye’de yılda yaklaşık 2 bin 500 yeni doğan bebeğe işitme tanısı konuluyor\n\nSağlık Bakanlığının verilerine göre ülkemizde her yıl yeni doğan yaklaşık 2 bin 500 bebeğe işitme engeli tanısı konuluyor. Uzmanlar, yeni doğan bebeklere en geç 3 gün içerisinde işitme testi yapılması gerektiğini belirterek, ailelerin bu konuda dikkatli olmaları gerektiğini vurguladı.\n\nHaber devam ediyor\n\nHaber devam ediyor\n\nYeni doğan bebekleri hastanede taburcu etmeden ilk 72 saatte tarama testine tabi tuttuklarını ifade eden Yeni Doğan Yoğun Bakım Ünitesi Uzmanı Dr. Heybet Tüzün, bin doğumdan 3’ünde işitme engeli vakasının tespit edildiğini söyledi. Her yeni doğan bebeğe 72 saat içerisinde ilk taramayı yaptıktan sonra eğer risk varsa ve tarama programından geçse dahi tekrar bir referans merkezine gönderip takiplere devam ettiklerini belirten Tüzün, “Risk yoksa şayet bebek ilk taramadan geçiyorsa herhangi bir programa tabi tutmuyoruz. Risk varsa ve ilk taramadan kalmışsa biz ikinci taramayı 15’inci güne kadar tamamlamaya çalışıyoruz. Eğer o taramadan da geçmezse 30’uncu güne kadar 3’üncü taramayı yapıp referans merkezine gönderiyoruz” dedi.\n\nÖzellikle yapısal anomali bebeklerin genetik işitme kaybı olarak doğduğuna dikkat çeken Tüzün, “Yoğun bakımda uzun süreli yatış gerektiren özellikle sarılık seviyesi yüksek olan, bin 500 gramın altında doğan bebekler ve ailede işitme kaybıyla doğan bebeklerimiz de olabiliyor. Bizim verdiğimiz bazı ilaçlar kulak için işitme kaybı yapabilir. Buna neden olan ilaçları kullananlara işitme tarama testi kontrolünü yapmalarını öneriyoruz” ifadelerini kullandı.\n\n“Eğitim çağındaki çocuklara işitme tarama testi yapılmasında fayda var”\n\nİşitme kaybının daha sonra da çeşitli hastalık ve travma sonrası ortaya çıktığına vurgu yapan Tüzün, “Doğuştan gelen bir hastalık olmadan da insanlarda travma sonrası ve farklı hastalık gruplarına bağlı işitme kaybı olabilir. O yüzden bu hastalığı geçiren çocukları işitme taramasından tekrar geçirip uygun birime yönlendiriyoruz. Öte yandan çocuklara eğitim çağında tarama yapılmasında fayda olduğunu söyleyebiliriz” diye konuştu.\n\nDiyarbakır Çocuk Hastalıkları Hastanesi Kulak Burun ve Boğaz Uzmanı Dr. Tayyar Kılıç ise, yeni doğan bebeklerin işitme testinden sonra uygulanan tedaviyle normal yaşamına devam edebileceğini söyledi. Kılıç, “Yeni doğan tüm bebeklere işitme taraması yapıyoruz. İşitme taramasında bebek kaldıysa işitme kaybının seviyesini mutlaka değerlendirmek gerekiyor. Bunun için daha ileri tetkikler yapıyoruz. İlk önce muayene yapıp daha sonra bera testi yapıyoruz. Bu testlerde hafif, orta ve ağır işitme kayıpları olabilir. Hafif ve orta işitme kayıplarında bir süre işitme cihazı öneririz. Ama ileri derece yani ağır işitme kayıplarında implant tedavisi mevcut” dedi.\n\nHaber devam ediyor\n\nHaber devam ediyor\n\nErken tedavinin önemine değinen Kılıç, “Bazı hastalara koklear implantasyon yapılabilir. Bundan dolayı erken tedavi çok önemlidir. Çünkü belli bir yaştan sonra implant şansı da kalmıyor. 4 yaşından sonra dil gelişimi kapandığı için konuşma şansı da kalmıyor. Onun için erken tanı işitme cihazını kullanma şansını kazanmış olup tedavi sürecine katkı sağlar. Geç tanılarda çocuğun konuşma şansı kalmıyor. Bunun için erken tanı çok önemli” ifadelerini kullandı.",
    "Türkiye'de bir ilk: Dronelu cankurtaran ile müdahale süresi kısalıyor": "Boğulma tehlikesi geçiren için hemen havalanıyor. Kısa süre içinde ona can yeleğini ulaştırıyor.\n\n\n\nAntalya Büyükşehir Belediyesi, bu yıl envanterine dronelu cankurtaranı kattı.\n\n\n\nTÜRKİYE'DE İLK KEZ KULLANILIYOR\n\n\n\nTürkiye'de ilk defa kullanılan cihaz, boğulma tehlikesi geçirenler için havalanıyor. Dronenun kamerası ile tehlikedeki kişinin yeri tespit ediliyor.\n\n\n\nCihaz, kısa süre içinde bölgeye cankurtaran yeleğini taşıyarak boğulma vakasına müdahale ediyor.\n\nKÖTÜ HAVA KOŞULLARINDA DAHİ MÜDAHALE EDEBİLİYOR\n\n\n\nAntalya Büyükşehir Belediyesi yetkilisi Kemal Özgün, cihazın kullanımıyla ilgili şu bilgileri verdi:\n\n\n\n\"Tetik mekanizmasına bağladığımız bir can yeleğini boğulma vakasının üstüne kamerayla takip ederek gidebilmekte ve boğulan insana veya o an ihtiyacı olan kişiye can yeleğini bırakmakta. Denize düşse bile tekrar göreve hazır bir şekilde kalkabilen, hem gemi ve deniz araçlarının denetiminde, aynı zamanda çok kötü hava şartlarında boğulma vakalarına müdahale edebilen bir drona haiziz.\"\n\nBoğulma vakalarına müdahalede süreyi bir hayli kısaltan cihazın, ilerleyen dönemde daha da yaygınlaştırılması hedefleniyor",
    "Balkan mafyası Türkiye'de: Tribün cinayetleri rastlantı mı?": "DUVAR - Birgün gazetesi yazarı Timur Soykan, Bulgar suç örgütü lideri Vukotic'in İstanbul'da bir motosikletli tarafından öldürülmesini değerlendirdiği yazısında, Türkiyeli suç örgütleri ile Balkanlardaki mafya gruplarının ilişkilerine dikkat çekti. Soykan, Türkiye'nin Balkan mafyasının arka bahçesi olmakla kalmayıp Dünyanın mafya üssüne de dönüştüğünü belirtti.\n\nTimur Soykan'ın \"Balkan mafyasının arka bahçesi\" başlıklı yazısı şöyle:\n\n\"Yeraltı dünyasının gerçekleri çoğu zaman cinayetlerle gün yüzüne çıkar. Sırbistan-Karadağ merkezli Avrupa’nın büyük suç örgütlerinden Skaljari’nin lideri Jovan Vukotic’in İstanbul’un göbeğinde öldürülmesi de çok önemli mafya gerçeklerini ortaya koydu.\n\nEskiden Balkanlar, Türk mafyasının arka bahçesiydi. Vikotic suikastından sonra görüyoruz; artık Balkan mafyasının arka bahçesi de Türkiye.\n\nAyrıca bu çok profesyonel cinayet, Balkanlardaki mafya gruplarıyla Türkiye merkezli suç örgütlerinin derin işbirliğini gözler önüne seriyor. Ve tabi ki Türkiye’nin dünyanın mafya üssüne dönüştüğünün altı kalın bir şekilde yeniden çiziliyor.\n\nEn başından özetleyelim.\n\nBalkanların turizm merkezi Karadağ, uzun yıllardır suç örgütleriyle anılıyor. Özellikle uyuşturucu kaçakçılığının önemli duraklarından. Deniz kıyısındaki küçük Ortaçağ kenti Kotor ise muhteşem manzarasında büyük bir mafya gerçeğini gizliyor. Yıllardır Kotor’un Kavac ve Skaljari mahallelerindeki suç örgütleri birlikte uyuşturucu kaçakçılığı yapıyordu.\n\n2014’te İspanya Valencia’da 300 kilo kokain yakalanınca Kavac grubu, Sırp kökenli Skaljari grubunu suçladı ve Avrupa’nın en kanlı mafya savaşlarından biri başladı. Karadağ, Sırbistan, Ukrayna, Avusturya ve Yunanistan’da en az 50 kişi öldürüldü. Kiminin aracına bomba yerleştirildi kimi lokantada uzun namlulu silahlarla tarandı. Bazı cesetlerin asit kuyularında yok edildiği biliniyor. 7 yıldır süren savaşta Kavac klanının en büyük hedefi Jovan Vukotic’i öldürmekti.\n\n2018’de Vukotic, Antalya’da sahte kimlikle yakalandı. Tolga Şardan’ın haberinden öğreniyoruz; onun iadesi için Sırbistan İçişleri Bakan Yardımcısı Türkiye’ye gelmiş ve kar maskeli bir ekip İçişleri Bakanı Süleyman Soylu’nun özel uçağı ile Vukotic’i götürmüş.\n\nMIKNATISLI PATLAYICIYLA SUİKAST GİRİŞİMİ\n\nÖnce Sırbistan’da yargılanıp sonra Karadağ’a iade edilen Vukotic sadece 19 ay hapiste kaldı. Bu sırada babası Kotor’daki evinin önünde öldürüldü. O hapisteyken 20 Ocak 2020’de örgütü yöneten yardımcısı İgor Dedovic ile Stevan Stamatovic ise Atina’daki bir lokantada ailelerinin yanında otomatik silahlarla tarandı.\n\nSkaljariler ise Kavacların lideri Slobodan Kascelan ve Radoje Zivkovic’e defalarca suikast girişiminde bulunmuştu. Kascelan 2021’de yakalandı. Onu mahkemeye götüren zırhlı araca Skaljariler motosikletten mıknatıslı patlayıcı atmak istemişti.\n\n8 Eylül 2022’de Vukotic’e İstanbul’un göbeği Mecidiyeköy’de saat 19.00’da sıkılan kurşunlar bu savaşın son hamlesiydi. Sedat Peker’in ifşalarından sonra TRT’de özel yayına çıkan İçişleri Bakanı Süleyman Soylu’nun yakalayıp deport etmekle övündüğü Jovan Vukotic 2021’de tekrar Türkiye’ye girmişti. Cinayet günü hamile sevgilisi ve yanlarında küçük oğluyla Ataköy’deki evlerinden çıkmış, Zorlu Center’a gidiyorlardı. Otomobili Türk şoförü kullanıyordu. Motosikletle yaklaşan iki suikastçı trafikte bekleyen aracın yanında durdu. Motosikletin arkasındaki tetikçi 4 kurşunla Vukotic’i öldürdü.\n\nPLAKAYI SAKLAMAK İSTEDİ Mİ?\n\nBir iddiaya göre; cinayetten hemen sonra şoför, otomobilin plakasını söküp bagaja koymuştu. Şoför de gözaltına alındı. Eğer plakayı gizlediği doğruysa gizlenmek istenen neydi? Vukotic bu plaka sayesinde mi İstanbul’da rahatça gezebiliyordu? Ya da plakada Türkiye’deki mafya bağlantılarının izi mi var? Bilmiyoruz.\n\nNe kadar profesyonel bir cinayet olduğunu ise Sözcü’den Habip Atam’ın haberiyle öğrendik. Polis cinayetin ardından otomobilin altında iki ve bagajda ise bir GPS bağlantılı takip cihazı bulundu. Kamera kayıtlarından ise Vukotic’in aracını İzmir plakalı bir aracın 2-3 dakika gerisinden sürekli takip ettiği belirlendi.\n\nMOTOSİKLETLİ TETİKÇİLER ÇETESİ\n\nHenüz cinayet aydınlatılmadan polisin suikast ekibinin Türk olduğu ihtimaline ağırlık verdiğini öğrenmiştim. Öyle çıktı. İddiaya göre; yakalanan tetikçiler, İstanbul Beyoğlu merkezli Barış Boyun’un çetesinin mensupları. Bu çete silahlı saldırılarda sıklıkla motosikletli tetikçiler kullanıyor. Sadece bu yıl tehdit ettikleri bir iş insanının aracını iki gün içinde iki kez motosikletli saldırganlarla kurşunlamışlardı. Beyoğlu ve Şişli’de motosikletli çete mensupları rakip çetelerle çatışmaya girmişti.\n\nBarış Boyun yurt dışına kaçmıştı ve Kırmızı Bülten ile aranıyordu. Gürcistan’da yakalanmış ancak serbest bırakılmıştı. Geçen ay İtalya’nın Rimini şehrinde bir otelde yakalandı ve tutuklandı.\n\nVukotic’i takip eden otomobil ise profesyonel suikastta İzmir merkezli bir suç örgütünün bağlantısını ortaya koydu: Camgözler Çetesi. Suikast için takipte olan araçta Binali Camgöz’ün adamı Furkan Y. ve bir kadın vardı.\n\nBinali Camgöz onlarca suçtan Kırmızı Bülten ile aranıyordu ve 6 Temmuz 2022’de Karadağ’da yakalandı.\n\nFETÖ BORSASI CİNAYETİYLE SUÇLANDI\n\nBinali Camgöz’ün adı Türkiye’de FETÖ Borsası’nı gözler önüne seren çok karanlık bir cinayetle gündeme gelmişti. İzmir’deki FETÖ Borsası’nı anlatan itiraflarda bulunan, ev hapsindeki Ahmet Kurtuluş, 30 Mayıs 2019’da evine gelen polis kılığına girmiş tetikçi tarafından öldürülmüştü. Eski AKP İzmir İl Başkan Yardımcısı olan Ahmet Kurtuluş’u Serkan Kurtuluş ve Camgözler Çetesi’nin öldürttüğü iddia ediliyor.\n\nAyrıca Camgöz Çetesi, uyuşturucu sattığı iddia edilen kişileri tabanca kabzalarıyla dövüp videoları sosyal medya hesaplarından paylaşıyordu. Bu videolardan sonra yapılan operasyonda çete üyelerinin adreslerinde esrar ele geçirilmişti.\n\nBinali Camgöz Karadağ’da yakalandığında üzerinde ‘Mehmet Ali Bayhan’ adına düzenlenmiş sahte pasaport vardı. Geçen ay İzmir Bornova İlçe Nüfus Müdürü, iki memur, bir çaycı ve gerçek ‘Mehmet Ali Bayhan’ rüşvet karşılığı sahte kimlik ve pasaport düzenledikleri için tutuklandı.\n\nTRİBÜN CİNAYETLERİ RASTLANTI MI?\n\nBinali Camgöz, Karşıyaka tribün lideri Metin Arslan nam-ı diğer ‘Dobo Metin’in öldürülmesini azmettirmekle de suçlanıyor. ‘Dobo Metin’, 4 Haziran 2022 gecesi İzmir’de uzun namlulu silahla taranarak öldürüldü. Camgöz Çetesi’nden iki tetikçi özel ambulansla İstanbul’a kaçtı. Yol kontrollerinden “İçeride koronavirüslü hasta var” diyerek geçmişlerdi.\n\nİşin garibi; Vukotic cinayetinde tetikçilerin bağlı olduğu Barış Boyun da bir tribün lideri cinayetiyle suçlanıyor. Kasımpaşa Spor Kulübü’nün tribün lideri Yüksel Ustahüseyin 16 Nisan 2022’de Beyoğlu’nda motosikletten ve bir otomobilden açılan ateşle öldürülmüştü. Tetikçilerin Barış Boyun’un adamı olduğu iddia edildi.\n\nAtina’da 2020’de öldürülen Skaljari Çetesi’nin liderlerinden Stamatovic de 2016’da Belgrad’da Partizan Futbol Kulübü’nün taraftar grubu lideri Aleksandar Stankovic’i öldürtmekle suçlandı.\n\nAcaba olaylar zincirinde bu üç amigo cinayeti rastlantı mı?\n\nKAVAC’IN LİDERLERİ BU RİSKİ NEDEN ALDI?\n\nVukotic cinayetinden sonra Camgöz Çetesi’nden Furkan Y. Gürcistan’a kaçmak üzereyken Artvin’de yakalandı. Çok ilginç bir şekilde Kavac Çetesi’nin liderleri de Türkiye’deydi. Daha önce defalarca Skaljari Çetesi’nin suikast girişimlerinden kurtulan Radoje Zivkovic ve Zdravko Perunovic polis operasyonuyla yakalandı. Baskın yapılan adreste onların fotoğrafları yapıştırılmış İsviçre, Ukrayna, Bosna-Hersek, İtalya sahte pasaportları vardı.\n\nAcaba Türkiye’deki tüm bağlantıları ortaya çıkarılacak mı? Cinayet anında Türkiye’de bulunacak kadar kendilerine güvenmelerinin nedeni neydi?\n\nAylar süren bir suikast sürecine karşın Vukotic, Kavac Çetesi’nin liderleri, Türk mafya gruplarının takipleri ve tetikçileri nasıl güvenlik güçlerince tespit edilemedi?\n\nVe en önemlisi Türkiye, dünyanın mafya üssüne kimlerce nasıl dönüştürüldü?\" (YAZININ TAMAMI)",
    "Yeni DS 4 Türkiye'de satışa sunuldu: İşte fiyatı ve özellikleri": "Tam Boyutta Gör\n\nGeçtiğimiz ağustos ayında yapılan duyuru ile yeni DS 4'ün eylül ayında Türkiye'de satışa sunulacağını öğrenmiştik. Bugün markanın resmi internet sitesine baktığımızda fiyatların listelenmeye başladığını görmekteyiz. Yeni 2022 DS 4 fiyatı 1.080.600 TL'den başlıyor.\n\nYeni DS 4'ün ilk etapta Trocadero versiyonu ve BlueHDi 130 motor seçeneği ile geleceği açıklanmıştı. Ancak fiyat listesine baktığımızda DS 4 Trocadero PureTech 225 benzinli versiyonu da görüyoruz. Bu versiyonun fiyatı da 1.112.000 TL olarak açıklanmış. DS 4'te 8 ileri otomatik şanzıman görev yapıyor. DS 4'ün dizel motorlu versiyonu 203 km/s son hıza sahip ve 0-100 km/s hızlanmasını 10,3 saniyede tamamlıyor.\n\n2022 DS 4 Türkiye fiyat listesi 💰 Versiyon Fiyat DS 4 Trocadero PureTech 225 Benzin Otomatik 1.112.000 TL DS 4 Trocadero BlueHDi 130 Dizel Otomatik 1.080.600 TL\n\n2022 DS 4, kompakt hatchback sınıfında yeni bir tasarım anlayışını kullanıcılarıyla buluşturuyor. 1,83 metrelik genişliği ve 20 inçe kadar hafif alaşım jant seçeneklerine sahip 720 mm'lik büyük tekerlekleri ile 4,40 metrelik uzunluğu ve 1,47 metrelik yüksekliği otomobile ilgi çekici bir görünüm katıyor. 2675 mm aks mesafesine sahip olan hatchback model 430 litre bagaj hacmi sunuyor. Bu alana erişim için elektrikli bagaj kapağı ve eller serbest erişim özelliği de DS 4'ün sahip olduğu donanımlar arasında.\n\nDS 4 Trocadero, 10 inç Multimedya Ekranlı Müzik ve Eğlence Sistemi, Navigasyon, Kablosuz Mirror Screen (Apple CarPlay, Android Auto), Geri Görüş Kamerası, İki Bölgeli Otomatik Klima, Otomatik Anahtarsız Giriş ve Çalıştırma Sistemi, Arka bölümde 2 USB Girişi, DS AIR Gizli Havalandırma Sistemi, Gizli Kapı Kolları, DS SMART TOUCH dokunmatik kumanda ekranı, sekiz renkli PolyAmbient Ambiyans Aydınlatması, Açılır Cam Tavan, 19 inç FIRENZE Hafif Alaşım Jantlar, Aktif Güvenlik Freni, Aktif Şerit Takip Yardımcısı, Hız Sabitleyici ve Sınırlayıcı gibi özellikleriyle öne çıkıyor.\n\nEposta ile Paylaşın başlıklı bu arkadaşınıza postalayın.\n\nAnasayfa\n\nYaşam\n\nOtomobil Teknolojileri Haberleri\n\n2022 DS 4 Türkiye'de satışa sunuldu: İşte fiyatı ve özellikleri",
    "Türkiye'de satışta olan elektrikli otomobiller ve güncel fiyatları": "Türkiye'de satışta olan elektrikli otomobiller ve güncel fiyatları\n\nAbone Ol\n\nTüm dünyada olduğu gibi elektrikli araçların kullanımı Türkiye'de de her geçen gün artmaya devam ediyor. ODD (Otomotiv Distribütörleri Derneği) verilerine göre bu yılın Ocak-Ağustos döneminde geçen yıla göre elektrikli otomobil satışları 3 kat arttı. 8 aylık rapora göre, 34 bin 265 adet hibrit ve 3 bin 283 adet elektrikli otomobil satışı gerçekleşti. Türkiye'de satılan tamamen elektrikli otomobil modellerinin güncel fiyatları şu şekilde...",
    "Türkiye-BAE hattında olağanüstü hareketlilik – DW – 23.09.2022": "Türkiye'den SİHA'ları teslim alan BAE, Sedat Peker'e dijital tecriti sertleştirdi. Emre Olur'u ülkeden deport etti. Sırada Peker mi var? DW Türkçe, gelişmelerin nasıl bir sürecin habercisi olduğu sorusuna yanıt aradı.\n\nCumhurbaşkanı Recep Tayyip Erdoğan'ın dış politikadaki \"U dönüşü\" ve Birleşik Arap Emirlikleri (BAE) ile masaya oturması sonrasında, BAE'den de AKP hükümetini memnun edecek adımlar gelmeye başladı.\n\nBir süredir Abu Dabi'de yaşayan ve rüşvet, yolsuzluk, kara para aklama, cinayet ve uyuşturucu kaçakçılığı ifşa ve iddialarıyla AKP iktidarını zora sokan Sedat Peker üzerinde BAE yönetiminin baskısı daha da arttı.\n\nTürkiye'de organize suç örgütü lideri olarak yargılanmakta olan Peker'in sosyal medya üzerinden herhangi bir paylaşım yapmasına artık izin vermediği belirtilen BAE yönetiminin, Peker'in en yakınındaki isimlerden Emre Olur'u ülkeden deport etmesinin zamanlaması da dikkat çekti.\n\nBAE, Sedat Peker'in yakın adamlarından Emre Olur’u deport ederek Türkiye’de tutuklanmasına varan sürecin kapılarını araladı. Fotoğraf: DHA\n\nBAE'nin bu adımları atarken, Türkiye'den uzun süredir almak istediği silahlı insansız hava araçlarını (SİHA) teslim aldığı ortaya çıktı. Reuters'in haberine göre Türkiye'den 20 SİHA'yı bu ay teslim alan BAE, yeni SİHA'lar satın almak için de temaslarını sürdürüyor.\n\n\"Otoriter konsolidasyon\"\n\nTürkiye ile BAE arasında hasımlıktan savunma alanında işbirliğine varan yakınlaşmayı DW Türkçe'ye değerlendiren Dr. Salim Çevik, son gelişmelerin aslında aynı zamanda bölgedeki \"otoriter konsolidasyonun\" bir göstergesi olduğuna işaret etti.\n\nBerlin merkezli Uygulamalı Türkiye Araştırmaları Merkezi (CATS) uzmanlarından olan Çevik, \"Kim istemez ki bölge ülkelerinin birbirleriyle barışmasını, bu gayet tabii ki olumlu ve önemli. Ama Ortadoğu'daki yeni barış rüzgarlarının şöyle kötü bir yanı var: bu aynı zamanda bölgedeki otoriterliğin konsolidasyonudur. Bu coğrafyada muhalifleri zor günler bekliyor\" şeklinde konuştu.\n\n\"BAE Peker'i susturarak AKP'yi rahatlatıyor\"\n\nSalim Çevik, Erdoğan'ın son aylarda gerek BAE, gerekse Mısır ve Suudi Arabistan gibi bölge ülkeleriyle ilişkilerini normalleştirmek için attığı adımlara dikkat çekerek, Türkiye'nin sadece İhvancıların değil, liberallerin de medya kanallarını susturduğunu söyledi, Suudi Arabistan'ın İstanbul Başkonsolosluğu'nda öldürülen Cemal Kaşıkçı ile ilgili davayı da Suudi Arabistan'a devrettiğini hatırlattı.\n\nAbu Dabi’de yaşayan Sedat Peker, rüşvet, yolsuzluk, kara para aklama, cinayet ve uyuşturucu kaçakçılığı ifşa ve iddialarıyla AKP iktidarını zora sokuyor.\n\nÇevik, \"BAE İslamcılardan rahatsızdı, AKP hükümeti de Peker'den. AKP Hükümeti İslamcıların sesini kıstı, boğdu. Şimdi de BAE, Sedat Peker'i orada boğarak Türkiye'yi rahatlatıyor. Diktatörler birbirleriyle anlaştıkça, muhalifler, otoriter yönetimleri zora sokanlar, çok daha zorluklar yaşayacak. Çünkü diktatörler arasındaki rekabet, muhaliflere bir soluk alma imkanı tanıyordu, daha rahat nefes alabilecekleri rakip ülkelere kaçabiliyorlardı. Bu dönem bitiyor\" diye konuştu.\n\nSıra Peker'e mi geliyor?\n\nSon günlerde Ankara-Abu Dabi hattında yaşanan gelişmeler, Sedat Peker'in de önümüzdeki dönemde BAE'den deport ya da Türkiye'ye iade edilebileceğinin işaretleri olarak yorumlanırken, dün avukatı Ersan Barkın'ın Twitter üzerinden paylaştığı son bilgiler dikkat çekti.\n\nBarkın, Peker hakkında Interpol tarafından sadece savunması alınmak üzere çıkarılan kırmızı bültenin, \"tüm dünyada aranıyor\" şeklinde kapsamının genişletildiğini öğrendiklerini aktardı, \"Belli ki bir şeyler değişiyor\" görüşünü kaydetti.\n\nGelişmeleri yakından takip eden kaynaklar, Türkiye ile BAE arasında yakınlaşmada önemli bir aşama kaydedildiğini, Sedat Peker konusunda da kapalı kapılar ardında, gizli görüşmeler yapıldığının aşikar olduğunu ifade ediyorlar. Bu pazarlıkların nasıl sonuçlanacağını önümüzdeki günler gösterecek. Bazı yorumcular ise Türkiye'nin BAE'ye teslim ettiği SİHA'ların da bu pazarlıkların bir parçası olabileceğini söylüyor.\n\nBAE’nin bu ay Türkiye’den 20 SİHA teslim aldı. Daha fazla SİHA alımı için de taraflar arasında görüşmelerin sürdüğü bildiriliyor. Fotoğraf: PETRAS MALUKA/AFP/Getty Images\n\nSalim Çevik ise seçimler öncesinde Sedat Peker'in susturulmasının AKP hükümeti için hayati önem taşıdığını söylerken, \"AKP açısından üç beş drone vermek mesele değil. Türkiye'nin elinde başka şeyler olsa, onları da verir. Türkiye'nin bölgede verebileceği en önemli şey ise güvenlik garantisi. Bölge ülkeleri ABD çekildiği için çok ciddi bir güvenlik açığı hissediyorlar. Türkiye o açıdan onlar için işlevsel\" şeklinde konuştu.\n\nSona eren ideolojik kavga üzerine inşa edilen yeni dönem\n\nErdoğan'ın dış politikadaki keskin \"U dönüşü\" ve normalleşme açılımına kadar Türkiye, BAE'yi 15 Temmuz 2016 darbe girişimini finanse etmekle, PKK'yı desteklemekle, Türkiye'ye düşmanlık gütmekle suçluyordu. Ayrıca Libya iç savaşı nedeniyle de iki ülke askeri olarak karşı karşıya gelmişti.\n\nAncak Erdoğan geçen sene giriştiği normalleşme açılımıyla sadede BAE ile değil Mısır, Suudi Arabistan ve İsrail ile ilişkilerini de düzeltmeye girişti.\n\nCATS uzmanı Dr. Salim Çevik, Türkiye'nin aslında arasının bu ülkelerden en çok BAE ile kötü olduğuna dikkat çekerken buna en başta \"ideolojik kavganın\" kaynaklık ettiğini söyledi, Türkiye'nin bu konuda uğradığı yenilgiyi kabul etmesinden, jeopolitik rekabetin de sona ermesinden sonra da yeni bir barış arayışı dönemine kapı aralandığını aktardı.\n\nÇevik, \"Arap Baharı'nda Türkiye'nin desteklediği İslamcılığın karşısındaki girişimin fikir babası BAE, Muhammed Bin Zayed'di (BAE devlet başkanı). 'İslamcıları her yerde bastıralım, gerekirse şiddet kullanalım, otoriter rejimleri finanse edelim, bu ayaklanmaları boğalım' fikrinin sahibi ve uygulayıcısı Muhammed Bin Zayed'di ve kazanan o oldu, Türkiye'yi bu konuda yendi. Ama Muhammed Bin Zayed kazandığında da 'tamam kazandık, bitti, şimdi yeni bir sayfa açıyoruz' diyerek müthiş bir pragmatizm gösterdi. Suudi Arabistan ve Mısır ise o kadar esnek olmadı\" diye konuştu.\n\nCATS uzmanı Salim Çevik, Türkiye ile Körfez ülkeleri arasındaki yakınlaşmayı “otoriter konsolidasyon” olarak nitelendirdi. Fotoğraf: privat\n\nAncak Salim Çevik normalleşmeyi sadece Türkiye'nin istemediğini, BAE, Suudi Arabistan, İsrail ve Mısır'ın da bu arayışta olduklarına dikkat çekerken, \"Nedeni belli: ABD bölgeden çekiliyor, herkes yalnız başına kaldı, İran'dan korkuyorlar. Erdoğan ise bölge ülkelerinin korkusunu ve barış arayışını fırsat bilerek hepsiyle arasını düzeltme telaşında\" görüşünü dile getirdi.\n\nSİHA hamlesi, İran'a karşı yeni bir ittifakın göstergesi mi?\n\nTürkiye'nin BAE'ne jet hızıyla SİHA teslimatı, Suudi Arabistan'ın hem Türkiye'den SİHA almak hem de üretimi için fabrika kurmak istemesi, bölgedeki güvenlik mimarisinin büyük bir değişim sürecine sahne olduğunu gözler önüne seriyor.\n\nCATS uzmanı Salim Çevik'e göre de SİHA'lar, BAE ve Suudi Arabistan gibi ülkeler için çok işlevsel. ABD'den ileri teknoloji savaş uçakları temin edebilen bunun için çok da parası olan bu ülkelerin bu teknolojileri kullanmakta zorlandıklarına işaret eden Çevik, şöyle devam etti:\n\n\"Droneların kullanımı ise daha kolay ve çok daha ucuz. Savaş pilotu yetiştirmiş olmanız gerekmiyor, kaybettiğiniz zaman sadece SİHA'yı kaybediyorsunuz. Bunlar göz önüne alındığında bu SİHA'lar bu ülkelerin tam da arayıp bulamadıkları şeyler.\"\n\nBununla birlikte Çevik, Türkiye'nin BAE ile ilişkilerinin sadece SİHA'lara indirgenemeyeceğine, bölgede ana ekseni İran'a karşı olan çok daha büyük bir ittifakın kurulmakta olunduğuna işaret etti.\n\nÇevik, \"Drone satışı bunun ancak bir sembolik göstergesidir. Körfez ülkelerinin bütün varlık korkusu İran ve Türkiye İran'ı Irak ve Azerbaycan üzerinden Kafkaslarda ciddi anlamda rahatsız ve meşgul ettiği için de bu Körfez ülkeleri için çok harika bir şey.\"\n\nİtici güç, ABD ile kötüleşen ilişkiler\n\nBölgedeki gelişmeleri yakından izleyen Ortadoğu uzmanı Sebastian Sons'a göre de, Körfez ülkelerinin Türkiye ile normalleşe adımlarında, ABD yönetimiyle ilişkilerinin kötüleşmesi etkili oluyor.\n\nBonn merkezli Ortadoğu Araştırmaları Merkezi CARPO'nun kıdemli araştırmacılarından Dr. Sebastian Sons, BAE ve Suudi Arabistan'ın özellikle Joe Biden'ın başkan seçilmesinin ardından kötüleşmekte olduğuna işaret ederek, \"Bu nedenle bu ülkeler askeri partnerliklerini çeşitlendirme arayışında. Güvenilir bir partner olarak değerlendirdikleri Türkiye gibi ülkelerle işbirliği yoluyla, askeri yetkinliklerini güçlendirmeye, ABD ve geleneksel güvenlik partnerlerine bağımlılıklarını azaltmaya çalışıyorlar\" dedi.\n\nBölge ülkeleri safları sıkılaştırıyor\n\nErdoğan liderliğindeki Türkiye ile bölgenin önemli aktörlerinden Suudi Arabistan arasında son dönemdeki normalleşme adımlarını da değerlendiren Sons, Ankara'nın Kaşıkçı davasını devretmesinin ardından Riyad açısından ilişkilerin kötü olması için neden kalmadığını söyledi.\n\nBonn merkezli Ortadoğu Araştırmaları Merkezi CARPO'nun kıdemli araştırmacılarından Dr. Sebastian Sons, Türkiye ile Körfez ülkeleri arasındaki yakınlaşmanın bölgedeki güvenlik altyapısında değişimi beraberinde getirdiğini söylüyor. Fotoğraf: Privat\n\nSons, \"Türkiye'nin, Suudi Arabistan'ın kendi savunma sanayisini inşa etme hedefine destek olması da bir beklenti. Ama sadece askeri işbirliği bakımından değil, Riyad'da Türkiye yatırım, ticaret ve enerji alanında işbirliği bakımından da önemli bir pazar olarak görülüyor. Askeri işbirliği, farklı düzeylerde, daha fazla ekonomik işbirliğinin sadece bir başlangıcı\" görüşünü dile getirdi.\n\nSuudi Arabistan'ın da aralarında olduğu Körfez ülkelerinin İran'a karşı caydırıcılığı güçlendirmek istediklerini de vurgulayan Sons, şu tespitini aktardı:\n\n\"Gayet tabii ki İran'ın, Lübnan, Yemen, Suriye ve Irak'ta olduğu gibi bir bölgesel müdahalesinden endişe duyuyorlar. Bu nedenle İran'ı bölgeden uzak tutacak bir stratejiye ihtiyaç duyuyorlar. İsrail bu strateji için bir partner ve Türkiye de bu bağlamda rol üstlenebilir. Bu nedenle Türkiye ile askeri işbirliği bu konuda da önem taşıyabilir.\"\n\nSons bu tespitini dile getirirken, Körfez ülkelerinin gerilimi tırmandırmamak, İran'ı provoke etmemek için de dikkatli adımlar attıklarını, aynı zamanda diyalog arayışlarını da sürdürdüklerini vurguladı.\n\nAlman uzman, Suudi Arabistan'ın İran ile görüşmelerinin 5'inci turunun yapıldığını, son aylarda iki ülke yetkilileri arasında gayri resmi temasların da gerçekleştiğine dikkat çekti. Kuveyt ve BAE'nin de İran ile diplomatik temaslar yürüttüklerini hatırlatan Sebastian Son, yaşanan bu gelişmelerin bölge dinamiklerinde yaşanan değişimin önemli göstergeleri olduğunu vurguladı.",
    "Türkiye'nin o ilinde bulundu! Dünyada eşi benzeri yok: 5 bin yıl öncesine ait...": "İssos Harabeleri olarak da bilinen Epiphaneia Antik Kenti'nde 2006'da kurtarma kazısı olarak başlayan çalışmalar devam ediyor."
}