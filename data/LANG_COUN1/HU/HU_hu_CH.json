{
    "Te megszavaznád a nyugdíjkorhatár emelését? - Svájcban megtették": "Svájcban vasárnap népszavazáson elfogadták a nők nyugdíjkorhatárának emelését a jelenlegi 64 évről 65 évre. A kormány célja, hogy biztosítsák a következő tíz évre a nyugdíjalap stabilitását. A baloldali pártok és a szakszervezetek a nyugdíjkorhatár-emelés ellen kampányoltak.\n\nAz előzetes eredmények szerint a voksolók 51 százaléka támogatta a nyugdíjalap stabilizálását szolgálni hivatott kezdeményezést.\n\nAz általános forgalmi adó 7,7 százalékról 8,1 százalékra emelését, ami a nyugdíjak fedezetét hivatott biztosítani, a szavazópolgárok 56 százaléka támogatta.\n\nA nyugdíjkorhatár emelésével a kormány célja a következő tíz évre biztosítani a nyugdíjalap stabilitását.\n\nAz intézkedést a demográfiai növekedés időszakában születettek nyugdíjba vonulása és megnövekedett várható élettartam tette szükségessé - írja az MTI.\n\nA svájci baloldali pártok és a szakszervezetek is a nyugdíjkorhatár emelése ellen kampányoltak, azzal érvelve, hogy Svájcban előbb orvosolni kellene a nemek közti jövedelmi egyenlőtlenségeket.\n\nNem jó nap ez a nők számára Svájcban\n\n- mondta a nyugdíjkorhatár emelésének egyik ellenzője a svájci televízióban.\n\nA nők nyugdíjkorhatárának emelését azonban olyan intézkedések kísérik, amelyek megkönnyítik az átállást: így a szabályozás csak 2024-ben lépne életbe, az 1961 és 1969 között született nők jobb feltételekkel korábban is nyugdíjba vonulhatnak, illetve állami támogatásban részesülnek, ha 65 éves korukig dolgoznak.\n\nCímlapkép forrása: Getty Images",
    "Svájc rákapott a téli áramra": "Arról, hogy miként válik sikeressé a napelem Svácban például egy parkokóban, vagy hogy mit jelent a 2500 méter feletti magasságban lévő infrastrtuktúrákra állóra telepített napelemes rendszer, illetve hogy ezek a gátakra installált rendszerek miként teljesítik túl az elvárásokat, korábban már írtunk. A PV Magazine viszont mindezek eredőjét vette elő: a svájci törvényhozást illetően számolt be egy energetikai döntésről.\n\nSvájcban az Államok Tanácsa a napokban úgy döntött, hogy az új épületekre vonatkozó fotovoltaikus követelményekről és a fotovoltaikus erőművek egyszerűsített engedélyezéséről, valamint az alpesi felvidéki fotovoltaikus rendszerek támogatásáról új szabályokat kell megalkotnia. A klímavédelmi célokat rendezni hivatott gleccseroffenzíva - melyet nyugodtan lehetne napenergioffenzívának is nevezni - nagy többséggel át is ment a parlamenten és az államtanácson.\n\nAz egyik elfogadott tétel szerint támogatásban részesülnek azok a magas-Alpokba telepített és még épülő napelemes erőművek, amelyek még nem termeltek meg 2 TWh energiát, de előírás lesz az új épületek napelemes kötelezettsége és az is, hogy egyszerűsíteni kell a napelemes rendszerek engedélyezését.\n\nAz építkezéseket is felgyorsítják: az alpesi fotovoltaikus erőművek gyorsabb megépítése érdekében a beruházási költségek 50-60 százalékának egyszeri kifizetését, illetve gyorsított jóváhagyást követel a szövetségi kormánytól az államtanács. Ennek az a műszaki oldalról az előfeltétele, hogy a napelemes rendszerek évente legalább 10 GWh napenergiát biztosítsanak úgy, hogy ennek minimum a 45 százalékát a rendszerek a téli hónapokban termeljék. További követelmény, hogy e napelemes rendszereket 2025 végéig legalább részben már rá kell kötni a hálózatra.\n\nA cél egyértelműen az, hogy nagyobb lendületet kapjon a téli áram termelés. A terv az, hogy mindennek a parlament őszi ülésszakában törvénnyé kell válnia, és hatályba kell lépnie. A \"motivációs csomag\" 2025 végéig lenne érvényben, majd azután az energia- és áramellátásról szóló általános rendelet volna rá érvényes, melyet a parlament jelenleg is tárgyal.",
    "Svájc: bejelentés Szabicsék utódjáról": "Forrás: fcz.ch\n\nAz NB1.hu néhány napja jelezte, hogy edzőváltás volt a svájci élvonalban szereplő FC Zürich csapatánál. Ennek magyar vonatkozása is van, hiszen a távozó edző, Franco Foda munkáját Szabics Imre segítette. A zürichi csapat közleményéből kiderült, hogy Szabiccsal is szerződést bontottak:\n\nA svájciak bejelentették, hogy Genesio Colatrella irányíthatja ideiglenesen az együttest. Az 50 éves tréner 2002-ben kezdte meg az edzői karrierjét, 2021 óta az FC Zürich U21-es alakulatát irányította.\n\nA Zürich nyolc forduló után nyeretlen a svájci ligában, két döntetlen mellett hatszor kikapott.\n\nSzeptember 22-én arról is írtunk svájci forrásra hivatkozva, hogy Dárdai Pál neve is felmerült a zürichi klubnál:",
    "Nukleárishulladék-temetőt épít Svájc a német határ mellett": "Mit talált ki Svájc az atomhulladék tárolására?\n\nAz ország radioaktív hulladékainak kezeléséért felelős szervezet szeptember elején jelentette be, hogy a Nördlich Lägern régió a legjobb három földalatti tárolóhely közül, amelyeket fontolgattak.\n\nA tisztviselők „Nördlich Lägernt választották a legbiztonságosabb helyszínnek egy mély geológiai tárolóhelynek” – mondta Felix Glauser, a Radioaktív Hulladékok Ártalmatlanításának Nemzeti Szövetkezet (Nagra) szóvivője egy e-mailben az AFP-nek, megerősítve a Keystone svájci hírügynökség jelentését.\n\nA kiterjedt vizsgálatok kimutatták, hogy a Nördlich Lägern a legalkalmasabb helyszín, és a legnagyobb biztonsági tartalékokkal rendelkezik\n\n– tette hozzá.\n\nA sugárzó hulladékok új tárolásáról, a javaslatok benyújtása után, a svájci kormánynak 2029-ig kell meghoznia a végső döntést, bár valószínű, hogy egy népszavazást is kell majd rendezni róla.\n\nEgy drónnal készített fényképen a Haberstal látható Windlachban, Stadel községben 2022. szeptember 9-én. A Radioaktív Hulladékok Ártalmatlanításának Nemzeti Szövetkezete (Nagra) úgy döntött, hogy a svájci Zürich és Aargau kantonban található Stadel Haberstalban mély geológiai tárolót helyeznek el a Northern Lagernben. Az atomerőmű működése során keletkező nukleáris hulladék felszíni tárolása rendkívül kockázatos. A sugárzó anyagok biztonságos elhelyezését Svájc egy új projekt keretében valósítaná meg, ahol a sugárzó hulladékot mélyen a föld alá, agyagba temetnék el. Fotó: EPA/Michael Buholzer drónfelvétele\n\nMiért szükséges a nukleáris hulladéknak új tárolóhelyet találni?\n\nSvájc fél évszázada üzemeltet nukleáris erőműveket. A felhalmozódott radioaktív hulladékot most egy ideiglenes raktárban őrzik, Würenlingenben, 9,3 mérföldre (15 kilométerre) a német határtól. A japán fukusimai erőmű 2011-es nukleáris balesete után döntött úgy Svájc, hogy fokozatosan megszünteti az atomenergiát: reaktorai mindaddig működhetnek, amíg biztonságban maradnak – írja a Guardian.\n\nAz új létesítménnyel Svájc azt reméli, hogy csatlakozhat ahhoz az elit klubhoz, melynek tagjai földalatti tárolókban oldják meg a sugárzó anyagok biztonságos, hosszú távú tárolását. Ilyen tárolót eddig csak Finnország épített, de hasonlót terveznek Franciaországban is.\n\nSvájcban az előrejelzések szerint 83 ezer köbméter nukleáris hulladékot kell majd elásni, köztük néhány nagy aktivitású hulladékot is. Ez a mennyiség a beznaui, gosgeni és leibstadti atomerőművek 60 éves üzemi élettartamának, valamint a Muhleberg 2019-es bezárása előtti 47 évnek felel meg.\n\nA föld alatti nukleáris hulladéksírok feltöltését 2060-ig kell elkezdeni, és valamikor a XXII. században tervezik végleg lezárni.\n\nA sugárzó anyagok veszélyeire a Nemzetközi Atomenergia-ügynökség (NAÜ) is rendszeresen felhívja a figyelmet. Legutóbb a zaporizzsjai atomerőmű kapcsán fogalmazta meg a aggodalmát a NAÜ, ami Ukrajna és egyúttal Európa legnagyobb teljesítményű atomerőműve.\n\nSzeptember 14-én határozatban szólították fel Oroszországot, hogy csapataik hagyják el a zaporizzsjai atomerőmű területét. Az aggodalom nem alaptalan, többen tartanak attól, hogy az atomerőműnél folytatott felelőtlen harcok a csernobili atomerőmű-balesethez hasonló világméretű katasztrófát okozhat.",
    "Svájc szorosabb védelmi együttműködést szeretne az EU-val": "Svájc szorosabb védelmi együttműködést szeretne kiépíteni az Európai Unióval és a NATO-val amellett, hogy közben megőrzi hagyományos semlegességét még azután is, hogy nem messze tőle, Ukrajnában háború folyik - jelentette be szerdán az alpesi ország vezetése.\n\nA berni kabinet által jóváhagyott, védelmi politikai irányelveket összegző dokumentum ezenfelül Svájc saját fegyveres erőinek megerősítését szorgalmazza.\n\nA jelentés összegzése szerint Svájc érdekét szolgálja, hogy biztonsági és védelmi politikájában a korábbinál határozottabb legyen a nemzetközi együttműködés, miközben megtartja semlegességét\n\n- közölte a svájci kormány, utalva arra, hogy szerinte bővíteni kellene az európai katonai összefogást az EU és a NATO révén.\n\nAz elképzelések szerint ez több közös hadgyakorlatot jelentene, a katonai együttműködés kibővítését, ideértve a meglévő Partnerség a Békéért programot a NATO-val, illetve a csatlakozást az EU gyorsreagálású - mentő és evakuációs műveletekhez használt - alakulataihoz.\n\nHírügynökségek megjegyezték, hogy a kapcsolatok szorosabbra fűzése egy katonai szövetséggel szakítást jelentene a gondosan ápolt svájci semlegesség hagyományával, ami viszont támogatói szerint segített az alpesi államnak békésen fejlődni és fenntartani különleges közvetítői szerepét még a hidegháború idején is. Az ukrajnai hadművelet mindemellett rávilágított a hibrid hadviselés, a félretájékoztatási kampányok, a kibertámadások, a fedett műveletek, sőt a fegyveres konfliktusok veszélyeire.\n\nSvédország és Finnország májusban nyújtotta be hivatalos csatlakozási kérelmét a NATO-nak. A skandináv országok az ukrajnai háború megindulását követően vizsgálták felül hagyományos semlegességüket a megváltozott biztonsági környezetre hivatkozva. Svájc azonban még messze van ettől a lépéstől.\n\nCímlapkép forrása: Getty Images",
    "Svájc megtréfálta Spanyolországot, Portugália a csoport élén – jöhet a portugál–spanyol ki-ki rangadó a Nemzetek Ligájában": "A spanyol labdarúgó-válogatott meglepetésre hazai pályán 2–1-re kikapott Svájctól a Nemzetek Ligája A divíziójában, a B jelű négyes 5. fordulójában, szombaton. Mivel Portugália kiütötte (4–0) a cseheket, így már Cristiano Ronaldóék vannak a kvartett élén – az utolsó fordulóban pedig jöhet a Portugália–Spanyolország ki-ki rangadó a csoportelsőségért.\n\nA portugálok magabiztos sikert arattak idegenben a csehek ellen. A mérkőzés nem indult túl jól az andalúz csapatnak, a 15. percben Cristiano Ronaldo ütközött a hazaiak kapusával, aminek következtében az ötszörös aranylabdás játékosnak elkezdett vérezni az orra, s hosszas ápolásra szorult.\n\nAz eset után a portugálok elkezdtek focizni – előbb Diogo Dalot 33. percben lőtt góljával megszerezték a vezetést, majd Bruno Fernandes találatával meg is duplázták azt. Az első félidő hajrájában a cseheknek lett volna lehetőségük a szépítésre, de Patrick Schick büntetőt hibázott.\n\nA fordulás után a portugálok ott folytatták, ahol az első félidőben abbahagyták: az 52. percben a Dalot csavart a tizenhatoson kívülről a hálóba, majd az utolsó tíz percben a vérző orral is végig a pályán maradó Cristiano Ronaldo csúsztatását juttatta Jota a kapuba, ezzel beállítva a 4–0-s végeredményt.\n\nA csoport másik mérkőzésén Spanyolország meglepetésre 2–1-re kikapott a forduló előtt még utolsó helyen álló Svájctól. A találkozó első gólját a nyári átigazolási időszakban a Manchester City csapatához szerződő belső védő, Manuel Akanji szerezte egy szögletet követően.\n\nA folytatásban rákapcsolt a hat Barcelona játékossal a kezdőben felálló spanyol válogatott, ennek az 55. percben meg is lett az eredménye, ekkor Jordi Alba bombájával egyenlítettek a hazaiak, ám nem sokáig örülhettek, mivel három perccel később ismét vezetést szerzett Svájc – ekkor Akanji az előkészítő szerepét vállalta, és tökéletes passzt adott Embolónak, aki nem hibázott.\n\nA gyors gólváltás után nem sok helyzet alakult már ki, így az eredmény sem változott, Svájc idegenben lepte meg a spanyolokat és nyert 2-1-re.\n\nNemzetek Ligája, 5. forduló\n\nA divízió, 2. csoport\n\nSpanyolország-Svájc 1-2 (0-1)\n\nCsehország-Portugália 0-4 (0-2)\n\nAz állás: 1. Portugália 10 pont, 2. Spanyolország 8, 3. Svájc 6, 4. Csehország 4",
    "Svájc is készül a rosszabb időkre: lassul a gazdaság növekedése": "A svájci kormány jelentősen rontotta a gazdaság idei és jövő évi növekedésével kapcsolatos előrejelzését a feszült energiahelyzetből és a gyorsuló inflációból fakadó növekvő kockázatok hatására.\n\nA kormány gazdasági államtitkársága (SECO) kedden azt közölte, hogy 2022-re 2,6 százalékról 2 százalékra, jövőre pedig 1,9 százalékról 1 százalékra fogta vissza GDP-bővülési becslését.\n\nA SECO hangsúlyozta, hogy az év első felében \"jól alakult a helyzet\", de később \"az energiaszektorban mutatkozó feszültségek\" és a vártnál jelentősebb áremelkedések miatt romlottak a svájci gazdaság kilátásai.\n\nA svájci kormány úgy látja, hogy a korábban vártnál nagyobb lesz az infláció: idén az eddig becsült 2,5 százalék helyett 3 százalék, jövőre pedig 1,4 százalék helyett 2,3 százalék, ami részben azzal jár, hogy mérséklődik a belföldi kereslet.\n\nAz erős első fél évet követően a foglalkoztatás növekedése mérséklődik a gazdaság lassulásával összhangban, a negyedik negyedévben pedig emelkedni kezd a munkanélküliség. A kedden ismertetett előrejelzés szerint az átlagos éves munkanélküliségi ráta az idén 2,2 százalék, jövőre 2,3 százalék lesz.\n\nAugusztusban az előző három hónaphoz hasonlóan 2 százalék volt a munkanélküliség Svájcban, 2001 novembere óta a legalacsonyabb.\n\nCímlapkép: Getty Images",
    "Svájc is felhagyott a negatív kamattal, nagyot ugrott a frank": "A Svájci Nemzeti Bank (SNB) 75 bázisponttal 0,5 százalékra emelte irányadó kamatát, 2011 óta így első ízben van pozitív tartományban az alapkamat. A központi bank jelezte, hogy további kamatemelésekre kell számítani. A Reuters elemzői konszenzusa ennél alacsonyabb, 50 bázispontos szigorításra számított.\n\nFotó: Fabrice Coffrini / AFP\n\nAz SNB 2015 óta tartotta rekord mélységben, mínusz 0,75 százalékon az irányadó kamatot. Az idén júniusban 50 bázispontos emelést hajtottak végre, de még így is negatív tartományban, mínusz 0,25 százalékon állt a ráta.\n\nA mostani kamatemelésig az SNB volt az utolsó európai jegybank, amely negatív kamatszintet tartott.\n\nA svájciak döntése után a Bank of Japan maradt az egyetlen a világ nagy jegybankjai között, amely negatív kamatot tart.\n\nElemzői értékelések szerint a mostani, nagyobb kamatemelés nyomán decemberben egy kisebb lépés következhet. A svájci pénzügyi vezetés az elmúlt időszakban kínosan ügyelt arra, hogy a frank ne erősödjön meg túlságosan, ne rontsa az ország versenyképességét. Az alpesi deviza válságok idején hagyományos menekülési eszköz, nagy a kereslet iránta, ami felhajtja az árfolyamot. A mai kamatdöntést követően ugyanakkor jelentősen erősödött a frank az euróval szemben.\n\nA svájci kormány szeptember 20-án 2,6 százalékról 2 százalékra csökkentette az idei GDP-re adott előrejelzését\n\n„a meredeken emelkedő inflációra és az energiaválságra” hivatkozva. Jövőre a kabinet várakozásai szerint 1,1 százalékra lassul a gazdasági növekedés üteme, korábban 1,9 százalékot vártak. Az első negyedévben 4,7, a másodikban 2,8 százalékos GDP-bővülést mutattak ki, a második fél évben így jelentős lassulásra lehet számítani.\n\nEzzel párhuzamosan az inflációs előrejelzéseket megemelték: az idén 3, jövőre 2,3 százalék lehet a fogyasztói árak növekedési üteme. Korábban 2,5, illetve 1,4 százalékot vártak.\n\nSvájc kevéssé függ az orosz gáztól, így a gázháború miatt bekövetkező árnyomás is kevésbé érinti, mint mondjuk a szomszédos Németországot.\n\nA munkanélküliségi ráta hagyományosan alacsony, az idén 2,2, jövőre 2,3 százalék körül lehet, ami támogatja a belső keresletet.\n\nUgyanakkor a GDP-t visszafogja az exporttermékek iránti kereslet várható csökkenése. Az előrejelzések nem számolnak azzal, hogy Moszkva teljesen elzárja a gázcsapokat, így ha ez valóban bekövetkezik, tovább romolhatnak a gazdasági kilátások az alpesi országban.",
    "Svájcban télen akár börtön is járhat azért, ha valaki túl sok gázt fogyaszt": "Svájcban a szövetségi kormány arról döntött, hogy először pénzbüntetéssel, de visszaesőknél akár börtönbüntetéssel is sújthatják, ha valaki megszegi a gázkorlátozási előírásokat.\n\nA szlovákiai ma7.sk számolt be a svájci Blickre hivatkozta a szokatlan döntésről. A szövetségi kormány tehát azt tervezi, hogy ha kritikus szint alá süllyed az országban a rendelkezésére álló földgázmennyiség, súlyosan megbünteti azokat, akik vétenek a fogyasztás központi szabályai ellen. A rendelet szerint, ha az ország gázkészlete kritikus szint alá csökken, onnantól egyetlen földgázzal fűtött ingatlanban sem lehet 19 foknál melegebb. Mindegy, hogy vállalatokról vagy lakossági ingatlanokról van szó.\n\nAki mégis kicsit melegebbre veszi a lakás hőmérsékletét és lebukik, az megússza néhány száz frankkal minden egyes túlfűtött napért, a büntetés felső határa 3000 svájci frank. A visszaesők akár börtönbüntetésre is számíthatnak, bár a büntetés kiszabásánál figyelembe veszik majd az illető anyagi helyzetét is.\n\nÍgy fülelik le a túlfűtőket\n\nA szövetségi gazdasági minisztert megkérdezték arról, hogy miként fogják ellenőrizni, hogy ki nem tartja be a 19 fokos hőmérsékletet. Válaszában Guy Parmelin megerősítette, hogy senkire nem fogják a rendőrök rátörni az ajtót,\n\nde lesznek szúrópróbaszerű ellenőrzések.\n\nA svájci lap azt is írja, hogy a lakossági bejelentések alapján is eljárhatnak a hatóságok. A berni kormány szerint, mivel vészhelyzet esetén a túlfogyasztók tulajdonképpen az állami készleteket lopkodják, jogilag „hűtlen kezelést követnek el”, ezért nemcsak kihágásról van szó, hanem bizonyos esetekben ez kimeríti a bűncselekmény fogalmát is, mármint ha tudatosan nem spórol a gázzal.\n\nPersze nemcsak a fűtést korlátozzák, hanem a vízmelegítők használatát is. Betiltják a hősugárzók használatát, bezárnak a szaunák, és az úszómedencéket sem lehet majd fűteni Svájcban.\n\n(Borítókép: Hermes Images/AGF/Universal Images Group/Getty Images)",
    "A borzalmas ütközet, amely után Svájc örökre lemondott a hódító háborúkról": "Az 507 éve, 1515. szeptember 13-14-én megvívott marignanói csata veszteségeitől vezérelve Svájc a katonai és politikai semlegesség útjára lépett. Ugyan a napóleoni háborúkban kénytelenek voltak szerepet vállalni, a 20. század világháborúiban sikerült megőriznie pártatlanságukat, annak ellenére, hogy az elsőt a két nagy szövetségi rendszer harapófogójában, majd a másodikat a fasiszta országok „ölelésében” kellett átvészelniük. Svájc olyannyira komolyan vette híres külpolitikai doktrínáját, hogy még az ENSZ-hez is csak 2002-ben csatlakozott.\n\nSvájc ma már világcsúcstartónak számít abban a tekintetben, hogy immár 1815 óta nem vett részt támadó jellegű hadműveletben (a békefenntartó missziókat nem beleszámítva). Az utolsó komoly fegyveres konfliktus, amelyben svájci katonák harcoltak, az 1847-es úgynevezett Sonderbund-polgárháború volt, amelynek során a svájci szövetségi kormányzat megtörte a konzervatív kantonok ellenállását, és létrehozta az ország ma is működő politikai keretrendszerének az alapjait.\n\nSvájc nemzetközi semlegességét lényegében a napóleoni háborúkat végleg lezáró 1815-ös párizsi békeszerződéstől számíthatjuk, annak gyökerei évszázadokkal korábbra nyúlnak vissza. A svájci állam kezdetének hagyományosan az első három kanton által 1291-ben megkötött szövetséget tekinthetjük, amelynek elsődleges célja volt, hogy kiváltságaikat megvédjék a német-római császároktól.\n\nSvájci gyalogosok kelnek át az Alpokon\n\nAz akkor megszületett úgynevezett Ósvájci Konföderáció azonban még korántsem volt annyira békés, mint a modern Svájc. A kantonok szívós küzdelmek árán fokozatosan kiszorították a térségből a korábban ott fennhatóságot gyakorló Habsburgokat, majd terjeszkedni kezdtek. A szövetség az évszázadok során újabb és újabb kantonokkal bővült és a hosszú lándzsáikról elnevezett svájci pikások Európa legfélelmetesebb zsoldoshadseregévé nőtték ki magukat.\n\nA 15. század végére de facto függetlenítették magukat a Német-Római Birodalom joghatósága alól (ezt hivatalosan csak a harmincéves háborút lezáró vesztfáliai béke rögzítette 1648-ban) és sikerrel szálltak szembe a térség olyan nagyhatalmaival is mint Burgundia vagy Franciaország.\n\nAz Ósvájci Konföderáció ekkor már évtizedek óta orientálódott dél felé is, és egy sor hódító hadjáratot vezetett az Alpokon túlra. Eme terjeszkedés máig látható eredménye Svájc legdélebbi, Ticino nevű kantonja, amelyet ha megnézünk a térképen, azonnal láthatjuk, hogy Milánó irányába „mutat”.\n\nSvájc területi fejlődése, délen szürkével az Alpokon-túli hadjáratok eredményeképpen megszerzett – ma Ticino kantont alkotó – területek\n\nA svájci terjeszkedés azonban a 16. század elején félelmetes ellenféllel találta szemben magát Észak-Itáliában. I. Ferenc francia király az itáliai háborúk során ugyanis szintén Milánó megszerzését tűzte ki célul, így az összecsapás elkerülhetetlenné vált. Az 1515. szeptember 13-14-én, Milánótól délkeletre megvívott marignanói csatában mintegy 22 ezer svájci nézett szembe a 38 700 főt számláló francia sereggel. Bár a svájci zsoldosok a közel kétszeres túlerő ellenére a csata egy pontján közel kerültek a győzelemhez, végül I. Ferenc taktikai zsenije megmentette a franciákat és döntő győzelmet aratott az alpesi támadókkal szemben.\n\nAz ütközet hatalmas árat követelt mindkét féltől. A francia veszteséget 3 és 8, míg a svájci elesettek számát 8 és 14 ezer közé becsülik a történészek. A csata nyomán 1516-ban Fribourg városában megkötött béke tükrözte is a borzalmas vérveszteségeket: mindkét oldal örök békét fogadott a másikkal szemben és ígéretet tettek, hogy a másik ellenségeit sem támogatják soha a jövőben. Svájc emellett lemondott a Milánóra támasztott területi igényeiről is.\n\nSvájc – hivatalosan – az I. világháborúban is megőrizte semlegességét\n\nAz „örök béke” ezt követően a Konföderáció elsődleges külpolitikai irányvonalává lépett elő. Ugyan a református kantonok 1531-ben még egy alkalommal szembekerültek Milánóval egy rövid háború során, az ország ezt követően csak a napóleoni háborúk idején volt kénytelen hadbalépni.",
    "Tényleg plakátokon keresnek spicliket a fűtési szabályok betartatásához Svájcban?": "“Svájcban ezek a plakátok jelentek meg, hogy felhívják a polgárokat, hogy névtelenül jelentsék fel szomszédjukat arra az esetre, ha a hőmérséklet magasabb, mint 19 fok” – így kezdődik egy olasz nyelvű poszt (automatikus Facebook-fordítás).\n\nA Lead Stories és a dpa tényellenőrzései szerint azonban a képen látható plakát nem valós, legalábbis nem a hatóságok helyezték ki.\n\nA hamis plakát mentése a Facebookról\n\nA dpa hírügynökség tényellenőrzői el is érték a svájci környezetvédelmi, közlekedési, energiaügyi és kommunikációs minisztériumot, ahol tagadták, hogy közük lenne a hirdetéshez.\n\nSőt a dpa azt a fotót is megtalálta, amelybe belephotoshopolták a kamu plakátot (amely egyébként ebből a stockfotóból készült). Egy fordított képkeresős keresésből pedig az is kiderül, hogy a “keretfotót” nem először használták hasonló célokra.\n\nA cáfolatok ellenére a szóban forgó poszt több nyelven is terjed a közösségi oldalakon – mutat rá a Lead Stories.\n\nMi folyik Svájcban?\n\nMivel az energiaválság valószínűleg Svájcot sem kerüli el, az ottani hatóságok intenzíven dolgoznak különféle terveken, amelyek egyrészt alternatív beszerzési forrásokat biztosítanak az országnak – mutat rá a dpa.\n\nLétezik egy tervezet azzal kapcsolatban is, hogy minek kell történnie, ha súlyos gázhiány alakul ki az országban (ebben szerepel a gázfűtéses rendszerek korlátozása is). Ez a tervezet azonban még nem lépett érvénybe, nem kötelező érvényű, és az ezzel kapcsolatos konzultáció is folyamatban van.\n\nEmellett a svájci kormány augusztus végén energiamegtakarítási kampányt is indított. A plakátokon, netes oldalakon és a közösségi médiában terjesztett spórolási tippek között található többek között egy olyan ajánlás is, amely a fűtés csökkentésére vonatkozik.\n\nA svájci kormány által közzétett adatok szerint a gáz Svájc energiafogyasztásának mindössze 15 százalékát teszi ki. A gáz kevesebb mint felét a háztartások fűtésére, a többit pedig az iparban, a szolgáltatói és a közlekedési ágazatban használják – írja az MTI.",
    "Svájc 15 pontból álló akciótervet dolgozott ki a téli gázhiány esetére": "A svájci kormány szerdán önkéntes kampányt indított a fogyasztók és a vállalkozások energiatakarékosságának ösztönzésére, mivel a télen gáz- és áramhiány fenyeget - írta meg a Reuters.\n\nAz állami és magánszektor több mint 40 partnere támogatja az \"Az energia kevés. Ne pazaroljuk el\" elnevezésű kampányt.\n\nA cél az, hogy minél többen vegyenek részt önkéntes alapon, és hogy segítsenek megelőzni, hogy Svájc energiahiányos helyzetbe kerüljön\n\n- szerepelt a kormány közleményében. A plakátokon, weboldalakon és a közösségi médián keresztül zajló kampány a tervek szerint áprilisig tart. A kampány különböző tippeket tartalmaz arra vonatkozóan, hogyan lehet csökkenteni a felhasználást, például a termosztátok leállításával, kevesebb melegvíz-felhasználással, valamint a készülékek és a világítás kikapcsolásával.\n\nA múlt héten Svájc 15 önkéntes gázmegtakarítási célt tűzött ki a télre, reagálva a növekvő téli gázhiány veszélyeire. A svájci kormány állítása szerint, akár négyórás regionális áramszüneteket is bevezethet, ha az európai energiaválság téli áramhiányhoz vezetne.\n\nSvájc a vele szomszédos országokon keresztül jut gázhoz, így az ottani zavarok Svájcra is hatással lennének.\n\nAz országban viszonylag alacsony a gáz iránti kereslet, a teljes energiafogyasztás mintegy 15 százalékát teszi ki.\n\nCímlapkép forrása: Getty Images",
    "Svájc második legnagyobb bankja ötezer ember leépítését tervezi": "A Credit Suisse, Svájc második legnagyobb bankja a költségcsökkentés részeként mintegy ötezer munkahely megszüntetését fontolgatja, ami körülbelül minden tizedik pozíciót érintheti.\n\nA lehetséges létszámcsökkentés a Credit Suisse és új vezérigazgatója, Ulrich Koerner kihívása, akit a bank költségeinek visszaszorításával bíztak meg.\n\nA bank nem kívánt nyilatkozni azontúl, hogy megismételte, hogy a harmadik negyedévi eredményekkel egyidejűleg tájékoztatást fog adni a stratégia felülvizsgálatáról, mondván, hogy az eredményekről szóló bármilyen jelentés spekulatív.\n\nAz új vezérigazgató leépítésekről dönthet\n\nA Credit Suisse a 2022-es évet átmeneti évnek nevezte, amely az őrségváltást, a befektetési banki kockázatvállalás visszaszorítását célzó átszervezést és a vagyonkezelés megerősítését foglalja magában.\n\nA zürichi székhelyű bank elutasította azokat a spekulációkat, amelyek szerint megvásárolhatják. A létszámleépítésről szóló tárgyalások még folynak, a leépítések száma még változhat – írja a Reuters.\n\nA Credit Suisse közölte, hogy középtávon 15,5 milliárd svájci frank alá csökkenti költségeit, szemben az idei 16,8 milliárd frankos éves költséggel. Egyelőre nem vázolta fel pontosan a munkahelyek leépítését.\n\nAz alig több mint egy hónapja a vezérigazgatóvá előléptetett Ulrich Koerner a befektetési banki tevékenység visszaszorítását és több mint egymilliárd dolláros költségcsökkentést kapta feladatul, hogy segítsen a banknak kilábalni a gazdasági nehézségeiből.\n\n(Borítókép: Stefan Wermuth / Bloomberg / Getty Images Hungary)",
    "A nukleáris fenyegetés miatt a nőket is behívhatják katonának Svájcban": "A svájci kormány nemrégiben fontolóra vette a kötelező katonai szolgálat bevezetését a nők számára is, hogy növelje hadserege létszámát a világméretű konfliktus kibontakozása előtt.\n\nA parlamenti bizottság által előterjesztett törvényjavaslat szerint lehetséges mozgósítás esetén a katonák mintegy 80 százalékát, azaz 100 ezer hadköteles polgárból pusztán 80 ezret tudnának behívni szolgálatra. A legújabb felmérések szerint a svájci hadsereg létszáma 2030-ra várhatóan 30 ezer főre fog csökkenni, amennyiben a kormány tartja magát eddigi törvényeihez. A probléma megoldására, avagy a hadsereg létszámának növelése érdekében a bizottság kétféle alternatívát javasolt: vagy összevonják a fegyveres erőket a polgári védelmi szolgálatokkal, vagy minden 19. életévét betöltő munkaképes nő számára kötelező katonai szolgálatot írnak elő.\n\nSvájcban a férfiaknak a felnőttkor betöltése után egyébként már évek óta kötelező a katonai szolgálat, míg a nők egyelőre abban a „kiváltságos” helyzetben vannak, hogy dönthetnek sorsuk felől. Az ukrajnai események alakulása, Vlagyimir Putyin orosz elnök nemrégiben tett bejelentése és a nukleáris fenyegetés miatt ugyanakkor nem véletlen, hogy a svájci kormány új szabályokat szorgalmaz hadviselése megerősítése érdekében.\n\nA helyiek is reagáltak a nők kötelező hadviselésére\n\nA SwissInfo svájci hírportál nemrégiben kikérte olvasói véleményét a hölgyek katonai szolgálatáról szóló törvényjavaslatról. A következő hozzászólások érkeztek:\n\n„Nagyszerű ötlet. Ahhoz, hogy tényleg egyenlőek legyünk, a nőknek ugyanazokat a munkákat kellene végezniük, mint a férfiaknak.”\n\n„Az egyenlő kötelező katonai szolgálattal a nők óriási mértékben hozzájárulhatnak Svájc védelméhez.”\n\nA nemek közötti egyenlőség megteremtése és a hadsereg fenntartása érdekében már az elmúlt években is felmerült a hadkötelezettség nőkre való kiterjesztése. Az ország első női védelmi minisztere, Viola Amherd kiemelte, hogy 2030-ra 1%-ról 10%-ra szeretné növelni a nők arányát a fegyveres erőkben. A hadsereg még reklámkampányt is indított „a biztonság is nőies” szlogennel, hogy a hölgyeket is bevonzza a szolgálatba. Ráadásul az elmúlt évben az egyenruha szabályain is változtattak, így a nőknek nem kell férfiaknak szánt alsóneműt hordaniuk, hogy ezzel is ösztönözzék a hölgyeket a katonai szolgálatra.",
    "Íme, Svájc legjobban őrzött titka": "A verhetetlen alpesi kilátásért a Gleccser és a Bernina Expresszre felpattanók gyakran használják átszállásnál, pedig ez a nem túl feltűnő hely önmagában is sokat érő úti cél.\n\nA háromnyelvű (német, olasz és román) Graubünden kanton fővárosáról, a lenyűgöző történelmű Churról van szó. A vibráló, hangulatos kisváros sokkal autentikusabbnak tűnik, mint ismertebb, előkelő graubündeni “unokatestvérei”, Davos és St. Moritz.\n\nA meleg, napsütéses délutánokon az óváros teraszain élik a társasági életüket a helyiek, habos söröket és helyi borokat kortyolgatnak.\n\nMivel a 34 ezer lakosú Chur vasúti csomópont is, természetesen akadnak arrafelé turisták, de nem körülöttük forog a világ és a városka soha nem érződik túlzsúfoltnak.\n\nKisvároshoz képest meglepő módon két művészeti múzeum, két előadóművészeti helyszín és hat művészeti galéria is található Chur-ban és akkor még nem beszéltünk a butikokról, az áruházakról, a cukrászdákról és a menő éttermekről.\n\nAz ötezer éves múltra visszatekintő Chur – a helyiek “Kooor”-nak ejtik – Svájc legrégebbi városa. Autómentes középkori óvárosában a magas, vézna épületeket fodros betűk és szeszélyes freskók övezik, amire a legjobb példa az Ober Gasse utcában található Café Zschale díszes homlokzata. A Museumplatz fölött egy meredek lépcsőn felfelé haladva elérhető román stílusú kőfaragványokkal díszített Nagyboldogasszony-székesegyház több mint 800 éve uralkodik a város felett.\n\nA Bischöfliches Schlossban – a püspöki kastélyban – az osztrák barokk stílus uralkodik. Az építményt még Joseph Benedict von Rost püspök számára emelték, aki 1728 és 1754 között töltötte be hivatalát. Öt perc sétára található onnan a Bärenloch, azaz a “Medve-lyuk”, amely tele van középkorból származó mítoszokkal. Az Arcas Platz és a Kirchgasse közötti két belső udvarból álló különös hely egyesek szerint a medvecsalogatáshoz használt medvéket rejtette.\n\nA római korban a Curia Raetorum néven ismert Chur a római Raetia tartomány központja volt. Az óvárosban ebből a korból származó romokat, köztük egy közúti állomás maradványait is meg lehet tekinteni. A romokat és a régészeti lelőhelyeket a római kori épületek mintájára kialakított díszes védművek őrzik, amelyek egyben múzeumként is szolgálnak.\n\nA magát “Alpenstadt”-nak, azaz alpesi városnak nevező Chur az egyetlen olyan város Svájcban, amely saját téli és nyári sportközponttal rendelkezik. Télen értelemszerűen a síelés, a snowboardozás és a hócipőzés szerepel a percprogramban, míg tavasszal és nyáron a túrázás, a hegyi kerékpározás és a vadvirágokban pompázó alpesi rétek.\n\nA kedvező éghajlati és geológiai adottságoknak köszönhetően Chur és a festői Graubünden Rajna-völgye ideális bortermelésre. Kóstoláshoz a huszonhét kilométer hosszan kanyargó borászati túraútvonalat érdemes bejárni, amely a Bündner Herrschaft bortermelő településeivel köti össze a várost. A gyalog vagy akár kerékpárral is teljesíthető útvonal három körtúrát kínál a Trimmis/Zizers (kb. 4 kilométer), a Malans/Jenins (alig 10 kilométer) és a Maienfeld/Fläsch (kb. 10 kilométer) szőlőhegyeken keresztül, pihenőszünetekkel és persze borospincékkel az út mentén.\n\nGraubünden fővárosa a gasztronómia rajongói számára a létező talán legjobb választás. A helyi és egyben szezonális graubündeni ízekért, valamint a régió legnagyobb borválasztékáért a hangulatos, fapadlós Veltliner und Bündner Stuben zum Sternbe érdemes asztalt foglalni, amely több mint háromszáz éve valóságos intézménynek számít Churban. Ajánlott kipróbálni az árpalevest, a házi termesztésű spárgát és a házi készítésű churer rötelivel (meggylikőr) leöblített borjúhúst, aztán jöhetnek Chur brazil, indiai, olasz, japán, mexikói és spanyol éttermei.\n\nA tiszta és barátságos Churban tehát mindenből van egy kicsi.\n\nA római kori romok és a csodálatosan megőrzött középkori város a történelem szerelmeseit, az éttermek, a kávézók és művészeti szpotok sokasága az ínyenceket és a kultúrára éhezőket kényezteti és akkor még nem szóltunk a rengeteg sportolási lehetőségről, no meg a természet közelségéről. Mindent egybevetve ez a kompakt kis város megkülönböztetett figyelmet érdemel.\n\nAz elmúlt években folyamatosan nőtt a népszerűsége a vonatos utazásnak, a fenntarthatósági törekvések miatt pedig egyre több ország biztat arra, hogy repülő helyett környezettudatosabb alternatívában gondolkodjunk. A legjobb luxus vonatutak huszas listáját a Club Med állította össze aszerint, hogy mekkora az átlagos jegyáruk, és mennyire népszerűek az olyan közösségi médiás platformokon, mint a Trip Advisor, az Instagram vagy a Pinterest.\n\n(Forrás: EuroNews, fotók: Getty Images, Unsplash)",
    "Svájc felfüggeszti a vízumkönnyítési megállapodását Oroszországgal": "Svájc pénteken úgy döntött, hogy teljes mértékben felfüggeszti az Oroszországgal kötött vízumkönnyítési megállapodást, csatlakozva az Európai Unió hasonló intézkedéséhez. A megállapodást 2009-ben kötötték.\n\nA kormány tájékoztatása szerint nem arról van szó, hogy általános vízumtilalmat rendelnek el az orosz állampolgárokkal szemben, hanem arról, hogy ismét a rendes eljárást, azaz a vízumkódex szabályait alkalmazzák.\n\nA közlemény magyarázatából kiderült, Svájcnak érdekében áll, hogy hozzájáruljon a közös és egységes európai szintű vízumpolitikához, amely nélkül azt kockáztatná, hogy megnő a külföldi képviseleteinél az uniós határozatokat kijátszani kívánó orosz állampolgárok által benyújtott vízumkérelmek száma.\n\nA hagyományosan semleges Svájc az ukrajnai háború kitörését követő napokban szakított a megszokott fenntartásokkal, és csatlakozott az EU gazdasági szankcióihoz.\n\nÍgy történt idén augusztus elején az Oroszországból származó svájci aranyimportra vonatkozó szankciók esetében is. Oroszország azzal vádolta meg Bernt, hogy már nem semleges.\n\nSzeptember 7-én a kormány azt állította, hogy az ukrajnai konfliktus kezdete óta hozott döntések összeegyeztethetők Svájc semlegességi politikájával. Úgy vélekednek, a semlegességi politika továbbra is érvényes, és elegendő mozgásteret hagy Svájcnak ahhoz, hogy reagáljon az európai kontinensen az ukrajnai háború kezdete óta zajló eseményekre.\n\nBorítókép: A Corvatsch-gleccser a svájci Samedan település közelében 2022. szeptember 5-én (Fotó: MTI/AP/Keystone/Gian Ehrenzeller)",
    "Svájci nagykövet: nagy jelentőségű beruházásra készül néhány alpesi cég Magyarországon": "Az 1990-es évek óta Svájc Magyarország egyik legfontosabb gazdasági partnerévé vált. Az ottani cégek több mint 4,5 milliárd eurónyi magánbefektetésével az alpesi állam 2020-ban az ötödik számú befektető országgá vált hazánkban.\n\nFotó: Kallus György / Világgazdaság\n\nA kereskedelem is igen élénknek mondható a két állam között: az értéke a Svájci Szövetségi Vámhivatal adatai szerint tavaly mintegy 2,7 milliárd svájci frankot ér el\n\n– sorolta a svájci–magyar gazdasági kapcsolatok mutatóit az ország budapesti nagykövete egy fővárosi környezetvédelmi esemény után a VG-nek adott nyilatkozatában.\n\nFolytatás következik\n\nJean-Francois Paroz kifejtette: Svájc és Magyarország hamarosan elindítja a második kétoldalú együttműködési programot az európai kohézióhoz való svájci hozzájárulás keretében.\n\nEz jó néhány együttműködési lehetőséget kínál majd, és reméljük, hogy hosszú távú partnerségek alakulnak ki a projektrésztvevők között\n\n– mondta a diplomata.\n\nKiemelte, hogy a svájci vállalatok a kutatás területén különösen erős hálózatokat építenek ki. Példaként említette, hogy az ottani gyógyszeripari cégek és a magyarországi egyetemek közötti kooperáció egyre szélesebb: a biotechnológiában a világ élvonalába tartozó Roche, valamint a Novartis egészségügyi óriásvállalat az idén a Semmelweis Egyetem stratégiai partnere lett. Ezt az együttműködést hivatott erősíteni a november 8-án tartandó svájci–magyar egészségügyi fórum is, ahol a két ország politikusai, üzletemberei és szakértői közvetlen eszmecserét folytathatnak – tette hozzá.\n\nA Nestlé a zászlóshajó\n\nA svájci vállalatok közül 885 van jelen Magyarországon, ahol körülbelül 32 ezer embernek adnak munkát.\n\nA legnagyobb befektető közülük a Nestlé, amely három gyárat is működtet hazánkban\n\nés mintegy 2500 dolgozót foglalkoztat.\n\nAz általam említett svájci gyógyszeripari cégek szintén jó néhány munkahelyet kínálnak, különösen a szolgáltató központokban\n\n– jegyezte meg a nagykövet, aki arról is beszélt, hogy a svájci vállalatok folyamatos beruházásokat hajtanak végre, bővítik üzleti tevékenységüket Magyarországon.\n\nMegelőlegezte egyúttal, hogy néhány nagyon jelentős projektjük is előkészítés alatt áll.\n\nA magyar vállalatoknak szintén vannak befektetései Svájcban, de ezek a társaságok inkább a kereskedelemben, nem pedig a termelésben tevékenykednek.\n\nA fenntarthatóság kiemelt szempont\n\nJean-Francois Paroz azt ugyancsak hangsúlyozta, hogy a fenntarthatóság nagyon fontos téma a svájci vállalatok számára, és nem csak a nagyobbaknak. A családi tulajdonban lévő kis- és középvállalkozásoknak is egyértelmű zöldcélkitűzéseik vannak, és nem csupán odahaza, de Magyarországon is folyamatosan dolgoznak a károsanyag-kibocsátásuk és a karbonlábnyomuk csökkentésén – fejtette ki.\n\nEzzel kapcsolatban arra is felhívta a figyelmet, hogy\n\noktóber elején Svájci Napokat tartanak Debrecenben,\n\nahol két kiváló környezetvédelmi példával is lehet találkozni. A tubusokat gyártó Neopac annak érdekében, hogy képes legyen saját maga tiszta energiát termelni, napelemparkot épített a gyár épületének a tetejére, a digitális mikronszenzorokat és rendszereket elállító Sensirion pedig egy olyan modern technológiával szerelte fel a nemrég felhúzott üzemét, amely lehetővé teszi számára az energia visszanyerését.",
    "Svájc: a bajnoki címvédő menesztette vezetőedzőjét": "Menesztették a svájci bajnoki címvédő FC Zürich labdarúgócsapatának vezetőedzői posztjáról Franco Fodát, miután a csapat nyeretlenül áll az utolsó előtti helyen a bajnokságban, az Európa-liga csoportkörének első két fordulójában pedig egyaránt kikapott. Szabics Imre is távozik.\n\nFotó: AFP\n\nFodát júniusban nevezték ki a zürichi együttes élére, most viszont Ancillo Canepa elnök közölte, a sikertelen szereplés miatt megváltak a szakembertől és két asszisztensétől, Szabics Imrétől és Thomas Kristltől. A klub egyelőre nem számolt be arról, hogy ki lesz az 56 esztendős edző utódja.\n\nFoda négy évig volt osztrák szövetségi kapitány – akárcsak a Zürichnél, ott is Szabics Imre segítette másodedzőként a munkáját –, majd idén márciusban lemondott, miután az együttes kikapott Walestől a világbajnoki pótselejtezőn.\n\nA Zürich az eredménytelen bajnoki szereplés mellett a Svájci Kupából is kiesett, az El-ben pedig előbb az Arsenallal, majd a norvég Bodö/Glimttel szemben is alulmaradt. Az európai kupasorozatban legközelebb október 6-án a PSV Eindhovent fogadja a svájci csapat.",
    "Frankfurti héják fenyegetik a svájci menedéket": "A svájci frank most is kakukktojás. Miközben a legtöbb jegybank kétségbeesetten erősíti országa devizáját, ehhez képest a Svájci Nemzeti Bank sorozatos intervenciókkal gyengíti a frankot. Mindhiába, mert\n\na svájci frank az euróval szemben több mint 7 százalékot erősödött június eleje és augusztus közepe között.\n\nAz euróövezeti infláció és a recessziós félelmek mértéktelenül felértékelik a klasszikus menedéknek számító svájci frankot.\n\nSvájci frank /euró ráta alakulása az árfolyamgát 2015 márciusi átszakadása óta\n\nAz elmúlt héten azonban kisebb korreckió zajlott, a svájci frank 2 százalékot gyengült az euróval szemben az augusztusi 1,0429-es rekordról, miután az EKB héja hangvételű megnyilatkozásai nyomán, immár 75 bázispontos kamatemelést áraz a piac az euróövezetben. Ami tovább növelné a két deviza közötti kamatkülönbséget, mert az SNB irányadó rátája legalább a következő, szeptember 21-i kamatdöntő ülésig negatív marad.\n\nA mostani helyzet annál is érdekesebb, mert a svájci fizetőeszköz az 1,20 frank/eurónál felállított árfolyamgát 2015 márciusi átszakadása óta nem volt ennyire erős, mint ezen a nyáron.\n\nA kereskedők azon gondolkodnak, hogy valóban van-e értelme a svájci frankkal szembeni kitettséget vállalni?\n\n- mondta a Bllombergnek Daniel Tenengauzer, a Bank of New York Mellon stratégája. Hozzátéve: az ukrajnai háború, az európai energiaválság, a magas infláció és a lassuló növekedés, mind-mind a medvehangulatot erősíti az euróövezetben. Alan Ruskin, a Deutsche Bank AG vezető nemzetközi stratégája is úgy véli: amíg a geopolitika az euróra nehezedik, addig a svájci frank lesz a kedvezményezett.\n\nFotó: Shutterstock\n\n\n\nA frank vásárlása a közös európai valutával szemben azért lett népszerű, mert az SNB a gazdasági növekedésről az inflációra helyezte át a hangsúlyt. Thomas Jordan,\n\naz SNB elnöke tavaly decemberben azt mondta: a devizapiaci beavatkozások korlátozása és a frank erősödésének engedélyezése segített az árnyomás megfékezésében.\n\nMajd idén Júniusban az SNB egy fokozattal még feljebb kapcsolt, s meglepetésre 50 bázisponttal emelte irányadó kamatlábát, ami 2007 óta az első kamatemelés volt. Emellett a központi bank kötelezettséget vállalt arra is, hogy megvásárolja a frankot, ha az túlságosan meggyengül. A lépés hatására a valuta az elmúlt hét év legmagasabb szintjére emelkedett.\n\nElemzők arra figyelmeztetnek, hogy\n\naz SNB hirtelen fordulata drága menedékké teszi a frankot.\n\nMás tényezők azonban továbbra is támogatják a frankot. Az európai gazdasági zavarok súlyosbodtak. Az eurózóna inflációja 9 százalék fölé kúszott, miközben a svájci árindex csupán 3,5 százalék. Ami segíti a frankot, hogy menedéket nyújtson az inflációs környezetben. Arról nem beszélve, hogy\n\nSvájc kevésbé függ az oroszországi gázszállításoktól, és hagyományosan semleges a regionális konfliktusokban.\n\nA svájci gazdaság jól működik, pozitív a mérleg, folyamatos a tőkebeáramlás, az emberek most is ebben az országban szeretnének elbújni - mondta Stephen Jen, a londoni Eurizon SLJ Capital fedezeti alap vezérigazgatója.",
    "Svájc olvadó gleccserei miatt veszélyben Európa vízellátása": "Svájc gleccserei az elmúlt alig száz év alatt térfogatuk több mint felét veszítették el, és egy új tanulmány szerint az idei nyári forróság csak felgyorsította az olvadást. Ez nemcsak az ott működő síközpontok számára probléma, hanem azért is, mert ezek a gleccserek elengedhetetlenek Európa vízellátásához.\n\nKét gleccser, a Tsanfleuron és a Scex Rouge az olvadás miatt gyakorlatilag kettévált, és azokon a területeken, ahol korábban jég és hó volt, most csupasz sziklákat és sarat látni.\n\nFotó: FABRICE COFFRINI/AFP\n\nA tudósok szerint az alpesi gleccserek évek óta zsugorodnak a globális felmelegedés miatt. Mauro Fischer, a Berni Egyetem glaciológusa, aki a Tsanfleuron és a Scex Rouge megfigyeléséért felelős, azt mondta, minden év tavaszán jégmérő rudakat szokott kihelyezni, amiket aztán nyáron és ősszel is ellenőriz, de idén nyáron júliusra már teljesen elolvadt körülöttük a jég. Szerinte az elmúlt tíz év átlagához képest idén háromszor nagyobb mértékű volt a jég olvadása.\n\nAz olvadás miatt le kellett zárni a hegymászó utakat is, mert a jég összetartó ereje nélkül a sziklák instabillá váltak. De a turizmusnak okozott károknál is nagyobb problémát okoz, hogy nyáron a fokozatosan olvadó gleccserek biztosítják Európa folyóinak vízellátását. Most azonban a fokozatos olvadás elmaradt, kevesebb is volt a jég és a hó, így a folyókba is kevesebb víz jutott.\n\nA németországi Rajnán megszakadt a teherforgalom az alacsony vízszint miatt, Svájcban a túl sekély és túl meleg folyókban elpusztultak a halak, Franciaországban pedig csökkenteni kellett az atomerőművek kapacitását, miután nem volt elég víz a hűtésükhöz.\n\nSamuel Nussbaumer, a Gleccserfigyelő Világszolgálat egy munkatársa azt mondta, az előrejelzések szerint az évszázad végére már csak „3500 méter felett marad némi jég”, ami ha eltűnik, „nem lesz többé víz”. (BBC)",
    "Wollongong 2022: Svájc nyerte a világbajnokság csapatváltóját": "A svájciak az olaszok és az ausztrálok előtt diadalmaskodtak.\n\nA csapatváltóval folytatódott a wollongongi országúti világbajnokság, a formátumban nemzetenként három nő és három férfi indult, külön-külön rajtolva. Először a férfiak vágtak neki a 28,2 kilométeres össztávnak, a nők pedig akkor startolhattak, amikor a második férfi elérte a 14,1 kilométernél kijelölt váltóvonalat. A csapatok végső idejét a második nő céláthaladása határozta meg.\n\nDiavetítéshez kattints a képre\n\n\n\nAz első blokkban rajtolók igencsak színessé varázsolták a futamot, ugyanis sorrendben Tahiti, Új-Kaledónia, majd Szamoa indult neki a kihívásnak. A világbajnoki címet végül a svájci sor szerezte meg, nevezetesen Elise Chabbey, Nicole Koller, Marlen Reusser, Stefan Bissegger, Stefan Küng és Mauro Schmid. Az ezüstérem, mindössze három másodperc hátránnyal az olaszokhoz került, míg a dobogó legalsó fokára az ausztrálok állhattak fel.\n\n\n\nA viadal krónikájához tartozik a holland Annemiek van Vleuten bukása, aki közvetlenül a rajtot követően esett hatalmasat.\n\n\n\nEredmények:\n\nA világbajnokság a Nemzetközi Kerékpáros Szövetség (UCI) kongresszusát követően, szeptember 23-án a junior és az U23-as fiúk mezőnyversenyeivel folytatódik.\n\nFotó: UCI (press)\n\n",
    "Hiába van Oroszország karanténban, özönlenek Svájcba az aranytömbök": "A svájci szövetségi vámhivatal adatai szerint augusztusban mintegy 5,7 tonna – 324 millió dollár (129,600 milliárd forint) értékű – orosz aranyat importált az ország. Ez a legtöbb 2020 áprilisa óta. A szállítmány az Egyesült Királyságból érkezett orosz fém volt a vámigazgatási tájékoztatás szerint – írja a Bloomberg, amely megjegyzi, hogy a svájci adatok azt mutatják, hogy a nemesfémet hol finomították utoljára, nem pedig azt, hogy honnan szállították utoljára.\n\nAz orosz arany tabuvá vált, amióta Vlagyimir Putyin parancsára az ország az év elején megszállta Ukrajnát. Az új orosz aranyat az Egyesült Államok, az EU és Svájc szankciókkal sújtotta, de az országból augusztus 4. előtt exportált rudakra nem vonatkozik a behozatali tilalom.\n\nNéhány befektető, akinek régi orosz aranyrúdja van, svájci finomítókban szeretné azokat újraolvasztani, hogy könnyebben eladhatóvá tegye. Bár az ország háború előtt vert aranyrúdjaival a legtöbb nagy központban, köztük Londonban és Zürichben még lehet kereskedni, van rajtuk egyfajta stigma. Oroszország – a világ második legnagyobb aranybányász országa – korábban az új aranyrudak egyik fő beszállítója volt a brit piacnak.\n\nKína még mindig importál orosz aranyat, bár a mennyiség viszonylag alacsony. Az ország augusztusban 0,3 tonna nemesfémet vásárolt Oroszországtól, ami a teljes havi 182 tonnás importjának kis töredéke.\n\nKiváló pénzmosási lehetőség orosz oligarcháknak\n\nMivel egyre inkább el van vágva a külföldi valutától és pénzügyi rendszerektől, az illegális aranypiacok és az aranymosás az egyik módja annak, hogy Moszkva (és más szankciókkal sújtott szereplők) profitot termeljenek és vagyonokat mozgassanak a határokon túlra. Az aranyat a digitális pénzügyi hálózatokon, köztük a SWIFT pénzügyi üzenetküldő rendszereken kívül is lehet fizikailag mozgatni a világban, ami megnehezíti a nyomon követését – figyelmeztetett már áprilisban a Global Initiative thinktank.\n\nAz aranyat a globális piacokon könnyen tisztára lehet mosni azáltal is, hogy az arany eredetét nem jelentik be vagy nem kötelező megosztani. Moszkva az illegális aranypiacokon keresztül szerzett devizatartalékokat importra, orosz katonai műveletek finanszírozására vagy a szankciókkal sújtott orosz oligarchák kártalanítására használhatja. A Kremltől függetlenül más, szankciókkal sújtott szereplők is igénybe vehetik a bűnszövetkezeteket az arany tisztára mosására és csempészetére.",
    "Svájc is fegyverkezik: izraeli katonai drónokat mutattak be": "A Svájci Légierő bemutatta az izraeli Elbit Systems által gyártott Hermes Starliner pilóta nélküli légi járművekből (UAV) álló új flottáját – számolt be a Jerusalem Post.\n\nA hat drón a Luzern városához közeli Emmen légibázisról indul, és a flotta 2023 végére lesz teljesen működőképes.\n\nA Starliner szárnyfesztávolsága 17 méter, súlya pedig 1,6 tonna.\n\nA fegyvertelen felderítő drón maximális repülési képessége 24 órás folyamatos repülés, maximális sebessége 260 km/h.\n\nSvájc 2015-ben mintegy 290 millió dollár értékben vásárolta meg a hat, ADS-15 néven ismert drónt a 20 év szolgálat után kivont Ranger ADS-95-ösök helyettesítésére.\n\nBár a rendszereket elsősorban felderítésre fogják használni, az üzlet nagy vitát váltott ki Svájcban.\n\nA svájci törvények tiltják a drónok levegő-föld rakétákkal való felfegyverzését, Walser ezredes a svájci Egyesített Erők Parancsnokságától újságíróknak elmondta, hogy a hadsereg nem zárja ki az ötletet.\n\nWalser elmondta, hogy a drónokat nem csak a jövőbeli konfliktusok esetére vásárolták, hanem felderítő feladatokra is, amelyek a szárazföldi erőket és a határőröket támogatnák, beleértve az országba történő illegális migránsok elleni küzdelmet is.\n\nFotó: Elbit Systems",
    "Hétezer éves gleccserjég olvadt el Svájcban": "Egyes kisebb svájci gleccserek „extrém” mennyiségű jégtömeget veszítettek el ezen a nyáron, a délkeleti országrészben fekvő Corvatsch-gleccseren olyan jégrétegek olvadtak el, amelyek már 7000 éve ott voltak – közölte szombaton a Zürichi Műegyetem (ETH).\n\nAmit látunk, az erőteljesebb, mint amit eddig lehetségesnek tartottunk\n\n– mondta Matthias Huss glaciológus, az egyetemen működő Glamos Svájci Gleccsermérő Hálózat vezetője. A Corvatsch-on már nem is tudják folytatni a mérési programot, mert egyszerűen nincs jég, amit mérni lehetne – mondta. A Corvatsch-on elolvadt jégrétegek korát a Heidelbergi Egyetem korábbi méréseiből ismerik.\n\nA Glamos program keretében évtizedek óta mérik a gleccserek téli hótömegét és nyári hóolvadását. Három kisebb gleccser (Pizol, Vadret dal Corvatsch, Schwarzbachfirn) esetében már 2019-ben felhagytak a mérésekkel, a kisebb mértékű tavalyi olvadás után idén mégis újra megpróbálkoztak vele abban a reményben, hogy mérhető mennyiségű jeget találnak, de az idei nyár „túl rossz” lett, technikailag már nem lehetséges mérni a további jégvesztést. A kutatóknak már nincs más dolga, mint begyűjteni és eltakarítani a hátramaradt anyagokat.\n\nA jég olvadásával a táj drámaian megváltozik, a már eddig is vékony jégtakaró sokfelé teljesen eltűnik. Így történt ez a Corvatsch-on is, ahol egy több ezer éves jéggerinc lett semmivé csaknem teljesen, csak kisebb foltok maradtak meg – jelentette ki a gleccserkutató.\n\nA Zürichi Műegyetem legfrissebb adatai szerint a svájci gleccserek 1931 és 2016 között tömegük több mint felét, 51,2 százalékát veszítették el, ami 62 köbkilométernyi jeget jelent. 2016 óta az olvadás gyorsult, további 12 százalék veszteséget okozva.\n\nAz Alpok gleccsereinek fele Svájcban található, az 1400 svájci jégfolyam együttesen valamivel kevesebb mint 1000 négyzetkilométert borít be.",
    "Svájc eltűnő gleccserei veszélyeztetik Európa vízkészletét": "A svájci gleccserek több, mint fele eltűnt kevesebb, mint 100 év alatt, és az idei hosszú, forró nyár gyorsította az olvadást, ezt mutatja egy új tanulmány. - hívja fel a figyelmet a BBC tudomány magazinja.\n\nA gleccserek létfontosságúak Európa vízkészletének. Most az alpoki közösségek aggódnak jövőjük miatt.\n\nSvájcban, tengerszint felett 3.000 méteren az ember arra számít, hogy jeget lát. De Les Diablerets falu felett, ahol a sífelvonó társaság, a Glacier 3000 működik, most hatalmas csupasz szikla terület van.\n\nKét gleccser, a Tsanfleuron és a Scex Rouge már széthasadt, felfedve a több ezer év alatt nem látott talajt. „Valószínűleg mi vagyunk az első emberek, akik itt sétálnak.\" – mondja Bernard Tschannen, a cég üzemeltetője.\n\nMr. Tschannen figyeli, ahogy Svájc egyik vonzereje eltűnik a szeme előtt. A látogató turisták az Eigertől a Matterhornig a Mont Blancig láthatók. Ők szintén, mostanáig, ősi, kék, mérföldnyi gleccsereken sétálhattak át.\n\nA szikla, sár, és a pocsolyák felteörték a jeget. A változás drámai. Amikor felépítették ezt a libegőt 23 évvel ezelőtt, 7 méterre bele kellett mélyedniük a jégbe. Most nagyon összezsugorodott a jég.\n\nA tudósok évek óta monitorozzák az alpoki gleccserek zsugorodását. Egy a svájci műszaki egyetem, a Zurich's Federal Institute of Technology és a Svájci Szövetségi Tájvédelmi Hivatal (Swiss Federal Office for Landscape) kapcsolódó tanulmánya összehasonlította a gleccserek topografikus képeit az 1930-as évektől az utóbbi 10 évig.\n\nA ténymegállapítások összhangban vannak azokkal a régóta fennálló bizonyítékokkal, miszerint Európa gleccserei zsugorodnak, és hogy közvetlen kapcsolat van a jég vesztés és a globális felmelegedés között.\n\nA jégsapkák különösen érzékenyek a hőmérséklet változásokra, tehát ha a Föld melegszik, a gleccserek észlelik először, és olvadással reagálnak.\n\nMauro Fischer a Berni Egyetem glaciológusa felelős a Tsanfleuron és Scex Rouge monitorozásáért. Minden tavasszal jégmérő rudakat telepít és ellenőrzi őket rendszeresen nyár és ősz folyamán. Amikor júliusban ment ellenőrizni, sokkot kapott.\n\nA rudak teljesen kiolvadtak a jégből, és a földön feküdtek. Azt mondja jég mérései nagyon messze túl voltak azon amiket valaha mértek a gleccserek monitorozásának kezdete óta, lehet hogy háromszor több a tömeg veszteség egy év alatt, mint az utóbbi 10 év átlaga.\n\nAz olvadás veszélyt hoz magával. A híres Zermatt üdülőben, a Matterhornhoz vezető utaknak be kellett zárniuk, mert ahogy a gleccserek olvadnak a jég által valaha összetartott sziklák instabillá válnak.\n\nRichard Lehner, egy Zermatt hegyi vezető, mint apja és nagyapja volt ő előtte, kevesebb időt töltött mászással idén nyáron, és többet a kockázatos utak javításával, vagy átirányításával. Emlékszik, amikor át tudott sétálni a Gorner gleccseren. Többé ezt már nem lehet.\n\nA hegyeken olvad a permafroszt.\n\nTöbb a szakadék a gleccsereken, mert nincs elég téli hó, és ez a munkájukat nehezebbé teszi. Többet kell gondolni a kockázatkezelésre.\n\nAz olvadó gleccserek feltárnak régóta tartott titkokat is. Idén nyáron, egy 1968-ban lezuhant repülőgép roncs bukkant fel az Aletsch gleccserből. Az évtizedek óta eltűnt, a jég által tökéletesen konzervált mászók testét szintén felfedezték.\n\nDe a jégveszteség következményei jóval szélesebbek, mint a helyi turizmus károsodása, vagy elveszett mászók megtalálása.\n\nA gleccserekre gyakran Európa víztornyaiként utalnak. Raktározzák a téli havat, és nyár folyamán finoman felszabadítják, ellátva vízzel Európa folyóit és a terményeit és hűtik nukleáris erőműveit.\n\nMár ezen a nyáron, Németországban a Rajna menti áruszállítás meg lett szakítva, mert a vízszint túl alacsony a nehezen megrakott uszályoknak. Svájcban haldokló halak mentettek sietősen a folyókból, amelyek túl sekélyek és túl melegek. Franciaországban és Svájcban a nukleáris erőművek kapacitását csökkenteni kellett, a korlátozott hűtővíz miatt.\n\nSamuel Nussbaumer World Glacier Monitoring Service szolgálat munkatársa ez annak egy jele, ami következik.\n\nAzt mondja, hogy a jelenlegi vázolások azt sugallják, hogy az évszázad végére az egyetlen jég maradvány magasan a hegyekben lesz: „3.500 méter felett még lesz némi jég 100 éven belül. Tehát, ha ez a jég eltűnik, nem lesz semmi víz többé.\"\n\nA Glacier 3000-nél Bernhard Tchannen elkezdte becsomagolni védő burkolattal a maradvány jég egy részét, hogy lassítsa az olvadást. Azt mondja, hozzá járulhatnak, hogy talán egy kicsit kevésbé gyorsan olvadjon, de úgy véli, teljesen megállítani nem tudják, legalábbis nem ezen a magasságon.\n\nZermattban Richard Lehner nagyszülei régebben reménykedtek, hogy a gleccserek nem fognak túl messzire terjedni a völgybe és befedni a legelőket. A 19. században olyan sok jég volt, hogy a szegény svájci közösségek lefaragtak belőle részeket és eladták elegáns párizsi hoteleknek, hogy hidegen tartsák a pezsgőt.\n\n(Forrás: BBC News: https://www.bbc.com/news)",
    "Szent-Iványi István: Svájc racionálisan, a magyar kormány irracionálisan reagál az orosz-ukrán háborúra": "– Svájc májusban közeledni kezdett a NATO-hoz, néhány napja pedig a Svájci Szövetségi Tanács már azt közölte: szorosabb kapcsolatokat kívánnak kialakítani a NATO-val és az Európai Unióval, hogy megerősítsék „védelmi képességeiket”. Miért akar közeledni a semleges Svájc az EU-hoz és a NATO-hoz?\n\n– Ez nyilvánvaló következménye annak, ami az elmúlt hónapokban történt, nevezetesen Oroszország agressziójának. Ez egy általános fenyegetettségi érzést váltott ki – nem alaptalanul, sőt joggal – nagyon sok ordszágban. Nem véletlen, hogy Svédország és Finnország csatlakozni kíván a NATO-hoz. Svájc helyzete ugyan egy kicsit más, mert ők azért távol vannak Oroszországtól, tehát nincsenek közvetlen fenyegetve. Svédország meg Finnország viszont ott van rögtön a birodalom „szájában”. De a svájciak is érzékelik azt, hogy van egy ilyen veszélyhelyzet. Egyébként nagyon érdekes ez a fordulat, mert kezdetben ők bizonytalankodtak, még a szankciók esetében sem voltak egyértelműek. Ennek azért nyilvánvaló oka van, az, hogy nagyon sok orosz oligarchának van vagyona, ingatlana és tulajdona Svájcban. Rövid habozás után, azonban Svájc is csatlakozott a szankciókhoz. Ez egyértelműen azt jelzi: egy olyan nehéz időszakban, amin most egész Európa átmegy, úgy gondolják, hogy egy olyan kis ország, mint Svájc, jobban teszi, ha a szövetség kebelén belül van, mintha teljesen önálló marad. Ez azért nem jelenti azt, hogy be akarnának lépni akár az EU-ba, akár a NATO-ba.\n\n– De miképpen tudják ebben a helyzetben fenntartani a semlegességet?\n\n– Taggá nem kívánnak válni, csak sokkal szorosabb kapcsolatot és együttműködést akarnak kialakítani, mint eddig. Szerintem a NATO-val ez menni is fog, mert az ő elvárásukban ez katonai és biztonságpolitikai területekre korlátozódik. Az EU-val azonban vannak bizonyos problémáik, mert a svájciak nem mindent szeretnének átültetni abból, ami az EU-jogban van. De ha valóban szorosabban akarnak együttműködni, akkor szükség lesz rá, hogy harmonizáljanak egy csomó mindent. Voltak már ilyen viták korábban is az EU és Svájc között. Azt nem tudom, hogy ez a gyakorlatban hogyan fog kinézni, mert azért Svájc nagyon kényes a függetlenségére és a szuverenitására. Olyannyira, hogy még az ENSZ-be is évtizedekkel később lépett be, mert azt is túl nagy szuverenitás-kockázatnak tartotta. Érthető, ha nehezen adják föl mintegy hét évszázados önállóságukat, függetlenségüket. Vagyis arról van szó, hogy Svájcban látják: egy ilyen helyzetben jobb, ha szorosabbra fonja a szálakat.\n\n– Tulajdonképpen mit mutatott meg ez az orosz-ukrán háború a svájciaknak a mai világról?\n\n– Ez a lényege ennek hírnek. Azt mutatta meg, hogy azok, akik kívül vannak a szövetségi rendszerünkön – mint Ukrajna –, azok védtelenek lehetnek egy ilyen konfliktusban. Mindenki, aki nincs benne a NATO köreiben vagy a tagságában, az úgy érzi, hogy veszélybe került, bármikor megtámadhatják. Ukrajna ugyan kap segítséget, de akkorát nem, mintha NATO tag lenne. Ukrajnát elsősorban az Egyesült Államok és Nagy-Britannia, no meg a lengyelek támogatják komolyan, a többiek úgy ímmel-ámmal. De azt a tanulságot a svájciak mindenesetre levonták, hogy azért érdemes szorosan együttműködni.\n\n– És ezt a tanulságot a magyar kormány is levonta?\n\n– Egyáltalán nem. Teljesen ellentétesen cselekszik. A magyar kormány az, amelyik az autópályán szembemegy az összes többivel. Ők úgy gondolják, hogy ez egy távoli konfliktus, két ország belháborúja, vagy polgárháborúja, amihez nekünk semmi közünk. Ez egy teljesen téves és rossz megközelítése annak, ami történik, mert igenis van közünk hozzá. Először is a szomszédunkban zajlik ez a háború, ezer dologban érezzük is a bőrünkön ennek a következményeit, a menekülthullámtól kezdve a gázárak növekedéséig. Másodsorban azért, mert ez hosszú, de rövid távon is alapvetően befolyásolja a mi biztonságérzetünket. Ha Oroszországnak sikerült volna a terve – ami szerintem most már nem fog sikerülni –, hogy elfoglalja Ukrajnát, akkor az azt jelentette volna, hogy az orosz haderők és a rakéták, akár a nukleáris töltetű rakéták is közvetlenül a határaink mellé települtek volna. Ami a mi védelmi képességeinket illetően rendkívül kockázatos, mert egy kilőtt rakétára a reakcióidő nagyon lerövidül. Most azért 600 kilométer – Ukrajna – van Oroszország és Magyarország között. Ha az oroszok eljutnak a magyar határig, akkor ez megszűnik, közvetlenné válik a fenyegetés. Úgyhogy nagyon szűklátókörű és korlátolt az az álláspont, amit a magyar kormány képvisel. Ráadásul egyedül van ezzel az Európai Unióban. Majd meglátjuk, hogy az olaszoknál mi lesz, de még a jobboldali olasz ellenzék sem képviseli azt az álláspontot, amit a magyar kormány. Nem véletlenül ez rontotta meg a magyar-lengyel viszonyt, ez tette tönkre a Visegrádi Négyek együttműködését.\n\n– Mi az indoka a magyar kormánynak? Miért megy szembe az autópályán?\n\n– Ezt jó lenne tudni. Annyit lehet tudni, hogy racionális érvek nincsenek mellette. Olyan dolgoknak kell a háttérben állniuk, amikről nekünk nincs tudomásunk. Vagy a teljes irracionalitás: az is lehet, hogy valaki teljesen a saját érdekei ellen cselekszik, de könnyen lehet, hogy vannak olyan fontos magánérdekek az ügyben, amikről nekünk nincs tudomásunk. Az viszont biztos, hogy az ismert tények nem adnak magyarázatot erre a magatartásra.",
    "Így nem találtuk meg Orbán svájci bankszámláját": "Az oknyomozó cikkek mögött jellemzően sok munka van, ám az eredmény általában egy fontos és közérdekű tény feltárása, egy valaki által eltitkolni kívánt esemény leleplezése. Arról már kevesebbet beszélünk, hogy ugyanilyen sok munkával jár egy olyan sztori felgöngyölítése, amelynek a végén az derül ki, hogy nincs is mit leleplezni.\n\nTavaly tavasszal keresett meg egy férfi, hogy van nála egy dokumentum, amely érdekelhet. Mindenképp titkosított csatornán szeretett volna beszélni, többszöri egyeztetés után végül találkoztunk személyesen. Elmondta, hogy van egy jó barátja, Péter, aki korábban magyar munkásokat közvetített svájci építkezésekre. Ezen a munkáján keresztül került kapcsolatba egy bizonyos Felixszel, aki egy kinti, a munkások érdekeit védő szakszervezetnél dolgozott. Felix eleinte az interneten vette fel a kapcsolatot Péterrel, a magyar munkaközvetítővel, egy darabig cseteltek és e-maileztek, elsősorban szakmai témákról, de egy idő után valamennyire személyesekről is. Felix elmondta, hogy sok a kelet-európai ügyfele, és gyakran megfordul Magyarországon, de kiderült az is, hogy Felix eredetileg német, ám a berlini fal leomlása után jobbnak látta, ha Svájcban folytatja az életét.\n\nPár hónapnyi online ismeretség után Felix, a svájci szakszervezet munkatársa egyszer csak minden előzetes bejelentkezés nélkül felbukkant Péter Budapesttől nagyjából egyórányi autóútra lévő házánál. Rövid találkozó volt, Felix annyit mondott, hogy üzleti ügyben érkezett pár napra a magyar fővárosba. Miután hazament, elküldött egy dokumentumot Péternek – ez az a dokumentum, amelyet mi is megkaptunk egy adathordozón.\n\n(Cikkünkben a nem közszereplők nevét megváltoztattuk.)\n\nA rejtélyes dokumentum\n\nMaga a dokumentum egy Svájcba szóló, rövid távú munkavállalási regisztráció, méghozzá Orbán Viktor nevére, a miniszterelnök születési dátumával. Annak nem találtuk nyomát, hogy a miniszterelnökön kívül más is született volna ilyen névvel Magyarországon 1963. május 31-én. A dokumentum szerint Orbán Viktor 2014. január 12-től egy hónapig dolgozott Svájcban vakolóként. A munkavállalási papír nemcsak a munkavégzés pontos helyét (egy észak-svájci kisváros) és idejét adja meg, de azt is, hogy az állítólagos Orbán Viktor munkáltatója egy bizonyos svájci cég volt. Ez a munkáltató egy létező, Svájcban bejegyzett cég, amelynek egy magyar állampolgár a tulajdonosa. Az amúgy kevés információt tartalmazó svájci cégiratokból az is kiderült, hogy az Orbánt állítólag foglalkoztató cég 2012-ben jött létre, és nagyjából egy évvel az állítólagos foglalkoztatás vége után, 2015 márciusában pénzügyi problémák miatt felszámolás alá került.\n\nLehetséges, hogy tényleg a magyar miniszterelnököt regisztrálták volna svájci munkavállalóként? De miért lenne szüksége Orbán Viktornak ilyen papírra? Felix gyakran járt Magyarországon, de valóban kapcsolatba kerülhetett Orbánnal? Ha igen, miért lenne rá szüksége Orbán Viktornak egyáltalán?\n\nGyanús volt, hogy épp egy magyar ember tulajdonában álló, de svájci cég volt feltüntetve alkalmazóként. Ez a vállalkozás ráadásul hamar felszámolás alá is került.\n\nEmellett Orbán Viktor svájci útjairól régóta keringenek pletykák, sőt több furcsa útra fény is derült 2014 őszétől kezdődően. A birtokunkban lévő dokumentum viszont 2013. november 28-án készült, jóval azelőtt, hogy ezek az utak nyilvánosságot kaptak volna. Maga a bejegyzett „munkavégzés” is 2014 elején történt, Orbán első olyan, később ismertté vált svájci utazása előtt, amelyről nem adott ki tájékoztatást a kormány.\n\nHamisítvány?\n\nElőfordulhat, hogy a nekünk átadott dokumentum egyszerű hamisítvány. Ám a dokumentum eredetiségét több, egymástól független módon is egyértelműen sikerült bizonyítanunk. Ehhez és a későbbi munkához elkezdtünk együtt dolgozni egy svájci oknyomozó újságíróval.\n\nKapcsolatba léptünk egy helyi munkajogásszal, aki azon a véleményen volt, hogy maga a dokumentum valószínűleg nem hamisítvány, a formátuma olyan, mint amilyen a valódi, és rajta van minden olyan egyéb adat, amelyet tartalmaznia kell egy ilyen regisztrációs igazolásnak.\n\nEmellett forrásunk, aki a dokumentumot átadta nekünk, korábban levelezésbe kezdett a svájci hatóságokkal. Az illetékes munkaügyi hatóság megerősítette neki a munkavállalási engedély valódiságát, és arról egy másolatot is küldtek. Az engedély tehát bent volt a svájci hatóságok rendszerében. Amikor később újságíróként mi is felvettük a kapcsolatot a svájci munkaüggyel, egyetlen kérdésünkre sem válaszoltak érdemben, csupán néhány általános információt adtak, ami a mi esetünkben egyáltalán nem volt releváns. Megkértük őket, hogy legalább a birtokunkban lévő dokumentum valódiságát igazolják, de ezt a kérésünket is visszautasították.\n\nAz viszont kiderül a hatóság honlapján lévő tájékoztatóból, hogy az ilyen jellegű regisztráció elvégezhető online, de szükség van hozzá a munkavállaló útlevelére.\n\nMegvan Orbán titkos svájci bankszámlája?\n\nFelix Svájcból azt is állította Péternek e-mailjei egyikében, hogy az Orbán nevére szóló munkavállalási engedélyre bankszámlát is nyitottak Svájcban. Ez már adhat értelmet annak, miért lett volna szükség munkavállalási regisztrációra. Ráadásul Gyurcsány Ferenc, a Demokratikus Koalíció elnöke 2017-ben azt állította, hogy olyan titkos dokumentumokat látott, amelyek azt bizonyítják: Orbán Viktornak van vagy volt egy titkos svájci bankszámlája. A volt miniszterelnök azt is mondta, hogy az egy európai és egy távol-keleti bankhoz köthető, ám semmiféle bizonyítékkal nem tudta alátámasztani állításait. Később Vona Gábor, a Jobbik akkori elnöke is beszélt arról, hogy valaki felajánlott neki egy dokumentumot, amely Orbán titkos svájci bankszámláinak létét bizonyítaná – de ő nem bízott meg a forrásban, ezért el sem ment a felajánlott találkozóra. A nálunk lévő dokumentum lenne a kulcs a titkos svájci bankszámlához? Ráadásul miközben próbáltuk felgöngyölíteni az ügy szálait, megjelent egy nagy cikksorozat egy kiszivárgott dokumentumcsomag alapján. Ez megerősítette azt a közkeletű vélekedést, hogy a svájci bankok egyáltalán nem válogatnak az ügyfelek között. A Credit Suisse-nél olyan politikusok, bűnözők, illetve diktatúrákat fenntartó, magas beosztású tisztviselők tartották a pénzüket, akik más európai országban aligha számíthattak volna ekkora diszkrécióra.\n\nAz Orbán esetleges svájci bankszámlájáról szóló pletykákat mindenesetre a kormány többször is cáfolta, amikor parlamenti képviselők erről kérdezték a miniszterelnököt.\n\nTöbb olyan vállalkozás vezetőjével beszéltünk, akik Magyarországról közvetítenek munkaerőt Svájcba. A tőlük és néhány svájci banktól kapott tájékoztatás alapján az derült ki, hogy akár még lehet is értelme egy ilyen, rövid távú munkabejelentő lapnak. Bankszámlát hagyományosan bárki nyithat Svájcban, de azoknak a külföldieknek, akiknek nincs se munkájuk, se lakcímük Svájcban, több korlátozással is szembe kell nézniük. Az ilyen számlákra vonatkozó szabályozás valamivel szigorúbb, több az adatcsere a két ország hatóságai között. Igazolni kell például a számlanyitás célját és az arra utalt pénz eredetét is. Aki azonban Svájcban dolgozik, az ott is kapja a fizetését, tehát ha a foglalkoztatás eléri az egy hónapos időtartamot, kell is számlát nyitni. A kilencven napot meg nem haladó foglalkoztatással rendelkező ügyfelekkel ugyan kevés bank foglalkozik, de nem törlik a bankszámlát akkor sem, ha véget ér a svájci munkavégzés. Sok időszaki munkavállaló él ugyanis ezzel a lehetőséggel (például az építőiparban, a turizmusban vagy a mezőgazdaságban), akiknek így nem kell minden szezonban új bankszámlát nyitniuk.\n\nSzámlanyitáshoz azonban személyesen meg kell jelenni a bankban, ezt nem lehet másra bízni. Ma már van lehetőség online is számlát nyitni, de ehhez is fel kell tölteni az útlevelet/személyit az azonosítás miatt. Tehát bármilyen módon is járult hozzá a svájci szakszervezetis Felix a bankszámla létrejöttéhez, ahhoz mindenképp szükség lett volna a számlatulajdonos, azaz Orbán személyes közreműködésére.\n\nFeljelentés pénzmosás gyanújával\n\nForrásunk eljuttatta a dokumentumokat Hadházy Ákos független parlamenti képviselőnek, aki annak alapján felejelentést is tett a svájci ügyészségen, pénzmosás gyanújával. Hadházy a Szabad Európának azt mondta, szerinte a kezdetektől fogva gyanús volt az egész ügy – mert egyebek mellett senki nem tudta megmondani, mire jó. Viszont máshogy nem lehetett a végére járni, csak úgy, hogy ő maga felült a vonatra, és odament a zürichi ügyészségre feljelentést tenni.\n\nAz ügyészség a feljelentésre adott válaszában, 2020 október végén azt írta, hogy a feljelentésben „bemutatott körülmények valóban furcsák, ha nem gyanúsak”. Szerintük valószínű, hogy a munkavállalási regisztráció valóban a magyar miniszterelnök nevére szól, és az sem kizárt, hogy Orbán nyitott Svájcban bankszámlát, hiszen 2014-ben valóban többször járt az országban. De emlékeztetnek arra is, hogy egy svájci bankszámla nyitásához elegendő egy útlevél, és ha nyitott is volna Orbán bankszámlát az országban, abban semmi illegális nem lenne. Ráadásul a pénzmosást csak akkor lehet elkövetni, ha valamilyen bűncselekményből származó vagyont próbál valaki elrejteni – ilyen bűncselekmény gyanúja azonban egyáltalán nem merült fel Orbánnál. Azt is megemlítik, hogy Orbán Viktor lánya ebben az időszakban kezdett Svájcban tanulni, ezért nem zárható ki, hogy a miniszterelnök neki nyitott számlát. Magyarán a svájci ügyészség nem talált semmiféle bűncselekményre utaló nyomot, ezért nem is indítottak nyomozást, és lezárták az ügyet.\n\nHadházy Ákos szerint azonban okirathamisítás mindenképp történt, ezért ha a svájci rendőrség rendesen működne, utána kellett volna néznie az állítólagos bankszámlának. „Meglepő tanulság, hogy a svájci rendőrség mennyire hasonlóan dolgozik, mint a magyar. Igaz, ők nem Orbánt, hanem a saját bankrendszerük presztízsét védték” – tette hozzá a parlamenti képviselő.\n\nA magyar tulajdonú svájci cég\n\nAhogy azt feljebb írtuk, a dokumentumon rajta volt, hogy a regisztrációt egy bizonyos svájci cég kérte, amelynek tulajdonosa Károly, egy magyar állampolgár. Szokatlan módon Károlynak nincs semmiféle online jelenléte, semmilyen közösségi oldalon nincs fent, vezetékneve pedig túl gyakori ahhoz, hogy a rokonait megtalálhattuk volna. Nevére csak a svájci, a német és a magyar cégregiszterben bukkantunk rá. Németországban egy cég volt a nevén 2011 és 2019 között, ám az – szintén pénzügyi problémák miatt – felszámolás alá került. A magyar cégadatbázis négy vállalat tulajdonosaként jelölte meg Károlyt, ezek mind építőipari vállalkozások, amelyek többnyire veszteséggel működtek a kétezres években. 2009-től kezdve aztán szép sorban mindegyik csődbe ment és felszámolás alá került. Próbáltuk elérni a tulajdonost a cégregisztrációkor megadott e-mail-címeken és telefonszámon, de az elérhetőségek már nem működnek.\n\nAnnak nyomát tehát nem találtuk, hogy az építési vállalkozó Károlynak bármi köze lenne a politikához, a Fideszhez vagy akár Orbán Viktorhoz. De ezen a ponton úgy tűnt, épp a munkavállalási regisztráció ideje környékén hagyhatta el az országot, és a sok becsődölt vállalkozása nyomán komoly tartozásokat hagyhatott maga mögött Magyarországon.\n\nFelix\n\nForrásunk aztán egy idő után elveszítette a kapcsolatot Felixszel. Természetesen mi is megpróbáltunk a nyomára bukkanni. Egy időben elég aktív volt a közösségi médiában, folyamatosan posztolta a munkalehetőségeket és annak a svájci szakszervezetnek a szolgáltatásait, amelynek munkatársa volt. Felix valóban sok kelet-európai munkásnak segített, ha problémájuk akadt a munkáltatójukkal, egyszer még egy nagy építkezést is sikerült leállíttatnia és a munkásoknak jobb feltételeket kiharcolnia. Egy ideje azonban eltűnt, a Facebookra se posztolt, és mint kiderült, egy munkahelyi vita miatt a szakszervezettől is elbocsájtották.\n\nBeszéltünk Felix több korábbi kollégájával. Ők különleges egyéniségként írták le őt, aki kelet-európai munkásokon akart segíteni. Egybehangzó jellemzésük szerint makacs volt, és szeretett a hős szerepében tetszelegni. Többször is próbáltuk elérni Felixet telefonon és e-mailen, de semmilyen megkeresésünkre nem válaszolt. Egyik korábbi kollégája sem tudta, hogy Felix Svájcban van-e még, vagy hogy egyáltalán életben van-e.\n\nKároly nyomában\n\nKároly magyarországi cégei mind ugyanarra a címre voltak bejelentve, Budapest egyik külső részén lévő kertvárosban álló családi házába. A ház tulajdoni lapja szerint még mindig a családja birtokában van, ezért elmentünk a címre, hátha otthon találunk valakit, aki segíthet kapcsolatba lépni Károllyal.\n\nAmikor odaértünk, már kezdett sötétedni, a redőnyök le voltak engedve, de a réseken némi fény szűrődött ki, és egy autó is állt az udvaron. A csengetésre senki nem reagált, ahogy a kiabálásunkra sem. Pár percig még tanakodtunk, hogy mitévők legyünk, és már épp indultunk volna vissza, beismerve, hogy feleslegesen keltünk útra, amikor egy autó állt meg a ház előtt. Egy idősebb, munkásnak kinéző férfi szállt ki belőle. Egyből odamentünk hozzá, és elmondtuk, hogy az építési vállalkozó Károlyt keressük. „Sok szerencsét hozzá! – felelte. – Évek óta senki nem tudja, hol van. A NAV is régóta keresi, ők sem találják. Annyit tudok, hogy kiköltözött külföldre, de egy ponton ellopták minden szerszámát, és aztán a kinti vállalkozása is csődbe ment.” Mást nem nagyon akart mondani, mi azért odaadtuk neki a névjegyünket, hogy ha mégis kiderülne valami Károly hollétével kapcsolatban, el tudjon érni minket.\n\nEzzel párhuzamosan eljött az ideje annak is, hogy elmenjünk abba az észak-svájci városkába, ahol az állítólagos munkavégzés történt – és ami a foglalkoztató cég székhelye is volt egyben. Ez egy tipikus, idilli svájci kisváros. Néhány utcából áll csupán, a régi házak mind frissen fel vannak újítva, az emberek köszönnek egymásnak az utcán. A ház, ahol a cég székhelye volt, a város közepén áll. Az épp havat lapátoló szomszéd nem tudott semmit az építőipari cégről, de amikor a szembeszomszédnak említettük, hogy egy magyar vállalkozásról van szó, valami beugrott neki.\n\n„Emlékszem, néhány évvel ezelőtt néhány magyarnak adták ki a házat. Körülbelül hatan lehettek, barátságosak voltak, de nekem nem sok közöm volt hozzájuk, pedig magam is az építőiparban dolgozom. Egy szót sem beszéltek németül. Kicsit titokzatosak, de csendesek és barátságosak voltak. Hetente egyszer egy fickó hajtott arra egy nagyobb Mercedesszel. Akkor hangos vita hallatszott tőlük, de nem értettem, miről beszéltek.” Azt is mondta, hogy szerinte a magyarok alagútépítéssel foglalkoznak. Valóban volt egy nagy alagútépítés akkor a közelben. Becsöngettünk a házba, és az egyik most ott lakó nő is megerősítette, hogy korábban valóban béreltek ott lakást magyar munkások, de ő maga csak nemrégiben költözött oda, így többet nem is tudott mondani. Próbáltunk aztán kapcsolatba lépni a főbérlővel is, de vele végül nem sikerült beszélnünk.\n\nÁm ezek után sem jutottunk előbbre, és csak még több kérdésünk lett azzal kapcsolatban, kicsoda egyáltalán Károly, hova tűnt, és mit csinálhat, miután minden vállalkozása csődbe ment.\n\nLyukas a svájci rendszer\n\nKésőbb, némi további svájci kutakodás után kiderült: az ilyen, legfeljebb kilencven napig tartó munkaviszonyt elég online bejelentenie a munkaadónak. A leendő munkavállaló útlevelére sincs szükség valójában: regisztrációkor csak az abban szereplő adatokat kell megadni a munkaügyi hatóságnak. A megadott személyes adatok valódiságáért a munkaadó felel elvileg, és mivel nagy számban érkeznek ideiglenes munkások Svájcba, a helyi hatóságok csak nagyon indokolt estben ellenőrzik a megadott adatok valódiságát vagy akár magát a munkavégzést a helyszínen.\n\nElőkerül Károly\n\nNem sokkal a Károly házánál tett, akkor sikertelennek tűnő látogatásunk után azonban jött tőle egy e-mail, amiben látogatásunk célja felől érdeklődött. Először telefonon beszéltünk, és elmondta, hogy még mindig Svájcban él, Felixet, a svájci szakszervezet munkatársát viszont egyáltalán nem ismeri. Károly azt mondta, mindig saját maga regisztrálta a munkásait, de ilyen rövid távú engedélyt soha nem használt. Amikor arról érdeklődtünk, volt-e konfliktusa valakivel, annyit válaszolt, hogy az építkezéseken sok a konfliktus, de arról nem tud, hogy lenne ellensége. Végül abban maradtunk, hogy találkozik személyesen svájci kollégánkkal.\n\nAz építési vállalkozó Károly középkorú, ápolt és sportos férfi, aki már alkalmazottként dolgozik. Elmesélte, hogy magyarországi vállalkozásait saját maga építette fel a semmiből, de aztán azokat a 2008-as válság elsodorta. Svájcba költözött, ahol egy idő után elhatározta, hogy saját vállalkozásba kezd. Azt mondta, sosem dolgozott abból a kisvárosból, ahová be volt jelentve a cég – és ahol mi is találkoztunk azokkal a szomszédokkal, akik emlékeztek a magyar munkásokra. „Én a munkásaimat mindig kifizettem, másképp nem is megy. Ha nem fizetsz, annak híre megy, és nem kapsz munkaerőt.” Helyi ügyfeleivel azonban egyre több lett a probléma, sokan nem fizették ki neki az elvégzett munkát, így a svájci cég is csődbe ment, ő pedig tartozásokat halmozott fel, amiket még most is törleszt.\n\nEnnek ellenére soha nem volt komolyabb problémája a munkásaival, kivéve egy alkalommal. A problémás munkást rendre egy német akcentussal beszélő férfi képviselte, aki annak a bizonyos szakszervezetnek dolgozott. Károly elmondta, hogy a munkás be is perelte őt a szakszervezeti férfi segítségével. Ennek részleteibe nem akart belemenni, de azt mondta, komoly kártérítést szerettek volna vele kifizettetni. Végül aztán a követelt összeg töredékét kellett csak kifizetnie, de az ügy így is kellemetlenül érintette. Amikor megmutattuk neki a dokumentumot, felismerte Felix nevét. Orbán Viktor nevének láttán viszont undorodva tolta el magától a papírt. „Nekem ehhez semmi közöm, biztos átverés... Vagy talán vicc... De az is lehet, hogy így akartak több pénzhez jutni” – utalva Felix és a svájci szakszervezet bírósági keresetére. Az is lehet, hogy Felix csak a svájci munkavállalási rendszer hiányosságaira akart rámutatni. A valódi okot valószínűleg már sosem tudjuk meg.\n\nMinden fát megráztunk, minden kő alá bekukkantottunk\n\nEzzel – lehetőségeinkhez képest – minden szálat elvarrtunk, minden felmerült információt körbejártunk, az összes elérhető. érintett személlyel beszéltünk. Nyomozásunk végét nem zárta nagy leleplezés, de azt sem tudtuk bizonyítani, hogy egyáltalán történt bűncselekmény.\n\nAz újságírói munka szerves része, hogy nem sikerül egy – akár biztosnak tűnő – információt több forrásból megerősíteni. Az is előfordul, hogy hosszas munka után arra jutunk, hogy valójában nem történt semmi említésre méltó – mint jelen esetben is. Azért döntöttünk a cikk közlése mellett, hogy bepillantást nyújtsunk az oknyomozó munkába. Talán az sem tanulságok nélküli, hogy a máshol esetleg teljesen abszurdnak hangzó történetnek érdemes volt jobban utánajárni. Erre az is okot adott, hogy a miniszterelnök útjai sokszor nem átláthatók, és a kormányzati tájékoztatás is egyre kevésbé teljes körű.",
    "Leállt a svájci villamosenergia-bizottság weboldala, amikor bejelentették, mekkora lesz jövőre az áram ára – Nézzék csak!": "Leállt a svájci villamosenergia-bizottság weboldala, amikor bejelentették, mekkora lesz jövőre az áram ára – Nézzék csak!\n\nAz áramszolgáltatók a jövő évre kökemény áremelésekről beszélnek Svájcban. A svájci villamosenergia-bizottság (Elcom) számításai szerint az áram ára 2023-ban átlagosan 27 százalékkal fog emelkedni. Országon belül is lehetnek különbségek az egyik legstabilabb gazdasággal rendelkező európai országban. Az előrejelzések szerint a sváci háztartásoknak sokba fájhat mindez, meredek energiaár-emelkedésre számíthatnak 2023-ra. Az Elcom szövetségi villamosenergia-bizottság számítási eredményeinek publikálását követően, az új árak bejelentésekor a társaság weboldala összeomlott.\n\nIlyen lesz Kulcsár Edina és G.w.M. esküvője: az aranyhintót sem hagynák ki – videó\n\nIlyen nagy a baj? Megerősíti szövetségét a NATO és az EU\n\nA svájci Blick cikke szerint egy ottani tipikus háztartás évi 4500 kilowattóra fogyasztással jövőre 0,27 frankot fog fizetni, 5,8 rappennel (a svájci frank \"fillérje\") többet, mint 2022-ben. Egy évre számolva ez 1215 frankos (félmillió forintnak megfelelő összeg) villanyszámlának felel meg - 261 frankkal több, mint az idei évben. A településenkénti különbségek is nagyon nagyok lehetnek. Ez többek között attól függ, hogy a helyi szolgáltató hogyan szerzi be a villamos energiát, hosszú távra biztosította-e a villamosenergia-ellátást, vagy a piacon kell vásárolnia. Vagy az, hogy az áramszolgáltató maga termel-e villamos energiát, például vízenergiával.\n\nMagyarországhoz képest?\n\nKis számolás: 2523 magyar átlag a 36 forintjával számolva 90828 forint évente. Ha 4500 kilowattot fogyasztanánk, akkor az átlagfogyasztás felett még 138 587 forintot, összesen 229.415 forintot, azaz körülbelül a jövőre várható svájci ár felét. Jó, mondjuk a svájci életszínvonal sem összehasonlíthatóü a hazaival. Abban ők a jobbak... az áram árában meg mi. Svájcban az átlagfizetés bruttó 6650 svájci frank, ami 2,7 millió forintnak felel meg. Havonta. Abból mondjuk nem nehéz évi félmilliót - havi kicsivel több, mint 40 ezret - kifizetni. Majdnem kétszer annyi áramért, mint a magyar átlagfogyasztás.\n\nSvájcban nemrég arról is szó volt, hogy bizonyos lakossági fogyasztókat télen akár távolról is leállíthatnak a szolgáltatók, erről itt olvashat bővebben.\n\nVissza Svájcba:\n\nNagy regionális különbségek\n\nSvájcban a regionális energiaszolgáltatótól függően a villamosenergia-tarifák egyes helyeken a jelek szerint akár a háromszorosára is emelkedhetnek. A fogyasztóvédelmi hivatal szerint vannak olyan helyek, ahol egy évi 4500 kilowattóra áramfogyasztással rendelkező háztartás 780-ról 2230 frankra (forintban nézve: 322ezerről 920ezerre) emelkedő áramköltséggel számolhat. Ez az áram árának majdnem megháromszorozódását jelenti egy év alatt.\n\nKedden a svájci fogyasztóvédelemaz áremelések miatt erősen bírálta az áramszolgáltatókat. A szervezet sajtóközleményében azt írta, hogy egyesek indokolatlanul nagy hasznot húznak a fogyasztók kárára. Gyakran előfordul, hogy az áramszolgáltatók kedvezményeket adnak, például új szerződőknek, vagy mindenféle átalánydíjakat számítanak fel, de az ilyen átalánydíjak eltorzítják a villanyszámla valódi költségeit, és nem ösztönzik az embereket az energiatakarékosságra.\n\nA villamosenergia-tarifa általában a hálózathasználati díjakból, az energiadíjakból, a hatósági díjakból és a hálózati pótdíjból tevődik össze. Mindazonáltal a hálózati költségek csak kismértékben emelkednek, és így némileg visszafogják az energiaellátás áremelkedését.\n\nA vállalati fogyasztás is drágulni fog\n\nA vállalatok 2023-ban is jelentősen többet fognak fizetni az áramért Svájcban is. A svájci kis- és középvállalkozások (kkv-k) számára az áram ára 27 százalékkal emelkedik. Ennek oka, hogy a legtöbbjük, a magánháztartásokhoz hasonlóan, az úgynevezett alapellátásban van jelenleg.",
    "Rekordnagyságú rösztit sütöttek Svájcban": "Svájc fővárosában, Bernben készült el ezen a héten a világ legnagyobb burgonyalepénye (rösztije), amelyet mi, magyarok tócsniként vagy lapcsánkaként ismerünk.\n\nA világrekordot jelentő, 13 négyzetméter nagyságú rösztit a Svájci Gazdaszövetség alapításának 125. évfordulója alkalmából készítették el. A világ legnagyobb tócsnija – más néven lapcsánkája, esetleg siligója – több mint 1300 kilogramm reszelt krumpliból, repceolaj és fűszerek hozzáadásával készült el\n\nA röszti alapanyagául szolgáló burgonyát az alpesi ország minden kantonjából szállították a fővárosba – számolt be Zürich Today hírportál.",
    "Furcsa rangsor: 1. Ukrajna, 2. Svájc, 3. Magyarország": "Kis hazánkban valószínűleg már kívülről fújja mindenki, hogy a Központi Statisztikai Hivatal által augusztusban kimutatott inflációra mintegy 25 éve nem volt példa. Az orosz-ukrán háború óta kénytelenek voltak ezt a cseppet sem szívderítő tényt még azok is elsajátítani, akik amúgy nem szokták figyelni a gazdasági híreket. Közülük sokan, de legalábbis egyre többen, még a 15,6 százalékos mértéket is meg tudják nevezni.\n\nCsak az a különbség, kinek mennyivel értékelődik le a pénze. Fotó: Depositphotos Csak az a különbség, kinek mennyivel értékelődik le a pénze. Fotó: Depositphotos\n\nS ennek láttán egyebek mellett szörnyülködnek azon, hogy a pénzük értéke folyamatosan romlik, miután a bankok nem fizetnek annyit, mint amekkora az infláció. Pont a napokban mutatott rá a Bank360, hogy még a legmagasabb betéti kamat is 8,7 százalék, igaz, csak egyéves lekötésre, vagyis, ha tizenkét hónapig nem nyúlunk az elhelyezett összegekhez. Az állampapíroknál valamivel jobb a helyzet, ott van olyan konstrukció, nevezetesen a 2029-ben lejáró sorozat, amely 12 százalékos kamatot fizet. S a Gulyás Gergely Miniszterelnökséget vezető miniszter által a múlt csütörtöki Kormányinfón belengetett új lakossági állampapír is 11 százalékkal kecsegtet.\n\nKapcsolódó cikk Bank360: A kisbankoknál már 6-7 százalékos betéti kamatok is elérhetők Az emelkedő jegybanki alapkamatot követve a kisebb pénzintézetek is igyekeznek kedvezőbb betéti kamatokat kínálni ügyfeleiknek.\n\nDe még ez utóbbiak is több százalékponttal alacsonyabbak az inflációnál, s ez a távolság a következő hónapokban csak tágulhat, lévén, hogy az MNB nem zárja ki, 2022 végén már 20 százalékos lehet az éves fogyasztóiár-index. Ami már testesebb mínuszt, szakzsargonban: negatív reálkamatot jelentene. Ám azért ne feledjük, bizonyára az MNB vezetői sem ülnek majd ölbe tett kezekkel, vagyis tovább emelik az alapkamatát. Ezt amúgy már kilátásba is helyezték, s ha csak az utóbbi két hónap 100-100 bázispontos mértékét tartják, akkor az idei karácsonyi ünnepekre már 15,75 százalékos irányadó rátával mehetünk el. Ami persze csak az éves infláció és az alapkamat mostani, mintegy 4 százalékpontos különbségét konzerválná.\n\nKapcsolódó cikk Magyar állampapír 12 százalékos kamattal? Jövő héttől ilyen is lesz Egy intézményi befektetőknek szóló állampapír kamata elérte a 12 százalékot. De mennyire fenntartható ez a kamatszint, mitől függ, érdemes-e vásárolni belőle?\n\nNa e gap szűkítését kérik számon egyesek a Matolcsy György által irányított intézményen, s várnak ennek érdekében nagyobb kamatemelést az MNB-től, ami – mint már említettük – a bankbetéteknél és az állampapíroknál még így is negatív reálkamatot okozna.\n\nMás kérdés, hogy ha nagyon pontosak és szakszerűek akarunk lenni – márpedig szaklap lévén, miért ne lennénk –, akkor valójában azt, hogy a mostani megtakarításunk után milyen kamatot – pozitívat vagy negatívat – kapunk-e, csak a jövőben tudjuk megállapítani, majd az alapján, mennyi lesz az infláció a kamatfizetéskor. Vagyis, ha jövő szeptemberben alacsonyabb lesz, mint most, akkor értelemszerűen a most lekötött pénzeink is kisebb értékvesztést szenvednek el (talán azzal a kimenetellel a jelenlegi helyzetben nem érdemes számolni, hogy az infláció akkorát zuhan, hogy az pozitívba viszi a reálkamatot).\n\nMindezeket előrebocsátva kell értékelni azon próbálkozásunkat, hogy objektíven, azaz a puszta számok alapján megítéljük, vajon a kamatfizetés tekintetében mi is a helyzet. Kézenfekvőnek tűnt, hogy összevessük a magyarországi inflációt és a jegybanki alapkamatot Európa többi országának ugyanezen mutatóival. A kapott eredmény hangsúlyozottan nem tekinthető reálkamatnak, hiszen attól – ahogy a magyar példa esetén már láttuk – a kereskedelmi bankok és az állam által fizetett kamatok eltérhetnek, általában alacsonyabbak lehetnek. Mi csak és kizárólag az inflációs és a jegybanki rátákat vetettük össze. És az inflációnál is csak azon országokat vettük figyelembe, amelyek augusztusi fogyasztóiár-indexe már nyilvánosságra került.\n\nInfláció: 1. Liechtenstein, 2. Svájc, 3. Franciaország\n\nKezdjük akkor ezzel, az inflációval. Az alábbi grafikonunk megerősíti azt, amit sajnos naponta érzékelünk – s amelyet például a Privátbankár Árkosár is hónapról hónapra számszerűsít –, miszerint a magyarországi infláció nemzetközi összehasonlításban is magas. Ebben az esetben a 34, augusztusi adatát már publikált ország közül mindössze tízet tudtunk magunk mögé utasítani. Ráadásul úgy, hogy nálunk árstopok is léteznek, no meg a rezsicsökkentés az átlagnál kevesebb áramot és gázt fogyasztóknak. Ezek – a kormány és a jegybank szerint is 5-6 százalékpontos – torzító hatását kiszűrve néggyel rosszabb helyen lennénk.\n\nÉrdekesség, hogy a mezőny második felében szinte kivétel nélkül az öreg kontinensünk keleti felén található országok tanyáznak, a nyugati félteke legmagasabb inflációs mutatójával rendelkező államát, Hollandiát a 12 százalékos rátája a 19. helyre rangsorolja.\n\nAz is figyelemreméltó, hogy míg nálunk még emelkedőben az infláció, s ez az MNB prognózisa szerint még így is lesz az év végéig, addig 14 európai ország fogyasztóiár-indexe augusztusban már alacsonyabb volt, mint júniusban, 3 államé pedig stagnált. Igaz, még így is többségben vannak (16-an), amelyek – köztük Magyarország – inflációja júliusról augusztusra emelkedett.\n\nJegybanki alapkamat: 1. Ukrajna, 2. Moldova, 3. Törökország\n\nFolytassuk a jegybanki alapkamatokkal. Nos, itt értelemszerűen az adatok, ha úgy tetszik, inverze alapján áll össze a képzeletbeli dobogó mezőnye. Ami persze nem feltétlenül dicsőség, hiszen azt sugallja, hogy a magas inflációt próbálja magas kamattal kezelni az adott ország jegybankja. S kétségtelen, az ebben az összevetésben harmadik Törökország az inflációknál – mint láttuk – tökutolsó, az előtte szereplő Moldova az utolsó előtti, közé és az itt „aranyérmes” Ukrajna közé a fogyasztóiár-indexek összevetésénél Észtország tudott befurakodni.\n\nMagyarország helyezése viszont már árulkodó a következő rangsorunkat illetően. Az MNB 11,75 százalékos kamata ugyanis az ötödik legmagasabb Európában. S egyúttal a legalacsonyabb kétszámjegyű ráta, az utánunk következők alapkamata már mind 10 százalék alatti. Köztük a Magyarországgal általában egy lapon említett régiós országok közül a cseheknél 7, a lengyeleknél 6,75, a románoknál 5,50 százalék (a horvátoknál 2,5, a szerbeknél 3,5 százalék).\n\nReálkamat: 1. Ukrajna, 2. Svájc, 3. Magyarország\n\nVégezetül akkor nézzük meg az infláció és a jegybanki alapkamatok különbségeit. Vagy, ha úgy tetszik, jöjjön a csattanó. Hiszen – ahogy azt már a jegybanki alapkamatoknál előrevetítettük –\n\na „reálkamatoknál” Magyarországnak sikerült bekerülnie a legjobb három közé, ami azt jelenti, hogy Európában jelenleg 28 országban is alacsonyabb e mutató.\n\nAmi igazán meglepő, hogy mindössze egyetlen országban pozitív, ám vélhetően ez sovány vigasz annak lakosainak. Ez a bizonyos ország ugyanis nem más, mint Ukrajna.",
    "A svájci kormány bekérette az orosz nagykövetet az „álnépszavazás” miatt": "A svájci kormány bekérette a svájci orosz nagykövetet az Oroszország által megszállt ukrajnai területeken pénteken kezdődött „álnépszavazás” miatt.\n\nIde kattintva olvashatja percről percre tudósításunkat az ukrán válságról\n\nPénteken kiadott közleményében a kormány úgy fogalmazott, az „álreferendumok” a nemzetközi joggal ellenkeznek, ezért a svájci kormány nem fogadja el azok eredményét sem. Közölték azt is: a kormány fontolóra vette, hogy az Európai Unióhoz csatlakozva Svájc is új büntetőintézkedéseket szabjon ki Moszkvára.\n\nAz Ukrajnában Oroszország által megszállt luhanszki és donyecki „népköztársaságok” kormányzatai a héten bejelentették, hogy péntektől népszavazást tartanak a két szakadár területen, és ezen az érintett lakosok az Oroszországhoz való csatlakozásról döntenek. Herszon és Zaporizzsja megye orosz megszállás alatt álló részei ugyancsak a csatlakozásról szóló referendumot írtak ki ugyanerre az időszakra.",
    "Nagy jelentőségű beruházásra készül néhány alpesi cég Magyarországon": "Az 1990-es évek óta Svájc Magyarország egyik legfontosabb gazdasági partnerévé vált. Az ottani cégek több mint 4,5 milliárd eurónyi magánbefektetésével az alpesi állam 2020-ban az ötödik számú befektető országgá vált hazánkban.\n\nA kereskedelem is igen élénknek mondható a két állam között: az értéke a Svájci Szövetségi Vámhivatal adatai szerint tavaly mintegy 2,7 milliárd svájci frankot ér el\n\n– sorolta a svájci–magyar gazdasági kapcsolatok mutatóit az ország budapesti nagykövete egy fővárosi környezetvédelmi esemény után a VG-nek adott nyilatkozatában.\n\nJean-Francois Paroz továbbá kifejtette, hogy Svájc és Magyarország hamarosan elindítja a második kétoldalú együttműködési programot az európai kohézióhoz való svájci hozzájárulás keretében.\n\nEz jó néhány együttműködési lehetőséget kínál majd, és reméljük, hogy hosszú távú partnerségek alakulnak ki a projektrésztvevők között\n\n– mondta a diplomata.\n\nKiemelte, hogy a svájci vállalatok a kutatás területén különösen erős hálózatokat építenek ki. Példaként említette, hogy az ottani gyógyszeripari cégek és a magyarországi egyetemek közötti kooperáció egyre szélesebb: a biotechnológiában a világ élvonalába tartozó Roche, valamint a Novartis egészségügyi óriásvállalat az idén a Semmelweis Egyetem stratégiai partnere lett.\n\nA svájci vállalatok közül 885 van jelen Magyarországon, ahol körülbelül 32 ezer embernek adnak munkát.\n\nA legnagyobb befektető közülük a Nestlé, amely három gyárat is működtet hazánkban\n\nés mintegy 2500 dolgozót foglalkoztat.\n\nAz általam említett svájci gyógyszeripari cégek szintén jó néhány munkahelyet kínálnak, különösen a szolgáltató központokban\n\n– jegyezte meg a nagykövet, aki arról is beszélt, hogy a svájci vállalatok folyamatos beruházásokat hajtanak végre, bővítik üzleti tevékenységüket Magyarországon.\n\nJean-Francois Paroz hangsúlyozta, hogy a fenntarthatóság nagyon fontos téma a svájci vállalatok számára. A családi tulajdonban lévő kis- és középvállalkozásoknak is egyértelmű zöldcélkitűzéseik vannak, Magyarországon is folyamatosan dolgoznak a károsanyag-kibocsátásuk és a karbonlábnyomuk csökkentésén.\n\nTovábbi részletekért kattintson ide.\n\n",
    "Cenzúrát ültet kínai elemző csapata mellé a legnagyobb svájci bank": "„Tartalomellenőrökből\" álló csapatot állít fel Svájc legnagyobb bankja, a UBS, hogy ellenőrizze, az elemzői által Kínával kapcsolatban közzétett publikációk nem tartalmaznak \"érzékeny” tartalmakat - jelentette szombaton a Financial Times.\n\nA bank globális vagyonkezelési részlege júliusban tett közzé olyan álláshirdetést, amely szerint a a felügyelőknek meg kell győződniük arról, hogy a jelentések nyelvezete, hangvétele és tartalma megfelel a szabályozói és a belső irányelveknek egyaránt.\n\nA banknak most egyetlen alkalmazottja van, aki a kutatási szerkesztői csapat mellett dolgozik hasonló feladattal.\n\nHárom évvel ezelőtt a UBS globális vezető közgazdászát, Paul Donovant felfüggesztették egy kínai sertésekről szóló megjegyzése miatt. Ügyfelek a megjegyzést rasszista sértésnek vették.\n\n(Reuters)\n\nCímlapkép: Getty Images",
    "NL: egyet változtatott Rossi a győztes csapaton, így kezdünk az ola": "A két szövetségi kapitány, Marco Rossi és Roberto Mancini kijelölte a kezdőcsapatokat a Magyarország–Olaszország labdarúgó Nemzetek Ligája-csoportmérkőzésre. Íme, így kezd a két válogatott hétfő este a Puskás Arénában!\n\nD. Á.\n\nNL: egyet változtatott Rossi a győztes csapaton, így kezdünk az olaszok ellen\n\nSzalai Ádám kezdőként lép pályára a búcsúmeccsén a válogatottban (Fotó: Szabó Miklós)\n\nA németek elleni mérkőzéshez képest egyetlen változás, hogy Nego Loic kezd Gazdag Dániel helyett a magyar együttesben.\n\nNEMZETEK LIGÁJA\n\nA-LIGA, 3. CSOPORT\n\n6. FORDULÓ\n\nMAGYARORSZÁG–OLASZORSZÁG – élőben az NSO-n!\n\nBudapest, Puskás Aréna, 20.45 óra (Tv: M4 Sport). Vezeti: Bastien (Zakrani, Berthomieu) – franciák\n\nMAGYARORSZÁG: Gulácsi – Lang, Orbán, Szalai Attila – Fiola, Nagy Á., Schäfer, Kerkez – Nego, Szoboszlai – Szalai Ádám. Szövetségi kapitány: Marco Rossi\n\nA kispadon: Dibusz (kapus), Szappanos (kapus), Mocsi,Varga K., Bolla, Kleinheisler, Gazdag, Styles, Ádám, Baráth, Botka, Vécsei\n\nOLASZORSZÁG: Donnarumma – Tolói, Bonucci, Acerbi – Di Lorenzo, Barella, Jorginho, Cristante, Dimarco – Raspadori, Gnonto. Szövetségi kapitány: Roberto Mancini\n\nA kispadon: Meret (kapus), Provedel (kapus), Luiz Felipe, Pobega, Frattesi, Scamacca, Esposito, Grifo, Mazzocchi, Gabbiadini, Zerbin, Bastoni\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ Alkmaar – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (MOL Fehérvár FC), Schäfer András (FC Union Berlin – Németország), Styles Callum (Millwall FC – Anglia) , Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)\n\nNEMZETEK LIGÁJA, CSOPORTKÖR\n\nA-LIGA, 3. CSOPORT\n\nA MAGYAR VÁLOGATOTT PROGRAMJA\n\nJúnius 4.: MAGYARORSZÁG–Anglia 1–0\n\nJúnius 7.: Olaszország–MAGYARORSZÁG 2–1\n\nJúnius 11.: MAGYARORSZÁG–Németország 1–1\n\nJúnius 14.: Anglia–MAGYARORSZÁG 0–4\n\nSzeptember 23.: Németország–MAGYARORSZÁG 0–1\n\nSzeptember 26., 20.45: MAGYARORSZÁG–Olaszország – élőben az NSO-n!",
    "": "",
    "Női kézi: íme, a magyar válogatott bő kerete az Eb-re – Tomori nélk": "Az Európai Kézilabda-szövetség hétfőn közzétette a 2022-es (novemberben kezdődő) női Európa-bajnokság résztvevő nemzeteinek bővített keretét – íme, Golovin Vlagyimir csapata!\n\nTomori Zsuzsanna nincs ott a bő keretben (Fotó: Nemzeti Sport)\n\nAz Európa-bajnokságra való felkészülést szeptember végén kezdi meg a magyar válogatott, amely 29-én, majd október 1-jén is pályára lép Szlovénia ellen. A kontinenstorna november 4-én kezdődik a mieink számára, Svájc ellen. Golovin Vlagyimir szövetségi kapitány 35 fős bő keretet hirdetett ki.\n\nA magyar női válogatott bő kerete a novemberi Eb-re\n\nKapusok: Janurik Kinga (FTC-Rail Cargo Hungaria), Szikora Melinda (SG BBM Bietigheim, német), Szemerey Zsófi (Motherson-Mosonmagyaróvári KC), Bukovszky Anna (Váci NKSE), Tóth Nikolett (Alba Fehérvár KC)\n\nJobbszélsők: Faluvégi Dorottya (Győri Audi ETO), Lukács Viktória (Győri Audi ETO), Kovács Anett (FTC-Rail Cargo Hungaria), Diószegi Nikolett (Váci NKSE), Töpfner Alexandra (Alba Fehérvár KC)\n\nJobbátlövők: Hornyák Dóra (DVSC Schaeffler), Klujber Katrin (FTC-Rail Cargo Hungaria), Planéta Szimonetta (DVSC Schaeffler), Afentaler Sára (Alba Fehérvár KC), Albek Anna (Metzingen), Kiss Nikoletta (Siófoki KC)\n\nIrányítók: Kuczora Csenge (Praktiker-Vác), Vámos Petra (DVSC Schaeffler), Tóth Eszter (Mosonmagyaróvári KC), Pál Tamara (MTK), Farkas Johanna (Dunaújvárosi KKA)\n\nBeállók: Bordás Réka (DVSC Schaeffler), Helembai Fanny (Praktiker-Vác), Pásztor Noémi (Motherson-Mosonmagyaróvári KC), Tóvizi Petra (DVSC Schaeffler), Szabó Laura (MTK)\n\nBalátlövők: Debreczeni-Klivinyi Kinga (FTC-Rail Cargo Hungaria), Háfra Noémi (Odense, dán), Kácsor Gréta (DVSC Schaeffler), Szöllősi-Zácsik Szandra (FTC-Rail Cargo Hungaria)\n\nBalszélsők: Fodor Csenge (Győri Audi ETO), Márton Gréta (FTC-Rail Cargo Hungaria), Schatzl Nadine (Győri Audi ETO), Hársfalvi Júlia (FTC-Rail Cargo Hungaria), Korsós Dorina (Rapid Bucuresti)\n\nEdző: Pigniczki Krisztina\n\nSzövetségi kapitány: Golovin Vlagyimir\n\n(Fotó: EHF)\n\n(Fotó: EHF)\n\n\n\n\n\nFelkészülési mérkőzések\n\nSzeptember 29., Celje: Szlovénia–Magyarország\n\nOktóber 1., 17.30, Ljubljana: Szlovénia–Magyarország\n\nA válogatott további 2022-es programja\n\nOktóber 24-től: Európa-bajnoki felkészülés\n\nOktóber 29., 17.00, Tatabánya: Magyarország–Románia\n\nOktóber 31., 17.00, Tatabánya: Magyarország–Németország\n\nNovember 4–20.: Európa-bajnokság, Észak-Macedónia–Montenegró–Szlovénia\n\nAz Európa-bajnokság csoportbeosztása\n\nA-csoport (Ljubljana): Norvégia, Magyarország, Horvátország, Svájc\n\nB-csoport (Celje): Dánia, Svédország, Szlovénia, Szerbia\n\nC-csoport (Szkopje): Franciaország, Hollandia, Észak-Macedónia, Románia\n\nD-csoport (Podgorica): Lengyelország, Németország, Montenegró, Spanyolország\n\nA csoportok első három helyezettje jut be a középdöntőbe. A magyar válogatott továbbjutása esetén Ljubljanában szerepel a középdöntőben és a B-csoport továbbjutói ellen játszik.\n\nA magyar válogatott Eb-csoportmérkőzései\n\n2022. november 4., 18.00: Magyarország–Svájc\n\n2022. november 6., 18.00: Horvátország–Magyarország\n\n2022. november 8., 20.30: Norvégia–Magyarország",
    "NL: elindultak a magyar szurkolók a Puskás Arénába – videó": "Magyar válogatott nemzetisport.hu\n\nALAPVONAL. Az Aranycsapat mesterhármasa óta semmi. Illetve már háromból kettő. Ha pedig a harmadik sorozat is éppen most szakadna meg, tovább gazdagodna a futball misztériuma. Bár döntetlennel is elsők maradunk, három sportági világhatalom előtt. Hogy ettől mi is mindjárt azzá emelkednénk? Nem. Még nem. És ebben kéretik nem keresni a rációt. Mint Szalai sarkazásában sem.",
    "NL: statisztikák a magyar–olasz elé – infografika": "Magyar válogatott nemzetisport.hu\n\nALAPVONAL. Az Aranycsapat mesterhármasa óta semmi. Illetve már háromból kettő. Ha pedig a harmadik sorozat is éppen most szakadna meg, tovább gazdagodna a futball misztériuma. Bár döntetlennel is elsők maradunk, három sportági világhatalom előtt. Hogy ettől mi is mindjárt azzá emelkednénk? Nem. Még nem. És ebben kéretik nem keresni a rációt. Mint Szalai sarkazásában sem.",
    "Rendőrruhába bújtatták a legnagyobb villany-BMW-t": "Svájcban adták át az első rendőrautóvá alakított BMW iX-t, ami a szabványmatricákon túl többek között a külső modullal ellátott fényhidat takarja, mely képes közvetíteni az „Állj, rendőrség”, „Baleset” és „Kérem, kövessen” üzeneteket.\n\nSzámos funkcióval bővítették a műszerfalat is, többek között egy plusz, a kamerarendszerhez tartozó monitorral és a Polycom rendőrségi adó-vevő rendszerével. A fejlesztések során a BMW és a hatóságok tapasztalatát ötvözték.\n\nRendőrruhába bújtatták a legnagyobb villany-BMW-t Rendőrruhába bújtatták a legnagyobb villany-BMW-t 1 /5 Fotó megosztása: 2 /5 Fotó megosztása: 3 /5 Fotó megosztása: 4 /5 Fotó megosztása: 5 /5 Fotó megosztása: Fotó megosztása:\n\nUgyanakkor a hajtáslánc érintetlen maradt: mivel a drágább, iX xDrive50 modellre esett a svájci rendőrség választása – melynek ára alapfelszereltséggel Magyarországon 38-40 millió forint körül alakul –, az elektromos rendszer 532 lóerős teljesítményt és 630 Nm-es maximális forgatónyomatékot ad le. 0-ról 100 km/órára 4,6 másodperc alatt gyorsul.\n\nA nagyfeszültségű akkumulátor szinte a padlólemez alján helyezkedik el, ami kedvező hatással van a jármű súlypontjára ami egy-egy meredekebb helyzetben még az egyenruhások hasznára lehet.\n\nA svájci rendőrségi flottában nem először bukkannak fel elektromos BMW-modellek: korábban i3-asokat vetettek be járőrautóként, csakúgy, mint Németországban.\n\nA BMW iX xDrive50-et néhány hónappal ezelőtt a Vezess is kipróbálhatta. A teszt itt olvasható el:",
    "Cristiano Ronaldo újra harcra kész Portugáliáért": "Az A liga négy csoportja közül kettőben született szenzáció, az egyesben Franciaország lemaradásával Horvátország és Dánia mögött, valamint a hármasban, ahol Magyarország vezet egy körrel a vége előtt az olasz, német, angol trió előtt. Két helyütt viszont a papírforma érvényesül, a négyes csoportot Hollandia és Belgium uralja, a kettest pedig Spanyolország és Portugália. Utóbbi két válogatott zárja ma az ötödik fordulót a svájciak és a csehek ellen.\n\nCsak akkor dől el a csoportgyőzelem sorsa már ma, ha a spanyolok nyernek hazai pályán Svájc ellen, miközben a portugálok kikapnak Csehországban. Minden más esetben az utolsó kör dönt az első helyről, amikor is a két nagy csapat egymással néz majd szembe Bragában.\n\nA 2019-ben NL-győztes portugálok semmit sem bíznának a véletlenre, így visszatér a csapatba Cristiano Ronaldo, aki júniusban a Svájc elleni legutóbbi meccset pihenés céljából kihagyta, és ki is kapott a csapat nélküle 1-0-ra, amivel lépéshátrányba került a spanyolokkal szemben.\n\nFernando Santos szövetségi kapitány elmondta, hogy nem aggasztja Ronaldo kevés játékperce az idényben (mindössze 378 percet játszott ez idáig a Manchester Unitedben). Tegyük hozzá, hogy Prágában nem csak a 37 éves klasszison múlik majd a siker: Joao Felix, Diogo Jota, Bernardo Silva és Bruno Fernandes is a portugál keret tagja a sztárok közül.\n\nA spanyolok csendben készülnek a Svájc elleni meccsre, Luis Enrique szövetségi kapitány kijelentette, ez a hét volt a legsikeresebb az edzések tekintetében, amióta ő vezeti a válogatottat. Az elit osztályban való bennmaradásért küzdő Svájc ellen kiderül, hogy ez mit jelent élesben.\n\nMiközben fél szemmel már mindenki a portugál–spanyol rangadóra figyel.\n\nNemzetek Ligája, A-liga, 2. csoport, szombati meccsek: Spanyolország–Svájc 20.45 (tv: Spíler 2), Csehország–Portugália 20.45 (tv: Spíler 1).\n\nAz utolsó forduló párosítása kedden: Svájc–Csehország 20.45, Portugália–Spanyolország 20.45.\n\nAz állás: 1. Spanyolország 8 pont, 2. Portugália 7, 3. Csehország 4, 4. Svájc 3.\n\nBorítókép: Cristiano Ronaldo a portugál válogatottban (Fotó: EPA/Mario Cruz)",
    "Évszázados múmiák maradványait találták meg egy svájci gleccseren": "A leleteket a dél-svájci Saleine-gleccser visszahúzódása hozta a felszínre.\n\nA maradványokat rövidesen tüzetesebb vizsgálatnak vetik alá, hogy pontosabban megállapítsák a halál időpontját és azt, hogy az emberi maradványokkal együtt talált tárgyak melyik személyhez tartoztak – írja az MTI.\n\nA Wallis (Valais) kanton a feltárást végző régészeti hivatalának munkatársa, Romain Andenmatten azt reméli, hogy sikerül rekonstruálni az elhunytak történetének legalább egy részét, erre pedig jó esély nyílik.\n\nAz eddigi vizsgálatok során az már kiderült, hogy a mintegy 800 méter hosszan szétszóródott, az elmúlt tizenöt évben előkerült maradványok két személytől,\n\negy férfitől és egy nőtől származnak, és mindketten a Rhone-folyó völgyében éltek valamikor 1640 és 1800 között, azt azonban még nem tudni, hogy halálukkor együtt voltak-e úton vagy két, egymástól független esetről van-e szó\n\n– mondta el a tudós a Keystone-SDA svájci hírügynökségnek.\n\nA felfedezés az úgynevezett Zsoldos esetére emlékeztet, aki valamikor 1600 körül halt meg, testét pedig 1984-ben, Zermatt térségében, a Theodul-hágón találták meg,\n\nruhájával, cipőkanalával, cipőivel, borotvakésével, tőrrel, karddal, pisztollyal és pénzérmékkel együtt,\n\na vizsgálatok során pedig arra jutottak, hogy a férfi a ráragadt név ellenére inkább kereskedő lehetett.",
    "Magyarországon nem is annyira jó élni, mint ahogy mondják": "Elkészült a Pénzcentrum 2021-es Társadalmi jóléti indexe.\n\nA Társadalmi jóléti index (HDI) minden évben elkészül, aminek alapján a szakértők egy rangsort állítanak fel a világ országai között. A szakértők több szempont alapján állítják össze az eredményeket tartalmazó listát: ilyen például a születéskor várható élettartam, az iskolában töltött évek száma és az egy főre jutó nemzeti jövedelem. Ezen értékeket megvizsgálva a lista első helyén, a világ élvonalában Svájc áll, ahol a HDI 0,962 százalék.\n\nUtánuk mindössze 0,001 százalékkal lemaradva Norvégia következik. 2021-ben Magyarország a 191 országból a 46. helyen végezte: nálunk a HDI 0,846 százalékon áll.\n\nA születéskor várható élettartam Magyarországon 74,5 év a vizsgálat szerint. Ezekkel a számokkal a Pénzcetrum által vizsgált országok között utolsóként végeztünk a listán: csak két országot, Romániát és Szerbiát sikerült magunk mögé utasítani, ahol mindkét esetben 74,2 év a születéskor várható élettartam.\n\nA rangsorban ebben az esetben is Svájc és Norvégia került ki győztesként: előbbiben 84, míg utóbbiban 83,2 év a születéskor várható élettartam. Őket Spanyolország követi (83 év), majd Olaszország (82,9 év) és Franciaország (82,5 év). Anglia a középmezőnyben végzett, ahol átlagosan 80,7 évig az emberek, illetve szomszédaink közül Szlovénia és Ausztria is, szintén 80,7 átlag életkorral.\n\nA várható, iskolában töltött évek számának esetében azonban már változott a helyzet. A lap által vizsgált országok közül ebben az esetben Belgium végzett az első helyen, itt várhatóan 19,6 évet töltenek az iskolában az emberek, míg a svédeknél – akik a második helyet szerezték meg ezzel – 19,4 év. Őket követi Törökország (18,3 év), Norvégia (18,2 év) és Spanyolország (17,9 év). A máshol legelöl végzett Svájc (16,5) viszont itt csak a középmezőnybe került.\n\nMagyarországnak azonban itt is csak a lista végére sikerült kerülnie, bár a születéskor várható élettartamhoz képest egy helyet mégis javított. Hazánkban ugyanis várhatóan 15 évet töltünk az oktatásban, amivel lehagytuk Szlovákiát (14,5 év), Szerbiát (14,4) és Romániát is (14,2 év). Ausztria a 7. lett az összeállításban, míg Szlovénia a 6.: mindkét esetben 17,7 év az iskolában eltöltött évek várható száma.\n\nAz egy főre jutó nemzeti jövedelem szempontjából a vizsgált országok közül Magyarország 2021-ben a 17. helyre került a 13 654 946 forint egy főre jutó nemzeti jövedelem alapján. Mögöttünk végzett Törökország (12 923 661 forint), Szlovákia (12 780 819 forint), Horvátország (12 548 441 forint), Románia (12 504 714 forint), illetve Szerbia (7 963 754 forint) is. Az első helyen ismét Svájc végzett: itt az egy főre jutó nemzeti jövedelem 27 862 199 forint. Őt követi Norvégia (26 916 018 forint) és Németország, ahol ez 22 710 629 forint.",
    "NL: Hollandiában megtaláltam a szerencsémet – Kerkez Milos": "A holland élvonalbeli AZ-ban szereplő 18 éves Kerkez Milos múlt pénteken a Németország elleni 1–0-s győzelemmel mutatkozott be a nemzeti csapatban, s minden jel arra utal, hogy hétfő este az olaszok ellen második alkalommal is bevetheti őt Marco Rossi szövetségi kapitány. A magyar labdarúgás történelmének 1020. felnőttválogatott játékosa az olasz Tuttomercatoweb.comnak nyilatkozott a bemutatkozása után.\n\nKerkez (balra) Müllerék után az olaszokra is készen áll (Fotó: AFP)\n\nA 18 éves szerbiai születésű bal oldali szárnyvédő, Kerkez Milos tavaly februárban egyik pillanatról a másikra került a reflektorfénybe, amikor az olasz élvonalbeli Milan szerződtette a Győrtől – s maga Paolo Maldini mutatta be a sajtónak az ifjú tehetséget. Noha a piros-feketéknél a felnőttcsapatban nem szerepelt, a milánóiaknál töltött egy éve alatt így is gyakorta az első csapatnál edzett, majd idén januárban a holland élvonalban szereplő AZ csapatához igazolt.\n\n„Azt hiszem, Hollandiában megtaláltam a szerencsémet. Az Eredivisie egy nagyon intenzív, támadó szellemű bajnokság, amely megfelelő ugródeszkát jelenthet egy nagyobb liga felé” – idézi Kerkezt a Tuttomercatoweb.com a németek elleni mérkőzés után készített interjújában.\n\nA honlap kiemeli, Kerkez a szokásosnak a fordított útvonalát járta be, hiszen egy topligából érkezett a hollandokhoz, és ez azért általában fordítva szokott lenni.\n\n„Az olasz az egyik legfontosabb liga a világon. Nem játszottam az első csapatban, ez igaz, de ettől függetlenül nagyon fontos volt karrierem szempontjából, hogy a Milanhoz igazolhattam és a Milan első csapatának játékosaival edzhettem. Nagyon boldog voltam ott és rengeteget tanulhattam, fantasztikus időszak volt. Tanulhattam a posztomon szereplő Theo Hernandeztől, aki szerintem a világ legjobb balbekkje, igyekeztem mindent elsajátítani, megfigyelni őt alaposan minden edzésen. De nemcsak őt, a Milannak számtalan nagy játékosa van, óriási élmény volt, hogy a Rossoneri-családhoz tartozhattam” – árulta el a magyar válogatott bal oldali szárnyvédője, aki a lap kérdésére válaszolva beszélt a magyar–olasz meccsről is.\n\n„Nem tudom, hogy mi lesz a vége az olaszok elleni mérkőzésnek. Azt tudom, hogy Olaszországnak nagyszerű csapata van, amely remekül védekezik, és kiváló támadásban is. Biztos vagyok benne, hogy 100 százalékig felkészülten vágunk majd neki az összecsapásnak és nem fognak minket elsöpörni az útból. Ráadásul ott lesznek mögöttünk a fantasztikus szurkolóink is, az ő támogatásuk csak további motivációt jelent, hogy mindent beleadjunk” – fogalmazott Kerkez, aki arról is szót ejtett, hogyan éli meg ezeket a napokat.\n\n„Óriási megtiszteltetésnek érzem, hogy Rossi edzőtől lehetőséget kaptam, igazán boldoggá tett ezzel” – mondta a 18 éves fiatal a beszélgetést, amelyet a lap azzal zár, hogy Kerkeznek még bizonyára sok lehetősége lesz a magyar válogatottban bizonyítani, hiszen a nyilvánvaló tehetsége mellett fejben is ott van, ahol lennie kell, így igazán fényes jövő előtt áll.\n\nNEMZETEK LIGÁJA\n\nA-LIGA\n\n3. CSOPORT\n\n6. FORDULÓ\n\nSzeptember 26., hétfő\n\n20.45: Magyarország–Olaszország (Tv: M4 Sport) – élőben az NSO-n!\n\nA MAGYAR VÁLOGATOTT KERETE\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (Mol Fehérvár FC), Schäfer András (FC Union Berlin – Németország), Styles Callum (Millwall FC – Anglia) , Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)",
    "Atomhulladék Európában – nincs közös lerakóhely, ahány ország, annyi megoldás": "Az oroszok Ukrajna ellen indított háborúja a Nyugat és benne Európa energiáról való gondolkodását is alapvetően felforgatta. Korábban úgy tűnt, leáldozóban van az atomenergia csillaga, kiszorítják az olcsó, környezetbarát megújulók energiaforrások. Aztán beütött az energiaválság. A nyugat-európai vezetők fogcsikorgatva, de kénytelenek voltak belemenni az atomenergia rehabilitálásába. A németeknél folyamatosan napirenden van a még meglévő erőműveik leállításának elhalasztása, miközben a franciák új atomerőmű-építési programot hirdettek.\n\nFotó: Shutterstock\n\nTovábbra is megoldatlan az atomerőművekben képződő sugárzó hulladék elhelyezése. Az EU illetékes szervezete, az EURAD egyelőre csak tanácsokkal járul hozzá a nemzeti programokhoz. Nincs közös EU-s atomhulladék-lerakó hely. Korábban jó néhány állam Oroszországba „exportálta” a legnehezebben tárolható nukleáris hulladékát, ám az ukrajnai fejleményekkel ez a kapu bezárult.\n\nA franciák újrahasznosítanának\n\nFranciaország a Nemzetközi Energia Ügynökség (IEA) szerint 2035-re 50 százalékra akarja csökkenteni az áramtermelésében az atomenergia arányát, amely az energiamix 70 százalékát teszi ki. Felmérések szerint minden egyes franciára évente két kilogramm sugárzóanyag-hulladék jut. A francia Orano csoport megoldást kínál a problémára: újrahasznosítaná az atomhulladékot.\n\nAz elhasznált fűtőelemek 96 százalékát hasznosítanák újra – új fűtőanyagcellák készítésével.\n\nAmi nem újrahasznosítható, azt a vízzáró technológiák alkalmazásával (például különleges agyag felhasználásával) vagy folyékony üvegtömbökbe süllyesztve, majd mélységi kőzetrétegekben, agyagszigeteléssel tárolják el a következő évezredekre.\n\nA németek exportálnak\n\nNémetországban a BGE (Bundesgesellschaft für Lagerung – Szövetségi Tárolóműködtető Társulás) kezeli az ilyesfajta gondokat. Berlint a korábbi időszakok, a zöldek révén politikai mozgalommá vált atomenergia-ellenesség, a hulladéklerakás keserves tapasztalatai arra késztették, hogy\n\nFranciaországba és Nagy-Britanniába szállítsa újrafeldolgozásra atomszemét egy részét.\n\nAmi az ottmaradót illeti, egyelőre sok száz különleges tároló egységben (Castor), hordókba rejtve várják a sorsukat. Korábban (2014-ig, az ukrajnai fordulatig), amikor még „jóban voltak” az oroszokkal, a konténernyi méretű óriási tartályokba rakott sárga Castorok egy részét vonatokkal szállították Oroszországba, a nyugat-szibériai Majak sugárzóanyag tároló-feldolgozó központba. Azóta a Castorokat rövidebb távú, átmeneti tárolóhelyeken raktározzák.\n\nSvájci retesz – sziklabörtönre ítélt atomhulladék\n\nSvájc az évszázad vállalkozására készül. Sajátos technológiai megoldással, közel a német határhoz, különleges, kőzettel körülvett vízzáró agyagrétegekbe (opalinuston) rejtenék az ország sugárzó atomhulladékát. A lényeg, hogy vízzáró legyen, hiszen legalább évezredes perspektívában kell gondolkozniuk. Nem kis tételről, 83 ezer köbméternyi nukleáris hulladék elhelyezéséről van szó. A tervet népszerűsítő svájci csapat egy hasonlattal érzékelteti a helyzetet:\n\nolyan mennyiségű, különböző mértékben sugárzó anyagról van szó, amely megtöltené a zürichi főpályaudvar hatalmas központi csarnokát.\n\nNem kapkodták el, fél évszázadig keresték a helyet és az optimális megoldást. Hogy ezzel mindenki elégedett lesz-e, az a jövő kérdése. A németek máris morognak, mert úgy vélik, a lerakó túl közel van a határhoz. Annyi azért vigasztalhatja őket – vagy pont ellenkezőleg –, hogy a tudósok szerint\n\na legerősebben sugárzó atomhulladék-komponenseknek a legrövidebb a lebomlási (felezési) ideje:\n\nkét-háromszáz év alatt elvesztik sugárzási képességeik akár 95 százalékát. A gyengén sugárzó elemek lebomlása viszont évmilliókig is eltarthat.\n\nFotó: Getty Images\n\nA varázsszó Nagra, ami egy rövidítés: Nationale Genossenschaft für die Lagerung Radioaktiver Abfaelle (Nemzeti szövetkezet radioaktív hulladékok tárolására). Svájci–német alapossággal egy népes csapat kutatja, kísérletezi ki a legígéretesebb megoldásokat a tárolásra. Az atomhulladék-lerakót 2050–2060 között tervezik megtölteni, először, 2050-ig a gyengébben, majd 2060-ig az erősen sugárzó atomhulladékokkal. Ezt követően vízzáró eszközökkel lezárják a föld alatti sziklabörtönt.\n\nAz örökkévalóságig\n\nFinnország 2024-ig tervezi elkészíteni az Eurajoki városka alatt, a sziklába vájt atomhulladék-lerakót, az Onkalót. Rézből készült, nem oxidálódó tartályokban akarják biztonságosan tárolni az elhasznált, de még erősen sugárzó üzemanyagrudakat. Négy szakaszban, 2004 óta építik az 520 méter mélyen a gránitsziklába vájt tárolót, ami alagutakból és az azok oldalában kialakított mélyedésekből áll. Ezekbe helyeznek be egy-egy köteget a bór-acél tartályba tett elhasznált fűtőelemekből, majd az acéltartályt egy réztartályba illesztik. A mélyedéseket végül bentonittal töltik ki.\n\nAmikor mintegy száz év múlva megtelik az Onkalo, az egészet lezárják – legalább százezer évre.\n\nA projekt költsége ez idő szerint meghaladja a 800 millió eurót. Az 51 éves dán rendező, Michael Madsen (nem összetévesztendő az amerikai színésszel, a Tarantino-filmek sztárjával) Az örökkévalóságig címmel dokumentumfilmben dolgozta fel az Onkalo történetét. A tervet komoly vita övezi, az emberek ösztönösen félnek az olyasféle láthatatlan, érezhetetlen valamikről, mint amilyen az atomsugárzás.",
    "Szombati sportműsor: pályán Spanyolország és Portugália": "Szombaton Spanyolország–Svájc és Csehország–Portugália mérkőzést rendeznek. A női kézilabda Bajnokok Ligájában az FTC-nek és a Győrnek szurkolhatunk. Lesz még női kosárlabda-világbajnokság, MotoGP és budapesti WTA-torna is.\n\nSZEPTEMBER 24., SZOMBAT\n\n\n\nFUTBALLPROGRAM\n\nNEMZETEK LIGÁJA\n\n5. FORDULÓ\n\nA-LIGA\n\n2. CSOPORT\n\n20.45: Spanyolország–Svájc, Zaragoza (Tv: Spíler2)\n\n20.45: Csehország–Portugália, Prága (Tv: Spíler1)\n\nB-LIGA\n\n1. CSOPORT\n\n15.00: Örményország–Ukrajna, Jereván (Tv: Spíler2)\n\n20.45: Skócia–Írország, Glasgow\n\n2. CSOPORT\n\n20.45: Izrael–Albánia, Tel Aviv (Tv: Match4)\n\n4. CSOPORT\n\n18.00: Szlovénia–Norvégia, Ljubljana (Tv: Spíler2)\n\n20.45: Szerbia–Svédország, Belgrád (Tv: Arena4)\n\nC-LIGA\n\n2. CSOPORT\n\n18.00: Észak-Írország–Koszovó, Belfast (Tv: Spíler1)\n\n20.45: Ciprus–Görögország, Larnaca\n\nNŐI NB I\n\n19.45: Győr–DVTK (Tv: M4 Sport)\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nAUTÓSPORT\n\n11.00: elektromos túraautó-világkupa, FIA ETCR, selejtező (Tv: Eurosport2)\n\nBASEBALL\n\nMLB, ALAPSZAKASZ\n\n19.00: New York Yankees–Boston Red Sox (Tv: Sport2)\n\nDARTS\n\nPDC EUROPEAN TOUR\n\n13.00: 12. állomás, Wieze, 2. nap, délutáni szakasz (Tv: Match4)\n\n19.00: 12. állomás, Wieze, 2. nap, esti szakasz\n\nEVEZÉS\n\nVilágbajnokság, Racice\n\nD-döntők, benne\n\n10.12: férfi könnyűsúlyú kétpár (Galambos Péter, Tamás Bence)\n\nC-döntők, benne\n\n10.32: férfi kettes (Simon Béla, Juhász Adrián)\n\nGOLF\n\n18.00: Egyesült Államok (Tv: Eurosport2)\n\nJÉGKORONG\n\nERSTE LIGA\n\n17.00: DVTK Jegesmedvék–Gyergyói HK (romániai) (Tv: M4 Sport+)\n\nKERÉKPÁR\n\n4.25: világbajnokság, Wollongong: női mezőnyverseny (Tv: Eurosport1)\n\nKÉZILABDA\n\nNŐI BAJNOKOK LIGÁJA, CSOPORTKÖR\n\n3. FORDULÓ\n\nA CSOPORT\n\n16.00: FTC-Rail Cargo Hungaria–Brest Bretagne (francia) (Tv: Sport1) – élőben az NSO-n!\n\nB CSOPORT\n\n18.00: Győri Audi ETO KC–Metz HB (francia) (Tv: Sport1) – élőben az NSO-n!\n\nFÉRFI NB I\n\n17.00: CYEB-Budakalász–Budai Farkasok-Rév Group\n\n18.00: HSA NEKA–HÉP-Cegléd, Balatonboglár\n\n18.00: Balatonfüredi KSE–Fejér B.Á.L.-Veszprém (Tv: M4 Sport)\n\n18.00: Dabas KC–Pick Szeged\n\n18.00: Sport36-Komló–Csurgói KK\n\nNŐI NB I\n\n16.00: Dunaújvárosi Kohász KA–MTK Budapest (Tv: M4 Sport)\n\n18.00: EUbility Group-Békéscsabai Előre NKSE–Alba Fehérvár KC\n\n18.00: Kisvárda Master Good SE–Moyra-Budaörs\n\nKOSÁRLABDA\n\nNŐI NB I\n\n18.00: E.ON ELTE BEAC–Atomerőmű KSC Szekszárd\n\n18.00: TFSE-MTK–NKA Universitas PEAC\n\n18.00: Vasas Akadémia–Ludovika Csata\n\n18.00: VBW CEKK Cegléd-SERCO UNI Győr\n\n19.00: PINKK Pécsi 424–Sopron Basket\n\nNŐI VILÁGBAJNOKSÁG, SYDNEY\n\nA-CSOPORT\n\n6.30: Egyesült Államok–Kína\n\n10.00: Bosznia-Hercegovina–Dél-Korea\n\n12.30: Puerto Rico–Belgium\n\nLÓSPORT\n\n16.00: ügetőfutamok, Kincsem Park (Tv: Sport2)\n\nLOVASSPORT\n\nNégyesfogathajtó-vb, Pratoni del Vivaro\n\n10.00: maratonhajtás\n\nMOTORSPORT\n\nMOTOGP, JAPÁN NAGYDÍJ, MOTEGI\n\n5.30: Moto3, időmérő (Tv: Arena4)\n\n6.30: Moto2, időmérő (Tv: Arena4)\n\n7.15: MotoGP, 3. szabadedzés (Tv: Arena4)\n\n8.00: MotoGP, időmérő (Tv: Arena4)\n\nVasárnap, 5.00: Moto3, futam (Tv: Arena4)\n\nSUPERBIKE-VB, KATALÓNIA\n\n9.00: SBK, 3. szabadedzés (Tv: Arena4)\n\n9.45: SSP300, superpole (Tv: Arena4)\n\n10.15: SSP, superpole (Tv: Arena4)\n\n11.00: SBK, superpole (Tv: Arena4)\n\n12.30: SSP300, 1. futam (Tv: Arena4)\n\n14.00: SBK, 1. futam (Tv: Arena4)\n\n15.15: SSP, 1. futam (Tv: Arena4)\n\nTENISZ\n\nATP-torna, Metz\n\nATP-torna, San Diego\n\n5.00: WTA-torna, Tokió (Tv: Match4)\n\n14.00 és 20.00: Laver-kupa, London (Tv: Eurosport2)\n\n14.00: WTA-torna, Budapest (Tv: Sport2)\n\nA SPORTRÁDIÓ MŰSORA\n\nReggeli műsor Jekkel Dániellel\n\n12.00: Műsorvezető: Juhász Bálint\n\nHazafutás, műsorvezető: Virányi Zsolt\n\n16.00: Sipos Jenő MLSZ-szóvivő és egy játékos Lipcséből értékeli a német–magyar Nemzetek Ligája-mérkőzést, vendég: Somogyi Zsolt (Nemzeti Sport)\n\n17.00: Király Gábor-interjú a német–magyar meccs után; vendég: Nyári Sándor, téma a röplabda, plusz telefonon Szedmák Réka Kaposvárról; tudósítás a Ferencváros női kéziseinek hazai BL-összecsapásáról\n\n18.00: Vendég: Kolbenheyer Zsuzsanna, a Nemzetközi Jégkorongszövetség elnökségi tagja a vb után a magyarok szerepléséről; reakciók az FTC női kézi BL-meccséről\n\n19.00: Nemzetek Ligája-körkép Szeli Mátyással; Réthy Béla Németországból a lipcsei NL-találkozó után\n\n20.00: Hangképes összefoglaló a Győr–Metz női kézilabda BL-meccsről; visszatekintés a lipcsei német–magyarra, és már Olaszországra is hangolunk\n\n21.00: Nemzeti Sport ajánló és napi események\n\n22.00: Napi sportösszefoglaló",
    "Lebukott a svájci biztosító lejárató kampánya": "A villanyautózás kapcsán igazán szaftos lejárató kampányt már régen láttunk – ezek kimentek a divatból amióta a legtöbb autógyártó úgy döntött, egy-másfél évtizeden belül már csak ilyen kocsikat gyárt majd. Most mégis érkezett egy újabb ilyen anyag, mégpedig elég váratlan helyről, egy nagy biztosítótársaság oldaláról.\n\nKínos magyarázkodás lett a vége.\n\nTűzvolte\n\nAz Axa biztosítótársaság svájci leányvállalata már 1981 óta végez saját törésteszteket, 2016 óta pedig ezeket videókkal is illusztrálja – számol be róla a teslamag.de. A cég mostani akciója azonban úgy tűnik nem igazán a közszolgálat jegyében készült, hanem egy konkrét üzenetet akart átvinni, és a kabáthoz kereste a gombot. A figyelemfelkeltőnek szánt anyag ebben a formában viszont eléggé megtévesztő, ugyanis a demonstráció nem valós eseményeket rögzített, sokkal inkább egy hollywoodi akciófilm forgatását idézte meg – csakhogy erről elfelejtettek szólni.\n\nA svájci biztosító szerint az elektromos autók komoly veszélyt jelentenek, ugyanis a gázpedál legkisebb érintésére erőteljes gyorsításba kezdenek, a sofőr pedig könnyen elveszíti az uralmát az autó felett. Ezért, adataik alapján\n\nazt állították, hogy a villanyautók 50%-kal több balesetet szenvednek el, mint belsőégésű motoros társaik.\n\nSőt, a helyzet még ennél is rosszabb! Az elektromos autók akkuja ugyanis a padlólemez alatt található, kitéve mindenfajta sérülésnek, ezért\n\negy balesetnél jó eséllyel ki is gyulladnak. Ez, a villanyautók Achilles-sarka – állítja a biztosító.\n\nAz adatok szemléltetéséhez egy kísérletet is végeztek egy első generációs Tesla Model S segítségével, amelyet közönség előtt összetörtek. A kocsi pár másodperccel később két robbanás kíséretében látványosan kigyulladt, és a tűzoltóknak kellett közbelépniük.\n\nA sztori itt ért volna véget, legalábbis az Axa valószínűleg így tervezte, azonban azok a fránya újságírók elkezdtek kérdezősködni – több német lap megkereste őket a részletekről érdeklődve.\n\nEnnek eredményeképp kiderült, hogy a teszt nagyrészt pirotechnikai trükkökre épült. A videón az természetesen jól látszik, hogy nem egy standard ütközés eredménye az, hogy a feje tetejére áll az autó, hanem egy féloldalas rámpán érték el az eredményt. Az elektromos autók padlója alá épített akkumulátor egyik előnye, hogy a kocsi súlypontja rendkívül alacsonyan van, és emiatt nemcsak jól fekszik az úton, de nagyon nehéz felborítani is. Nem lehetetlen persze, és nyilván vannak olyan balesetek amikor ez meg is történik, de a hivatalos töréstesztek eredményei alapján sokkal kisebb ennek a valószínűsége, mint egy belsőégésű motoros autónál.\n\nA nagyobb probléma a teszttel azonban még nem is a rámpa, hanem ami utána következett – a kamu tűzijáték.\n\nA demonstráció előtt ugyanis kiszerelték az autó eredeti akkumulátorát, és pirotechnikai eszközöket, magyarul robbanóanyagot helyeztek el benne, hogy így keltsék azt az illúziót, mintha kigyulladt volna az akkupakk. Ami az egészet igazán cikivé teszi: sem az eredeti svájci, sem a német sajtóközlemények nem szólt erről, sőt a videón sem szerepel ehhez kapcsolódóan tájékoztató felirat, kis csillagos megjegyzés.\n\nA turpisságra csak azután derült fény, hogy a sajtó munkatársai elkezdtek kérdezősködni, aminek hatására, különösebb bejelentés, vagy bocsánatkérés nélkül, frissítették a szerveren a videót – az eredeti már nem elérhető, mi is egy másik YouTube csatorna segítségével tudtuk csak előásni. A sajtó kérdéseire azután azt is elismerték, hogy ez egy megrendezett tűzeset volt, mivel, magyarázatuk szerint túlzottan nagy veszélyt jelentett volna a közönségre egy igazi akkutűz. Arról már nem is beszélve, tesszük mi hozzá, hogy az akkumulátor egy ilyen manővertől nagy valószínűséggel ki sem gyulladt volna, sőt, ha egy 400-500 kilós pakk van a kocsi aljában, lehet fel sem borul, legalábbis nem elsőre.\n\nA statisztika is kérdéses\n\nAz ember azt gondolná, hogy még ha a demonstrációt el is bénázták, és kínos helyzetbe hozták magukat a részletek elrejtésével, a baleseti statisztika adati csak valósak, hiszen a saját ügyfeleik adatai alapján mondják, hogy 50%-kal több a baleset.\n\nCsakhogy a svájci kiadással ellentétben a német sajtóközleményben a helyi leányvállalat egyik vezetője azt mondja, hogy Németországban nem tapasztaltak magasabb baleseti arányt a villanyautóknál.\n\nAz ellentmondást firtató kérdésekre válaszul a cég sajtósa azt válaszolta, hogy a két állítás nem zárja ki egymást, hiszen az egyik adat Svájcra, a másik pedig Németországra igaz.\n\nA sajtószóvivőnek természetesen technikailag igaza van, mi sem gondolnánk, hogy ne lehetne eltérés mondjuk a bangladesi és a párizsi balesetei adatok között, de hogy két szomszédos, alapvetően azonos kultúrkörhöz tartozó, hasonló életszínvonalú ország statisztikáiban ekkora eltérés legyen, az legalábbis furcsa. Minimum arra kellene sarkalnia a biztosító megfelelő szakembereit, hogy utánamenjenek a látványos különbség okának és megbizonyosodjanak róla nem adathibáról, vagy adatrögzítési különbségekről van-e szó. Tudjuk, hogy Németországban nem ritkák az izmos autók, és sokan hozzászoktak a 200-as autópálya tempóhoz, de a szomszédos Svájcban sem az 1 literes Swift a népautó, és az alpesi országból is bizonyára sokan használják rendszeresen a német Autobahnt.\n\nKétség kívül igaza van a biztosító szakembereinek abban, hogy a villanyautók azonnal és mindig rendelkezésre álló teljesítményére nem minden autós van felkészülve. Ha valaki korábban például csak hétköznapi, 50-100 lóerős belsőégésű motoros autót vezetett, akkor a nagy nyomaték és azonnali gyorsulás új élmény lesz neki. Ezzel együtt azt gondolnánk, hogy ez inkább maximum az első próbavezetés elején, vagy az autó átvételét követő pár napban lehet újdonság, hiszen a saját autóját elég hamar kiismeri az ember. Bár az adatokba részletesebb betekintést nem nyújtottak, de valószínűleg az is árnyalná a képet, ha teljesítmény kategóriánként hasonlítanák össze a baleseti statisztikát.\n\nAkárhogy is, termesztésen így látatlanban nem írhatjuk teljesen le a svájci Axa állításait, de a körülmények és a füllentésen kapott videó miatt legalábbis erősen kétkedve fogadjuk azokat.",
    "Ferenc pápa a Svájci Diákszövetséghez: A diákok és a zarándokok mindig úton vannak": "„Ti vagytok a legnagyobb svájci diákszövetség, mely különböző nemzedékek és eltérő tanulmányok egykori hallgatóit tömöríti. De nem is annyira testület vagytok, hiszen benneteket az a tény köt egymáshoz, hogy mindannyian diákok voltatok” – a Szentatya bevezetőül ezekkel a gondolatokkal köszöntötte a Svájci Diákszövetség tagjait. „A tanulás lehetősége egyáltalán nem magától értetődő” – emlékeztette őket a pápa, utalva azokra a nehézségekre, melyek következtében a világon sok helyütt csak az alsóbb szintű oktatást biztosítják, másutt pedig erőszakos formában oktatnak. „Legyetek tehát hálásak, hogy ti szabadon tanulhattatok!” – szólt a pápa, és arra kérte őket, hogy „a szolidaritás jegyében vállaljanak magukra olyan konkrét feladatokat, melyekben előmozdíthatják a tanuláshoz való jog megvalósítását”.\n\n„Idén ünneplik Flüei Szent Miklós, Svájc védőszentje és egyben a Diákszövetség patrónusa szentté avatásának 75. évfordulóját, és ti éppen ebből az alkalomból zarándokoltatok el Rómába. Létezik egy gyönyörű hasonlat a diák és a zarándok mivolt között. A tanulás utazás, egyfajta zarándoklás. A svájci diákok egyesülete arra emlékeztet, hogy a diákok tág értelemben életre szólóan tanulók maradnak, hiszen a tanulást – mint emberi magatartást – mindig lehet művelni.” A tanulás ugyanis minél nemesebb és vonzóbb, annál inkább szabad és ingyenes, mert nem haszonszerzésre irányul – mondta a Szentatya. – Ilyen értelemben a tanulók ezért akarnak tanulni, mert szeretnének tudni, vagyis a tudás szempontjából nem tekintik magukat már megérkezettnek. Úton lenni, a tanítványság lelkületével, mindig, bármely életkorban.\n\nFerenc pápa Romano Guardini egyik szép gondolatát idézte fel: „Mindig feltételeznünk kell egy dolgot, a születés misztériumát. A nevelés ugyanis csak akkor szolgálat, segítés, megszabadulás, ha belül marad a születés titkán. Nevelni annyit tesz, mint elkísérni egy embert a „megszületésében”, a „világra jöttében”. Jézus Krisztus a történelem legnagyobb nevelője, hiszen az Atya szeretetével a Szentlélek műve által „felülről való születésre” indít bennünket, amiként egykor Nikodémusnak mondta (vö. Jn 3,3), és így kivezeti az új embert a régi burkából. Megszabadít minket az önzés rabszolgaságától, és megnyit minket az Istennel, másokkal, a teremtményekkel, sőt önmagunkkal való életközösségre. Szent Ágoston említi, hogy addig nem vagyunk békében önmagunkkal, amíg át nem adjuk magunkat Isten szeretetének Krisztus Jézusban.\n\nVégül azt ajánlotta a pápa a svájci öregdiákoknak, hogy továbbra is tanulmányozzák a Szentírást, Isten Szavát. Ne éldegéljenek, hanem éljenek, méghozzá úgy, hogy életük bőségben legyen. Örök életet adó igéi csakis neki vannak – szólt Ferenc pápa, majd Flüei Szent Miklós, nemzeti védőszentjük és a diákszövetség patrónusa közbenjárását kérve megáldotta őket.\n\nForrás: Vatikáni Rádió\n\nFotó: Vatican News\n\nMagyar Kurír",
    "Löwendenkmal (Oroszlán emlékmű) Luzernben, Svájc": "Löwendenkmal (Oroszlán emlékmű) Luzernben, Svájc\n\n2022.08.29. Kertész József\n\nNational Geographic Magyarország\n\nMark Twain szerint ez a világ legszomorúbb szobra és kétségkívül a legmeghatóbb látvány Luzernben. A 19. századi, 10 m hosszú szobor Lukas Ahorn alkotása, egy haldokló oroszlánt ábrázol, ezzel emlékezve a Svájci Gárda azon tagjaira, akik a francia forradalom idején XIV. Lajost védve estek el.",
    "Ma a TV-ben: Élőben hét Nemzetek Ligája-meccs": "",
    "Videó: íme, az olasz kapitány Szalai-féle sarkazós gólja '99-ből -": "Magyar válogatott nemzetisport.hu\n\nALAPVONAL. Az Aranycsapat mesterhármasa óta semmi. Illetve már háromból kettő. Ha pedig a harmadik sorozat is éppen most szakadna meg, tovább gazdagodna a futball misztériuma. Bár döntetlennel is elsők maradunk, három sportági világhatalom előtt. Hogy ettől mi is mindjárt azzá emelkednénk? Nem. Még nem. És ebben kéretik nem keresni a rációt. Mint Szalai sarkazásában sem."
}