{
    "Történelmi pillanatra készül Szaúd-Arábia": "Szaúd-Arábia csütörtökön bejelentette, hogy elindítja űrhajóskiképző programját, amelynek célja, hogy jövőre saját űrhajósokat, köztük nőt is az űrbe küldhessen.\n\nA királyság a Vision 2030 terv keretében, amelynek célja a gazdaság átalakítása és az olajtól való függőség csökkentése, aktívan támogatja a tudományt és a technológiát.\n\nMohamed bin Szalmán Szaúd-arábiai trónörökös támogatja a nők nagyobb mértékű munkába állását a konzervatív muzulmán ország munkaerőpiacán. Szaúd-Arábiában hosszú idő után 2018-ban engedélyezték ismét a nők számára az autóvezetést.\n\nA Szaúdi Űrhivatal közleménye szerint a szaúdi űrhajósprogram is szerves része a Vision 2030 tervnek. „Az egyik űrhajós egy szaúdi nő lesz, akinek űrmissziója történelmi pillanat lesz a királyság számára” – fogalmaztak.\n\nAz első arab vagy muzulmán űrhajós a Szaúd-arábiai Szultán bin Szalmán herceg volt, a trónörökös féltestvére, aki tagja volt a héttagú legénységnek a NASA 1985-ös Discovery küldetésében. Később a Szaúdi Űrhivatalt is vezette 2018-tól 2021-ig, amikor Szalmán király tanácsadójává nevezték ki.\n\nAz arab világban a szomszédos Egyesült Arab Emírségek űrprogramja tölt be vezető szerepet: 2021 februárjában Mars körüli pályára állított egy szondát, és idén novemberben tervezi első holdjárója felbocsátását – írja az MTI.",
    "Az energiabiztonság kerül előtérbe az emberi jogokkal szemben Scholz szaúd-arábiai látogatásán": "Bár az Európai Unióban sokan reménykednek abban, hogy a német kancellár látogatása Szaúd-Arábiába az Öböl menti ország emberi jogi helyzetének javítása körül mozog majd, a német kancellár lehetőségeit azonban jelentősen szűkíti az a tény, hogy az energiabiztonságot kell előtérbe helyeznie, és meg kell próbálnia megfékezni a leggazdagabb közel-keleti államba irányuló német export csökkenését – számolt be róla a Deutsche Welle.\n\nFotó: DPA Picture-Alliance via AFP\n\nDiplomáciai enyhülést hozhat az energiakrízis\n\nA két ország között akkor kezdődött a mosolyszünet, amikor Mohamed bin Szalmán szaúdi koronaherceggel az egész nyugati világ viszonya megromlott, miután emberei 2018-ban a királyság isztambuli nagykövetségén megkínozták és meggyilkolták a disszidens és rendszerkritikus szaúdi újságírót, Dzsamál Hasogdzsit.\n\nBiden kemény falakba ütközhet Szaúd-Arábiában Macron szájáról olvasták le az igazságot.\n\nAkkor következett be enyhülés a viszonyban, miután idén már Joe Biden amerikai elnök és Emmanuel Macron francia elnök is találkozott a szaúdi vezetővel, ráadásul az emelkedő olajárak és az európai energiaválság a nyugati gazdaságoknak is nehézségeket okot. Szombaton Olaf Scholz érkezett Rijádba, hogy tárgyaljon a trónörökössel. A kancellár közel-keleti körútján az Egyesült Arab Emírségek és az idei labdarúgó-világbajnokság házigazdája, Katar szerepel még a programban.\n\nA politikai elemzők egyetértenek abban, hogy az emberi jogokkal kapcsolatos kérdésekben nem most van a legjobb lehetőség előrelépni, hiszen\n\naz energiaforrások tekintetében Európa lépéskényszerben van, az Öböl menti országoknak pedig van elegendő eladó készletük.\n\nBár a jogvédő csoportok rendszeresen azzal vádolják Rijádot, hogy továbbra is elnyomja a politikai ellenzéket és a médiaszabadságot, valószínűleg most egy nyugati vezető sem ezzel fog kopogtatni a szaúdi fővárosban. Ahogy azzal sem, hogy az Amnesty International jelentései szerint a szaúdi bíróságok még mindig gyakran alkalmazzák a halálbüntetést, a bevándorló munkavállalók pedig továbbra is ki vannak téve a visszaéléseknek és a kizsákmányolásnak.\n\nAlternatíva lehet az orosz gázra\n\nBár Berlin hivatalosan nem sok részletet közölt a kormányfő közel-keleti kirándulásáról, sajtóhírek szerint Katarral és az Egyesült Arab Emírségekkel hosszú távú megállapodásokat kötöttek a cseppfolyósított földgáz (LNG) Európába irányuló exportjának fellendítéséről. Ez hozzájárulna ahhoz az uniós törekvéshez, hogy minél előbb ki tudják váltani az orosz olajat és gázt.\n\nKérdés, hogy ugyanezt a legnagyobb Öböl menti országgal mennyire sikerül majd tető alá hozni. Szaúd-Arábia ugyan sok földgázt termel, de nagy részére szüksége is van az ország iparosítása során.\n\nA 35 milliós állam rendelkezik a világ nyolcadik legnagyobb földgázkészletével, és már most is a bolygó kilencedik legnagyobb gáztermelője.\n\nRijád azt az ambiciózus célt tűzte ki maga elé, hogy 2030-ig megduplázza a gázkitermelést, hogy gázexportőrré válhasson. Ha ez megvalósul, az létfontosságú átmeneti erőforrásként segíthetné az Európai Uniót a szén-dioxid-kibocsátás terén kitűzött nettó nullás célok elérésében – természetesen csak abban az esetben, ha sikerül megállapodni a szaúdiakkal.\n\nAbramovics és a szaúdi trónörökös is közvetített az orosz–ukrán fogolycserében Roman Abramovics orosz milliárdos augusztus végén Rijádban találkozott Mohamed bin Szalmán szaúdi koronaherceggel azoknak a tárgyalásoknak a részeként, amelyek az Oroszország és Ukrajna közötti fogolycserékhez vezettek.\n\nEgy másik lehetséges együttműködési pont a zöldhidrogén kérdésköre. Ez kulcsfontosságú Németországnak a tervezett zöldátálláshoz. Ezen a területen Berlin már Dániával és Kanadával is kötött megállapodásokat.\n\nZöldhidrogénről akkor beszélhetünk, ha a gázt megújuló energiaforrások felhasználásával állítják elő. Szaúd-Arábiában erre meglenne a lehetőség, ugyanis hatalmas méretű sivatagi területtel rendelkezik, ahol napelemparkok garmadáját lehetne felállítani a termeléshez. A szűk keresztmetszet a nagy távolság miatt az Európába történő szállítás lenne.\n\nFelpörgetnék a német exportot\n\nScholz látogatása nem fogja megkerülni a két ország közötti gyengülő külkereskedelmi kapcsolatokat sem. A királyság messze a legnagyobb gazdaság a közel-keleti és észak-afrikai régióban, azonban 2021-ben csupán a 38. legnagyobb német exportpiacnak bizonyult.\n\nA Szaúd-Arábiába irányuló német export 2015 és 2021 között mintegy felére zuhant vissza, évi 9,9 milliárd euróról 5,5 milliárd euróra csökkent, és előrejelzések szerint idén még alacsonyabb lesz.\n\nBár a régióban továbbra is van igény a német ipari gépekre, Kína egyre erősebb szereplő ebben a versenyben is.\n\nFotó: Anadolu Agency via AFP\n\nA német autógyártók próbálnának nagyobb szeletet hasítani a szaúdi autópiacból, azonban azt a Toyota és a Hyundai uralja, a japán gyártó piaci részesedése 30 százalékos, a dél-koreai cégé pedig 20 százalékos.\n\nA német jármű- és alkatrész-értékesítés Szaúd-Arábiába 2015-ben 1,6 milliárd eurót tett ki, 2021-re azonban 0,9 milliárdra redukálódott.\n\nEzzel egyidejűleg a kínai versenytársak piaci részesedése megduplázódott.\n\nA német multinacionális vállalatoknak leginkább ott teremhet babér, hogy segíthetik elérni Szaúd-Arábia saját ambiciózus célját, hogy diverzifikálja a gazdaságot, jelenleg ugyanis a fosszilis tüzelőanyagok kitermelése adja a bruttó hazai termék 42 százalékát. A szaúdi kormányzat hat évvel ezelőtt jelentette be Vision 2030 elnevezésű grandiózus tervét, amelynek keretében nyolc megaprojektet szeretnének megvalósítani.\n\nEzek közül az egyik legismertebb a Vörös-tenger partján a semmiből megépítendő, Neom nevű, nettó nulla károsanyag-kibocsátású turisztikai és kereskedelmi megaövezet létrehozása.",
    "Ugyanazért a rajzfilmes csókért reklamál Szaúd-Arábia a Netflixnél, amiért korábban az NMHH és a Mandiner": "Szaúd-Arábia hivatalosan jelezte a Neflixnél, hogy követeli a streamszolgáltatóról az olyan tartalmak törlését, amelyek az iszlám elveit és értékeit sértik. Hogy itt konkrétan milyen tartalmakra gondoltak és miért, az nem derült ki a közleményből, de a hírről beszámoló állami szaúdi televízió illusztrációként a Jurassic World: Krétakori tábor című meséből mutatott egy részletet, kitakarva belőle a „gyermekeket célzó, immorális üzenetet”; illetve hozzátették, hogy a Netflix a homoszexualitást népszerűsíti.\n\nHa valakinek ismerősen cseng a reklamációval illetett film címe, az nem véletlen: néhány hete pontosan ugyanennek a rajzfilmnek ugyanezért a jelenetéért tett bejelentést a Netflixnél a magyar NMHH, illetve a Mandiner című lap. Ők nem az iszlámra hivatkoztak, hanem arra, hogy a jelenet ütközik a magyar pedofilellenes törvénnyel, amiben olyan részletek is vannak, hogy tilos a homoszexualitást és nemváltást népszerűsítsen 18 éven aluliaknak. Az illetékes holland szervek akkor a bejelentés alapján hatósági ellenőrzést indítottak.\n\nAz ominózus Jurassic World-sorozat egyébként arról, szól, hogy egy gyerekcsapat egy ősállatokkal benépesített szigetre vetődik, és ott mindenféle kalandon esnek át. Az egyik epizódban az egyik főszereplő lány szerelmet vall egy másik lánynak, majd megcsókolja – ez verte ki a biztosítékot a magyar és a szaúdi médiahatóságnál egyaránt.\n\nEz itt a sorozat legújabb, ötödik évadának trailere, nyugodtan megnézhetik iszlám és keresztény vallású gyerekek is, a kifogásolt jelenet nem szerepel benne (a Netflix amúgy 9 év felettieknek ajánlja):\n\nSzaúd-Arábiában egyébként nem szólnak törvények konkrétan a szexuális irányultságról vagy a nemi identitásról, de a házasságon kívüli szex minden formája szigorúan tiltott, és ebbe természetesen beletartozik az azonos neműek közötti bárminemű kapcsolat is. Ennek büntetése korbácsolás, vagy akár kivégzés is lehet.",
    "Újabb nő kerülhet börtönbe Szaúd-Arábiában twitterezés miatt": "Újabb nőt ítéltek Szaúd-Arábiában hosszú szabadságvesztésre Twitter-bejegyzései miatt. Nura al-Kahtánit az illetékes törvényszék 45 év börtönnel sújtotta – jelentette kedden a DAWN helyi jogvédő szervezet a bírósági iratokra hivatkozva.\n\nA szóban forgó nő „az internet segítségével próbálta megtörni a királyság társadalmi rendjét”, valamint „megsértette a közrendet a közösségi média segítségével” – állítják a vádiratban.\n\nKülönböző hírügynökségek felidézték, hogy augusztus közepén 34 év börtönre ítélték Szalma as-Sihábot, mert mikroblogján aktivistákat követett, és megosztotta bejegyzéseiket. Az Öbölbeli Központ az Emberi Jogokért (GCHR) civil szervezet szerint az ellene felhozott vád az volt, hogy cselekedeteivel „megingatta az ország társadalmi rendjét és nemzetbiztonságát” – írja az MTI.\n\nAbdullah Alaud, a DAWN kutatási igazgatója szerint az újabb ítélet azt jelzi, hogy „a szaúdi hatóságok felbátorodtak, hogy polgáraik legenyhébb bírálatait megbüntessék”. Mint mondta, Mohamed bin Szalmán szaúdi trónörökös nem engedne „ilyen bosszúálló és túlzó büntetéseket”, ha tartana attól, hogy ezzel kiváltja az Egyesült Államok vagy a nyugati kormányok rosszallását.",
    "Óriási befektetéssel új légitársaságot hozna létre Szaúd-Arábia": "Harmincmilliárd USA-dollárból alapítana a királyság még egy nemzeti légitársaságot, amely az Emirates és a Qatar Airways versenytársaként a globális átszálló forgalomra építene.\n\nA rijádi bázisú céget, amelyre Mohamed bin Szalmán trónörökös is áldását adta, a RIA elnevezést kapna az Arabian Business üzleti lap értesülése szerint.\n\nA gazdasága diverzifikálása és az olajfüggőség csökkentése érdekében a turizmusát óriási befektetésekkel fellendíteni kívánó királyság célkitűzése szerint a vadonatúj légitársaság példa nélküli fejlődéssel az Emirateshez képest negyedannyi idő alatt érné el a dubaji cég méretét.\n\nSzaúd-Arábia a következő nyolc évben legalább 100 milliárd dollárt tervez befektetni a légiközlekedésbe és turizmusfejlesztésbe, 2030-ra évi 100 millió külföldit szeretne fogadni.\n\nAz ország emellett az Egyesült Arab Emírségekkel versenyben nemzetközi légiközlekedési és logisztikai csomóponttá kíván válni, 2030-ra 30 millióra növelné a nemzetközi tranzitutasok számát. Ez tízszerese a 2019-ben elért értéknek, amelynek 60 százaléka a közel-keleti térségből érkező utasokat jelentett.\n\nA cikk a hirdetés alatt folytatódik.\n\nA lapnak nyilatkozó források szerint ehhez a startup-légitársaságnak több mint 150 útvonalat kellene majd üzemeltetnie világszerte, ehhez pedig szükség is lenne a királyság állami befektetési alapjának 30 milliárd dolláros tőkeinjekciójára.\n\nA Bloomberg korábban arról számolt be, hogy a szaúdiak amerikai, európai és közel-keleti légitársaságok jelenlegi és korábbi vezetőit keresték meg fejvadászok közreműködésével, azonban eddig egyetlen esélyes jelölt sem vállalta el a hatalmas kihívást jelentő feladatot.\n\nAz új légitársaság a meglévő, dzsiddai központú Saudia, illetve az országban már létező fapadosok mellett működne.\n\nJúliusban a szaúd-arábiai állami befektetési alap elindította a saját repülőgép-lízingcégét, amelynek első ügyfele, a rijádi központú Flynas 12 darab A320neo gépet vett bérbe, azonban az AviLease tervezi a kilépést a globális piacra is.\n\nAmint korábban megírtuk, a Wizz Air is kacsintgat a szaúdi piac felé, a légitársaság idén májusban írt alá szándéknyilatkozatot Szaúd-Arábia kormányának beruházásokért felelős minisztériumával arról, hogy megvizsgálják az ország légiközlekedésének fejlesztési lehetőségeit.\n\nA légitársaság júniusban pedig bejelentette, hogy három bázisáról, Bécsből, Rómából és Abu-Dzabiból indít járatokat Dammám repülőterére ősszel, augusztus végén pedig három szaúdi városba összesen húsz útvonal megnyitását jelentette be a fapados, köztük januártól Budapestről Rijádba és Dzsiddába, áprilistól pedig Dammámba.\n\nAmint akkor beszámoltunk róla, Váradi József, a Wizz Air vezérigazgatója sajtótájékoztatón kilátásba helyezte, hogy a cég befektethet a királyságban, azaz nem csak egy oda repülő külföldi légitársaságként lenne jelen.\n\nA Reuters ezzel kapcsolatban megjegyezte, hogy a lehetőségek között szerepel egy helyi Légi Üzemeltetői Engedéllyel (AOC) rendelkező leányvállalat, vagy – a Wizz Air Abu Dhabihoz hasonlóan – vegyesvállalat megalapítása is, ám erről konkrétumokat nem árult el a Váradi. Így akár belföldi járatokat is teljesíthetne a cég a 36 milliós országban, valamint hozzáférést kapna olyan nem liberalizált, elsősorban keleti piacokhoz, amelyekkel a királyságnak bilaterális légügyi egyezményei vannak.",
    "A szaúdi Neom városa lesz a válasz a jövő kihívásaira?": "Öt évvel a beharangozása után a napokban Szaúd-Arábia előállt a futurisztikus szuperváros első terveivel és látványvideóival. A megapolisztól eláll a néző lélegzete. Valóban a jövő városát szemléljük, amely akár az emberiség túlélését is biztosíthatja a Földön, vagy ezek a képek csupán a szabadjára engedett képzelet szüleményei?\n\nPósa Tibor írása a Makronómnak.\n\nAmi eddig csak fantasztikus filmek díszleteként szerepelt, most megvalósul a maga teljes valójában. Fáraókhoz méltó vállalkozás lesz. De kinek jutna eszébe a sivatagban felhúzni a jövő városát? Például annak, aki máshol nem rendelkezik ehhez szabad hellyel. Kinek az agyában fogant meg az ötlet, hogy a megépítendő város – vagyis inkább kiterjedt épülettömb – egyenesen átszeli a sivatagot? A Financial Times brit napilap talált egy példát hasonló kísérletre: még 1969-ben olasz építészek csoportja tervezett Amerika arkansasi részén, szintén a homoktengerben egy 1,6 kilométer hosszú, falszerű épületet, de ez eltörpül a szaúdi vállalkozás mellett. Szaúd-Arábia északnyugati részén, az egyiptomi, jordán és izraeli határ közelében fekvő területen fog majd felépülni egy 170 kilométer hosszú, ötszáz méter magas, egybefüggő fal, amelyet kívülről üveg borít. Egyrészt, hogy visszaverje a kint lévő hőt, másrészt meg elképesztő képet mutat a természet szépségeiről.\n\nHa elkészül, kilencmillió lakónak ad majd otthont.\n\nAz összterület 26 500 négyzetkilométer, megközelítőleg Belgium nagyságával azonos, Ciprus háromszorosa, Párizs kétszázötvenszer elférne rajta. A tervben szerepel az is, hogy az Aqabai-öböl felett híd köti össze Neomot Egyiptommal. A város neve ez lesz, a görög neo előtag mellé, ami újat jelent, még hozzátoldják az arab mostaqbal (jövő) szó első betűjét.\n\n\n\nMég 2017-ben beszélt először a Vision 2030-at ismertetve a nagy szaúdi célkitűzésekről a szaúdi trón várományosa, Mohamed ben Szalman (MBS) herceg. Aztán a következő évben jött Dzsamal Kasogi újságíró megöletése az ankarai nagykövetségen, amelynek szálai elvezettek a trónörökös környezetéhez. A szaúdi herceg évekre pária lett a nemzetközi életben, ember nem gondolta volna akkor, hogy majd elfelejtik neki ezt a “túlkapást” is, de van az pénz, amely elhomályosítja a tiszta emlékezetet. Nem kell azon csodálkozni, hogy a közelmúltban Rijádban fogadta Joe Biden amerikai elnököt, és az Élysée-palotában, Párizsban is járt. Most idejét látta, hogy ismét előálljon nagyívű terveivel. Ráadásul jól sikerült kiválasztani az egész projekt vezetőjét, Klaus Kleinfeldet, aki a világ meghatározó elitjét tömörítő Bilderberg csoport tagja, és jó kapcsolatokat ápol vezető politikusokkal.\n\nAz óriási építmény egyfajta laboratóriuma lesz annak, hogy miként élheti túl az emberiség a környezeti és energiaválság hatásait.\n\nFurcsa ezt kijelenteni Szaúd-Arábiában, amely a fosszilis energiahordozóknak köszönheti kimagasló jólétét, Neomban viszont csak megújuló energiát alkalmaznak. Csúcstechnológia mindenhol, még az eddig fel nem talált dolgokra is számítanak. A videóbemutatón betont nem is látni, mindenhol zöldellő fák, cserjék, növények borítják a szabad helyeket. A buborékban ligetek és erdők is találhatók. És mezőgazdasági területek, ugyanis az embereknek enni és inni kell. Aztán vannak itt ipari zónák és vállalatok irodái. A lakóépületek mellett szórakoztató-, sport- és kulturális központok, bevásárlónegyedek, iskolák, egyetemek követik egymást.\n\nMiközben a sivatagban 38-40 fokos hőség pusztít, bent olyan hőmérsékletet állítanak elő, hogy mindenki jól érezze magát. Itt nem kell magángépjármű. Ha valaki el akar jutni a fal egyik végéből a másikba, használhat vezető nélküli, repülő dróntaxit, vagy a kényelmesebbje akár gyorsvasúttal is elérheti a célját. A tervek szerint a 170 kilométeres távolságot húsz perc alatt leküzdik. Az egész helyet úgy tervezték meg, hogy a lakók öt perc sétával elérjék a szolgáltatókat, ha személyesen akarnak kapcsolatba lépni velük.\n\nA megapoliszban természetesen a legmodernebb internetkapcsolat létezik majd, készpénz nincs, a biztonságról arcfelismerő kamerák gondoskodnak.\n\nAz okosotthonokban robotháziasszony várja, hogy a lakók szolgálatára álljon. Az ember számára többnyire élhetetlen helyből a legfejlettebb technológiával teremtenek barátságos környezetet és idilli életformát. Ez Mohammed bin Szalman válasza is azoknak, akik az emberiség számára a Földön kívül keresik a megoldást az új élet kezdésére. Nem valami távoli bolygón kell megteremteni a lehetőséget a folytatásra, ha a környezetet visszafordíthatatlanul károsítottuk, és a dolgok válságosra is fordulnak, akkor a Neom-szerű “városokban” biztonságra lelhetünk.\n\nMost már az a kérdés, hogy kinek nyújt védelmet ez a gigantikus város? Az elképzelések szerint Neom 2045-re lesz olyan állapotban, hogy fogadja az első betelepülőket. Kilencmillió ember viszont nem egyenlő nyolcmilliárddal. Akik kimaradnak, azoknak hol lesz hely? A szaúdi társadalom nem az önzetlenségéről híres. Nyilván a trón közelében lévők és a számos herceg elsőbbséget élvez a lakók közt. Meg egy-két szolga, hátha elromlik a robotháziasszony. Aztán kellenek azok is, akik termelnének az uraiknak. Rijád tervei alapján az egész világon itt lesz a legnagyobb az egy főre jutó nemzeti jövedelem. Jelenleg még mindig az olajbevételek adják az ország GDP-jének 90 százalékát. Ez fenntarthatatlan, hiszen a szaúdiaknak is fel kell készülniük a kőolaj utáni korra – ez a trónörökös meglátása is.\n\nA várakozások szerint a város építése új lendületet adhat az építőiparnak, az ingatlanforgalomnak, a pénzügyi szektornak és a turizmusnak is.\n\nMennyibe fog kerülni ez a csodaváros? A Daily Mail brit újság szerint 500 milliárd dollárról beszélnek csupán az első szakasz befejezéséig, úgy 2030-ig. A városépítésben jártasok állítják – mai árfolyamon – legalább még ennyi befektetés kell a kulcsrakész város megvalósításáig. Lesz-e ennyi pénze a jövőben Szaúd-Arábiának a gigászi terv finanszírozására? Jelenleg a kassza rendben van, hála a kőolaj világkereskedelmi áremelkedésének,az első negyedéves nemzeti jövedelem 12 százalékkal haladta meg az előző évit. A város építésére szánt 500 milliárdból 300 milliárdot az állam fizet, a magántőke és a tőzsde pedig gondoskodik a maradék 200 milliárd dollárról.\n\nNeom tervei lenyűgözőek. A megvalósításra szánt összeg horribilis. A jelenlegi urbanisztikai és környezetvédelmi problémákra adandó válasza azonban ugyancsak kétséges.\n\n(Fotó: Pixabay, 123rf)\n\n",
    "A katari labdarúgó-vb alatt Szaúd-Arábia speciális vízummal várja a látogatókat": "November 20-án kezdődik a 2022-es FIFA labdarúgó-világbajnokság Katarban. A vb-re érkezők szurkolókat új, többszöri beutazásra jogosító vízummal csábítja a szomszédos Szaúd-Arábiába az ország látnivalóinak felfedezésére.\n\nA szaúdi külügyminisztérium új, többszöri beutazásra jogosító vízumot vezetett be Szaúd-Arábiában, ezt a 2022-es katari labdarúgó-világbajnokság alatt az úgynevezett Hayya-kártyával rendelkező látogatók vehetik majd igénybe. A Hayya Card a sportrendezvény minden résztvevője számára kötelező, ezzel lehet belépni Katarba és a stadionokba.\n\nA Hayya Card birtokosai online igényelhetik az új szaúdi vízumot, amely összesen 60 napos szaúd-arábiai tartózkodást tesz lehetővé, legkorábban a torna előtt 10 nappal kezdődően.\n\nRáadásul a szaúdi vízum felhasználásához a szurkolóknak nem szükséges előtte Katarba utazniuk, Szaúd-Arábiában is megkezdhetik az útjukat. Az új vízummal arra szeretnék ösztönzi az első alkalommal oda látogatókat és a visszatérőket egyaránt, hogy ne csak Katart fedezzék fel, de egyéb, a világbajnoksághoz közeli úti célokat is. Szaúd-Arábia mindössze egy rövid repülőútra található a rendezvény helyszínétől, így praktikus és kényelmes célpontot jelent a világbajnokság résztvevői számára – közölte a Szaúdi Turisztikai Hivatal.\n\nAz autentikus arab kultúra és a természeti látnivalók mellett mellett Szaúd-Arábia sokszínű programokat kínál majd az utazóknak, többek között az MDLBeast, a Vörös-tengeri Filmfesztivál, a Riyadh Season és a Winter at Tantoura AlUl is mind a világbajnokság ideje alatt kerül megrendezésre.\n\nRijádból 90 perc alatt elérhető Doha Fotó: 123rf.com\n\nEmellett 6 UNESCO-világörökségi helyszínnek és több mint tízezer régészeti lelőhelynek ad otthont az ország, valamint itt található a hegyvidéki Asir régió is, amely magában foglalja az UNWTO által 2021-ben a \"legjobb turisztikai falunak\" választott Rijal Almaa-t, továbbá a művészetek és a kultúra központjaként számon tartott Dzsiddát is.\n\nA légi összeköttetések javítása érdekében a Saudia légitársaság naponta 40 ingajáratot indít Dohába Dzsiddából és Rijádból, amelyet a szaúdi csapat meccsnapjain napi 60 járatra emelnek. Doha mindössze 90 perc alatt elérhető Rijádból. Emellett a Szaúd-Arábia és Katar közötti Salwa határátkelőt is megnyitják a szárazföldi utasok számára, a napi átengedő kapacitást 24 ezer autóra növelve. Ráadásul Szaúd-Arábia mostanra feloldotta az összes koronavírus ellen hozott utazási korlátozását, így még könnyebb lesz beutazni az országba.",
    "Hatalmas drogfogás Szaúd-Arábiában": "Rekordmennyiségű, 46 millió amfetamintablettát foglaltak le, amelyeket egy lisztszállítmányba rejtve próbáltak meg az országba csempészni – közölték szerdán a szaúdi hatóságok.\n\nFotó: Shutterstock\n\nAz olajmonarchia kábítószer-ellenőrzési igazgatósága (GDNC) bejelentette, hogy a biztonsági erők nyomon követték a szállítmányt, amint az a rijádi szárazkikötőbe érkezett, és egy raktárba szállították. A raktárban tartott razzián hat szíriai és két pakisztáni állampolgárt tartóztattak le.\n\nSzaúd-Arábia a legnagyobb piaca a captagon logóval ellátott kábítószeres tablettáknak.\n\nA captagon – melyet a nyolcvanas évekig főként a figyelemhiányos és hiperaktív betegek és a narkolepszia kezelésére használtak, ám 1986 óta a világ legtöbb országában betiltották – az egyik legnépszerűbb drog az Öböl-menti fiatalok körében.\n\nEgy független, washingtoni székhelyű agytröszt, a New Lines Institute friss jelentése szerint a captagon globális kereskedelme gyorsan növekszik, és tavaly 5,7 milliárd dollár értékű volt. A GDNC szóvivője szerint a Rijádban lefoglalt amfetaminszállítmány az ország történetében az eddigi legnagyobb.\n\nBár a kábítószer-csempészetért a szaúd-arábiai kábítószertörvények értelmében halálra lehet ítélni az elkövetőket, ám 2021 óta moratóriumot vezettek be a nem erőszakos, kábítószerrel kapcsolatos bűncselekmények elkövetőinek kivégzésére.\n\nA GDNC azt nem árulta el, hogy a szállítmány honnan érkezett, de a térségbeli captagon nagy része feltehetően Szíriából és Libanonból érkezik. A szíriai kormányt és a vele szövetséges fegyveres csoportokat, így a libanoni síita Hezbollah mozgalmat azzal vádolják, hogy felügyelik a captagon előállítását és terjesztését, bár tagadják, hogy részt vennének a kábítószer-kereskedelemben.\n\nSzaúd-Arábia bejrúti nagykövete kedden azt mondta, hogy\n\na királyságban eddig több mint 700 millió kábítószer-tablettát foglaltak le, amelyeket az elmúlt nyolc évben Libanonon keresztül juttattak be az ország területére.\n\nMiután ötmillió captagontablettát rejtettek el mintegy kétezer, Bejrútból szállított gránátalma belsejében, tavaly a szaúdi kormány felfüggesztette a Libanonból származó összes zöldség- és gyümölcsimportot.",
    "Szaúd-Arábia lesz a WTCR éjszakai szezonzárója": "Nagy meglepetéssel rukkolt elő a WTCR, ugyanis a Közel-Keleten Bahrein és Szaúd-Arábia zárja majd a szezont, minden előzetes jel nélkül.\n\nNovemberben kerül majd sor a folytatásra, így két további hónap kényszerszünet vár majd a túraautós mezőnyre.\n\nMikor a versenynaptár ázsiai részét törölték, Európán kívüli folytatást emlegettek a szervezők, talán ez azonban minden korábbi várakozást felülmúlt. Erre a két F1-es pályára korábban még nem látogatott el a WTCR mezőnye sem, csupán – az akkor még nem királykategóriás – Katarban volt utolsó forduló.\n\n-Hirdetés-\n\n„Két ilyen világszintű pálya csatlakozása, mint a Bahrain International Circuit és a Jeddah Corniche Circuit nagyon pozitív fejlemény a WTCR számára.” – örvendezett Alan Gow, az FIA Túraautó Bizottságának első embere.\n\n-Hirdetés-\n\n„Az is külön öröm, hogy közös hétvégéjük lesz az Endurance Világbajnoksággal [Bahreinben]. Nyilván van különbség a sportautók és a túraautók között, de ugyanaz a zárt bukókeretes versenyzésről van szó.\n\nMindig is voltak átfedések a kettő között, gyakran váltanak a pilóták a kettő között. Ez a szurkolóknak is különleges lesz. A média szempontjából is jó, mindkét promóter nagyot alkothat majd.”\n\nA WEC hétvégével közösen, november 10 és 12 között lesz a bahreini forduló, két héttel később pedig Szaúd-Arábia következik éjszakai versenyekkel.",
    "Videó szivárgott ki a szaúdi hatóságokról, ahogy bottal vernek nőket egy árvaházban": "Videó szivárgott ki az internetre arról, hogy a szaúdi hatóságok lányokat vernek egy árvaházban – írja a BBC.\n\nA felvételeken látszik, ahogy egyenruhások kergetik a fiatal nőket, akiket botokkal és övvel ütnek, a hajuknál, kendőjüknél fogva ráncigálnak és megkötöznek.\n\nA videóban szereplő képsorok alkalmasak lehetnek a nyugalom megzavarására!\n\nAz eset pontos körülményei nem világosak, de egy Twitter-felhasználó, aki állítólag a videót megvágta, arról írt, hogy a lányok az igazságtalanság és a korrupció ellen tiltakoztak, miután a hamisz-musaiti árvaház megtagadta tőlük bizonyos jogaikat. A felhasználó később olyan fényképeket is közzétett, amelyeken egy megvert lány zúzódásai voltak láthatók. Emellett azt állította, hogy egy magas rangú tisztviselő megfenyegette őket a videók miatt.\n\nA képsorok hitelességét a BBC nem tudta ellenőrizni, de a délnyugati Aszir régió kormányzója szerdai közleményében közölte: bizottságot hozott létre a felvételek kivizsgálására, és ennek megállapításait az illetékes hatóságok elé terjesztik.",
    "„Annyi pénz van, ami emberi ésszel felfoghatatlan” – Zsófi története Szaúd-Arábiából": "Az utóbbi évek „szaudizációjának” köszönhetően rengeteg külföldi alkalmazott – többségében arabok, dél- és távol-keletiek – vesztették el állásukat Szaúd-Arábiában. Ám az európai befektetőket és szakértelmet tárt karokkal várják, King Salman király nyugati nyitásával egyre inkább. Zsófi holland férjével egy üzleti ajánlat révén érkezett az országba még 2017-ben, saját biznisze kissé kalandosan indult, de jól érzi ott magát.\n\n„Elég gyorsan megkaptam a vízumot, és egy csodálatos, csili-vili helységet, ahol főleg Fülöp-szigeteki lányokat tanítottunk be fodrásznak, de egyre több szaúdi nő is lett. Az akadémia tulajdonosának én építettem fel egy komplett rendszert, mert borzasztó volt addig a helyzet, én szereztem be az anyagokat is. Vártam, hogy kifizessen. Sajnos 3-4 hónappal később, amikor még mindig nem láttam a pénzem, kiléptem és bepereltem őket. Európaiként szerencsére itt nem hurcolnak meg annyira, mint mondjuk egy indiait vagy bangladeshit. Végül megnyertem a pert. Elég kalandos kálvária volt, közben újra elindítottam a bizniszt egy másik üzlettárssal, ami nagyon sikeres, ezért maradok is. Hatalmas üzleti lehetőségek vannak itt, de nagyon meg kell nézni, kivel üzletelsz.”\n\nZsófiék Rijádban, egy panorámás hegytetőn élnek. A jelenlegi vízuma miatt nem vezethet, amit nagyon sajnál, de mint mondja, kezdi megszokni a sofőri szolgálatot. Inkább a helyiekkel fűzött szorosabb barátságot, magyarokkal nem igazán tartja a kapcsolatot.\n\n„Nincs időm a társaságra, rengeteg helyre hívnak tanítani, nagyon elfoglalt vagyok. 41 évesen igazából nem is nagyon vágyom barátokra. Van egy jó barátom Magyarországon, ő nekem teljesen elég. Néha az itteni ismerősökkel beülünk egy kávéra beszélgetni. ”\n\nZsófi egy éve ramadánkor vette fel az iszlám vallást. Otthon egyedül az édesanyja tud erről. Férjének is elmondta, de Zsófi szerint: „Nem tud mit kezdeni vele, csak elfogadja. Ő annyira holland, tudod, olyan nagyon vonalas, racionális pasi. Ugyanakkor látom rajta, hogy ő is kezd átformálódni, lejjebb adni a racionalitásból, mióta itt élünk. Hiszem, hogy ez volt az én utam, minden nehézségével együtt. Nagyon sokat tanultam.\n\nAzok a dolgok, amelyek korábban fontosak voltak az életemben, most eltörpültek.\n\nA prioritásaim teljesen átalakultak. Azt érzem, egy sokkal nagyobb tervnek vagyok a része. Megvilágosodás lett a fejemben, sokkal jobban átlátom a dolgokat. Nem is hívom vallásnak az iszlámot, mert számomra annyira természetesen jön.”\n\nZsófi szerint a szaúdiak nagyon diszkrétek, zárkózottak, minden a családról szól, az a legfőbb dolog az életükben. Imádják a gyerekeket.\n\n„Él egy sztereotípia a fejekben, hogy a szaúdi nők el vannak nyomva. Hát én nem ezt tapasztalom. Nekik nem kell erősödni, mert brutál erősek, minden belőlük indul ki.\n\nAz üzleti világban valóban a férfiak vannak többségben, de a nők irányítanak mindent.”\n\nNegatívumként azt említi, hogy az itteni emberek mindig elkésnek. „Inshallah” – mondják mindenre, azaz ha Isten is úgy akarja, majd egyszer el lesz intézve. Továbbá soha nem terveznek. Zsófi ezen nagyon elcsodálkozott, ő Hollandiában ugyanis azt tanulta meg, mindent percről percre meg kell tervezni, így éles váltás volt ehhez képest a szaúdi közeg. A szaúdi forgalom is igen ki tudja akasztani:\n\n„Ha azt gondolod, hogy Törökországban vagy a mediterrán országokban káoszos a közlekedés, akkor gyere el Szaúdiba. Itt az emberek tényleg azt hiszik, gondolatolvasó vagy. Nem létező sávokból kanyarodnak jobbra-balra, index nélkül, ha nem találnak utat, csinálnak utat, ha nem találnak lukat, csinálnak lukat. Ha imaidő van, fogják magukat, lehúzódnak az út szélére, kiterítik a kis szőnyegüket és imádkoznak. Ugyanezt csinálják, ha megéheznek: megállnak bárhol és a pokrócon megeszik a csomagolt elemózsiát. Elképesztő!”\n\nAmi még nem tetszik Zsófinak, az a kasztrendszer, hogy mindenkinek meg van a helye a társadalomban.\n\n„A nyugatiakat, mint segítséget tartják számon, de nincsenek egy szinten a szaúdi állampolgárokat. Az egyiptomiak általában orvosok vagy gyógyszerészek, a jordánok üzletemberek vagy azok segítői, mert több nyelven beszélnek. A pakisztániak az építkezéseken dolgoznak, az indiaiak, indonézek rabszolgák. Nagyon kevés pénzért dolgoznak, 2-400 dollár a havi fizetésük és napi 12 órákat robotolnak. Közös házakban laknak, 4-6 évet töltenek itt átlagosan, és 2 évente mennek haza látogatóba, az útjukat a munkáltató fizeti. Nagyon ki vannak használva, pedig itt annyi pénz van, ami emberi ésszel felfoghatatlan.\n\nEgy európait már csak azért sem vennének fel bejárónőnek, nehogy a férj megkívánja őt.”\n\nZsófi szerint az elkövetkezendő 10 évben a királyság kedvelt turisztikai célponttá fog válni a külföldiek számára.\n\n„Szaúd-Arábia olajtartalékai végesek, kb. 200 évre elegendőek még. A további lehetőségeket ezért a turizmus fejlesztésében látják. Például a Dream2030 program részeként egy Dubainál is hatalmasabb és lehengerlőbb város építésébe már bele is kezdtek, ami a Neom nevet viseli.”\n\nDe azt mondtad, a szaúdiak nem igazán terveznek, akkor mégis hogyan működik az ország? – faggatom Zsófit.\n\n„Az ország vezetése tervez, csak az emberek a mindennapokban nem. 90 év telt el az olaj felfedezése óta, azóta él ez az ország az angolok és amerikaiak segítsége által. A szaúdiak már akkor használták és kihasználták a külföldi munkaerőt, rengeteget tanultak tőlük. 40 évvel ezelőtt lett egy keményvonalas vezetése az országnak, de a mai generáció és maga a királyi család is felismerte, hogy ha nem akarnak lemaradni, akkor be kell fogadniuk a nyugati kultúrát valamilyen szinten. Minden az amerikai és angol standard szerint lett itt felépítve, ezért nem probléma, ha nem beszélsz arabul, szinte minden fiatal és középkorú nagyon jól beszél angolul. A fiatalok állami ösztöndíjakkal utaznak ki amerikai egyetemekre, hogy utána a tudásukat itt kamatoztassák. Persze a házasságot már nem engedik a külföldiekkel.\n\nAláíratnak velük egy szerződést, hogy a kinti tartózkodásuk alatt nem szexelhetnek, nem vehetnek el külföldit, különben vissza kell fizetni mindent az államnak.\n\nVan ismerősöm, akinek lett egy gyereke odakint, és évek óta azon küzdenek, hogy megkaphassa az állampolgárságot. De van olyan is, hogy egy ilyen ballépésért kitagadják az illetőt a családból.”\n\nSzerinte a magyarok viszont eltanulhatnák a szaudiaktól a család fontosságát: „Ők mindent együtt csinálnak: együtt esznek, szórakoznak. De külön is vannak, például ha lagzi van. Nagyon jó az, hogyha esetleg valaki elveszítené a munkahelyét, akkor a család szociális hálóként segít neki. Fizeti mondjuk a gyerek iskoláját, amíg nem kap újabb állást. Felbecsülhetetlen értékű szerintem ez a családi kapcsolatrendszer.”\n\nEgy európai nőt nyilván elrettentenek azok a regények, amelyekben szaúdi nők mesélnek a horrorba illő történeteket arról, hogyan bánt velük a családjuk. Ő másként látja: „Arról, ami normális, átlagos, nem olvashatunk, hiszen az nem érdekes. Szerintem minden országban vannak horrortörténetek, és ez alól Magyarország sem kivétel. Én nem mondanám a szaúdiakat agresszívnek. Itt szerintem minden arról szól, hogy a nőket kiszolgálják és boldoggá tegyék. Ez vallási előírás is.\n\nAz anyának itt központi szerepe van.”\n\nPersze, itt még mindig jellemző a többnejűség: „A lényege ennek az lenne, hogy a nők és a gyerekek biztonságban legyenek. Ma a többnejűség státuszszimbólum. Ha egy férfi négy nőt el tud tartani, akkor az egy gazdag és megbízható ember, lehet rá számítani.”\n\nIlyen közegben bőven érhet egy külföldit kultúrsokk, de a legmegdöbbentőbb Zsófi számára mégis a meleg volt: „A hőség mellbevágott. De szerencsére könnyen alkalmazkodom mindenhez, kalandos természetű vagyok. Mindent egy új élményként fogok fel, szerintem külföldön csak így lehet élni. Semmi értelme stresszelni a negatív dolgokon, mert csak a magam életét teszem tönkre. Én itt nagyon otthon érzem magam, nem igazán vágyom már innen máshová.”",
    "Ötven repülőgépes szaúdi flottát tervez a Wizz Air": "Az évtized végére már 50 repülőgéppel működő új szaúd-arábiai leányvállalatot hozna létre a Wizz Air-csoport.\n\nA diszkont légitársaság terveiről Alex Irving, a Sanford C. Bernstein légiközlekedési elemzőcég munkatársa és James Goodall, a Redburn elemzője számolt be a Wizz Air vezetőivel folytatott háttérbeszélgetés alapján a Bloomberg szemléje szerint.\n\nA Wizz Air szaúdi egysége által üzemeltetett járatok több mint egynegyede belföldi lenne, mintegy 50 százaléka a tágabb értelemben vett Közel-Keletre, a maradék pedig főként Európába közlekedne.\n\nVáradi József, a Wizz vezérigazgatója a Bloombergnek küldött kommentárjában közölte, hogy a vállalat egy operatív egységet kíván a közel-keleti országban létrehozni.\n\n“Az első és legfontosabb folyamat az, hogy megtaláljuk a megfelelő partnerséget a helyi befektetőkkel, és ezen dolgozunk” – mondta, hozzátéve, hogy ha ez megvan, akkor lehet a létrehozást elindítani.\n\nA cikk a hirdetés alatt folytatódik.\n\nAz elemző megjegyzi, hogy vonzó ország Szaúd-Arábia gazdasági szempontból a 36 milliós lakossága és nagy területe miatt, mert még egyes belföldi utazásokhoz is két óránál hosszabb repülési idejű járatok szükségesek, valamint azért is, mert az ország kormánya 2030-ig közel hatszorosára növelné a beutazó turizmust.\n\nIrving kiemeli, hogy a Wizznek csak korlátozott versennyel kell szembenéznie Szaúd-Arábiában, mivel a Saudia nemzeti légitársaság és a tervezett második nemzeti légitársaság főként hosszú távú járatokkal foglalkozna, a helyi fapados légitársaságok, a Flynas és a Flyadeal pedig sokkal magasabb költségbázissal rendelkeznek.\n\nA Wizz Air idén májusban írt alá szándéknyilatkozatot Szaúd-Arábia kormányának beruházásokért felelős minisztériumával arról, hogy megvizsgálják az ország légiközlekedésének fejlesztési lehetőségeit. Aztán júniusban és augusztusban több járatot is bejelentett meglévő bázisairól az országba, köztük három útvonalat Budapestről is.\n\nVáradi József, a Wizz Air vezérigazgatója az augusztusi sajtótájékoztatón már kilátásba helyezte, hogy a cég befektethet a királyságban, azaz nem csak egy oda repülő külföldi légitársaságként lenne jelen a piacon. A lehetőségek között szerepel egy helyi Légi Üzemeltetői Engedéllyel (AOC) rendelkező leányvállalat, vagy – akár a Wizz Air Abu Dhabihoz hasonló – vegyesvállalat megalapítása is, ám erről akkor konkrétumokat még nem árult el.\n\nA Wizz egésze 2030-ra 500 repülőgépből álló flottát tervez, a legutóbbi, 75 darab Airbus A321neo repülőgépre szóló megrendelést a múlt héten jelentették be.\n\nA légitársaság 125 repülőgépet kíván a nyugat-európai piacokon állomásoztatni, 250-et a közép- és kelet-európai térségben.\n\nEzek mellett további mintegy 125 gépet a keleti országokban üzemeltetne, ebbe beletartozna a szaúdi üzletág, a meglévő Abu-Dzabiban működő vegyesvállalat, valamint az esetleges egyiptomi, ománi, bahreini, közép-ázsiai vagy oroszországi egységek – tette hozzá Goodall.",
    "Steakekkel és iPhone-okkal várta a kiszabadított hadifoglyokat Roman Abramovics": "Az 55 éves orosz milliárdos korábban is közvetítő szerepet játszott a háború alatt, segített megszervezni a béketárgyalásokat Isztambulban áprilisban.\n\nJohn Harding legendaként dicsérte a Chelsea korábbi tulajdonosát, miután telefonokat adott a férfiaknak, hogy felhívhassák a családjukat. Az 55 éves orosz fogadta a hadifoglyokat – John Hardingot, Shaun Pinnert, Aiden Aslint, Dylan Healyt és Andrew Hillt – egy repülőgépen, amely Oroszországból Szaúd-Arábiába szállította őket.\n\nMindegyiküknek adott egy iPhone-t, hogy felhívhassák a családjukat, és még fociról is beszélt a férfiakkal, miközben steakeket ettek a Rijádba tartó járaton.\n\nHarding, a brit hadsereg veteránja azt mondta, hogy nem ismerte fel az orosz milliárdost a repülőgépen, amíg Pinner, a West Ham szurkolója rá nem mutatott. Harding a The Sunnak lenyilatkozta: „Shaun azt mondta: »Maga tényleg úgy néz ki, mint Roman Abramovics!«, mire ő azt válaszolta: »Azért, mert én vagyok ő, uram.« Shaun ezt alig tudta elhinni”.\n\nViccelődtem azzal, hogy Shaun West Ham-szurkoló, és mindannyian nevettünk. Nem tudtuk eléggé megköszönni neki, amit értünk tett\n\n– tette hozzá a volt fogoly.\n\nAz 59 éves kétgyermekes családapa, aki májusban esett fogságba, elmondta, hogy a repülőn Abramovics asszisztense mellett ült, aki elmagyarázta, hogyan segített a szabadulásukban. „Azt mondta, Roman kulcsszerepet játszott abban, hogy visszakerülhettünk. Egészen rendkívüli, hogy ő is részt vett ebben” – jegyezte meg Harding.\n\nAbramovics, a békeközvetítő\n\nAbramovics korábban is közvetítő szerepet játszott a háború alatt, például segített megszervezni az áprilisi béketárgyalásokat Isztambulban. Júniusban egy ukrán tisztviselő azt mondta, hogy segített tárgyalni a Mariupolból és más, a moszkvai hadsereg által ostromlott városokból kivezető humanitárius folyosókról.\n\nHardingot ukrán parancsnoka „nemzetének egyik legjobb képviselőjeként\" üdvözölte – így nyilatkozott Mamuka Mamulashvili (aki a Grúz Légiót, egy ukránbarát önkéntes egységet vezette) John Hardingról, aki egyike volt annak az öt britnek, akiket azután engedtek ki a fogságból, hogy Szaúd-Arábia közvetített egy titkos megállapodást Oroszország és Ukrajna között.\n\nMamulashvili kiemelte Hardingot, aki a brit hadsereg veteránja, a légiónak nyújtott hozzájárulása miatt, ahol oktatóként fiatalabb önkénteseket képzett ki.\n\nÚgy tudni, hogy John Hardingot, Dylan Healyt és Andrew Hillt Shaun Pinnerrel és Aiden Aslinnal együtt szerdán engedték szabadon, és csütörtök kora reggel szálltak le Nagy-Britanniában.\n\nAz öt közül hárman – Harding, Pinner és Aslin – feltehetően a grúz légióban, egy ukránbarát önkéntes egységben szolgáltak Mamuka Mamulashvili alatt. „Mindannyian mindent megtettek a demokrácia és a szabadság védelmében” – tette hozzá Mamulashvili.\n\nKörülbelül egy időben voltak a grúz légióban, tökéletes fickók voltak. Nagyon fontos volt számunkra, hogy kihozzuk ezeket a srácokat a fogságból, mert én magam is voltam fogságban, és tudom, milyen az\n\n– mondta a grúz katonai vezető. Aslin köszönetet mondott Volodimir Zelenszkij ukrán elnöknek és Szaúd-Arábiának, amiért biztosították a kiszabadulásukat – írja a Telegraph.\n\nLiz Truss is hálás a hazahozatalért\n\nLiz Truss miniszterelnök megerősítette, hogy az öt brit szabadon bocsátását az ukrán hatóságokkal és Mohammed bin Szalmán szaúd-arábiai koronaherceggel együttműködve sikerült elérni.\n\nHugely welcome news that five British nationals held by Russian-backed proxies in eastern Ukraine are being safely returned, ending months of uncertainty and suffering for them and their families. — Liz Truss (@trussliz) September 21, 2022\n\nAslin szabadulását a helyi képviselő, Robert Jenrick erősítette meg, míg több jelentés is arról szólt, hogy Pinner úr is hazatér. Jenrick azt mondta, hogy „mélyen hálás” az ukrán kormánynak, valamint a szaúdi koronahercegnek és a külügyminisztériumnak, amiért biztosították a foglyok szabadon bocsátását.",
    "Csökkentette az olaj árát a szaúd-arábiai óriáscég": "A Saudi Aramco szaúd-arábiai állami olajóriás négy hónap után először csökkentette az Ázsiába és Európába exportált kőolaj árát. Mindössze egy nappal azt követően, hogy az OPEC+ csoport arról döntött, hogy szimbolikusan visszafogja a havi olajkibocsátását.\n\nA Saudi Aramco hordónként 3,95 dollárral csökkentette az Arab Light típusú kőolaj hordónkénti referenciaárát az ázsiai vevők számára. Az európai vásárlók hordónként 2 dollárral olcsóbban vehetnek olajat a szaúd-arábiai állami olajóriástól. Az amerikai vevők számára az árak nem változtak, kivéve a nehezebb és könnyebb olajtípusok esetében, ezek árai hordónként 0,50 dollárral emelkedtek – írja az Oilprice.com a The Wall Street Journal információi alapján.\n\nAz árcsökkentést azt követően jelentették be, hogy az Arab Light szeptemberben rekordmagas szintre emelkedett. Hétfőn pedig az OPEC és külsős szövetségesei (OPEC+) jóváhagyták a kollektív olajkitermelés napi 100 ezer hordós visszafogását októberre. A döntés értelmében a megcélzott termelési szintek visszatérnek az augusztusi kvótákhoz.\n\nAz OPEC+ döntése nagyrészt szimbolikus jelentőségű, és azt üzeni a piacoknak, hogy a csoport bármikor kész összeülni és döntést hozni az olajárak stabilizálása érdekében. Nem sokkal korábban Oroszország (amely az OPEC+ külsős tagja) bejelentette, hogy növelni fogja az Ázsiába irányuló olajszállításokat.\n\nMindeközben a Világgazdaság beszámolója alapján Szaúd-Arábia bruttó hazai terméke 12,2 százalékkal bővült a második negyedévben 2021 azonos időszakához képest – derült ki az ország szerdán közzétett adataiból. Ezzel a második negyedévi növekedés meghaladta a július végi 11,8 százalékos kormányzati becslést. Az első negyedévhez képest 2,2 százalékkal nőtt a gazdaság.\n\nA bővülés elsősorban az olajipari tevékenységek nagymértékű, éves 22,9 százalékos növekedésének köszönhető.",
    "Az oroszok szaúdi közvetítés után elengedtek tíz külföldi hadifoglyot": "Az oroszok szaúdi közvetítés után elengedtek tíz külföldi hadifoglyot\n\nTámogassa a Magyar Hangot! Legyen Ön is előfizetőnk, rendelje házhoz a Magyar Hangot! Ha más módon támogatná a lapot ebben a nehéz helyzetben, azt is megteheti (PayPal és bankkártya is)! Köszönjük! ELŐFIZETEK\n\nSzaúd-Arábia koronahercege, az ország de facto irányítója, Mohammed bin Szalmán közbenjárására Oroszország szabadon engedett tíz külföldi állampolgárságú hadifoglyot, akik Ukrajna oldalán harcolva vettek részt az orosz agresszió elleni védekező erőfeszítésekben. A szabadon engedett foglyok között van amerikai, brit, svéd, horvát és marokkói állampolgár is.\n\nBin Szalmánnak nagy szüksége van minden olyan PR-akcióra, ami pozitív színben tünteti fel, mert Dzsamál Hasogdzsi újságíró brutális meggyilkoltatása, illetve a nők középkori elnyomása miatt a nemzetközi ázsiója nincs éppen a csúcspontján.\n\nA hadifoglyokat szállító repülő már megérkezett Szaúd-Arábiába. Liz Truss brit miniszterelnök a Twitteren fejezte ki örömét, amiért az öt brit hadifogoly kiszabadult: „Hatalmas örömteli hír, hogy az öt brit állampolgár, akit az oroszok támogatta proxiszervezetek tartottak fogva Kelet-Ukrajnában, biztonságban hazatérhetnek, hónapok bizonytalansága, és az ő. illetve családjaik szenvedése után” – írta Truss.\n\nHIRDETÉS\n\nHugely welcome news that five British nationals held by Russian-backed proxies in eastern Ukraine are being safely returned, ending months of uncertainty and suffering for them and their families. — Liz Truss (@trussliz) September 21, 2022\n\nA szaúdi külügyminisztérium többet nem hozott nyilvánosságra a hadifoglyokról. Robert Jenrick, az egyik brit volt hadifogoly lakhelyének parlamenti képviselője, nyilvánosságra hozta az érintett, Aiden Aslin nevét. A képviselő azt írta a Twitteren, hogy nagyon hálás az ukrán kormány, a szaúdi koronaherceg, illetve a brit miniszterelnök és külügyminiszter erőfeszítéseiért. Az ukránok is elengedtek orosz hadifoglyokat a külföldiek szabadon engedéséért cserébe.\n\nKözben kiderült a két amerikai hadifogoly személyazonossága is: Alexander John-Robert Drueke Alabamából és Andy Tai Ngoc Huynh ugyancsak Alabamából. Mindketten veteránok, és júniusban ejtették foglyul őket Harkivnál. Az úgynevezett Donyecki Népköztársaság képviselői azonnal tárgyalni akartak a szabadon engedésükről, hiszen egy amerikai fogoly nagyon értékes lehet.",
    "MU: a szaúdi szövetség elnöke nem mondott le Ronaldo szerződtetésér": "Mint beszámoltunk róla, nyáron csak egy hivatalos ajánlat érkezett az angol Manchester United portugál sztárjáért, Cristiano Ronaldóért, aki akkor gyorsan vissza is utasította az egyik szaúdi klub ajánlatát, pedig két év alatt 250 millió eurót kereshetett volna. A szaúdi szövetség elnöke szerint a helyi klubok januárban ismét megpróbálják megszerezni az ötszörös aranylabdást.\n\nCristiano Ronaldót a helyi szövetség elnöke nagyon szeretné Szaúd-Arábiába csábítani (Fotó: AFP)\n\n„Szeretnénk, ha Cristiano Ronaldo a szaúdi ligában játszana” – idézi Jasszer al-Miszehalt, Szaúd-Arábia labdarúgó-szövetségének elnökét a The Athletic, amely azt írja, a portugál támadó iránt nyáron érdeklődött az egyik szaúdi klub, de Ronaldo elutasította a kecsegtető ajánlatot, míg egy másik klub, az al-Naszr az átigazolási időszak hajrájában csúszott le az ajánlattételről.\n\nAl-Miszehal konkrét klubot nem nevezett meg, de szerinte CR iránt januárban is érdeklődni fognak.\n\n„Ez ma nem lehetséges, mert az átigazolási időszaknak vége, de szeretnénk olyan játékosokat a szaúdi ligába csábítani, mint Cristiano Ronaldo. Mindenki tudja, hogy mit ért el és milyen rekordjai vannak, de emellett kiváló példakép is” – fogalmazott al-Miszehal.\n\n„Miért ne? Tudom, hogy rettentő drága igazolás lenne, de láthatjuk, hogy a klubjaink bevételei évről évre növekednek és már láthattunk néhány játékost, aki a Premier League-ből érkezett. Nagyon szeretem Cristiano Ronaldo játékát és szívesen látnám őt Szaúd-Arábiában, de január előtt ez sajnos biztosan nem fog megtörténni” – tette hozzá a szaúdi szövetség elnöke, akit arról is kérdeztek, melyik csapatot tartja lehetségesnek, hogy szerződtesse Ronaldót, hiszen az al-Hilalt például kizárták a következő átigazolási időszakból.\n\n„Őszintén nem tudom. Ha klubelnök lennék, akkor tudnék válaszolni, de a kluboknál dolgozó munkatársak nem osztják meg velem, kivel tárgyalnak” – jegyezte meg Jasszer al-Miszehal.",
    "SNK: „Szaúd-Arábia nem lesz hatással a játékainkra!”": "Miután a szaúdi PIF (Public Investment Fund, Állami Beruházási Alap) a cég részvényeinek 96%-át megszerezte, nem csoda, hogy erről nyilatkozatot kell adnia az SNK-nak.\n\nAz SNK-tól az egyik veterán fejlesztőjük, Oda Yasuyuki mondta el a VGC-nek, hogy van-e miért aggódnunk az új tulajdonos felbukkanása miatt. Oda az SNK legnagyobb sorozatainak producere és tervezője volt (King of Fighters, Fatal Fury, Metal Slug… ezek a nevek a legismertebbek, ha a cégre gondolunk), úgyhogy ő egy kiemelt szereppel bír a cégen belül.\n\nPéldául az is jogos kérdés lehet, hogy a King of Fighters követi-e a Guilty Gear Strive példáját az LGBT karakterrel való bővítéssel. „Mi csak a játékkészítésre koncentrálunk. Nem vagyunk politikai cég vagy ilyesmi, szóval ez semmilyen módon nem érint minket. Nincs semmilyen hatása a kreatív teljesítményünkre. Teljes szabadságunk van abban, hogy mit akarunk létrehozni. Igen, őszintén mondom, az eredmények magukért beszélnek. Ha ez valóban probléma lenne, akkor az olyan karakterek mint Shermie, valószínűleg nem lennének a játékban. Egy dolgot mondanánk, hogy a tulajdonosi körünk általában rajong az IP-inkért, és mindig is az volt, így rajtunk múlik, hogy mit akarunk csinálni, ami a tartalomkészítést illeti,” mondja Oda. Shermie egy női karakter a King of Fighters sorozatban, és néha a meccsek előtt csókot küld a riválisainak nemtől függetlenül.\n\nA PIF mögött amúgy a szaúdi koronaherceg (de mondhatni de facto király), Mohamed bin Szalmán asz-Szaúd áll, tehát mondhatni állami tulajdonba jutott az SNK. De a PIF-nek nem ez az egyetlen érintettsége a játékiparban (elvileg ez is az ország egyik lépése, hogy kevéssé függjön az olajtól): a Nintendóban 5,01%-os részesedése van (és erről a japán kiadó a hírekből hallott először!?), de a Capcomban és a Nexonban is van 5%, nem beszélve a több milliárd dollárról, amit az Activision Blizzardba, az Electronic Artsba, az Embracer Groupba és a Take-Two-ba is befektettek…\n\nMajd meglátjuk, hogy lesz-e „felettes” beleszólás.\n\nForrás: VGC",
    "Nemzetközi együttműködést jelentett be a NAV": "Magyarország Nemzeti Adó- és Vámhivatala (NAV) együttműködési megállapodást kötött a Szaúd-Arábiai Királyság Zakát-, Adó- és Vámhatóságával szeptember 5-én, Budapesten – derül ki a NAV közleményéből.\n\nA megállapodást Vágujhelyi Ferenc, a NAV elnöke és Suhail bin Mohammed Abanmi, a szaúdi Zakát-, Adó- és Vámhatóság vezetője látta el kézjegyével. A dokumentum meghatározza a két hivatal együttműködésének kereteit az adóigazgatás területén.\n\nA megállapodás alapján többek között megosztják egymással szakmai ismereteiket, gyakorlati tapasztalataikat, szemináriumokat, munkalátogatásokat szerveznek, közös projekteken dolgoznak, ezekhez munkacsoportokat hoznak létre a két hivatal szakemberei.\n\nA megállapodás kapcsán szervezett találkozón a NAV bemutatta a magyar adó- és vámhatóság integrációjának tapasztalatait, a vámellenőrzés innovációit, valamint a digitalizációs megoldásokat és eredményeket.",
    "Kínában versenyzik egymással az orosz és a szaúdi kőolaj": "Kína nyersolajimportja Oroszországból az egy évvel korábbihoz képest 28 százalékkal nőtt augusztusban, de Szaúd-Arábia ennek ellenére is négy hónap után visszaszerezte elsőségét a Kínába szállító legnagyobb olajexportőrök rangsorában - derül ki a kínai vámhivatal adataiból.\n\nÉlve a csökkenő európai szállítások miatt kedvezményes áron beszerezhető orosz olaj lehetőségével, a független kínai olajfinomítók a nyugat-afrikai és brazil, de esetenként a szaúdi források kárára az orosz olaj felé fordultak. Kína egyébként Oroszország legnagyobb olajvásárlója.\n\nAz orosz kőolajimport, beleértve a kelet-szibériai Csendes-óceáni csővezetéken keresztül szállított, valamint az európai és távol-keleti orosz kikötőkből származó tengeri szállításokat, összesen 8,342 millió tonnát tett ki.\n\nAz augusztusi mennyiség, amely napi 1,96 millió hordónak (bpd) felel meg, kissé elmaradt a májusi rekordtól, amely közel 2 millió bpd volt.\n\nA Szaúd-Arábiából származó kínai behozatal viszont a múlt hónapban 8,475 millió tonnára, azaz napi 1,99 millió emelkedett, ami 5 százalékkal haladja meg az egy évvel ezelőtti szintet.\n\nAz év eleje óta eltelt időszakban azonban egyértelműen Szaúd-Arábia vezeti a kínai olajszállítók rangsorát: január-augusztusban Szaúd-Arábia 58,31 millió tonna olajat szállított Kínának, 0,3 százalékkal kevesebbet mint egy évvel korábban, míg Oroszország 55,79 millió tonna olajat szállított, ami 7,3 százalékkal több mint egy évvel korábban.Kína nyersolajimportja augusztusban 9,4 százalékkal csökkent az egy évvel korábbihoz képest.",
    "Parádézott a válogatottban a Kisvárda játékosa": "Forrás: kisvardafc.hu/Móricz Csaba\n\nA KISVÁRDA JELENTÉSE:\n\n\"Második mérkőzésén is szerzett gólt Mario Ilievszki Észak-Macedónia U20-as válogatottjának színeiben. Támadónk pénteken két góllal járult hozzá Albánia 3–1-es legyőzéséhez a horvátországi Csáktornyán, hétfőn pedig ugyanott részese volt a Szaúd-Arábia elleni 1–1-es döntetlennek.\n\nMi az, hogy!? Mario Ilievszki ezúttal a második félidőben jutott lehetőséghez, miután a szövetségi edző olyan játékosok teljesítményére is kíváncsi volt, akik pénteken nem nem léptek pályára. A szünetben beálló Mario a 62. percben egyenlített, előzőleg az ázsiaiak közvetlenül az első félidő lefújása előtt jutottak vezetéshez – büntetőből. Ilievszkiék azok után főleg be kellett érjék a döntetlennel, hogy a 64. perctől kezdve a végéig emberhátrányban futballoztak. Csatárunk számára tehát jól sikerült a válogatott periódus, hiszen két meccsen három gólt is szerzett – az összesen négy északmacedón találatból...\n\nA felnőtt válogatottban érintett kisvárdai labdarúgók mérkőzése a Nemzetek Ligájában 20.45-kor kezdődik: a B-ligában érintett Montenegró Finnország ellen hazai pályán, a C-divízióban Bulgária Észak-Macedónia vendégeként lép pályára. Előbbiben Driton Camaj, a bolgároknál Janisz Karabeljov vár bevetésre – a pénteki meccsen mindketten csereként beállva jutottak lehetőséghez.\"",
    "Szépen hízik a drága olajon a szaúdi gazdaság": "Szaúd-Arábia bruttó hazai terméke 12,2 százalékkal bővült a második negyedévben 2021 azonos időszakához képest – derült ki az ország szerdán közzétett adataiból.\n\nFotó: Ayman Yaqoob/AFP\n\nEzzel a második negyedévi növekedés meghaladta a július végi 11,8 százalékos kormányzati becslést. Az első negyedévhez képest 2,2 százalékkal nőtt a gazdaság.\n\nA bővülés elsősorban az olajipari tevékenységek nagymértékű, éves 22,9 százalékos növekedésének köszönhető\n\n– közölte a Statisztikai Főhatóság. Az első negyedévhez képest az olajgazdaság 4,4 százalékkal nőtt.\n\nA nem olajipari tevékenységek éves szinten 8,2 százalékkal, az első negyedévhez képest pedig 4,5 százalékkal gyarapodtak.",
    "Olasz sajtó: Orbán Viktor 3,2 milliárd forintot adna egy Budapesten rendezett focimeccsért": "A La Repubblica nevű olasz napilapban megjelent egy cikk, amely szerint Orbán Viktor 8 millió eurót (átszámítva körülbelül 3,24 milliárd forintot) ajánl fel az Olasz Labdarúgó-szövetségnek (FIGC) abban az esetben, ha Magyarországon rendezik meg az Olasz Szuperkupa következő mérkőzését. Az ügyben kerestük a Miniszterelnökséget.\n\nA La Repubblica cikkében azt írták, hogy Orbán Viktor néhány hete Budapestet ajánlotta fel az Olasz Szuperkupa helyszíneként. Közlésük szerint\n\naz Olasz Labdarúgó-Szövetség azóta is fontolgatja az ajánlatot.\n\nAz Olasz Szuperkupán rendszerint az olasz első osztály (Serie A) és az olasz kupa (Coppa Italia) győztese mérkőzik meg egymással. Az előző szezonban az első osztályban az AC Milan, a kupában pedig az Inter Milan győzött.\n\nDöntők máshol\n\nA szuperkupa mérkőzéseit azonban nem mindig Olaszországban rendezik meg, és az utóbbi években számos alkalommal külföldön került sor a meccsekre. 2018-ban és 2019-ben is Szaúd-Arábia volt a mérkőzés házigazdája, és a mostani felállás szerint úgy fest, hogy a következő meccset is az ország fővárosában, Rijádban játsszák 2023. január 18-án.\n\nA La Repubblica szerint azonban ezt akár még módosíthatja is a szövetség. A lap azt is hozzátette:\n\na budapesti rendezés azért is jó alternatíva lenne, mert a csapatok és szurkolók helyzetét egyaránt megkönnyítené, ha Szaúd-Arábia helyett csak a magyar fővárosig kellene utazniuk.\n\nAzt is megjegyezték, hogy Olaszországban épp választás zajlik – ahol jó eséllyel Orbán Viktor egyik közeli szövetségese kerül ki győztesen –, és szerintük akár a választás eredménye is befolyásolhatja még azt, hogy a fociszövetség miként dönt erről a kérdésről.\n\nMindezzel kapcsolatban kérdéseket küldtünk a Miniszterelnökséghez, megkérdeztük, valóban volt-e ilyen felajánlás. Amennyiben választ kapunk, cikkünket frissítjük.\n\n(Borítókép: Orbán Viktor. Fotó: Claudio Villa / Getty Images)",
    "Fordult a kocka: Európa az energiaválság miatt kipécézett egy régiót magának": "Az öböl menti országok nagyjából 3500 milliárdos többletbevételben reménykedhetnek, ennek pedig egy oka van: az orosz–ukrán háború. Wagner Péter biztonságpolitikai szakértővel vizsgáltuk a fordulatot.\n\nMivel szinte lehetetlen az a feladat, hogy Európa azonnal megszüntesse a fosszilis tüzelőanyag iránti keresletet, kénytelenek alternatív forrásokat találni. Így az európai vezetők sorra érkeznek a közel-keleti régióba, Ursula von der Leyentől kezdve a német vezetőkön keresztül egészen Joe Biden amerikai elnökig.\n\nA közel-keleti gázkereslet élénkülése a nyugati szankciók következménye, ami teljesen megváltoztatta a globális nyersanyag-kereskedelmet. Ennek az egész változásnak pedig az lett az eredménye, hogy egyre nagyobb figyelem övezi az öböl menti országokat. Ahogy az orosz termelés a távol-keleti kapcsolatot keresi, úgy az öböl menti országok a nyugat-európait.\n\nAz azonban korántsem egyértelmű, hogy a forrás stabil lesz. Ezek az országok háborúk által dúlt évtizedeken vannak túl, a politikai viszonyok teljesen mások, mint Európában. Az elmúlt két évtizedben a háborúk hatása miatt a közel-keleti országokban egymillió ember halt erőszakos halált. A világgazdaságból való összes részesedésük pedig a 2012-es 4 százalékról 3 százalékra esett vissza. Amerika pedig az iraki és afganisztáni háborúk lezárása után csökkentette a katonai jelenlétét a régióban.\n\nTeljesen átalakul a régió\n\nAz öböl menti országok közül a három igazi nyersanyagforrás Katar, Szaúd-Arábia és az Egyesült Arab Emírségek. Ezek egyértelműen autokráciák, és teljesen más szemüvegen keresztül nézik többek között az emberi jogokat is. További érdekesség, hogy a fosszilis tüzelőanyagok iránti világszintű kereslet hosszú távon feltehetően csökkenni fog a karbonsemlegességi tervek miatt, miközben az éghajlatváltozás rendesen megtépázza a régiót.\n\nLapunknak Wagner Péter biztonságpolitikai szakértő, a Külügyi és Külgazdasági Intézet vezető kutatója úgy foglalta ezt össze, hogy magasan Szaúd-Arábia a régióban a legnagyobb olajtermelő a maga 10 milliós éves hordómennyiségével. Utána Kuvait és az Emírségek következik az olaj tekintetében, Katar pedig földgáztermelő. Az Emírségekben már csak 20 százalék felett van az olajból származó bevételek aránya, itt már egy jelentős elmozdulás látható. A szaúdiak pedig nagyon erősen elkezdték diverzifikálni a gazdaságukat. Wagner Péter egyébként felhívta arra a figyelmet, hogy szinte bármilyen áru, ami a térségbe érkezik, Dubajban lesz kirakva, egyedül itt van meg a kapacitás a nagy forgalomra. Még Irán is innen kereskedik, és ez gyakran szüli a konfliktusokat.\n\nSzaúd-Arábia és az Egyesült Arab Emírségek folyamatosan növeli az olajba történő befektetést, így a közös céljuk, hogy a tavalyi napi 13 millió hordóról középtávon 16 millióra növeljék a kitermelést.\n\nA Külügyi és Külgazdasági Intézet kutatója szerint ezek az országok most megpróbálják kihasználni a magas kőolajárakat. Ám ez egyik országot se tántorítja el attól, hogy a gazdaságuk diverzifikációját továbbvigyék az Emírségeknél. Ez kevésbé látványos most, de a szaúdiaknál jól látszik.\n\nEllenben mindezt úgy csinálják, hogy gondosan ügyelnek arra, hogy hosszú távon, ha már nem lesz ekkora kereslet a fosszilis tüzelőanyagokra, akkor is legyen alternatívájuk. Az öböl menti országok valószínűleg ugyanolyan fontos szerepet fognak betölteni a világ dolgaiban az elkövetkező évtizedekben, mint a 20. században, annak ellenére, hogy voltak, akik abban reménykedtek, hogy jelentőségük csökkenni fog.\n\nAz Economist számításai szerint az olaj- és gázszektorban az európai importból való részesedése a térségnek a mostani 10 százalék alatti értékről 20 százalék fölé emelkedhet. Az öböl menti államok gazdasági súlya pedig a Közel-Keleten belül 1981 óta a legmagasabb, a regionális GDP 60 százalékát teszi ki, és ez feltehetően folyamatosan nőni fog. A fosszilistüzelőanyag-termelés 20 vagy annál több évig is eltarthat, majd feltehetően 2045 után csökkenésnek indul.\n\nNem hasonlíthatók a mostani szankciókhoz\n\nEgyes elemzések szerint a fosszilis energiahordozók korának utolsó fejezete zajlik, amibe még mélyen beleszólhat Kína és India is, és ez a Közel-Keletre is igaz. Sokan az öböl menti országokat a putyini Oroszországhoz hasonlítják, hiszen az elnyomást és a klientúrákat előszeretettel építik. Wagner Péter azonban kicsit árnyalta ezt a képet: szerinte helytelen Oroszországhoz hasonlítani a közel-keleti társadalmi kérdéseket.\n\nEgyrészt nem morális okokból nem szeretjük az orosz gázt, hiszen korábban vettünk Oroszországtól nyersanyagokat. Most az a probléma, hogy megtámadott egy országot, ezzel a nemzetközi rendnek az alapszabályát rúgta fel. Másrészt nem az unió kereskedik, hanem a nyugati cégek, ahol vannak bizonyos morális feltételek. Jó példa erre a fegyveripar: az európai cégek nem adnak el olyan országnak fegyvereket, ahol emberijog-sértéseket követnek el. Ellenben mindenki kereskedik diktatúrákkal, a német gazdaság az orosz gázon alapul, és a kínai kereskedelmen\n\n– nyilatkozta lapunknak a Külügyi és Külgazdasági Intézet vezető kutatója, aki szerint annak, akinek a gazdasága a nemzetközi kereskedelmen múlik, nem engedheti meg magának, hogy ne kereskedjen diktatúrákkal. Muszáj súlyozni ezeket a kérdéseket.\n\nNagyon fontos, hogy ha európai szemmel nézzük az emberi jogi kérdéseket, akkor azt látjuk, hogy ebben teljesen elbuknak. Tekintettel arra, hogy ezeket nem ismerik, nincs az a fajta, több száz éve kiépült jogrendszer, amely az emberi jogok univerzális tételeit beépítette volna a társadalmaikba.\n\n(Borítókép: Egy olafeldolgozó üzem Szaúd-Arábiában 2019. szeptember 20-án. Fotó: Fayez Nureldine / AFP)",
    "Lionel Messi duplával és pazar emeléssel jelezte, hogy már „úton van” a vb-re – videó": "Lionel Messi duplával és pazar emeléssel jelezte, hogy már „úton van” a vb-re – videó\n\nAz argentin labdarúgó-válogatott a duplázó Lionel Messi vezérletével 3-0-ra legyőzte felkészülési mérkőzésen Honduras csapatát.\n\nA Miamiban rendezett találkozón a hétszeres aranylabdás támadó büntetőből és egy látványos átemeléssel is betalált. Ezzel 88 gólnál jár válogatott színekben a 35 esztendős Messi, amivel negyedik a nemzetközi örökrangsorban.\n\nAz argentin együttes a november 20-án kezdődő katari világbajnokságon Szaúd-Arábia, Mexikó és Lengyelország társaságában a C csoportban szerepel majd.\n\nMessi átemelős gólja:\n\nGOLAZO from Leo Messi. His second goal tonight. 🇦🇷😮‍💨 pic.twitter.com/8V4XqU1wVP — PSG Report (@PSG_Report) September 24, 2022\n\nEredmények, felkészülési mérkőzések:\n\nArgentína-Honduras 3-0 (2-0)\n\nMarokkó-Chile 2-0 (0-0)\n\nkorábban közölt eredmények:\n\nSzaúd-Arábia – Ecuador 0-0\n\nBrazília-Ghána 3-0 (3-0)\n\nUruguay-Irán 0-1 (0-0)\n\nKanada-Katar 2-0 (2-0)\n\nKoreai Köztársaság-Costa Rica 2-2 (1-1)\n\nJapán-Egyesült Államok 2-0 (1-0)",
    "Mégsem vesz részt a Hasogdzsi-gyilkosságért felelős szaúdi koronaherceg II. Erzsébet temetésén": "Mohammed bin Szalmán, szaúd-arábiai trónörökös mégsem vesz részt II. Erzsébet királynő hétfői temetésén, közölte vasárnap egy brit külügyminisztériumi forrás. Korábban úgy volt, hogy ő fogja képviselni az országot.\n\nTurki bin Mohammed al-Saúd herceg fog helyette részt venni a temetésen. Turki 2018 óta tagja a kabinetnek. A változást Szaúd-Arábia eszközölte, mondta a forrás. Nagy-Britannia meghívta a temetésre a szövetségesei államfőit is, de az már az adott nemzeteken múlik, hogy kit küldenek.\n\nA szaúdiak valószínűleg a Hasogdzsi-gyilkosság óta fennálló diplomáciai feszültség miatt döntöttek úgy, hogy nem Szalmán vesz részt a szertartáson.\n\nDzamál Hasogdzsi ellenzéki újságírót 2018-ban Szaúd-Arábia isztambuli főkonzulátusán ölte meg egy halálbrigád brutális módon. Az amerikai hírszerzés szerint a kivégzést maga Mohamed bin Szalmán rendelhette meg. Szalmán tagadta a vádakat. A gyilkosság miatt nyolc embert ítéltek el, 7 és 20 év közötti időtartamra.\n\nII. Erzsébet temetését percről percre közvetítjük majd a 444-en, kövesse velünk az eseményeket! (The Guardian)",
    "Durvul a Microsoft-Sony összecsapás az Activision-üzlet miatt": "Az egyik legnagyobb probléma a brit versenyfelügyelők szerint, hogy abban az esetben, ha létrejön az akvizíció, jelentősen csökkenni fog a verseny a játékstreaming, az előfizetős multiplayer szolgáltatások és a játékkonzolok piacán is.\n\nA Sony a legnagyobb szereplő az elektronikus játékok piacán, a Microsoft viszont a konzolvilág vezetője. Azután, hogy a Microsoft felvásárolta az egyik legnagyobb játékkiadó céget, az Activisiont, nem csoda, hogy éles pengeváltásokra került sor. A Microsoft vezérigazgatója most tisztázta az álláspontjukat: versenyben akarnak győzni.\n\nMinden idők legnagyobb értékű videojátékos akvizícióját jelentette be idén januárban az Activision Blizzardért, valamint a mobilos Kingért 68,7 milliárd dollárt ajánló Microsoft. Az üzlet várhatóan csak jövő nyáron zárulhat le a versenyjogi hatóságok jóváhagyásával, és míg Szaúd-Arábia már zöld utat adott, az Egyesült Királyság részéről aggodalmak merültek fel, ezért ott, és várhatóan az Európai Unióban is alaposabb vizsgálatra kerül sor az ABK bekebelezésének a videojátékok piacára gyakorolt lehetséges hatását is szem előtt tartva - számolt be a GameStar.\n\nAz egyik legnagyobb probléma a brit versenyfelügyelők szerint, hogy abban az esetben, ha létrejön az akvizíció, jelentősen csökkenni fog a verseny a játékstreaming, az előfizetős multiplayer szolgáltatások és a játékkonzolok piacán is.\n\nHirdetés\n\nA versenyfelügyelők folyamatos vizsgálata és a brit trösztellenes felügyelet által kezdeményezett 2. fázisú vizsgálat ellenére Satya Nadella, a Microsoft vezérigazgatója a Bloombergnek adott friss interjújában elmondta, hogy bízik az Activision Blizzard-üzletet jóváhagyásában. \"Természetesen minden ilyen méretű felvásárlás átmegy az ellenőrzésen, de nagyon, nagyon bízunk abban, hogy jól fogunk kijönni belőle\" - mondta a cégvezető.\n\nNadella megjegyzése a Sony folyamatos ellenkezése közepette hangzott el az üzletről. Egy héttel ezelőtt a japán óriás közölte, \"azáltal, hogy az Activision a Microsoft kezébe adja játékai, például a Call of Duty irányítását, ez az üzlet komoly negatív következményekkel járhat a játékosokra és a játékipar jövőjére nézve\".\n\nÚgy tűnik, hogy a Microsoft egyre bosszúsabb a Sony az akvizícióval kapcsolatos kitartó tiltakozása miatt. Különösen, hogy a PlayStation vezetője, Jim Ryan is megszólalt a Microsoft és a Sony arról kötött megállapodása után, hogy a Call of Duty további évekre a platformon maradjon. \"Sok szempontból nem volt adekvát, és nem vette figyelembe a játékosainkra gyakorolt hatásokat\" - mondta ugyanis Ryan. Erre a redmondiak azt közölték: \"A Microsoft számára nulla üzleti értelme van a Call of Duty eltávolításának a PlayStationről, tekintettel a piacvezető konzolpozíciójára.\"\n\nNadella most a nyilvánosság elé állt, és ismét hangsúlyozta a Microsoft célját, még azután is, hogy a különböző szabályozó hatóságok teljes mértékben jóváhagyták a felvásárlási üzletet. \"A játékiparban egyetlen célunk van, mégpedig az, hogy több játékot juttassunk el több játékoshoz minden platformon, és nagyobb választékot nyújtsunk a kiadóknak és a fejlesztőknek mindenhol. És így minden, amit a tartalmainkkal, a felhőnkkel és a közösségünkkel teszünk, valóban ezt a választékot és ezt a lehetőséget szolgálja\" - mondta a Bloombergnek.\n\nA vezérigazgató azt is kifejtette, hogy a Microsoft \"a negyedik, ötödik számú, attól függően, hogyan számoljuk a játékokat\", és hogy \"az első számú játékos\" a Sony. Emlékeztetett arra is, hogy a Sony három másik céget is felvásárolt, utalva arra a kérdésre, hogy a cég miért akarja akadályozni az Activision üzletét, holott ő is ugyanezt teszi. \"Szóval ha ez a versenyről szól, akkor legyen verseny\" - zárta szavait Nadella.\n\nHardverek, szoftverek, tesztek, érdekességek és színes hírek az IT világából ide kattintva!",
    "A nap 24 órájában üvöltő ABBA dalokkal kínoztak egy brit foglyot Oroszországban": "A brit férfit Ukrajnában fogták el az oroszok. Elmondása szerint a körülmények is rosszak voltak, de a zene nehezítette meg leginkább a túlélést.\n\nA 48 éves Shaun Pinnert, egy Szaúd-Arábia által szervezett fogolycserén engedtek szabadon. A férfi elmondása szerint testileg is bántalmazták, többször áramütést szenvedett, emellett pedig csak koszos vizes és állott kenyeret kapott, hogy kitartson. Eközben folyamatosan ABBA dalokat kellett hallgatni, a nap 24 órájában.\n\nPinnert júniusban halálra ítélték az oroszok, ezért egy másik cellába helyezték át, ahol a zenei kínzás folytatódott, csak ezúttal Cher Believe című dalát is bevonták a dologba.\n\n„Sötét napjaink voltak, és sokat sírtam. Kapaszkodnunk kellett valamiféle reménybe, így túléltem. Az elmúlt hat hónap életem legrosszabb napjai voltak. Soha többé nem akarok ABBA dalt hallgatni, vagy kenyeret látni. Annyira szerencsés vagyok, hogy otthon lehetek” - mesélte Shaun Pinner a The Sunnak. A férfi mostanra már hazatért az Egyesült Királyságba.\n\nEz is érdekelhet\n\nVégezni akart magával, de elrabolta egy sorozatgyilkos: krimiírók sem találhattak volna ki ilyen történetet",
    "„Egy amerikai tábornok azt mondta nekem, hogy Kína meg fogja támadni Tajvant”": "Tim Marshall, A földrajz fogságában szerzője a Neokohnnak elmondta mit gondol, megakadályozza-e Izrael, hogy Iránnak atombombája legyen, és hogy szerinte a világ melyik részére érdemes most odafigyelni. Hajdú Tímea interjúja.\n\nTim Marshall, brit újságíró, a Sky News korábbi tudósítója, több nemzetközi bestseller szerzője. Elmondása szerint már gyerekkora óta izgatta a külpolitika és felnőttként a terepen dolgozva gyorsan tudatosult benne a földrajz fontossága. „Korán rájöttem, hogy mennyire fontos a földrajz megértése az adott konfliktus megértéséhez, és hogy ha nem értjük a terepet, hogy melyik autópálya melyik városhoz vezet, hogy melyik a megfelelő terület a harcokhoz, akkor nem igazán értjük, hogy mi történik az orrunk előtt” – mondta lapunknak.\n\nA Londonban élő újságíróval a Park Könyvkiadó szervezésében Zoom-on beszélgetett a Neokohn. Magyarul a Park gondozásában megjelent kötetei: A földrajz fogságában, A földrajz hatalma, Falak.\n\nTim Marshall: A földrajz fogságában és A földrajz hatalma „A földrajz kulcsfontosságú: behatárolja, mit tehet és mit nem az emberiség” – írja Marshall. A brit szerző több évtizedes tudósító karriert tudhat maga mögött, bejárta a világot és a terepen első kézből tapasztalta meg a földrajz ismeretének fontosságát. Könyvei egyfajta útmutatók a világpolitikához. A földrajz fogságában átveszi a nagy régiókat, Oroszországot, Kínát, Amerikát stb. nagy vonalakban bemutatja ezen országok törekvéseit és történelmét. Körbejárja, hogy miként befolyásolja egy ország külpolitikáját elhelyezkedése a térképen, földrajza és erőforrásai. Izgalmas betekintést kap az olvasó miért olyan fontos Ukrajna Oroszországnak, miként befolyásolja a Himalája India és Kína kapcsolatát, és miért nem érdemes Irán ellen háborút indítani. A földrajz hatalmában olyan területekre kerül sor, amik az előző könyvből kimaradtak: Ausztrália, Szaúd-Arábia, Spanyolország. Ebből a kötetből kiderül honnan indulhat a legújabb migrációs hullám Európába, Ausztrália miért fél Kínától, és miért olyan fontos a világűr a nagyhatalmak játszmájában.\n\n***\n\nA földrajz fogságában című könyvében Oroszország volt az első ország, amelyet elemzett. Ön az írásai alapján talán nem lepődött meg annyira a februári inváziókor, vagy igen?\n\n2022-ben úgy gondoltam 50-50 százalékos esélye van, hogy az oroszok bevonulnak Ukrajnába. Az egyetlen dolog, amiről azt hittem, hogy visszatartja az oroszokat, az az Északi Áramlat 2 gázvezeték volt. Mikor januárba értünk, akkor már azt írtam, hogy igen, szerintem meg fog történni az invázió.\n\nMár 2014-ben megírtam, hogy szerintem valamikor meg fog ez történni, mert 2014 csak az első kör volt, 2022 már a második forduló. Attól függően, hogy ez hogyan végződik, lehet, hogy lesz harmadik forduló is.\n\nHa a térképet nézzük, mit gondol mit fognak elfogadni az oroszok jó eredményként?\n\nFebruár 24-én egész Ukrajnát elfogadták volna.\n\nMost talán elfogadják a február 24-i kiindulási helyzetet, ami alatt a Krímet és a Donbász általuk uralt részét értem.\n\nÉs lehetséges, hogy ez a részleges mozgósítás és ez a népszavazás, amit tartanak szerepet fog kapni mindebben. Lehet ez lesz egy megállapodás körvonala, ami talán már jövőre megtörténik. Azt mondják majd, hogy Moszkva szerint jogszerűen tartották meg ezeket a népszavazásokat, ez a terület most már Oroszországhoz tartozik. Tehát úgy tehetnek, mintha a küldetés teljesítve lenne. Ezt talán elfogadnák, mert olyan rosszul állnak.\n\nNéhány szakértő azt állítja, hogy az oroszok „nem állnak meg Ukrajnánál”, pár kelet-európai országban ettől valóban félnek. Önnek mi a véleménye erről, fognak még próbálkozni az oroszok?\n\nHa a tűzszüneti megállapodás, amikor eljön, nem ad garanciát Ukrajnának, hogy megfelelően megvédjük őket, akkor újra meg fog történni.\n\nEz nem jelenti azt, még ha újra megtörténik is, hogy eljönnek nyugatra, Magyarországig és Lengyelországig. Ennek két oka van. A legfontosabb a NATO.\n\nA másik pedig, ami különösen önöket érinti az a Kárpátok. Lengyelországba sokkal könnyebb bemenni, mint Magyarországra. Tehát a Kárpátok egy kicsit elfedezi önöket.\n\nDe azt hiszem, hogy a Kreml szívesen irányítaná Lengyelországot. De úgy gondolom nem látja annyira szükségét annak, hogy Magyarországot ellenőrizze, mert Magyarország, hogy is fogalmazzak finoman… A magyar vezetés igyekszik nem túlságosan ellenséges lenni Moszkvával szemben.\n\nMit gondol az amerikai szerepvállalásról? A földrajz fogságában azt írja Amerika alapvetően „Európa problémájának” tartja Oroszországot. Viszont ebben a konfliktusban mélyen benne van, mit gondol mi ennek az oka?\n\nEnnek számos oka van. Részben a demokráciák barátsága, a közös kultúra. De ez egyben reálpolitika. Tegye fel magának a kérdést, hogy miért csatlakozott Amerika az I. világháborúhoz, és miért csatlakozott a II. világháborúhoz, és miért vívta a hidegháborút? Igen, a demokráciák barátsága és a kulturális kapcsolatok miatt.\n\nDe azért is, mert Amerika nem fogja megengedni, hogy egyetlen hatalmas, domináns erő legyen az európai kontinensen, legyen az a németek, az oroszok vagy bárki más.\n\nÉs ezért ha látják, hogy valaki felemelkedik, megpróbálják visszaszorítani, mert tudják, hogy ha egy erő uralná és irányítaná Európát, az kihívást jelentene számukra.\n\nMi a véleménye a kibontakozó energiaválságról, gondolja, hogy Európa túlélhet az orosz energia nélkül?\n\nEgyszer majd, de még nem most.\n\nMindez sokkal nagyobb dolgokhoz kötődik, beleértve a hidegháború végét és a 2000-es éveket, mikor a nagyon naiv európai, főleg értelmiségi politikai osztály úgy gondolta, hogy mindennek vége. Azt hitték, hogy a háború a 20. századé ami nem történhet meg itt a 21. században, ami annyira naiv volt. És így nem látták, hogy mi jön rájuk. Az energiapolitikájuk követte Németországot, amely a legjobb példa erre.\n\nEz a szörnyű és tragikus ébresztő kellett ahhoz, hogy Németország rájöjjön, mennyire bebörtönözte magát.\n\nA földgáz tárolók már majdnem tele vannak, a németeknél is. Most majd próbálják beindítani a megújuló energiát, de ez egy lassú folyamat. A németek LNG-terminálokat építenek a Balti-tengeren, hogy LNG-t hozzanak be. Szóval kemény tél lesz.\n\nA háború miatt most mindenki azt találgatja, hogy hol lesz a következő háború. Sok szó esik Tajvanról. A könyvében azt írta, hogy nem hiszi, hogy Kína meg akarná támadni Tajvant. Most is így gondolja?\n\nIgen, még mindig így gondolom. Azt hiszem, hogy ez a háború még kevésbé tette valószínűvé a kínai támadást. Persze csak találgatok, de szerintem ez túl nagy kockázat lenne Kínának.\n\nSzeretnék megtenni? Persze, hogy szeretnék. Újra irányítást akarnak szerezni Tajvan felett. Ha biztosak lennének benne, hogy győznek, akkor harcolnának érte, de nem biztos, hogy győznek.\n\nBiden nemrég negyedszerre utalt arra, hogy Amerika harcolni fog. Valójában nem azt mondja, hogy harcolni fog, hanem azt, hogy támogatni fogják Tajvant. Még mindig van benne egy kis stratégiai kétértelműség, de ezen a héten negyedszer mondta ki. Szerintem ez valószínűleg elég ahhoz, hogy ebben az évtizedben ne próbálkozzanak vele.\n\nDe el kell mondanom önnek és az oldaluk olvasóinak, hogy beszéltem egy nagyon magas rangú amerikai tábornokkal, aki szerint meg fogják tenni a kínaiak.\n\nHa ez megtörténne, ön szerint Amerika valóban harcolna Kínával?\n\nElőször is tudni lehet majd, hogy Kína támadni fog-e, mert hónapokig tartó előkészületekre lesz szükség. Nem tudja azt csinálni, hogy egy nap felébred és támad. Ez idő alatt Amerika úgy fog pozicionálni, hogy választási lehetőséget adjon magának, hogy harcoljon vagy ne harcoljon.\n\nHa akkor nem harcol, elveszíti az egész Csendes-óceán nyugati részét. Nem a Tajvan elfoglalása utáni napon, hanem az azt követő években. Minden egyes amerikai szövetségest elveszthet, kezdve Japántól, egészen Ausztráliáig.\n\nDél-Korea, Szingapúr, Indonézia, Fülöp-szigetek. Mindannyian figyelni fognak, mindannyian tudják, hogyha Amerika nem harcol Tajvanért, értük sem fog, és Kína felé fognak hajolni, és Kína fogja uralni a Csendes-óceán nyugati részét. Tehát ez Amerika választása, ami nem könnyű választás, de ez nem csak Tajvanról szól, hanem Amerikáról is.\n\nNiall Ferguson: Ma a nagy birodalmak mind tagadják, hogy birodalmak A brit sztártörténész budapesti könyvbemutatóján beszélt arról mi a közös az európai vezetőkben és az afgán kormányban, mikor lesz a következő nagy háború, és miben hasonlít Csernobil és Wuhan. Beszámoló. Hajdú Tímea\n\nEgy másik forró pont a térképen Irán, amelyről ön is írt a legújabb könyvében. Jelenleg is zajlik ott egy tüntetéshullám, de vajon van-e bármi esély a rezsimváltásra?\n\nAz elmúlt 20 évben minden egyes alkalommal, amikor tüntetések voltak, az emberek azt mondták, hogy nézd, milyen gyenge az állam… Nem becsülöm alá a düh és a gyűlölet mélységét, amit az emberek hatalmas tömegei táplálnak a rendszer ellen. De még mindig úgy gondolom, hogy a hatalomnak van elég fegyvere, és készek használni őket. Ez egy nagyon-nagyon hosszú folyamat része, amely az egész évszázad során végbement, és ahogy minden egyes év elteltével a szorításuk egy icipicit lazul. Egyre többen vannak, akinek elege van ezekből az szenilis öregemberekből a szakállukkal és turbánjukkal. Ahogy öregszenek, és a lakosság fiatalodik, lassan, nagyon lassan lazul a szorításuk, de azt hiszem, hogy jelenleg még mindig van szorításuk, mert látjuk a tévében a Youtube-on, hogy a fiatalok leszedik a kendőjüket és felgyújtják, és látjuk a fiatalokat, akik támogatják őket, és látjuk a dühöt.\n\nDe nem látjuk az irániak millióit, akik valójában támogatják a rezsimet, és ők még mindig léteznek.\n\nMit gondol nukleáris fegyverek veszélyéről Iránban? Lát arra esélyt, hogy Izrael megpróbálja megakadályozni a megszerzésüket?\n\nKétségtelen, hogy Irán megpróbál atombombát szerezni. Valószínű, hogy az atomalku nem fog megköttetni.\n\nBár jelenleg Ukrajna és Tajvan kapja a figyelmet, ez a történet egész évben pezsgett. És a következő néhány évben valószínűleg visszatér a címlapjainkra. Még több rejtélyes robbanás lesz Iránban, és még több tudós fog „a busz alá esni.” Szóval szerintem igen, megpróbálják majd, és Izrael megpróbálja majd megállítani őket.\n\nKatonailag azonban továbbra is rendkívül nehéz Izraelnek kiiktatni a nukleáris létesítményeket. Túl hosszú az út.\n\nS a szaúdiak még nem állnak készen arra, hogy engedjék Izraelt átrepülni a légterükön. Szóval nézze, még nem vagyunk éles helyzetben, de néhány éven belül elérkezhetünk oda.\n\nHa ránéz a térképre mi az a terület, aminek ön szerint több figyelmet kellene kapnia, de jelenleg nem kap?\n\nA közép-ázsiai köztársaságok egy puskaporos hordó, különösen a Ferganai-medence. De hogy brutálisan őszinte legyek; a reálpolitika világában, még ha ez egy puskaporos hordó is és nagyon csúnya dolgok is történnének, ennek a hatása kisebb lenne, mint egy háborúnak, mondjuk Európa közepén, az Egyesült Államokban vagy a Dél-kínai-tengeren. A közép-ázsiai köztársaságok tehát nehéz időszakon mennek keresztül.\n\nOtt vannak még a folyamatban lévő tragédiák, mint például a Kongói Demokratikus Köztársaság és a jemeni polgárháború. Ezek is több figyelmet érdemelnek. De ismétlem, mivel a globális hatások kisebbek, kevesebb figyelmet kapnak.\n\nHa már a kevés figyelmet említi, itt Európában igen kevés figyelmet kapnak az európai kisebbségek. Ezt ön is írja a könyvében Spanyolországgal és Katalóniával kapcsolatosan. Pedig ezek komoly konfliktusok kitöréséhez is vezethetnek…\n\nEz olyasmi, amivel nem akarnak az emberek foglalkozni, mert ellentmondásos téma.\n\nAz EU kiáll a kisebbségi jogokért, de ha nagyon ki vannak hangsúlyozva a kisebbségi jogok, akkor Európa különböző kis részei kiszakadhatnának és megroppanthatnák az Európai Uniót.\n\nTehát egyfajta csapdába esnek, és ezt a problémát Katalóniában is látni, ahol egyszerre akarják támogatni a demokratikus jogokat, de ugyanakkor nem akarják, hogy az egyik nemzetállamuk szétessen.\n\nNagyon-nagyon szerencsések vagyunk Európában, a világ legtöbb részéhez képest aránylag jól kijövünk egymással. Csak nézzük meg a halálozási arányt a síita muszlimok között Pakisztánban, hogy mi történik velük. Vagy a kurdokkal Törökországban.\n\nSok problémánk van, hosszú út áll előttünk, de a világ legtöbb részéhez képest jól mennek itt a dolgok.\n\nEzt a cikket szerkesztőségünk az ünnep beállta előtt készítette és előre időzítve jelent meg az oldalon.",
    "Iszapfürdőben pihenhet Vlagyimir Putyin": "A részleges mozgósítás után Vlagyimir Putyin eltűnt a nyilvánosság elől, az orosz média alapján nem egyértelmű, hol lehet az orosz elnök.\n\nMiután bejelentette a részleges mozgósítást Oroszországban, eltűnt a nyilvánosság elől Vlagyimir Putyin orosz elnök. Az orosz médiában több magyarázattal is előálltak, hol lehet. Egyes források szerint a kétoldalú találkozókat előre rögzítették, és az erről készült médiaanyagokat a megfelelő pillanatban teszi közzé a sajtószolgálat. Mindezt azért, hogy azt a benyomást keltsék: az elnök folyamatosan dolgozik.\n\nA Kreml azt tervezi, hogy a felvételeket legalább jövő csütörtökig nyilvánosságra hozza, amikor is az elnök a tervek szerint egy jelentős ipari régióba látogat.\n\nEgy másik forrás szerint azonban az orosz elnök szerda este óta „testben és lélekben” is pihen a valdaji rezidenciáján, ami éppen egy gyógyfürdőkomplexum mellett található. A fürdőben egyébként az úszómedencék mellett iszapfürdő is van. A jégkorongpálya pedig csak ráadás, ugyanis az orosz államfő szeret a barátaival hokizni.\n\nRejtélyes szereplések\n\nVlagyimir Putyin csütörtökön és pénteken telefonon beszélt Türkmenisztán elnökével és Szaúd-Arábia koronahercegével. Az utóbbiról a Vecernij List forrása szerint azonban előre készült médiaanyagot tettek közzé.\n\nTöbbeknek az is szemet szúrt, hogy az orosz elnök nem vett részt a „népszavazást” támogató moszkvai koncerten. Ezt Dmitrij Peszkov, a Kreml szóvivője azzal magyarázta, hogy az elnök dolgozik.\n\nPutyint utoljára 2022. szeptember 21-én láthatták a nyilvánosság előtt, amikor egy technikumban járt, és egy nagyszabású koncertre látogatott el Velikij Novgorodban.\n\nA források szerint Vlagyimir Putyin nyilvános megjelenéseiben közvetlenül a koncert után kezdődött a szünet, ami legalább egy hétig tart. A tévécsatornák ugyanakkor továbbra is Putyin részvételével vetítenek jeleneteket. Peszkov azonban tagadta, hogy Putyin a Valdaj-rezidencián pihenne.\n\n(Borítókép: Vlagyimir Putyin 2022. február 4-én. Fotó: Matthew Stockman / Getty Images)",
    "Biden csapata megértette, hogy az USA-nak is szóló üzenet volt az OPEC+ friss döntése": "Ahogy megírtuk, októbertől napi 100 ezer hordóval csökkenti a kitermelést az olajexportáló országokat tömörítő OPEC+ csoport, amivel a kínálat az augusztusi szintre esik vissza.\n\nFotó: Vostok / Getty Images\n\nAz olajkartell az előző havi szerény emelését Joe Biden amerikai elnök kérésére hajtotta végre, ám most lényegében ezt is visszavonják. Mindezzel a csoport, elsősorban Szaúd-Arábia üzen az amerikai vezetőnek, és a G7 legújabb ötletét is minősíti. A hírre a fekete arany ára is nőni kezdett.\n\nÁrplafonnal büntetnék Moszkvát\n\nAhogy arról beszámoltunk, a G7 pénzügyminiszterei korlátoznák az orosz olaj árát. A Németországot, Franciaországot, Olaszországot, az Egyesült Királyságot, Kanadát, Japánt és az Egyesült Államokat tömörítő csoport szerint az árplafon bevezetése csökkentené a fekete arany árát, valamint enyhítené a világra neheződő energiaválságot.\n\nA tervezet szerint azok az országok, amelyek a meghatározott árplafon felett vásárolnának olajat Oroszországtól, nem férhetnének hozzá olyan kulcsfontosságú szolgáltatásokhoz, mint a tankerhajók finanszírozása vagy a különböző biztosítások.\n\nA valóságban nagy kérdés, hogy mennyi értelme van az intézkedésnek, hiszen az olcsó olaj legnagyobb felvásárlójaként előlépő India és az orosz olajimportját fokozó Kína biztosan nem támogatná az intézkedést, ahogy Törökország sem, valamint más ázsiai országok (Mianmar, Laosz, Srí Lanka) sem lelkesednének érte.\n\nAz Európai Unióban is komoly vitákat szülne, például Magyarország ellenzi az olajárplafont.\n\nAz olyan részleteket még nem tisztázták, hogy mikortól lépne életbe az intézkedés, és mi lenne az orosz olaj árának felső határa. Moszkva már jelezte: az árplafont bevezető országoknak nem fognak fekete aranyat szállítani.\n\nSzaúdi, amerikai – két jó barát?\n\nJoe Biden hatalomra kerülésével sokat romlottak az amerikai-szaúdi kapcsolatok. Rijád ugyanis Trump személyében elvesztette rendíthetetlen támogatóját, utódja már kevésbé lelkesedik a jemeni háborúért, és többször kijelentette, hogy megbünteti a sivatagi királyság koronahercegét Dzsamál Hasogdzsi újságíró 2018-as meggyilkolása miatt.\n\nEhhez kapcsolódik, hogy a novemberi amerikai félidős választásokon a képviselőház összes (435) helyéről, a szenátus kicsivel több mint egyharmadát jelentő 35 székről, valamint az államok nagy részében a kormányzói mandátum sorsáról döntenek az állampolgárok. A szenátusban mandátumegyenlőség van a demokraták és a republikánusok között, az előbbieknek Kamala Harris alelnök szavazatával van meg a többségük, a képviselőházban szintén szerény többségben vannak Biden párttársai.\n\nAz elnök népszerűsége sokat esett a tengerentúlon is szárnyaló infláció, az energiaválság és a botrányos afgán kivonulás miatt, így a szaúdiak valószínűleg a demokraták vereségére játszanak.\n\nÍgy aztán nem csoda, hogy Rijád vezetésével az olajkartell a kitermelés csökkentésével válaszolt a G7 legújabb felvetésére.",
    "Magyarország is pályázik az Olasz szuperkupa rendezésére": "Egybehangzó olasz sajtóinformációk szerint három ország – többek között Magyarország is – versenyez az Olasz szuperkupa rendezési jogának megvásárlásáért és könnyen elképzelhető, hogy az elkövetkező években új lebonyolítási rendszerben rendezik meg a kupát.\n\nA Tuttosport, az Il Messaggero és a La Repubblica beszámolója szerint Szaúd-Arábia és az Egyesült Arab Emírségek mellett Magyarország is versenyben van az Olasz szuperkupa rendezési jogának megvásárlásáért az elkövetkező évekre.\n\nÚgy tűnik, hogy Szaúd-Arábia előnyben van a másik két országgal szemben, miután a Lega Serie A-nak egy 138 millió eurós ajánlatot tett a szuperkupa lebonyolításáért az elkövetkező 6 évre. Ez azt jelenti, hogy hajlandók szezononként 23 millió eurót fizetni a rendezésért a 2028/29-es idényig és a pénzösszegen felül teljes mértékben állnák a csapatok utazási és szállodai költségeit. Összehasonlításképpen a jelenlegi szerződés értelmében 2022-ben Szaúd-Arábia 8 millió eurót fizet a szuperkupa rendezési jogáért, az új ajánlat ennek a közel háromszorosa.\n\nEzzel szemben az Egyesült Arab Emírségek évi 22 millió eurót kínál 5 szezonra. A Tuttosport, a Messaggero és a Repubblica arról ír, hogy Magyarország is érdekelt az Olasz szuperkupa rendezési jogának megvásárlása kapcsán. A jelentések szerint az ajánlat körülbelül évi 20 millió euróra tehető, ami némileg alacsonyabb a másik két ország által javasolt összeghez képest.\n\nUgyanakkor a rendezési jogért versenyző három ország mindegyike megváltoztatná a jelenlegi formátumot és a Spanyol szuperkupához hasonlóan négy csapat venne részt. A javaslat szerint a lebonyolítás egy úgynevezett négyes döntő formájában történne meg a Serie A első két helyezettjével és az Olasz kupa két finalistájával. Összesen három mérkőzést rendeznének a szuperkupa keretein belül, két elődöntőt és egy döntőt.\n\nMagyarország minden bizonnyal a 67 ezer néző befogadására alkalmas Puskás Arénában rendezné meg az Olasz szuperkupa elődöntőit és fináléját.\n\nAz olasz labdarúgás történetében 1988 óta rendezik meg minden évben a szuperkupát a bajnoki címvédő és az Olasz kupa-győztes részvételével. Ebben a szezonban a Milan és az Inter csap össze egymással, méghozzá 2023. január 18-án Szaúd-Arábiában.",
    "Ömlik az orosz olaj Kínába, no meg Európába": "Oroszország immár harmadik hónapja Kínába szállít a legtöbbet az olajból, megelőzve Szaúd-Arábiát. Júliusban a szállítások napi 1,7 millió hordót tettek ki, ami júniushoz képest enyhe csökkenést jelent. Az ukrajnai konfliktus arra kényszerítette Oroszországot, hogy Európából az ázsiai piacokra irányítsa át az olajeladást. Az elmúlt hetekben azonban az uniós országok ismét aktívan növelték a vásárlásokat, felkészülve a decemberben életbe lépő embargóra.\n\nA kínai vámadatok szerint\n\njúliusban Oroszország napi szinten mintegy 1,68 millió hordó olajat szállított Kínának,\n\nennek eredményeként harmadik hónapja továbbra is a legnagyobb nyersanyagexportőrnek minősül. A második helyre szorult Szaúd-Arábia, amely egyébként Oroszország partnere az OPEC+ megállapodásban, napi 1,5 millió hordóval értékesített. Az elmúlt években Szaúd-Arábia vezető szerepet tölt be a kínai piac ellátásában.\n\nOroszország aktívan átirányítja az olaját az ázsiai piacokra a szankciók és az európai vállalatok önkéntes embargója miatt. Az ukrajnai konfliktus kirobbanása előtt az orosz olajexport több mint 60 százaléka az EU-ba irányult, azonban májusra ez az érték mintegy 40 százalékra esett vissza, miközben a szállítások fele átirányult Kínába és Indiába. Júniusban a Kínába irányuló orosz olajexport elérte a napi 2 millió hordós rekordot, ami 2021-hez képest 55 százalékos, 2022 áprilisához képest pedig 25 százalékos növekedést jelent. Tehát júliusban a Kínába irányuló szállítások mintegy 15 százalékkal csökkentek. India, amely az orosz olaj második legnagyobb vásárlója lett, a Reuters becslései szerint júliusban mintegy 0,88 millió hordó/nap mennyiséget vásárolt, ami 7,3 százalékkal alacsonyabb, mint júniusban.\n\nA főbb ázsiai fogyasztóknak szánt szállítások júliusi csökkenését az orosz olajáramlás Európába történő átirányításával magyarázzák.\n\nJúliusban az orosz olajszállítások az EU-országokba meghaladták a napi 2 millió hordót, augusztus elején pedig tovább növekedtek.\n\nAz import legaktívabban Hollandia és Olaszország felé nőtt.\n\nValószínű, hogy az orosz olajra vonatkozó kereslet növekedését a decemberben életbe lépő embargóra való várakozás, valamint az olajár - február óta számított mélypontra - csökkenése okozta. A kereskedők és feldolgozók leginkább az Ural-típusú olajat keresik, ezért ehhez hamarosan nehéz lesz hozzájutni.\n\nAz ősz közeledtével és az üzemanyag iránti kereslet szezonális növekedésének vége felé az olajexport dinamikája egyre nagyobb hatással van az orosz kitermelésre. Áprilisban az Európába irányuló olajexport problémái közepette az oroszországi termelés 10,3 millió hordó/napra csökkent a februári 11,2 millió hordó/napról. Május óta azonban az Orosz Föderáció megkezdte a termelés helyreállítását, amely júliusra újra elérte a napi 11 millió hordót. A Nemzetközi Energiaügynökség legfrissebb becslései szerint Oroszország átlagos éves termelése napi 10,86 millió hordó lesz, ami azt jelenti, hogy a 2021-es szinten marad. Az Orosz Föderáció Gazdasági Minisztériuma legutóbbi előrejelzésében hasonló eredménnyel – 515 millió tonna termeléssel – számol az év végén (ami 2021-hez viszonyítva 1,8 százalékos csökkenés).\n\nAz oroszok fő kockázata az uniós embargó hatása\n\nAz elemzők szerint Oroszországnak napi mintegy 3,5 millió hordó olajat és olajterméket kell átirányítania az ázsiai piacokra, amit valószínűleg lehetetlen teljes egészében megvalósítani a tankhajók hiánya és a biztosítási problémák miatt. Mindez 2023 januárjára az oroszországi termelés 1,2 millió hordó/napos csökkenéséhez vezethet júliushoz képest, azaz körülbelül 9,8 millió hordó/napra.\n\nAz ázsiai szállítások aktív fejlesztését hátráltatják a logisztikai nehézségek, valamint az, hogy európai és amerikai cégek megtagadják a rakománybiztosítást.\n\nSok múlik azon, hogy másodlagos szankciókat alkalmaznak-e az ázsiai országokba orosz olajat szállító cégekre, valamint a tankhajókra.\n\nSok a bizonytalanság azzal kapcsolatban is, hogy az orosz mennyiségek egy részének esetleges kiesése milyen hatással lesz a világpiacra és az olajárakra. A G7-országok megvitatták annak lehetőségét, hogy plafont szabjanak ki az oroszok olajáraira annak érdekében, hogy megakadályozzák az olajár meredek megugrását az európai embargó miatt. Az orosz hatóságok egyértelművé tették, hogy egy ilyen döntés csak még nagyobb jegyzésemelkedést hozhat.",
    "Utolsó útjára kísérték a kispesti legenda testvérét": "Kispesten utolsó útjára kísérték Puskás Évát. A temetésről Szöllősi György, a Puskás-ügyek nagykövete írt megemlékezőt. A Nemzeti Sport főszerkesztője felidézte, hogy a világhírű focista testvére haláláig a kispesti kertvárosban élt, a Rákóczi utcában, ahol a lányát is felnevelte, ahol az unokája, dédunokái látogatták.\n\nA sportújságíró arról is írt, hogy \"Éva néni gondozta szüleik kispesti sírját, a férjét is itt temette el. Öcsi bácsit szeretett édesapja, idősebb Puskás Ferenc temetésére Sebes Gusztáv nem engedte haza Lengyelországból, ahol az olimpiára készült, felkészülési meccset játszott a válogatottal 1952-ben. És nem lehetett itt édesanyja, Bíró Margit halálakor sem, akkor már 20 éve tartott a száműzetése, éppen Szaúd-Arábia szövetségi kapitánya volt 1976-ban\".\n\nPuskás Éva hamvait szülei és testvére, a labdarúgó Puskás Ferenc mellé helyezték el a kispesti temetőben.\n\nA temető és a Honvéd-pálya hivatalos címe már Puskás Ferenc utca. A világhírű névadó szeptember 5-én elhunyt húgának sírjára koszorút küldött a Budapest Honvéd és a Real Madrid is.\n\nPuskás Ferenc legemlékezetesebb gólja\n\nNyitókép: Fotó: Szöllősi György",
    "A világ többsége nem követi a nyugati Ukrajna-politikát": "„A globális politikai és gazdasági szövetségek megszokott rendszere átalakulóban van, és semmi sem tette ezt a változást világosabbá, mint az Oroszország ukrajnai inváziójára adott változatos reakciók. Miközben az Egyesült Államok és legközelebbi európai és ázsiai szövetségesei kemény gazdasági szankciókat léptettek életbe Moszkvával szemben, a világ lakosságának 87 százaléka nem hajlandó ezt követni” – írja David H. Rundell és Michael Gfoeller a Newsweek oldalán.\n\nA szerzők szerint ez az elmozdulás sehol sem nyilvánul meg jobban, mint az energiapiacokon, ahol a valutákkal ellentétben a kormányok nem tudják egyszerűen kinyomtatni, amire szükségük van.\n\nElső példaként Szaúd-Arábiát említik, amely régóta elkötelezett amerikai partner, szoros szövetséget kötött Oroszországgal az OPEC Plus kartellben. A cikk megjegyzi, hogy a szaúdiak nagyon nyilvánosan elutasították az amerikai elnök kérését az olajtermelés növelésére. Ehelyett orosz olajat importáltak hazai felhasználásra, hogy több saját termelésüket exportálhassák. A múlt héten még a kitermelést is csökkentették, és világossá tették, hogy ezt ismét megtehetik.\n\nKína Szibériából származó folyékony földgázt (LNG) ad el Európának, miközben egyidejűleg orosz olajat importál. Ezt követően finomítja és exportálja az olajat.\n\nAzt is megemlítik, hogy közben\n\na kínai olajvásárlások által fizetőképes Irán az orosz búza legnagyobb vásárlójává vált.\n\nIndia kőolajminisztere nyilvánosan kijelentette, hogy kormányának nincs konfliktusa Moszkvával, és „erkölcsi kötelessége”, hogy az orosz olaj vásárlásával alacsonyan tartsa az energiaárakat otthon.\n\n„A szövetségek, amelyeket részben a nyugati gazdasági és politikai befolyás ellensúlyozására hoztak létre, egyre bővülnek. Egyiptom, Szaúd-Arábia és Törökország bejelentette, hogy csatlakozni kíván a BRICS-országokhoz (Brazília, Oroszország, India, Kína és Dél-Afrika). A Sanghaji Együttműködési Szervezet jelenleg többek között Kínát, Oroszországot, Indiát és Pakisztánt köti össze. Irán még ebben a hónapban tervezi csatlakozását, míg Bahrein, Egyiptom, Szaúd-Arábia és Katar valószínűleg „párbeszédes partnerek” vagy tagjelöltek lesznek” – írják a szerzők.\n\n„Ha ez nem lenne elég ahhoz, hogy a Nyugat elbizonytalanodjon, Moszkva ismét támadásba lendült Latin-Amerikában, megerősítve katonai kapcsolatait Nicaraguával, Venezuelával és Kubával.\n\nA régió két erőközpontja, Brazília és Mexikó határozottan elutasította az Oroszország elleni nyugati szankciók támogatását” – jegyzik meg a szerzők.\n\nBRICS: a nyugati hegemónia felszámolása? Az utóbbi időben népszerű lett az elmélet, hogy a BRICS felemelkedésével véget ér a Nyugat hegemóniája, az USA móresre lesz tanítva és eljön a Kánaán. A KARD blog véleménycikke.\n\n„A dollár tartalékvaluta státusza továbbra is a globális gazdasági rend egyik pillére, de a rendbe vetett bizalom sérült” – olvasható a cikkben.\n\nA szerzők megjegyuik, hogy gazdasági szankciók a nemzetközi banki és biztosítási szektor egyes részeit, köztük a SWIFT pénzátutalási rendszert is fegyverré tették. Vagyonokat foglaltak le, és árutermelési szerződéseket mondtak fel. A dollármentesítésre irányuló felhívások egyre hangosabbak. Amikor Oroszország rubelben, jüanban vagy EAE-dirhamban követelte az energia kifizetését, Kína és India eleget tett a követelésnek.\n\n„A globalizáció csak akkor működhet, ha a legtöbb résztvevő úgy véli, hogy az az ő érdekeit szolgálja. Ha a többiek úgy gondolják, hogy a Nyugat tisztességtelenül használja a rendszert a saját javára, akkor a szabályokon alapuló nemzetközi rend szétesik, és alternatívák fognak megjelenni”\n\n– írják a szerzők.\n\nA cikk szerint a gazdag Nyugat talán megengedheti magának a szankciók költségeit, a többiek nagy része nem. Rámutatnak, hogy Európa most olyan országokkal versenyez az energiaszállításokért, mint Banglades, Srí Lanka, Pakisztán és Thaiföld. Észak-Afrikában és a Közel-Keleten az energia- és élelmiszerhiány az arab tavaszhoz hasonló politikai zavargások kilátását vetíti előre.\n\n„Ezek az aggodalmak jelentős Nyugat-ellenes érzelmeket keltenek a globális Dél nagy részén.\n\nMiközben az atomfegyverekkel rendelkező Oroszország nem mutat hajlandóságot arra, hogy véget vessen egy olyan háborúnak, amelyet vezetői nem engedhetnek meg maguknak; a Nyugat gyorsan elveszíti a maradékot, és ezzel aláássa azt a szabályokon alapuló nemzetközi rendet, amelynek létrehozására törekedett”\n\n– zárják a szerzők, akik szerint az egyetlen megoldás egy diplomáciai kompromisszum lenne.",
    "Létezhet egy Moszkvára is fenyegetést jelentő fegyvere az ukránoknak": "A mai napig megoldatlan rejtély, hogy mi robbantotta fel pontosan augusztus elején a Krímben található Novofedorivka térségében működő légibázist, illetve a Dzsankoj térségében lévő lőszerraktárat.\n\nAz eset kapcsán a Portfolio azt írja, hogy augusztus végén a Ukraine Front Lines nevű, korábban Euromaidan PR néven működő oldal arról kezdett el információkat terjeszteni, hogy Szaúd-Arábia „visszaad” Ukrajnának egy rejtélyes, nagy hatótávolságú rakétarendszert, melyet Rijád még Kijevtől vásárolt meg a háború előtt.\n\nA magyar portál szerint nagyon valószínű, hogy a hír nem igaz, hiszen nincs semmilyen fellelhető információ arról, hogy Ukrajna bármilyen nagy hatótávolságú rakétarendszert adott volna el Rijádnak. De maga a szóban forgó rakétarendszer, melyet az oldal csak Grim-2 néven emleget, viszont kifejezetten érdekes és legalább kísérleti szinten létezik/létezett.\n\nKAPCSOLÓDÓ Kimondott ukrán cél: legyen káosz az oroszoknál! Mihajlo Podoljak, Volodmimir Zelenszkij ukrán elnök főtanácsadója szerint várhatók még olyan támadások, mint amilyeneket...\n\nMindeközben a Drive haditechnikai melléklete, a War Zone nemrég részletes cikket közölt a saját fejlesztésű ukrán rakétarendszer hátteréről. Mint írják, a Juzsnoje Tervezőiroda 2003 óta dolgozik azon, hogy kifejlesszen egy olyan, kis- és közepes hatótávolságú ballisztikus rakétaindítót, melyek segítségével a szovjet gyártmányú, OTR-21 Tocska U rakétarendszereket le tudja váltani az ukrán haderő.\n\nA War Zone azt írja, hogy a projekt több néven is ismert, ezek közül a Szapszan (vándorsólyom) valószínűleg a fejlesztési projekt fedőneve, miközben a Grom/Grim/Hrim-2 (mennydörgés) magának a rakétaszállító- és indítójárműnek és a hozzá kapcsolódó rakétarendszernek az elnevezése.\n\nAz orosz invázió kezdetén az ukránok nagyon közel állhattak a rakétarendszer fejlesztésének véglegesítéséhez. 2016-ban már bemutatták és tesztelték a „Grom” elnevezést viselő rakétát, 2018-ban pedig nyilvánosan is felfedték a rendszerhez tartozó szállító- és indítójárművet is.\n\nA Portfolio cikke szerint az ukrán védelmi minisztérium 2016-os, már archivált tájékoztatása szerint a rakétarendszer belföldi használatra szánt változatának lőtávolságát 500 kilométeresre tervezték, ráadásul képes lesz a rakéta iránymódosításra is, jelentősen rontva ezzel az elfogás lehetőségét. Vagyis\n\na rakétarendszerrel elvileg Moszkvát is célba lehetne venni Ukrajna északkeleti csücskéből.\n\nA lap ugyanakkor ismételten hangsúlyozza, hogy nem tudni, hogy az ukrán haderő rendelkezik-e akár egyetlen egy Hrim-2-es rakétarendszerrel is. Hivatalosan 2022-ben kezdték volna meg a hadrendbe állítását, a háború azonban sok mindent felülírt.\n\nEz azonban nem jelenti azt, hogy az ukrán haderő teljesen leállt volna az új fegyverek fejlesztésével és rendszerbe állításával. Ha tehát a Hrim-2-es rakétarendszerek valóban közel álltak a fejlesztés végéhez (és a 2022-es rendszeresítési dátum erről árulkodik), nem kizárt, hogy ezeket a rendszereket használták az ukránok a krími célpontok támadására Odessza térségéből. Az, hogy mindössze egy, talán két támadás volt, azt jelzi, hogy vélhetően, ha rendszerbe is állították az ukránok a Hrim-2-eseket, akkor is nagyon limitált mennyiségű rakétával és indítójárművel rendelkeznek.\n\nVisszakanyarodva a szaúdi szálra: ami tény, Szaúd-Arábia valamennyi pénzt maga is belerakott a Hrim-2-es fejlesztésébe, hiszen úgy volt, vélhetően egészen a krími krízisig, hogy Rijád lesz a rakétarendszer első és talán egyetlen vásárlója, mára azonban jó eséllyel már nem tolják bele a pénzt.\n\nThe Saudis will return to Ukraine the Grim-2 missile system bought from it, which is more reliable than Iskander and fires missiles further, 700 km.\n\nThat is, the missiles of the Armed Forces of Ukraine will reach moscow. pic.twitter.com/SVzqmRU7Iv — Ukraine Front Lines (@EuromaidanPR) August 22, 2022\n\nA Portfolio mások mellett hozzáteszi: ha bebizonyosodik, hogy Ukrajna valóban saját fejlesztésű Hrim-2-es rakétarendszerekkel követte el a támadást a Krím ellen, ezzel komoly riválist kap mind az amerikai ATACMS-rendszer, mind pedig az orosz Iszkander a nemzetközi piacon – már ha Ukrajna hadiipari kapacitásai túlélik ezt a háborút.\n\nCímlapképünk: Harcképtelenné tett orosz tankokat állítottak ki Kijev belvárosában 2022. augusztus 24-én, az ukrán függetlenség 31. évfordulóján, amely egybeesik az orosz támadás hat hónappal ezelőtti kezdetével\n\nNyitókép: MTI/AP/Jevhen Maloletka",
    "Ismét a medvék vették át az uralmat az olajpiacon": "Az északi-tengeri Brent olajfajta árfolyama az Irakban és Líbiában történt, az ellátást fenyegető események ellenére zuhanórepülésbe kezdett kedden és több mint 5 dollárt veszítve értékéből ismét 100 dollár alatti szinteken mozgott délután.\n\nFotó: Getty Images\n\nA kínálatra leselkedő veszélyeknél tehát a befektetők erősebbnek tartották a kereslettel kapcsolatos problémákat, különösen a Jerome Powell amerikai jegybankelnök pénteki, hosszú távon fennmaradó szigort ígérő beszéde lehetett döntő tényező.\n\nHasonló mértékben veszített értékéből az amerikai kontinens meghatározó olajfajtája, a WTI is, mely közel 5 százalékos csökkenést követően hordónként 92,5 dollár körüli áron cserélt gazdát.\n\nAz árak visszaesése annak tükrében is meglepő, hogy a múlt héten Szaúd-Arábia az OPEC+ kitermelési kvótáinak lehetséges csökkentéséről is beszélt.",
    "Vb 2022: Lewandowski két csapatkapitányi karszalagot is visel Katar": "A lengyel labdarúgó-válogatott kapitánya, a spanyol FC Barcelonát erősítő Robert Lewandowski a katari világbajnokságon két csapatkapitányi karszalagot is visel majd, miután az ukránok aranylabdás támadójától, Andrij Sevcsenkótól kapott egy kék és sárga színű karszalagot.\n\nRobert Lewandowski a katari vb-n két csapatkapitányi karszalagot is hord majd (Fotó: AFP)\n\nRobert Lewandowski a varsói Nemzeti Stadionban találkozott a korábban Ukrajnában szövetségi kapitányként is dolgozó, 2022 januárjáig az olasz Genoát irányító Andrij Sevcsenkóval, aki az ukrán nemzeti lobogó színeiben, kékben és sárgában pompázó karszalaggal lepte meg a lengyel válogatott csapatkapitányát, aki így a katari világbajnokságon a lengyel mellett az ukrán karszalagot is viselni fogja az Argentína, Szaúd-Arábia és Mexikó elleni csoportmérkőzéseken.\n\n\n\nA 45 éves, 2004-ben Aranylabdát nyert Andrij Sevcsenko minden alkalmat megragad, hogy felhívja a világ figyelmét az orosz–ukrán harci helyzetre és népének nehézségeire. Robert Lewandowski pedig azt mondta az eseményen: örömére szolgál, hogy a lengyel és az ukrán szalaggal szerepelhet Katarban.\n\n\n\n„Tudom mit jelent a szabadságért harcolni, ismerjük a történetüket, ezért egyértelmű, hogy segítünk szomszédainknak. Büszkén fogom viselni a karszalagot” – fogalmazott Lewandowski.\n\n„Mindenekelőtt szeretném megköszönni Robertnek, amit az országunkért tesz” – kezdte Sevcsenko. „Ez a karszalag a büszkeséget, az erőt és az Ukrajnához való kötődést jelképezi. Úgy gondolom, sportolóként fel kell emelnünk a hangunkat, hogy elmondjuk az igazat az embereknek és tudják meg, mi zajlik Ukrajnában. Kérlek, ne feledkezz meg rólunk” – hangsúlyozta a 2004-es aranylabdás, aki Elina Szvitolina teniszezővel közösen létrehozott United24 nagyköveteként tevékenykedik és már 186 millió dollárt gyűjtöttek össze.",
    "10 külföldi hadifoglyot engedtek szabadon az oroszok": "A horvát média az esti órákban jelentette, hogy Oroszország tíz külföldi állampolgárt engedett szabadon, köztük a horvát Vjekoslav Prebeget, aki holnap, vagyis csütörtökön tér haza Horvátországba. Ezzel kapcsolatban senki nem beszélt az ukrajnai orosz szakadárokról, akik fogva tartották a horvát származású ukrajnai katonát. A hírt közleményében…",
    "Gigantikus olajszállító hajó hánykolódik gazdátlanul a Vörös-tengeren": "Egy elhagyatott, használaton kívüli olajszállító hajó hánykolódik a jemeni partoknál – írja a Deutsche Welle. Az FSO Safert egy ketyegő időzített bombának nevezi a lap, amely bármelyik pillanatban hatalmas környezeti katasztrófát okozhat.\n\nA hajón jelenleg 218 millió liter nyersolajat tárolnak, amely négyszerannyi, mint ami az Exxon Valdez olajkatasztrófánál a tengerbe ömlött Alaszka partjainál 1989-ben. Egy esetleges olajömlés nem csak a környék korallzátonyait pusztítaná ki, de többszáz jemeni halász munkáját is tönkretenné, és elzárná az országot az üzemanyag- és élelmiszerellátástól.\n\nAz olajat 80 millió dolláros indulóköltségen lehetne átcsatornázni egy biztonságosabb, átmeneti tárolóhajóra, de a nyersanyag biztonságos tárolása összesen 144 millió dollárba is kerülhet. A költségeken legfeljebb úgy lehetne faragni, ha az FSO Safert fémhulladékként értékesítenék. Azonban egyelőre még a kezdőtőke sincs meg, és politikai megegyezés sem született az olaj másfajta tárolási lehetőségeiről.\n\nAz ENSZ holland támogatással már 70 millió dollárt gyűjtött össze, amelybe Szaúd-Arábia és Németország is beszállt. Ez azonban kevés, és a hajó nem biztos, hogy egyben átvészeli a keményebb, szelesebb őszi és téli időszakot.\n\nA hajó egy jemeni vállalathoz tartozik, a közeli Hodeida kikötője azonban a húszi lázadók irányítása alatt van. Az ENSZ közbenjárásnak köszönhetően a lázadók márciusban aláírtak egy együttműködési megállapodást, amelyben szerepelt, hogy lehetővé teszik az olaj átcsatornázásának első szakaszát. A dokumentum azonban nem kötelező érvényű, és a húszik korábban már több, a hajó átvizsgálására vonatkozó ENSZ-megállapodást felmondtak.\n\nEgy szivárgás, olajömlés, vagy robbanás hatása nem csak Jement és a partszakaszát érintené, hanem az egész vörös-tengeri partvidék ivóvízellátását megfertőzné. Egy Greenpeace-tanulmány szerint egy esetleges szivárgás még Eritrea és Szaúd-Arábia partvidékén is pusztítást okozna három héten belül. A Vörös-tenger emellett a világ egyik legsokszínűbb élővilágával rendelkező tenger. A hajó süllyedése esetén a Szuezi-csatornán keresztül akár a nemzetközi hajózási útvonalakat is elérheti a szivárgás. A Szuezi-csatornán halad át a világkereskedelem 12 százaléka. A kárenyhítés ebben az esetben akár 20 milliárd dollárba is kerülhet.",
    "El País: a szankciók miatt hamarosan egekbe szökik a gázolaj ára": "A legnagyobb példányszámú spanyol napilap arról számolt be, hogy az Oroszország ellen kivetett uniós szankciók miatt hamarosan az egekbe szökhet a gázolaj ára Európában.\n\nAz El Pais kedden megjelent elemzőcikke szerint a kontinensen felhasznált dízel több mint egyharmada jelenleg Oroszországból származik, ez a forrás viszont februárban el fog apadni, ekkor ugyanis életbe lép a hatodik szankciós csomag részeként elfogadott, orosz nyersolajra és kőolajtermékekre vonatkozó embargó. Szakértők szerint a céldátumhoz közeledve a gázolaj ára szigorúan monotonan emelkedni fog, a benziné viszont feltehetően stagnál, az utóbbiból ugyanis nagyjából önellátó Európa.\n\nFotó: Bánkúti Sándor\n\nAmikor az embargó hatályba lép, Európának nagy mennyiségű, jelenleg Oroszországból érkező gázolajat kell majd pótolnia. A jelek szerint ezt úgy fogja elérni, hogy növeli a saját termelését, illetve több hordót importál olyan országokból, mint Szaúd-Arábia, India és az Egyesült Államok, jóval drágábban\n\n- fogalmazott Esteban Moreno, a Kpler nyersanyagelemző cég vezető tanácsadója, aki szerint a relatív dízelhiányhoz elsősorban az járult hozzá, hogy az elmúlt években számos európai államban - a zöld átállás részeként - bezárták azokat az olajfinomítókat, amelyek képesek voltak nagy mennyiségben gázolajat előállítani.\n\nA szakértő azt is elmondta, hogy az európai blokkban arányaiban jóval több a dízelüzemű autó, mint az Egyesült Államokban vagy Ázsiában, tehát a keresleti oldal viszonylagosan magasabb. Ráadásul a közúti áruszállítás is nagyon gázolajigényes, ami felfelé irányuló nyomást gyakorol az egész értékláncra és súlyosbítja az inflációt. \"Ez egy dominóhatás: ha a gázolaj ára emelkedik, akkor szinte minden emelkedik\" - tette hozzá.\n\nAz Európai Unió tagállamai még június elején állapodtak meg az Oroszországgal szemben kivetett olajembargóról. Az embargó értelmében az orosz nyersolaj behozatalának nagy része decembertől, az olajtermékek behozatala pedig februártól tilos lesz az EU-ba. Ez alól kivételt képeznek azok az országok - köztük Magyarország is -, melyek csővezetéken keresztül kapják az orosz olajat.",
    "Megbuktathatja-e az iráni rezsimet a női jogok iránti érzéketlensége?": "Évek óta nem látott tiltakozási hullám bontakozott ki Iránban, miután egy fiatal kurd nő életét vesztette a hatósági fogva tartása során. A 22 éves Mahsza Amínit azért tartóztatták le, mert nem viselte megfelelően az iszlám fejkendőt. A tragédia hatalmas társadalmi felháborodáshoz vezetett, amelyet már nem csak a női jogokért való társadalmi kiállás, hanem a politikai vezetéssel szembeni feszültségek is fűtik. A következő napok sorsdöntők lesznek Iránban: kiderül, hogy a rezsim tudja-e kezelni a válságot, vagy a tüntetések felkeléssé változnak.\n\nAz 1979-es forradalom után létrejött Iráni Iszlám Köztársaságot az elmúlt másfél évtizedben több százezreket vagy milliókat megmozgató tiltakozási hullám rázta meg. Ilyenek voltak például az elcsaltnak vélt választások után kitört, 2009-es zöld forradalom vagy a 2019-ben gazdasági okokból kirobbant tüntetések. Ezeket a politikai kihívásokat a rezsimnek politikai eszközökkel és erőszakkal sikerült kezelnie, ugyanakkor most egy újabb, a korábbiaknál talán nehezebb helyzetben találhatja magát. Az elmúlt héten szerveződő, országossá váló ellenállási mozgalom ugyanis a rendszert az egyik gyenge pontján támadja: a női jogok terén, vagyis egy olyan ügyben, amelynek tényleges és szimbolikus fontossága is megkérdőjelezhetetlen, és amelyben nem csak egy aktív kisebbség, hanem a társadalom túlnyomó többsége szemben áll a rezsimmel.\n\nMiért mentek ki az utcára az emberek Iránban?\n\nA jelenlegi tüntetési hullám a 22 éves Mahsza Amíni halála után tört ki. Az Irán nyugati részének kurd tartományból származó fiatal nő szeptemberben a családjával a fővárosba látogatott, ahol az erkölcsrendőrségként ismert „gast ersád” (az „iránymutatás járőrei”) letartóztatták „alkalmatlan öltözék”, vagyis a hidzsáb (az egyik fajta iszlám fejkendő) helytelen használata miatt.\n\nAmíni háromnapos fogva tartást követően meghalt. Ez alatt a három nap alatt a fiatalt a teheráni rendőrség egyik épületében tartották, ahol más iráni nőkkel együtt a hidzsáb helyes használatáról szóló képzéseken kellett részt vennie. Erről a helyszínről kiszivárgott videó tanúsága szerint Amíni éppen összeveszett egy elöljáróval, mikor összeesett és meghalt.\n\nA tragédia okáról hiteles információ nem áll rendelkezésre, ugyanakkor a közösségi médiát körbejárta az Amínit egy kórházi ágyban mutató kép, ami arra utal, hogy a fegyveres erők kegyetlenül bántak vele, valószínűleg fejsérülést is szenvedett.\n\nکیفیت تصویر مهسا را با نرم‌افزار ارتقاء دادم. دلیل این کبودی و خون‌آلودگی گوش او چیست؟ کاش دانش پزشکی داشتم یا دست کم یک متخصص توضیح می‌داد که آیا «عارضه قلبی ناگهانی!» می‌تواند چنین عوارضی داشته باشد؟ #مهسا_امینی pic.twitter.com/7mIm3L1BWq — Farzad Fattahi فرزاد فتاحی (@FattahiFarzad) September 15, 2022\n\nA hatóságok természetesen tagadják, hogy bármit elrontottak volna – szerintük Amíni szívrohamban halt meg, amelyet krónikus egészségügyi problémái és epilepsziára való hajlama okozott. Ha egy krónikus betegség (amelyről érdekes módon a családjának nem volt tudomása) valóban hozzá is járult a tragédiához, ettől még a fogva tartók finoman szólva sem tettek meg mindent Amíni egészségéért. Orvosai nyilatkozata szerint, mire a kurd fiatalt kórházba vitték, gyakorlatilag már agyhalott állapotban volt.\n\nAz eset hatalmas felháborodást keltett Iránban. Amíni sorsa az irániak számára a nők elnyomásának, valamint a hatóságok rendszerszintű visszaéléseinek bizonyítéka és szimbóluma lett. A közösségi médián (elsősorban az Instagramon, a Telegramon, a Twitteren és a TikTokon) történő felháborodást országszerte kisebb-nagyobb tüntetések követték, amelyek Amíni kurd szülőhelyén kezdődtek, de hamar átterjedtek Teheránra, Iszfahánra, Meshedre és más nagyvárosokra. Rengeteg iráni nő tiltakozásképpen levágta a haját, vagy a saját fejkendőjét égette el, ami igen bátor tiltakozás ebben a politikai és társadalmi klímában.\n\nA követelések is gyorsan eszkalálódtak, és ami a nők jogaiért való társadalmi kiállásnak indult, hamar rendszerellenes tüntetéssé változott. Az utcákon már nők és férfiak a rezsim bukását és Ali Khamenei legfőbb vallási vezető halálát követelik. Ezt követően csak olajat öntött a tűzre, hogy a hatóságok a korábbi tüntetésekhez hasonlóan ezt is erővel igyekeznek leverni: gyakorlatilag elérhetetlenné tették az eddig viszonylag szabadon használható közösségi felületeket, így az Instagram és a Whatsapp oldalakat, az utcai tüntetőkkel szemben pedig kemény kézzel léptek fel. Hivatalos adatok szerint eddig több mint 40 fő halt meg, ami ugyan egyelőre eltörpül a 2019-es tüntetési hullám 1500 halottja mellett, de mutatja, hogy sok jóra nem számíthatunk a karhatalom részéről.\n\nA nők jogai és az iráni rendszer\n\nTalán első ránézésre nem magától értetődő, hogy a nemi egyenlőség kérdése hogyan válhatott ilyen erőteljes politikai fellépés alapjává Iránban. Az 1979 után kialakult iszlám forradalmi rendszer megítélése szinte teljesen összefonódott a nemi egyenlőség kérdésével, és nem csak a nyugati közvéleményben. Kis túlzással azt mondhatjuk, hogy a rezsimnek a gazdasági problémákkal, a korrupcióval és a nemzetközi kihívásokkal történő küzdelme miatt szinte csak három fontos ideológiai alapja maradt, amelyekben igyekszik belső legitimitását növelni:\n\naz Amerika-ellenesség,\n\naz Izrael-ellenesség\n\nés a siíta iszlám konzervatív felfogásának hirdetése, amely leglátványosabban a nők jogainak korlátozásában érhető tetten.\n\nA három ideológiai támasz közül a harmadik áll a leggyengébb lábakon az országban, az iráni kultúrából és történelemből ugyanis egyáltalán nem következik az 1979 után kialakult, hatalmas mértékű nemi egyenlőtlenség. Az interneten rengeteg fotó található, amelyek egyfajta „előtte-utána” logikával hasonlítják össze a régi, monarchista Iránt a maival. Ez az összehasonlítás ugyan valahol félrevezető (Irán egy nagyon kemény diktatúra volt 1979 előtt is, csak éppen akkor jóban volt a nyugati nagyhatalmakkal), az biztos, hogy az iszlám forradalom talán legnagyobb vesztesei a nők (illetve az egyes nemi és szexuális kisebbségek) voltak – jogaikat szinte minden szempontból szűkítették, a közhatalom gyakorlásából pedig szinte teljesen kiszorultak.\n\nEnnek következtében a jelenleg is érvényes törvényi keret európai szemmel kifejezetten barbár: az abortusz tilalma vagy a fejkendő kötelező viselete mellett (amelynek elmulasztásáért akár két hónapos börtönbüntetés is kiszabható) olyan elképesztő szabályok is vannak,\n\namelyek szerint egy szándékos házasságtörésen kapott nőt a férjének jogában áll megölnie.\n\nIlyen körülmények között érthető, hogy a rendszernek magának is változtatnia kellett, és kétségkívül történtek jogi és politikai előrelépések. A nemi egyenjogúság kérdése lassan felkerült a politikai napirendre, rengeteg nőjogi mozgalom is létrejött (például 2014-ben a „eltitkolt szabadságom” vagy a 2018-as „a forradalom utcájának lányai”), Teherán utcáin pedig már nagyon gyakran láthatók nők félig lecsúszott fejkendővel.\n\nEnnek ellenére a kérdés továbbra sem rendeződött, és folyamatos társadalmi feszültséget gerjesztett. A Világgazdasági Fórum Gender Gap Indexén a vizsgált 156 országból Irán a 150. helyen állt, az UNDP nemi egyenlőtlenség indexén a vizsgált 162 országból a 113.-on. Ez utóbbi talán nem is hangzik annyira tragikusan, de sokatmondó, hogy a nők helyzete miatt korábban sokat bírált Szaúd-Arábia ebben a rangsorban a 2010-es évek eleje óta látványosan maga mögött hagyta az Iszlám Köztársaságot.\n\nMegbukhat-e az iráni rezsim egy nő halála miatt?\n\nPersze a komoly társadalmi feszültségek ellenére az iráni rendszer már többször bizonyította túlélési és alkalmazkodóképességét. A legtöbb hasonló helyzetben ugyanahhoz a forgatókönyvhöz nyúltak Teheránban: az ellenzéki megmozdulásokat külső erőkre fogták, ellehetetlenítették a közösségi médiát, majd pedig keményen lecsaptak a tüntetőkre. Most szinte szó szerint ugyanezt láthatjuk: a net lekapcsolása mellett a kormány szimpátiatüntetéseket szervezett maga mellett, a Forradalmi Gárda pedig kemény fellépést sürgetett. A hétvégén ráadásul már a szomszédos Irakban kurd csoportokra mértek támadást, azzal vádolva őket, hogy káoszt szítanak az országban. A karhatalom fellépésével az ellenállás is radikalizálódott: a pletykák szerint egy kurd városban a tüntetés felkeléssé alakult, a helyiek pedig megpróbálták elüldözni az állami erőszakszerveket.\n\nMindezek azt mutatják, hogy a következő hét kritikus lesz Irán számára. Persze az iráni rezsim bukásának továbbra is korlátozott esélye van, az elmúlt napok eseményei mégis azt jelzik, mennyire törékeny valójában a helyzet. Az egyre gyakrabban kitörő tüntetési hullámokat a rendszer még el tudja fojtani, de azok egyre gyorsabban eszkalálódnak, az embereket pedig lassan már az erőszak veszélye sem riasztja el. A politikai vezetés egy része érzi, hogy a mostani válságból nehéz lesz morálisan jól kijönni – Ebrahím Raíszi elnök például egy telefonhívásban kifejezte részvétét Amíni családjának, és hivatalos kivizsgálást ígért, a Kulturális Forradalom Legfőbb Tanácsa pedig felhívást tett közzé az állami hatóságok számára, amely szerint az Amíni-eset egy figyelmeztető jel: az szigorú erkölcsi szabályok határozott betartatása kontraproduktív lehet, ehelyett inkább csak hívják fel a figyelmet azok fontosságára.\n\nA nemzetközi közösség és a közélet egyes tagjai ebben a helyzetben egyelőre csak messziről támogatják a nők jogaiért kiálló tüntetőket: az Egyesült Államok újabb, szimbolikus erejű szankciókat hozott az eljáró iráni hatóságokkal szemben, Christian Amanpour amerikai újságíró pedig visszautasította, hogy fejkendőt viseljen a Raíszi elnökkel előre egyeztetett interjún, ami miatt az létre sem jöhetett. Az óvatosság a nyugati államok szempontjából indokolt, mivel egy nem átgondolt beavatkozás könnyen árthat is a tüntetőknek, hiszen közvetetten igazolhatja a nemzetközi erők beavatkozásával kapcsolatos narratívákat.\n\nÁllampolgárok és civil szervezetek azonban világszerte megtalálják a módját, hogy segítsék az iráni ellenállási mozgalmat. Párizsban, Rómában, Erbilben és más nagyvárosokban is tüntetéseket szerveznek, donorkampányokat hirdetnek, Elon Musk pedig az Ukrajnában már használt Starlink technológián keresztül szeretné biztosítani az internethez való hozzáférést. Az információáramlás fenntartása ilyen helyzetben kritikus fontosságú, hiszen másképpen nem tudjuk, mi is történik pontosan Iránban. Mindezek miatt érdemes figyelni, mi is történik a közel-keleti országban a következő napokban és hetekben, és akkor sem szabad megfeledkezni az iráni nőkről, amikor épp nincsenek a címlapokon.\n\nSzerző: Szalai Máté, az olaszországi Ca’ Foscari Egyetem Marie Curie Cofund-ösztöndíjas kutatója.",
    "Rettenetes: így néz ki egy ukrán katona az orosz fogság előtt és után": "Ukrajna sokkoló képeket tett közzé egy katonáról az orosz fogságban töltött idő előttről és utánról.\n\nAz orosz fogság hatása\n\nAz ukrán védelmi minisztérium pénteken képeket tweetelt egy Mihajlo Dianov nevű katonáról. Az első kép azelőtt készült, hogy Oroszország fogságába esett, a második pedig a fogságból való kiszabadulása után. “Mihajlo Dianov ukrán katona a szerencsések közé tartozik” néhány hadifogolytársához képest – állította a minisztérium a Twitteren.\n\nA második képen az éhezés, fáradtság és abúzus jelei láthatóak.\n\n„Mihajlo Dianov ukrán katona a szerencsések közé tartozik: néhány hadifogolytársával ellentétben ő túlélte az orosz fogságot. Így “tartja be” Oroszország a genfi egyezményeket. Így viszi tovább Oroszország a nácizmus szégyenletes örökségét” – olvasható a tweetben.\n\nUkrainian soldier Mykhailo Dianov is among the fortunate ones: in contrast with some of his fellow POWs, he survived russian captivity. This is how russia “adheres” to the Geneva Conventions. This is how russia continues the shameful legacy of Nazism. pic.twitter.com/cJpx7ZWQYo — Defense of Ukraine (@DefenceU) September 23, 2022\n\nMegtörtént egy újabb fogolycsere\n\nKét amerikai, akiket az oroszok által támogatott erők több mint három hónapig tartottak fogva Ukrajnában, pénteken ismét amerikai földön tartózkodott. Alexander John-Robert Drueke és Andy Tai Ngoc Huynh New Yorkba érkezett, miután a hét elején szabadon engedték őket az Oroszország és Ukrajna közötti, Szaúd-Arábia által közvetített fogolycsere keretében.\n\n„Tudjuk, hogy beszélnek, lélegeznek, járóképesek, és úgy hangzanak, mintha önmaguk lennének” – mondta Darla Black, Huynh menyasszonyának, Joy Blacknek az édesanyja pénteken a CNN-nek.\n\nAz amerikaiakat júniusban fogták el, miközben Ukrajnáért harcoltak egy Harkiv melletti csatában. Még fogságba esésük után is azt mondták a családtagjaik, hogy nem bánták meg, hogy átmentek az ukránok ellen harcolni.\n\n„Alex határozottan azt mondta, hogy ‘nem, nem bánom'” – mondta a nagynénje, Dianna Shaw a CNN-nek. “Ők tényleg azt akarják, hogy az emberek megértsék, Ukrajnának szüksége van a támogatásunkra. Minden demokratikus nemzet támogatására szükségük van. Szükségük van a demokráciákra, hogy összefogjanak és visszaszorítsák Putyint”.",
    "Putyin gazdasági háborúba kezd az Egyesült Államokkal szemben": "Vlagyimir Putyin egy moszkvai kormányülésen azt javasolta, hogy vitassák meg Oroszország következő három évre szóló költségvetését, amelynek a fejlesztésre, a nagy infrastrukturális projektek megvalósítására és a gazdasági tevékenységek ösztönzésére kell összpontosítania.\n\n„Viták vannak arról, hogy mire fordítsunk nagyobb figyelmet, hová irányítsunk több pénzt, vagy (hogy jobb-e) többet megtakarítani és biztonsági puffert létrehozni, hogyan hozzuk létre azt az új körülmények között, és mi az elégséges puffer a modern körülmények között, amikor a dollármentesítés jól ismert és elkerülhetetlen folyamata zajlik” – mondta az elnök.\n\nA Nemzetközi Valutaalap, a globális pénzügyi intézmény, amelyet 1944-ben hoztak létre, hogy a világ valutáit egy kombinált arany- és dollárszabvány alapján kezelje már korábban, a háború utáni hetekben jelezte, hogy Oroszország, Kína és Szaúd-Arábia is megpróbálhat leszakadni a dollártartalék-rendszeréről. A sztenderd arany része 1971-ben tűnt el, amikor az Egyesült Államok egyoldalúan megszüntette folyó fizetési mérleghiányának aranyátutalásokkal történő kiegyenlítését. A dollár központi szerepe azonban 1974-ben megerősödött, amikor Szaúd-Arábia és más öböl menti olajtermelők beleegyeztek, hogy az amerikai biztonsági garanciákért cserébe az olajkereskedelem továbbra is dollárban folyik.\n\nMost Putyin – vélhetően a nyugati szankciók miatt – újra belengette, hogy le kell építeni a dollár kereskedelemben játszott központi szerepét. Moszkvának vélhetően az fájhat a legjobban, hogy a háború miatt a teljes orosz devizatartalék 630 milliárdjából mintegy 320 milliárd dollárt vettek zár alá.\n\nPutyin mentené a gazdaságot\n\nVlagyimir Putyin hangsúlyozta, hogy Oroszország magabiztosan megbirkózik a külső nyomással, amelyet egyes országok pénzügyi és technológiai agressziójának nevezett. Megjegyezte, hogy a kormány azonnal hatékony védelmi intézkedéseket hajtott végre, mechanizmusokat indított a kulcsfontosságú iparágak, a rendszerképző vállalatok, valamint a kis- és középvállalkozások támogatására – idézi az Anadolu.\n\nValamennyi intézkedés célja a foglalkoztatás és a munkahelyek megőrzése, valamint az orosz állampolgárok, különösen a gyermekes családok és a nyugdíjasok célzott támogatása – mondta Putyin.",
    "Százával tartóztatták le a tüntetőket Oroszországban": "Az Európai Unió tagállamai megállapodtak szerdán New Yorkban, az ENSZ Közgyűlésén, hogy újabb szankciókat vezetnek be Oroszországgal szemben, és növelik az Ukrajnának nyújtott támogatást – jelentette be Josep Borrell, az EU külügyi és biztonságpolitikai főképviselője.\n\nFotó: Alexander Nemenov / AFP\n\nÚgy döntöttünk, hogy amint lehet, további büntetőintézkedéseket fogadunk el Oroszországgal szemben partnereinkkel együttműködve\n\n– fogalmazott a katalán politikus, miután egyeztetett a tagállamok tárcavezetőivel.\n\nKözleményében azt írta, hogy a részleges mozgósítással, annektálásról szóló jogsértő népszavazások támogatásával és tömegpusztító fegyverekkel való fenyegetőzéssel Oroszország a konfrontáció útját választotta.\n\nAz atomfegyverekre hivatkozás nem rendíti meg eltökéltségünket, elszántságunkat és egységünket, hogy kiálljunk Ukrajna mellett, és átfogó támogatást nyújtsunk ahhoz, hogy Ukrajna képes legyen megvédeni területi épségét és szuverenitását mindaddig, amíg erre szükség van\n\n– tudatta Borrell.\n\nAz uniós főképviselő szerint a Vlagyimir Putyin által bejelentett részleges katonai mozgósítást pánik és elkeseredettség szülte.\n\nA mozgósítás híre igazi káoszt okozott Oroszországban.\n\nA sorozás elől pánikszerűen kezdtek el külföldre menekülni az oroszok. A Moscow Times értesülései szerint szerdán egyetlen külföldre tartó repülőgépre sem lehetett már jegyet kapni az orosz fővárosban.\n\nSzintén a bejelentés után indult tüntetéssorozat az ország számos pontján. A demonstrációk leverése során több mint 1300 embert vettek őrizetbe a hatóságok – számolt be róla a BBC.\n\nAz OVD-Info független tiltakozásfigyelő csoport adatai alapján Moszkvában legalább 502 embert tartóztattak le, Szentpéterváron pedig legalább 524 tüntetőt.\n\nFotó: Olga Maltseva / AFP\n\nBár személyesen nem vesz részt az ENSZ Közgyűlésen Volodimir Zelenszkij, az ukrán elnök videóüzenetben csatlakozott a résztvevőkhöz, amelyben arra szólította fel a világ országait, hogy a világszervezet állítson fel rendkívüli bíróságot, amely igazságos büntetést szab ki Oroszországra, és megfosztja vétójogától az ENSZ Biztonsági Tanácsában.\n\nUkrajna ellen bűncselekményt követtek el, és igazságos büntetést követelünk\n\n– hangoztatta az ukrán elnök.\n\nZelenszkij kijelentette, hogy 5 feltétele van a békének, amelyek nem képezik alku tárgyát.\n\nEzek között szerepel az orosz agresszió megbüntetése, Ukrajna biztonságának és területi épségének helyreállítása, valamint biztonsági garanciák.\n\nSok küldött álló ovációval fogadta az ukrán elnök felszólalását az ENSZ Közgyűlésében.\n\nBár vannak dolgok, amikben az ukrán fél nem hajlandó tárgyalni, a foglyok cseréje azonban nem ez a kategória. Ugyanis a háború kezdete óta a jelentősebb cserét hajtották végre a két fél között csütörtökre virradóra.\n\nAz orosz fél 215 foglyot engedett el, köztük a mariupoli Azovsztal gyár védőit, az ukránok pedig 55 orosz állampolgárt és Viktor Medvedcsuk ukrán ellenzéki politikust bocsátották szabadon\n\n– közölte az Amerika Hangja orosz nyelvű híroldala. A cserében Szaúd-Arábia volt a közvetítő fél.\n\nA rijádi külügyminiszter közleménye szerint Oroszország Mohammed bin Szalmán szaúdi koronaherceg közvetítésével szabadon engedett tíz külföldit is, akiket az ukrajnai harcok során ejtettek fogságba: öt brit, két amerikai, egy marokkói, egy svéd és egy horvát állampolgárt.\n\nAz ukrán hatóságok szintén megerősítették a fogolycsere tényét. A történtekről a fősodorhoz tartozó orosz média ukrán és török forrásokra hivatkozva számolt be.\n\nVolodimir Zelenszkij ukrán elnök elmondta, hogy az Azov-parancsnokok szabadon bocsátásában Recep Tayyip Erdogan török elnök közvetített. A felek megállapodtak, hogy az elengedett Azov-tagok a háború végéig török területen maradnak.",
    "Összeülnek az uniós külügyminiszterek Putyin miatt – nem tudni, hogy lezárják-e az orosz határt?": "Makro / Külgazdaság\n\nMélységi árfolyamrekordokra gyengült a font a dollárral szemben a hétfői kereskedésben, mindenekelőtt azért, mert a piaci szereplők aggályosnak tartják a kormány által bejelentett 45 milliárd font (több mint húszezer milliárd forint) értékű adócsökkentési program finanszírozhatóságát és az államadósságra gyakorolt hatását. A kormányzó brit Konzervatív Párt frakciójából olyan - egyelőre nem megerősített - hírek érkeztek hétfőn, hogy a frakción belül bizalmi szavazást célzó kezdeményezés indult Liz Truss miniszterelnök ellen.",
    "Megvannak a háború nyertesei": "Az idén februárban kirobbant orosz–ukrán háború teljesen átformálta a nyersanyagpiacot. A nyugati országok elkezdtek még jobban érdeklődni a közel-keleti olaj iránt. A régió államai már most óriási profitot realizálnak a háború által okozott energiaválságból. De ezekben az országokban legalább annyira hiánycikk a demokrácia, mint mondjuk Oroszországban.\n\nA nyugati országoktól a konfliktus kirobbanását követőn számos szankciós válasz érkezett, ezek elsősorban az orosz nyersanyagforrásokat vették célba. Ennek az lett a következménye, hogy a szankciókat bevezető országoknak alternatív beszállítókat kellett keresniük. Így lett a Közel-Kelet újra célpont. Ilyen kereskedelmi kapcsolat létesítésére két eklatáns példa is volt:\n\nUrsula von der Leyen, az Európai Bizottság elnöke június közepén többnapos látogatássorozatot tett a Közel-Keleten, hogy elmélyítse az uniós kapcsolatokat az energetikai ellátás terén. Joe Biden amerikai elnök júliusban utazott a térségbe. Látogatása előtt úgy fogalmazott, hogy egy biztonságosabb és integráltabb Közel-Kelet sok szempontból előnyös és alapvető fontosságú a globális kereskedelem és az ellátási láncok számára. Kijelentette: a térség „energiaforrásai létfontosságúak az ukrajnai orosz háború globális ellátásra gyakorolt hatásának mérsékléséhez”.\n\nA Nemzetközi Valutaalap (IMF) számításai szerint a közel-keleti államok a következő négy évben összesen 1300 milliárd dollár (közel 520 ezer milliárd forint) extra bevételre tehetnek szert. Az IMF becslése szerint a régió olaj- és gázexportőrei – különösen az Öböl-menti országok – feltehetően jelentős profitot fognak elkönyvelni a megnövekedett árak miatt. Illetve a megváltozott kereskedelmi kapcsolatok miatt új lehetőségek kapujába kerültek. Oroszország pedig növelni tudta az ázsiai országokba irányuló olajexportját, a gázzal kapcsolatosan viszont feltehetően nehezebb dolga lesz, mert annak szállítása elég rugalmatlan.\n\nDzsihád Azour, az IMF Közel-Keletért és Észak-Afrikáért felelős igazgatója szerint az Öböl-menti országoknak fel kell használniuk ezeket a váratlan bevételeket „a jövőbe való beruházásra”. Az előrejelzése szerint az Öböl-menti Együttműködési Tanács, amelynek a tagja az Egyesült Arab Emírségek, Szaúd-Arábia, Kuvait, Bahrein, Omán és Katar, együttesen 6,4 százalékkal fogja növeli a gazdasági növekedését az idén.\n\nCsak egy szokásos ügylet\n\nSzaúd-Arábia nagyrészt állami tulajdonban lévő energetikai vállalata, a Saudi Aramco a június végéig tartó három hónapos időszakban 90 százalékkal növelte nyereségét. Ezzel kapcsolatosan Robert C. Castel biztonságpolitikai szakértő egy nagyon lényeges dolgot hangsúlyozott ki lapunknak: „Európa az orosz energia bojkottja miatt súlyos energiadeficittel küszködik. A globális energiapiac pedig az eladók piaca és nem a vevőké, így a ritmust nem az európai vevők, hanem a közel-keleti eladók diktálják. A legjobb példa erre, hogy Szaúd-Arábia jelentős energiaimportőrré vált, jelentős mennyiségű orosz olajat vásárol és azt jelentős feláron adják el Európában. Ezzel finanszírozva az orosz hadi gépezetet.”\n\nA politika szintjén rövid, illetve középtávon a közel-keleti energiaexportőrök a nyertesi ennek a helyzetnek.\n\nA biztonságpolitikai szakértő az Index megkeresésére erre a kereskedelmi átalakulásra megjegyezte, hogy az utóbbi időben mintha kevesebb európai kritikát hallanánk az emberi jogok, a női és melegjogok megsértésével kapcsolatban a Közel-Kelet államaiban. Pedig a régióban az energiapolitika elsősorban nemzetbiztonsági kategória, és csak utána gazdasági. Robert C. Castel a helyzet megértéséhez még egy fontos dolgot emelt ki: „Izraelen kívül az átlagos közel-keleti ember reflexszerűen nyugatellenes, és a jelenlegi konfliktussal kapcsolatban vagy semleges, vagy Oroszország pártján áll. Az emlékezetükben a Nyugat úgy él, mint az örök gyarmatosító, Napóleon egyiptomi hadjárata óta, a mai napig.”\n\nTöbb nemzetközi szakértő is kiemelte, hogy az energiaexport Iránból azt jelenti, hogy a perzsa államnak több pénze lesz a közel-keleti szövetségeseire és fegyverkezésre. A nyersanyagokért érkező pénzek nem a fejlesztésekre lesznek elköltve, ahogy azt az IMF várja, hanem rakétákra. Továbbá az is egy érdekes kérdés, hogy a közel-keleti régióból érkező olaj – például az iráni – logisztikailag hogyan fog eljutni a nyugati országokba, hiszen jelenleg körbe van zárva számukra ellenséges területekkel.\n\nNem éppen demokráciák\n\nSzaúd-Arábián sok múlhat, bár a szaúdi olaj az európai import kevesebb mint 10 százalékát teszi ki. Az országnak nagy befolyása van az OPEC tevékenységére, és ezáltal a világpiac helyzetére. A szaúdiaknál számtalan emberi jogi kérdés is felmerült az elmúlt évtizedekben. Az általuk vezette koalíció egy nagyon véres háborúban vesz részt Jemenben, amely már több ezer halálos áldozatot követelt. A szaúdi hatóságok pedig elnyomják a liberálisan gondolkodókat és az emberi jogi aktivistákat is.\n\nAz Egyesült Arab Emírségek egy szintén olajban gazdag monarchia. Az emírségeket emírek irányítják abszolút módon. A Freedom House legfrissebb jelentése az országot a „nem szabad” kategóriába sorolta. Mind a három hatalmi ág a hét örökös uralkodó kezében van. A törvények szabályozzák a médiát és számos embert bebörtönöztek a politikai reformok követelése miatt.\n\nA nemzetközi piacok biztonságos nyersolajellátása érdekében az OPEC negyedik legnagyobb termelője növelte nyersolajtermelését – jelentette be a hetekben Mohammad Al-Faris kuvaiti olajminiszter. Kuvaitot a Freedom House 2022-es jelentése „részben szabad” kategóriába sorolta. Az alkotmányos monarchiában korlátozzák a szólás- és gyülekezési jogot. A kuvaiti törvények büntetést szabnak ki az iszlámot sértő, az emírt kritizáló kijelentésekre.\n\nIrán rendelkezik a világ legnagyobb földgáztartalékával, és szintén alapítója az OPEC-nek. Irán jelenleg a nukleáris programja miatt szankciók alatt áll. Irán szigorúan elnyomja lakosait, az országot vallási törvények szerint vezeti az ajatollah, Ali Hámenei. Számos emberi jogsértéssel vádolják, és az iráni erők mélyen részt vesznek a szíriai polgárháborúban. Az országban a nagyon szigorú vallási előírások súlyosan korlátozzák a nők önrendelkezéséhez való jogait.\n\nKatar kis területű ország, de a világ egyik legnagyobb kőolaj- és földgázkészletével rendelkezik, amiért most óriási lett a kereslet. Robert Habeck német alkancellár az év elején az élen járt, és márciusban Dohába látogatott, hogy véglegesítsék a gázüzletet. Az állam de facto abszolút monarchia, a katari emír államfő és kormányfő is egyben. A katari emír rendelkezik a végrehajtói és a törvényhozói hatalom felett, tehát a fékekről és egyensúlyokról beszélni sem érdemes, ám itt is a vallási törvények a katari jogszabályok fő forrásai.\n\nNagyon fontos, hogy az európai vezetők megértsék, hogy az energiáért kifizetett pénz, ha nem megfelelő kezekbe kerül, atomfegyverkezést, háborúkat és migrációs hullámokat okozhat. Az energia stratégiai fegyver\n\n– fogalmazott ezzel kapcsolatosan lapunknak Robert C. Castel, aki megjegyezte, hogy csak Európa érdeke az olcsó energia, mindenki más, így Oroszország és a közel-keleti energiaexportőrök azt szeretnék, ha drága lenne.\n\n(Borítókép: Olajmező Kuvaitban. Fotó: Joe Raedle/Getty Images)",
    "Olajháború – az autósok figyeljenek, sokkal drágább lehet az üzemanyag - Tőzsdefórum": "Több oka is van a magas árfolyam feltételezéseknek. A G7 által bevezetett gondolat, hogy ársapkát tegyenek az orosz olajra, elméletileg ragyogó ötletnek tűnhet, ám ez nagyon más képet adhat a gyakorlatban, és akár az olajárak újabb szárnyalását idézheti elő. Az emelkedő olajár pontosan az, amit az ársapkával el szeretnének kerülni, ezzel megfosztva forrásaitól az orosz háborús szerkezetet. Ehhez azonban az oroszoknak is lesz pár szava. Putyin egyszerűen megtehetné azt, hogy megállítja az összes energiaellátást – beleértve a nyersolajat, az üzemanyagokat, a földgázt és a szenet – azoknak az országoknak, amelyek feliratkoznak az orosz olaj árának korlátozására. Ez azonban radikálisan csökkentené a kínálatot és felnyomná az árakat. A földgáz szállítását már le is állította az Északi Áramlaton keresztül. Ennek eredménye látható a gázszámlákból. Ezt a mennyiséget a jövőben majd Kínába szeretné irányítani, ezzel ápolva kapcsolatát Xi Jinping, kínai elnökkel.\n\nSzaúd-Arábia is magasabb árakat akar, megint az oroszok nyerhetnek\n\nAz üzemanyag kérdése továbbra is nagy fejtörést okoz az országoknak, azonban most jobb helyzet uralkodik a piacokon mint 3 hónappal ezelőtt. Az autósok örülhetnek hiszen a legtöbb országban már komoly mértékben csökkentek a kutakon tapasztalt értékek. Ez azonban szemet szúrt a nagy termelőknek, hiszen elestek az eddigi extraprofittól.\n\nOroszország és Szaúd-Arábia együttesen az OPEC teljes kvótájának több mint felét alkotják. Így az általuk hangoztatott 100 dolláros preferenciaár újabb változásokat okozhat a piacon. Az OPEC már többször is elutasította az olajárak manipulációjáról szóló vádakat. Továbbra is kitartanak a piacok stabilitásáért folytatott küzdelem mellett. Most azonban meg nem nevezett forrásokból kiderült, hogy a Kőolaj-exportáló Országok Szervezete jobban örülne a 90-100 dolláros értékeknek. Az augusztusi találkozón például az árak már a 100 dolláros szint alá estek, ezért az OPEC csökkentette a kvótákat. Ez nem volt elég ahhoz, hogy a Brent árakat a 100 dollár közelében tartsák, de talán segített a 90-es határ felett maradni. Hasonló próbálkozásokkal találkozhatunk a jövőben, hiszen a termelési költségek az anyagköltségek miatt jócskán megemelkedtek. Ami Oroszországot illeti, amelynek hónapok óta engedményekkel kellett kínálnia olaját, erősen támogatja az ötletet. Mivel ők is és Szaúd-Arábia is támogatja a 100 dollárt, csak idő kérdése lehet, hogy az OPEC kijelentse, hogy megvédi ezt az árszintet a termelés csökkentésével. Akkor viszont nagy pánik és elégedetlenség lesz a piacokon.\n\nForrás: oilprice.com\n\nCímlapkép: Shutterstock",
    "Mezőkövesd: szerződtették a DVSC-t elhagyó középpályást": "A labdarúgó NB I-ben szereplő Mezőkövesd szerződtette a legutóbb a Debreceni VSC-ben futballozó David Babunszkit – jelentette be a borsodi klub a hivatalos honlapján.\n\n!­­Goa3 beépítés: 640*360 1 nso magyar foci labdarúgó nb I, 1599192 -->\n\nDavid Babunszki élete második NB I-es klubjához írt alá (Fotó: mezokovesdzsory.hu)\n\nDavid Babunszki augusztus végén bontott szerződést a Debrecennel, amelynél egy idényt töltött el. Az FC Barcelona akadémiáján nevelkedő, a spanyol másodosztályban is többször pályára lépő, 12-szeres északmacedón válogatott középpályás Borsodba tette át székhelyét, a Mezőkövesd játékosa lett.\n\n\n\n\n\n\n\nNYÁRI JÁTÉKOSMOZGÁS A DEBRECENI VSC-NÉL\n\nÉrkezők: Raul Balbarau (román, CSA Steaua Bucuresti – Románia), Matar Dieye (szenegáli, HNK Gorica – Horvátország), Meldin Dreskovics (montenegrói, Szutjeszka Niksics – Montenegró), Ante Erceg (horvát, Bröndby IF – Dánia, legutóbb kölcsönben NK Osijek – Horvátország; május 25-én érkezett, július 18-án távozott), Alexandrosz Kyziridisz (görög, Zlaté Moravce – Szlovákia), Dusan Lagator (montenegrói, Wisla Plock – Lengyelország, szabadon igazolhatóként), Karim Lukili (holland-marokkói, Riga FC – Lettország), Major Sámuel (Admira Wacker – Ausztria, szabadon igazolhatóként), Christian Manrique (spanyol, Olympiakosz Nicosia – Ciprus), Megyeri Balázs (AEL Limassol – Ciprus, szabadon igazolhatóként), Jorgosz Neofitidisz (görög, Zlaté Moravce – Szlovákia), Peter Olawale (nigériai, Haopel Raanana – Izrael), Olekszandr Romancsuk (ukrán, PFK Lviv – Ukrajna), Saná Gomes (bissau-guineai, FC Noah – Örményország)\n\nKölcsönbe érkezők: Horváth Krisztofer (Torino – Olaszország, legutóbb ugyancsak kölcsönben Szeged-Csanád GA)\n\nKölcsönből visszatérnek: Lakatos Benjámin (Debreceni EAC)\n\nAz utánpótlásból felkerültek/profi szerződést kötöttek: Erdélyi Benedek, Sipos Szabolcs\n\nKiszemeltek: –\n\nTávozók: Bényei Ágoston (Diósgyőri VTK), David Babunszki (északmacedón-spanyol, Mezőkövesd – szabadon igazolhatóként), Ante Erceg (horvát, NK Istra – Horvátország, szabadon igazolhatóként), Gyönyörű Gergő (Karcagi SE, szabadon igazolhatóként), Korhut Mihály (Debreceni EAC), Tomás Kosicky (szlovák-magyar, szabadon igazolható). Kovács Gergő (Szeged-Csanád Grosics Akadémia), Kovács Péter (szolnoki kölcsön után Pécsi MFC), Marko Nikolics (szerb, szabadon igazolható), Pávkovics Bence (szabadon igazolható), Pintér Ádám (Szeged-Csanád Grosics Akadémia, szabadon igazolhatóként), Poór Patrik (MTK Budapest), Tischler Patrik (Budafoki MTE, szabadon igazolhatóként), Ugrai Roland (Pendikspor – Törökország, szabadon igazolhatóként)\n\nKölcsönbe távozók: Kundrák Norbert (Szeged-Csanád Grosics Akadémia), Sipos Szabolcs (Szeged-Csanád Grosics Akadémia)\n\nKölcsönből visszatérhetnek klubjukhoz: Kalafat Álmos (Besiktas, onnan Menemen FK – Törökország), Soltész Dominik (Bp. Honvéd)\n\nTávozhatnak/érdeklődnek irántuk: –",
    "Újabb hajó akadt el a Szuezi-csatornán": "A 250 méter hosszú Affinity V tartályhajó Szaúd-Arábia felé tartott szerdán, útja során azonban zátonyra futott a csatorna keskeny déli szakaszán, nem messze attól a ponttól, ahol korábban az Ever Given is zátonyra futott, napokra megbénítva ezzel az ellátási láncokat – írta a Guardian.\n\nA Szuezi-csatornán halad át a világkereskedelem 12 százaléka. A kép illusztráció. Fotó: Getty Images\n\nSzakértők szerint a hajó kormányrendszerében volt probléma, ami a zátonyra futást okozta. A hajó Portugáliából indult, és a szaúd-arábiai Yanbu vörös-tengeri kikötőjébe tartott. Az Affinity V azonban jobban járt, mint elődje: a vontatóhajók néhány óra leforgása alatt újra vízre rakták a hajót, a csatornán pedig visszaállt minden a normál kerékvágásba.\n\nAz újabb elakadás ismét felébresztette azokat a korábbi aggodalmakat, amelyek az Ever Given esetében megfogalmazódtak. Noha az ígéretek szerint 2023-ra kiszélesítik a csatorna déli részét, a munkálatok még el sem kezdődtek.\n\nA világkereskedelem mintegy 12 százaléka halad át a csatornán, amely a leggyorsabb útvonal Ázsia és Európa között.\n\n\n\n",
    "Mekkába zarándokolt egy jemeni a királynőért, letartóztatták – videó": "A férfi a közösségi médiában tett közzé videót tettéről, melyben a következő feliratot emelte magasba: \"Umra II. Erzsébet királynő lelkéért, kérjük Istent, hogy fogadja őt a mennyben és az igazak között\".\n\nA felvétel bejárta a szaúdi közösségi médiát, az emberek azonnal letartóztatását követelték: Szaúd-Arábia ugyanis megtiltja a zarándokoknak, hogy feliratokat vigyenek magukkal vagy szlogeneket skandáljanak, amikor Mekkába utaznak – írja a The Guardian.\n\nAz elfogadott, hogy elhunyt muszlim nevében járja ki valaki a zarándoklatot, de nem muszlim vallásúak esetében a vallás szerint erre nincs lehetőség.\n\nII. Erzsébet pedig nemcsak hogy nem muszlim volt, hanem az anglikán egyház feje, így elméletileg az umra nem is érvényes.\n\nA biztonsági erők a Nagy Mecsetnél \"letartóztattak egy jemeni állampolgárságú lakost, aki egy videóban transzparenssel jelent meg a Nagy Mecset belsejében, megsértve az umrára vonatkozó előírásokat és utasításokat\" – áll az állami média közleményben. A férfival szemben megtették a szükséges jogi lépéseket.\n\nHe’s doing umrah on behalf of Elizabeth. What the hell is wrong with people man.\n\n\n\npic.twitter.com/BcgeMZeN1D — مقاتل (@Muqaatill) September 12, 2022\n\nAz állami tévé bemutatta a férfi által készített videót is, de a feliratot olvashatatlanná tették.\n\nAz umra az a típusú zarándoklat, melyet a muszlimok az év bármely részében megtehetnek, szemben a haddzsal, melynek szabott ideje van.\n\nNyitókép: Mohamed Szaber"
}