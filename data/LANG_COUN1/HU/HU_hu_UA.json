{
    "Oroszország háborúja Ukrajnában – az Index hétfői hírösszefoglalója": "Az orosz erők rakétacsapást mértek hétfőn kora délután a Harkiv megyei Pervomajszke településre, a támadás következtében hét helyi lakos vesztette életét, köztük egy 15 éves gyermek – hozta nyilvánosságra az ukrán katasztrófavédelmi szolgálat megyei részlegének sajtóosztálya.\n\nKorábban Mikola Baksejev, Pervomajszke polgármestere azt közölte, hogy az orosz rakétacsapás következtében egy kiskorú lány vesztette életét. A katasztrófavédelem jelentése szerint a támadás helyi idő szerint fél kettő körül történt. Lakóházakat döntött romba, tűz ütött ki egy nyári konyhában és egy autóban. A kutatási és mentési munkálatok még tartanak.\n\nHétfőn a megyében az ukrán erők által nemrég felszabadított Kupjanszkot is lőtték az orosz csapatok. Utóbbi településen kigyulladt egy egyházi iskola épülete és egy 500 négyzetméteres üzlethelyiség. Egy helyi lakos sérült meg – adta hírül az MTI.",
    "VIDEÓK : Ukrajna: föld alatti börtönökre bukkannak a felszabadított területeken": "",
    "Oroszország háborúja Ukrajnában – az Index vasárnapi hírösszefoglalója": "A TASZSZ hírügynökség szerint a Zaporizzsjai területen a szavazók 93 százaléka az Oroszországhoz való csatlakozás mellett voksolt.\n\nAz orosz hírügynökség a szavazás első, pénteki napjának eredményéről közölt adatokat, egy orosz közvélemény-kutató intézet exit poll felmérésére hivatkozva. Azt írták, hogy az intézet aznap 500 szavazót kérdezett meg arról, hogy miként voksolt.\n\nElmondásuk szerint közülük csak 7 százalék szavazott amellett, hogy Zaporizzsja Ukrajna része maradjon, miközben 93 százalék Oroszország mellett döntött.\n\nA nemzetközi közvélemény, valamint Ukrajna ugyanakkor a napokban jelezte: az oroszok által megszállt területeken tartott „népszavazások” eredményét nem fogják elfogadni.",
    "Újabb részletek derültek ki az ukrajnai \"népszavazásokról\"": "A RIA Novosztyi orosz hírügynökség adatokat közölt a donyeci és herszoni népszavazásokon való részvételi arányokról. Eközben ukrán források arról számolnak be, hogy más városokból kellett embereket buszoztatni, hogy ezeket az amúgy is vitatható számokat el lehessen érni.\n\nA RIA Novosztyi orosz hírügynökség részvételi adatokat közölt Donyec, Luhanszk, Zaporizzsja és Herszon megszállt területein tartott \"népszavazásokról\". A számok azt sugallják, hogy a részvételi arány elegendő volt ahhoz, hogy az orosz proxi hatóságok törvényesnek nyilvánítsák azokat. A részvételi adatok a donyecki 77%-tól a herszoni 49%-ig terjedtek.\n\nAz ukrán hatóságok mindeközben a folyamatot \"propagandashow\"-nak minősítették.\n\nOlekszandr Sztrjuk, Ukrajna Sziverodonyec polgármestere Telegramra feltöltött üzenetében elítélte az \"Orosz Föderációból származó népszavazás hazugságát és propagandáját\":\n\nFelismerve, hogy még ez nem fog működni, és a helyi lakosok nem hajlandók \"szavazni\", a megszállók előző nap több busznyi embert hoztak a Krímből Melitopolba és Berdjanszkba. Az volt a céljuk, hogy segítsenek a propagandamédia számára egy pozitív képet megalkotni.\n\nA \"népszavazások\" részvételi eredményeit független forrásokból nem sikerült megerősíteni.\n\nCímlapkép: Getty Images",
    "Húsz toborzóirodát gyújtottak fel Oroszországban, tüntetnek is a mozgósítás ellen": "Húsz toborzóirodát gyújtottak fel Oroszországban, tüntetnek is a mozgósítás ellen\n\nÉLŐ 2022. szeptember 26. – 07:47",
    "Miközben Putyin Ukrajna ellen mozgósít, szép csendben darabokra hullik az orosz érdekszféra": "Moszkva a Szovjetunió 1991-es felbomlása óta törekszik arra, hogy valahogy egyben tartsa a korábbi birodalmat. Teszi ezt olykor puhább eszközökkel, például szövetségek létrehozásával, máskor azonban fegyveresen próbálja egyben tartani az érdekszférát, mint Moldovában, Grúziában vagy éppen Ukrajnában. Ám a most egyoldalúan Ukrajnára vetett fókusz és az orosz haderő elszenvedett kudarcai miatt több olyan ország is megpróbál kilépni az orosz érdekszférából, amelyeket eddig szorosan fogott Moszkva, máshol pedig lefojtott államközi és államon belüli etnikai konfliktusok robbannak ki újra. Három évtizeddel a Szovjetunió felbomlása után megindulhat az orosz érdekszféra véres felbomlása?\n\nCsökkenő orosz befolyás a posztszovjet periférián\n\nSokszor idézik Vlagyimir Putyin 2005-ben tett kijelentését, mely szerint\n\na Szovjetunió összeomlása a XX. század legnagyobb geopolitikai katasztrófája volt.\n\nA Szovjetunió iránti nosztalgia Putyin 1999-ben kezdődő országlása óta látványosan nő az orosz lakosság körében, amivel párhuzamosan egyre népszerűbbé válnak az olyan keménykezű szovjet vezetők, mint Joszif Sztálin vagy éppen Leonyid Brezsnyev, miközben a Szovjetunió felbomlásáért felelős, nemrég elhunyt Mihail Gorbacsov Putyin híveinek körében már hazaárulóvá lett, aki prédául dobta a birodalmat a Nyugatnak. Nem véletlen, hogy az utolsó szovjet vezető nem kapott állami temetést, és az orosz elnök is kihagyta a gyászszertartást.\n\nKapcsolódó cikkünk 2022. 09. 09. Szokatlan lépéssel üzent a világnak Putyin – Ezért hagyta ki az orosz elnök Gorbacsov temetését\n\nMiközben a megszállt ukrajnai területeken mindennapossá váltak a szovjet zászlók, a visszaállított Lenin-szobrok és az egykori Szovjetunió egyéb jelképei,\n\na volt szovjet tagköztársaságok egyre látványosabban próbálnak szabadulni az orosz medve szorításából, és a Nyugat vagy éppen Kína felé tekingetnek ki az orosz érdekszférából.\n\nA folyamat különösen felgyorsult a február 24-én indult ukrajnai orosz invázió óta, ami mögött több tényező is állhat:\n\nMivel Moszkva Ukrajnára összpontosítja erőit, kevésbé figyel a posztszovjet térség többi országára, így kedvező alkalom nyílt „meglógni” az orosz érdekszférából. Az orosz gazdaságot, amely eleve nem volt túl rózsás helyzetben, a háború és a szankciók tovább gyengítik, így Oroszország egyre kevésbé vonzó gazdasági partnerré válik. Egyes országokban, ahol jelentős orosz kisebbség él – például Kazahsztánban – felerősödtek a félelmek, hogy Oroszország megpróbálkozna fegyveresen területeket elcsatolni tőlük.\n\nAz orosz kudarcokat, legutóbb a sikeres ukrán ellentámadást látva persze utóbbi félelmek egyre kevésbé reálisak. Sőt,\n\nOroszország meggyengülése még jobban felerősítheti az orosz érdekszférából való kilépéssel kapcsolatos törekvéseket.\n\nMásfelől a múlt heti történések arra mutatnak példát, hogy Moszkva vigyázó szemétől kevésbé kísérve egyes volt szovjet tagköztársaságok újra felmelegítik évtizedes sérelmeiket, amely sérelmek éppen a szovjet korszakban gyökereznek. Ezt láthattuk az Azerbajdzsán és Örményország, illetve a Kirgizisztán és Tádzsikisztán között újra fellángolt konfliktusban.\n\nAz orosz érdekszféra\n\nMoszkva már a Szovjetunió felbomlása után nem sokkal elkezdett arra törekedni, hogy valahogy egyben tartsa a korábbi birodalmat, ezért különböző politikai, gazdasági és katonai szövetségeket hozott létre. Még a Szovjetunió felbomlásának évében, 1991-ben létrejött a Független Államok Közössége (FÁK), amelynek alapszerződését a három balti államon kívül mindegyik szovjet tagköztársaság aláírta (bár Türkmenisztán és Ukrajna hivatalosan nem csatlakozott, Grúzia pedig 1993 és 2009 között volt tag). A FÁK ugyanakkor meglehetősen laza társulás volt és maradt, ezért Moszkva vezetésével szorosabb szövetségek is köttettek.\n\nEgy évvel a FÁK-szerződést követően később egy katonai együttműködés megkötésére is sor került: az úgynevezett Kollektív Biztonsági Szerződést az üzbegisztáni Taskentben 1992-ben írta alá hat volt tagköztársaság: Oroszország, Örményország, Kazahsztán, Kirgizisztán, Tádzsikisztán és Üzbegisztán. A szerződés 1994-ben lépett életbe, ekkor csatlakozott hozzá Fehéroroszország, Azerbajdzsán és Grúzia is. 1999-ben a szerződést otthagyta Azerbajdzsán, Grúzia és Üzbegisztán, a maradék hat tagállam azonban szorosabbra vonta az együttműködést már Putyin elnöksége alatt, 2002-ben, ezzel jött létre a ma ismert Kollektív Biztonsági Szerződés Szervezete (KBSZSZ, orosz rövidítésben: ODKB, angolban: CSTO).\n\nBár a társulás sok tekintetben a NATO mintáját követte, soha nem tudott olyan szoros katonai szövetséggé válni, mint az észak-atlanti szervezet.\n\nOroszország politikai, katonai és pénzügyi túlsúlya a szervezetben sokkal látványosabb, mint az Egyesült Államoké a NATO-ban, ráadásul két tagja, Kirgizisztán és Tádzsikisztán ki-kiújuló fegyveres konfliktusban van egymással. Jelzésértékű, hogy a múlt héten Örményország hiába hivatkozott a kollektív védelemre vonatkozó cikkelyre, és kérte, hogy a tagállamok segítsék meg Azerbajdzsánnal szemben, az elvileg katonai szövetségesek a fülük botját sem mozdították a fegyveres konfliktusba keveredő ország védelme érdekében.\n\nA szervezet három évtizedes története során először idén januárban került sor közös beavatkozásra a kazahsztáni tüntetések leverésére, de a munka oroszlánrésze ekkor is az orosz csapatokra hárult. A KBSZSZ ezért inkább tűnik egy látszatszervezetnek, amellyel Moszkva demonstrálhatja, hogy mögötte is áll egy katonai szövetség, mintsem egy tényleges védelmi társulásnak.\n\nAhogy egy ellen-NATO-t, úgy Moszkva egy ellen-EU-t is létrehozott az Eurázsiai Gazdasági Unió (EAEU) 2014-es megalapításával. Ez alapvetően gazdasági társulás, melynek célja a tőke és a szolgáltatások szabad áramlásának biztosítása. Vagyis gazdasági célkitűzéseiben hasonlít az Európai Unióhoz, de a politikai integráció nem célja. Az alapító tagok Oroszország, Fehéroroszország és Kazahsztán, később csatlakozott Örményország és Kirgizisztán is.\n\nA Kaukázus és Közép-Ázsia volt szovjet tagköztársaságai. Forrás: Wikimedia Commons\n\nA volt szovjet tagköztársaságok\n\nA Moszkva-központú nemzetközi szervezetek tagságának összetételéből is kirajzolódik, hogy mely országok maradtak még szorosan az orosz érdekszférán belül, és melyek törtek ki már belőle többé-kevésbé. Ez alapján a 14, Oroszországon kívüli volt szovjet tagköztársaságot a következő módon lehet kategorizálni:\n\nAkik soha nem kértek Moszkvából: a balti államok. Az észtek, a lettek és a litvánok mindig is Európa felé törekedtek, talán az összes Szovjetunió-beli nép közül számukra okozta a legtöbb sérelmet és szenvedést az orosz, majd a szovjet hódítás. A litvánoknak a középkorban és a kora-újkorban jelentős államuk volt (előbb perszonálunióban, majd unióban Lengyelországgal), amelyet Oroszország fokozatosan foglalt el. A lett és az észt állam először az I. világháború után jött létre az Orosz Birodalomból kiszakadva, a II. világháború alatt aztán a Szovjetunió bekebelezte őket, Litvániával együtt. Vagyis itt kialakult nemzettudattal, államisággal és nyugatos orientációval rendelkező népekről van szó, amelyek ráadásul létfenyegetésként élik meg Oroszország közelségét. A balti államok egyik Moszkva vezette szövetséghez sem csatlakoztak, ellenben beléptek az EU-ba és a NATO-ba is.\n\nAz észtek, a lettek és a litvánok mindig is Európa felé törekedtek, talán az összes Szovjetunió-beli nép közül számukra okozta a legtöbb sérelmet és szenvedést az orosz, majd a szovjet hódítás. A litvánoknak a középkorban és a kora-újkorban jelentős államuk volt (előbb perszonálunióban, majd unióban Lengyelországgal), amelyet Oroszország fokozatosan foglalt el. A lett és az észt állam először az I. világháború után jött létre az Orosz Birodalomból kiszakadva, a II. világháború alatt aztán a Szovjetunió bekebelezte őket, Litvániával együtt. Vagyis itt kialakult nemzettudattal, államisággal és nyugatos orientációval rendelkező népekről van szó, amelyek ráadásul létfenyegetésként élik meg Oroszország közelségét. A balti államok egyik Moszkva vezette szövetséghez sem csatlakoztak, ellenben beléptek az EU-ba és a NATO-ba is. Akik mára szembefordultak Moszkvával: Ukrajna, Moldova, Grúzia (Georgia). A három országnak mindig ellentmondásos volt a viszonya Oroszországgal, amely ráadásul mindháromban szeparatista mozgalmakat támogatott. Moldovában és Grúziában is polgárháború volt az 1990-es évek elején, amelyek előbbiben a Dnyeszter Menti Köztársaság, utóbbiban Abházia és Dél-Oszétia Oroszország támogatta kiszakadásához vezettek. Ukrajna 2004-ig, a narancsos forradalomig alapvetően megmaradt Moszkva érdekszférájában, de előbb akkor, majd 2014-ben látványosan szembefordult Oroszországgal. Ennek eredménye lett a Krím elcsatolása és a donbaszi polgárháború, majd idén az orosz invázió. Mindhárom ország valamilyen szinten közeledést mutatott a NATO felé, amit persze Oroszország hevesen ellenzett, és az EU felé is törekednek, Ukrajna és Moldova idén meg is kapta a hivatalos tagjelölti státuszt.\n\nA három országnak mindig ellentmondásos volt a viszonya Oroszországgal, amely ráadásul mindháromban szeparatista mozgalmakat támogatott. Moldovában és Grúziában is polgárháború volt az 1990-es évek elején, amelyek előbbiben a Dnyeszter Menti Köztársaság, utóbbiban Abházia és Dél-Oszétia Oroszország támogatta kiszakadásához vezettek. Ukrajna 2004-ig, a narancsos forradalomig alapvetően megmaradt Moszkva érdekszférájában, de előbb akkor, majd 2014-ben látványosan szembefordult Oroszországgal. Ennek eredménye lett a Krím elcsatolása és a donbaszi polgárháború, majd idén az orosz invázió. Mindhárom ország valamilyen szinten közeledést mutatott a NATO felé, amit persze Oroszország hevesen ellenzett, és az EU felé is törekednek, Ukrajna és Moldova idén meg is kapta a hivatalos tagjelölti státuszt. Akik a saját útjukat járják: Azerbajdzsán, Türkmenisztán, Üzbegisztán. Bár mindhárom ország török nyelvű és muszlim többségű, sok tekintetben különböznek. Amiért mégis egymás mellé kerültek, az az, hogy a FÁK-on kívül nem tagjai a Moszkva vezette nemzetközi szervezeteknek (Azerbajdzsán és Üzbegisztán tagja volt a KBSZSZ-nek korábban, de kiléptek), és alapvetően igyekeznek Oroszországtól független politikát folytatni. Türkmenisztán a volt szovjet tagköztársaságok közül a legelzárkózóbb, Azerbajdzsán elsősorban Törökországgal ápol jó viszonyt, Üzbegisztán pedig Kína felé nyit.\n\nBár mindhárom ország török nyelvű és muszlim többségű, sok tekintetben különböznek. Amiért mégis egymás mellé kerültek, az az, hogy a FÁK-on kívül nem tagjai a Moszkva vezette nemzetközi szervezeteknek (Azerbajdzsán és Üzbegisztán tagja volt a KBSZSZ-nek korábban, de kiléptek), és alapvetően igyekeznek Oroszországtól független politikát folytatni. Türkmenisztán a volt szovjet tagköztársaságok közül a legelzárkózóbb, Azerbajdzsán elsősorban Törökországgal ápol jó viszonyt, Üzbegisztán pedig Kína felé nyit. Moszkva szövetségesei, akik ki-kikacsintgatnak: Kazahsztán, Kirgizisztán és Örményország. Mindhárom ország tagja a KBSZSZ-nek és az Eurázsiai Gazdasági Uniónak is, ugyanakkor mindhárman próbálkoznak másfelé is nyitni. Kazahsztán az ukrajnai invázió óta egyre látványosabban fordul szembe Oroszországgal, és már régóta utat talált a Nyugat és Kína felé is. Kirgizisztánban 2005-ben – hasonlóan Grúziához és Ukrajnához – kitört egy „színes forradalom” („tulipános forradalom”), ami után meggyengült az Oroszországgal való viszony, de aztán a közép-ázsiai ország visszatalált Moszkvához. Örményország elsősorban Azerbajdzsán és Törökország miatt szorul rá Oroszország védelmére, de Jereván óvatosan a Nyugattal is keresi a kapcsolatokat.\n\nMindhárom ország tagja a KBSZSZ-nek és az Eurázsiai Gazdasági Uniónak is, ugyanakkor mindhárman próbálkoznak másfelé is nyitni. Kazahsztán az ukrajnai invázió óta egyre látványosabban fordul szembe Oroszországgal, és már régóta utat talált a Nyugat és Kína felé is. Kirgizisztánban 2005-ben – hasonlóan Grúziához és Ukrajnához – kitört egy „színes forradalom” („tulipános forradalom”), ami után meggyengült az Oroszországgal való viszony, de aztán a közép-ázsiai ország visszatalált Moszkvához. Örményország elsősorban Azerbajdzsán és Törökország miatt szorul rá Oroszország védelmére, de Jereván óvatosan a Nyugattal is keresi a kapcsolatokat. Moszkva legszorosabb szövetségesei: Fehéroroszország és Tádzsikisztán. A Lukasenka-féle Fehéroroszország a 2020-as elcsalt elnökválasztás óta lényegében Moszkva bábállama lett, hivatalosan államszövetség is fennáll a két ország között. Minszk saját területét biztosította az orosz csapatok számára Kijev megtámadására, ugyanakkor a fehérorosz vezérkar megtagadta, hogy katonákkal is beavatkozzanak az ukrajnai háborúba. Tádzsikisztán földrajzi helyzete okán ugyan teljesen kimaradt a konfliktusból, de Emonali Rahmon elnök egyebekben mindenben Putyin mellett áll. A tádzsik gazdaság fontos bevételi forrását jelentik az Oroszországban dolgozó vendégmunkások hazautalásai, ezért erős a gazdasági függőség Oroszországtól, ráadásul Tádzsikisztánban – amely a legszegényebb volt szovjet tagköztársaság – működik az egyik legnagyobb külföldi orosz katonai bázis is.\n\nKapcsolódó cikkünk 2022. 09. 23. Egyre több az árulkodó jel: eltávolodna Putyintól az egyik legnépesebb volt szovjet tagköztársaság\n\nÁllamközi és etnikai konfliktusok\n\nA Szovjetunió számos, tagállamok közötti és etnikai konfliktust hagyott örökül a posztszovjet országokra. Az államok közötti konfliktusok közül az egyik legsúlyosabb az Azerbajdzsán és Örményország közötti hegyi-karabahi konfliktus, amely az 1990-es évek elején, majd 2020-ban is véres háborút eredményezett. A konfliktus alapvető oka az, hogy Sztálin nyomására 1921-ben a többségében örmények lakta Hegyi-Karabahot az azeri szovjet szocialista köztársasághoz csatolták, a Szovjetunió szétesésekor azonban az ottani örmények nem akartak a függetlenné váló Azerbajdzsánhoz csatlakozni, ezért kikiáltották függetlenségüket.\n\nA Szovjetunió létrehozásakor a bolsevik vezetők azzal kívánták kihúzni a XIX. századtól egyre fontosabbá váló nemzetiségi kérdés és a nacionalizmusok méregfogát, hogy\n\na Szovjetuniót hivatalosan szövetségi államként hozták létre, amelyen belül az egyes nemzeti tagköztársaságok egyenlő jogokkal rendelkeznek, és elvileg bármikor kiválhatnak az unióból.\n\nA gyakorlatban persze egy erősen központosított államról volt szó, ahol a nemzetiségi törekvéseket tűzzel-vassal megpróbálták elnyomni. Ebben élen járt Sztálin, aki előbb nemzetiségi népbiztosként, majd a Szovjetunió tényleges vezetőjeként számos emberiesség elleni bűncselekményre adott ki parancsot, Ukrajnában több millió áldozatot követelő éhínséget okozott, teljes népcsoportokat telepített át egyik helyről a másikra, és tulajdonképpen egyfajta erős oroszosítást hajtott végre a birodalmon belül.\n\nKapcsolódó cikkünk 2022. 05. 18. Súlyos vád: titokban történelmi katasztrófát készül megismételni Oroszország\n\nKözép-Ázsia etnikai térképe. Forrás: Wikimedia Commons\n\nA tagköztársaságok határait sokszor hasraütésszerűen húzták meg, vagy nem is húzták meg egyértelműen, és míg egyes nemzetiségeknek saját köztársaságot biztosítottak, másoknak legfeljebb autonóm területet adtak egy másik tagköztársaságon belül.\n\nA Szovjetunió alatt lefojtott etnikai konfliktusok aztán sok helyen robbantak, és a mai napi gyúanyagot képeznek.\n\nIlyen etnikai konfliktusok a hegyi-karabahi mellett például:\n\nMoldován belül a Dnyeszter Menti Köztársaság nevű szakadár terület, ahol nagyjából egyharmad-egyharmad-egyharmad arányban élnek románok (moldávok), oroszok és ukránok, de lényegében orosz bábállamról van szó, ahol orosz katonák állomásoznak.\n\nnevű szakadár terület, ahol nagyjából egyharmad-egyharmad-egyharmad arányban élnek románok (moldávok), oroszok és ukránok, de lényegében orosz bábállamról van szó, ahol orosz katonák állomásoznak. Grúzián belül a Dél-Oszétiával és Abháziával való konfliktus, amely 2008-ban háborúhoz vezetett Oroszországgal. Ez Oroszország győzelmével végződött, amely elismerte a két szakadár tartomány függetlenségét, és azóta is „békefenntartókat” állomásoztat ott.\n\nvaló konfliktus, amely 2008-ban háborúhoz vezetett Oroszországgal. Ez Oroszország győzelmével végződött, amely elismerte a két szakadár tartomány függetlenségét, és azóta is „békefenntartókat” állomásoztat ott. A Kirgizisztán és a Tádzsikisztán közötti konfliktus , melynek alapvető oka a nem világosan meghúzott határok.\n\n, melynek alapvető oka a nem világosan meghúzott határok. Tádzsikisztánon belül a keleti Gorno-Badahsán régió , ahol a pamíri kisebbség él, amely már az 1992-ben kitört tádzsik polgárháború tűzfészke volt, és mind a mai napi véres összecsapások terepe.\n\n, ahol a pamíri kisebbség él, amely már az 1992-ben kitört tádzsik polgárháború tűzfészke volt, és mind a mai napi véres összecsapások terepe. Üzbegisztánon belül a Karakalpaksztán régió , ahol a karakalpak kisebbség él, legutóbb most júliusban volt véres etnikai zavargások színhelye.\n\n, ahol a karakalpak kisebbség él, legutóbb most júliusban volt véres etnikai zavargások színhelye. Üzbegisztán és Kirgizisztán között is van egy régi határvita, és Kirgizisztánon belül is kitörtek feszültségek a helyi üzbég kisebbséggel.\n\nKapcsolódó cikkünk 2022. 07. 10. Korunk legnagyobb ökológiai katasztrófája is hozzájárulhatott az üzbegisztáni zavargásokhoz\n\nBár a moldovai és a grúziai konfliktusban közvetlenül is részt vett Oroszország, a többi ellenségeskedés földrajzilag is túl messze esik Oroszországtól (Üzbegisztánnal, Kirgizisztánnal és Tádzsikisztánnal nem is határos), és ereje sincs, hogy beavatkozzon ezekbe. Amíg azonban Moszkva erőt tudott mutatni, a posztszovjet konfliktusok egy részének elsimításában közre tudott működni.\n\nKérdés, hogy Oroszország Ukrajnára fókuszálása és a szovjet periférián való meggyengülése nem vezet-e a korábbiaknál is véresebb konfliktusokhoz.\n\nA múlt héten újra kirobbanó kaukázusi és közép-ázsiai konfliktust látva azonban különösebb optimizmusra nincs okunk.\n\nCímlapkép: Kirgiz férfiak egy kiégett teherautó roncsánál Akszaj határfaluban 2022. szeptember 20-án, a tádzsik határnál kitört fegyveres konfliktus idején. MTI/EPA/Igor Kovalenko",
    "Mozgósít Oroszország, közben Ukrajna több száz hadifoglyot kapott vissza – Háborús híreink csütörtökön": "Az Európai Uniónak közös álláspontot kell kialakítania az ukrajnai háború miatt Oroszországból menekülő orosz állampolgárok unióba irányuló beutazási kérelmeivel kapcsolatban – ismertette az Európai Bizottság álláspontját Eric Mamer szóvivő a testület brüsszeli sajtótájékoztatóján csütörtökön.\n\nHozzátette: a menekültkérelmek elbírálása az EU-ban a tagállamok hatáskörébe esik. Leszögezte: a kérelmeket eseti alapon kell elbírálni, figyelembe véve az alapvető jogokat és a menekültügyi eljárás jogszabályait.\n\nPeter Stano külügyekért felelős szóvivő elmondta: a jelentések szerint számos orosz próbálja elhagyni az országot azt követően, hogy Vlagyimir Putyin elnök szerdán részleges mozgósítást jelentett be. Az ukrajnai háború kezdete óta Oroszországból már félmillióan menekültek el. Hozzátette: Putyin bejelentése után több orosz városban tüntetések kezdődtek, több mint ezer embert tartóztattak le a hatóságok.\n\nAz Európai Unióban elvben kiállunk azon orosz állampolgárok mellett, akiknek van bátorságuk, hogy ellenállást mutassanak az orosz rezsim cselekedetei ellen, különös tekintettel az illegális ukrajnai háborúra. Együttérzünk azokkal az orosz családokkal, akik félnek elküldeni szeretteiket egy értelmetlen háborúban meghalni\n\n– jelentette ki.\n\nSzerdán a balti államok bejelentették, hogy hatóságaik nem adnak ki humanitárius vízumot a mozgósítás elől menekülő orosz állampolgároknak. Lettország biztonsági okokra hivatkozott, Észtország szerint az állampolgári kötelesség teljesítésének megtagadása nem indokolja a menekültstátuszt egy másik országban. A litván belügyminisztérium közölte, hogy minden egyes menedékjogi ügyet külön fognak súlyozni.\n\nA balti államok már szeptember 19-e óta korlátozzák a schengeni térségbe való belépést a turistavízummal rendelkező oroszok számára.\n\n(MTI)",
    "Szerbia nem fogja elismerni az ukrajnai népszavazások eredményét": "MTI-Népszava;\n\nSzerbia;Ukrajna;népszavazás;orosz-ukrán háború;\n\n2022-09-25 19:37:00\n\nSzerbia nem fogja elismerni az ukrajnai népszavazások eredményét\n\nKoszovó függetlenségével összefüggésben a népszavazást érdekeikkel ellentétesnek tartják.\n\nSzerbia nem fogadhatja el az ukrajnai régiókban zajló népszavazások eredményeit, mert ez ellentétes állami és nemzeti érdekeivel - jelentette ki vasárnap Belgrádban Nikola Selakovic szerb külügyminiszter. Mint mondta, egyrészről Szerbia elkötelezett a nemzetközi jog alapelvei és szabályai, valamint az ENSZ alapokmánya iránt, másrészről pedig ez teljesen ellentétes lenne az ország érdekeivel, valamint a területi egységet, önállóságot és a határok sérthetetlenségét hirdető politikájával.\n\nSzerbia az ukrajnai háborút illetően látszólag egyensúlyozik a Kelet és a Nyugat között. Az ENSZ Közgyűlésében márciusban ugyan elítélte Ukrajna megtámadását, ám nem hajlandó csatlakozni az Oroszország elleni szankciókhoz, és ragaszkodik ahhoz, hogy fenntartsa hagyományosan jó kapcsolatát Moszkvával.\n\nAleksandar Vucic szerb elnök néhány nappal ezelőtt New Yorkban, az ENSZ Közgyűlésén arról beszélt, hogy Szerbia minden ország területi egységének megőrzését támogatja, így Ukrajnáét is, ám ehhez az elvhez szerinte nem minden tagország tartja magát, mert véleménye szerint Szerbia területi egységét sem tartották tiszteletben, amikor 2008-ban Koszovó egyoldalúan kiáltotta ki függetlenségét Szerbiától. A szerb elnök felidézte, Koszovó függetlenségét azóta a legtöbb ENSZ-tagország elismerte.",
    "Brüsszelben aggódnak az olasz adósság miatt, de Ukrajna ügyében számíthatnak Meloni kormányára": "Brüsszelben együttműködésre számítanak Giorgia Meloni jobboldali kormányával Ukrajna ügyében, viszont sokak szerint aggasztó az, hogy a leendő kormány programjának megvalósításához növelni kellene a hiányt és az adósságot. Az euroszkeptikus blokk tagjai, Magyarország és Lengyelország nagyon számít Melonira az uniós vitákban.\n\nA lengyel és a magyar miniszterelnök az elsők között gratulált az olaszországi választások eredményéhez. A jövendő kormányfőre, Giorgia Melonira valószínűleg mindkét ország vezetése természetes szövetségesként tekint az Európai Uniós küzdelmekben. A lengyel kormánypárt, a Jog és Igazságosság képviselői az Európai Parlamentben jelenleg is egy frakcióban ülnek Meloni párttársaival az Európai Konzervatívok és Reformerek képviselőcsoportjában.\n\n\"Valószínűleg lesz némi átrendeződés például a lengyel kormánnyal való viszonyban. Emlékeznünk kell arra, hogy Giorgia Meloni és az Olaszország Fivérei párt a lengyel kormánypárt, a Jog és Igazságosság szövetségese. Vagyis várható az, hogy Olaszország az euroszkeptikus irányba mozdul a migrációs ügyekben, a belpolitikában és a polgári jogok tekintetében\" - mondta Luca Tomini , a Brüsszeli Szabadegyetem elemzője.\n\nÚj nacionalista blokk alakulhat ki az unióban\n\nAz új svédországi kormánynak is lesz nacionalista-szélsőjobboldali szereplője. Elemzők szerint Magyarország, Lengyelország és Olaszország részvételével ők egy új szuverenista blokkot hozhatnak létre az Európai Unióban. Ennek nagy hatása lehet a brüsszeli politikára. Igaz, az úgynevezett blokkoló kisebbséget még ez a négy ország sem éri el a döntéshozatalban. Ugyanakkor az beszédes, hogy mind Salvini Liga pártja, mind Meloni EP-képviselői elutasították az Európai Parlament legutóbbi jelentését, amelyben a képviselők kifejtették, hogy szerintük Magyarország már nem teljes demokrácia, hanem inkább választási autokrácia.\n\n\"Amikor legutóbb Magyarországról szavaztak az Európai Parlamentben, illetve újabb korlátozásokat kértek Magyarország ellen az Európai Bizottságtól, akkor Meloni és Salvini pártja is ellene szavazott. Vagyis nyilvánvaló az, hogy hol állnak. Nincs szükség arra, hogy elmondják, így is tudjuk. Nagyon paradox dolog az, amit Meloni mond, az, hogy Olaszországot Európa középpontjába akarja helyezni. De a választás eredménye után az is lehetséges, hogy éppenséggel a pálya szélesre szorítják őket\" - mondta a londoni King's College elemzője, Leila Simona Talani.\n\nUkrajna ügyében egyezik Brüsszel és Róma véleménye, de az adósságtól tart az EU\n\nMeloni pártja támogatja Ukrajnát és elutasítja az orosz agressziót. Meloni korábban az uniós szankciókat is támogatta és védelmébe vette. Ebben az irányvonala eltér a magyar kormányétól és inkább a brüsszeli álláspontot követi. Vagyis a külpolitikában nem számít konfliktusra az Európai Unió. Ugyanakkor a brüsszeli intézményekben a gazdaság, illetve az adósság kezelése miatt aggódnak.\n\n\"Meloni azt mondja, nem tervez változtatni a pénzügyi politikán, de az egész választási kampány az adócsökkentésekről szólt és leginkább az egykulcsos adóról. Ennek az eredménye lényegében a költségvetés bevételeinek a csökkentése lesz, ami nyilvánvalóan növeli majd a hiányt és az államadósságot is\" - tette hozzá a szakértő.\n\nAz Európai Bizottság közölte, bármilyen demokratikus kormánnyal hajlandóak együttműködni. Igaz a választások előtt Ursula von der Leyen arra figyelmeztetett, hogy vannak eszközeik arra az esetre, ha esetleg rosszra fordulnak a dolgok Olaszországban.",
    "Az eddigi legnagyobb fogolycserét jelentette be Ukrajna": "Ukrajna 215 katonája elengedését jelentette be, köztük azokét a harcosokét, akik a mariupoli Azovstal acélmű védelmét irányították, cserébe 55 orosz fogolyért. A fogolycsere több szakaszban és különböző helyszíneken zajlott.\n\nVolodimir Zelenszkij ukrán elnök szeptember 21-i éjszakai beszédében jelentette be a foglyok szabadon bocsátását.\n\nZelenszkij azt mondta, hogy öt katonai parancsnokot, köztük az Azovstal védelmének irányítóit egy jól előkészített és Recep Tayyip Erdoğan török elnökkel egyeztetett művelet keretében Törökországba vitték.\n\nAz elengedett foglyok „teljes biztonságban és kényelmes körülmények között” Törökországban maradnak a háború végéig – tette hozzá Zelenszkij.\n\nUkrán képviselő az orosz foglyok között\n\nAz Oroszországnak átadott 55 fogoly között van Viktor Medvedcsuk volt ukrán törvényhozó, Vlagyimir Putyin orosz elnök szövetségese is – közölte Zelenszkij. Medvedcsukot 2021 májusa óta tartották házi őrizetben hazaárulás és a terrorizmus finanszírozásának vádjával.\n\nZelenszkij már korábban javasolta Medvedcsuk kicserélését az oroszok által őrzött hadifoglyokra.\n\nEz a legnagyobb fogolycsere a két fél között a februári orosz invázió óta.\n\n„​215 embert sikerült kiszabadítanunk” – mondta az ukrán elnöki hivatal vezetője, Andrij Jermak az ukrán televízióban. Azt is közölte, hogy közülük 108-an az Azov ezred harcosai voltak.\n\nJermak elmondta, hogy a fogolycsere több szakaszban és különböző helyszíneken zajlott.\n\nTörökország mellett Szaúd-Arábiába is vittek foglyokat\n\nTíz hadifogoly, köztük öt brit és két amerikai, akiket már korábban Szaúd-Arábiába szállítottak Oroszországból, szintén a csere része volt – közölte Zelenszkij.\n\nErdoğan szeptember 19-én azt mondta a PBS amerikai műsorszolgáltatónak, hogy Oroszország és Ukrajna megegyezett kétszáz fogoly kicseréléséről, de részleteket nem közölt.\n\nMariupol, az Azovi-tenger partján fekvő délkelet-ukrajnai kikötőváros hetekig ellenállt a könyörtelen orosz bombázásoknak, az ellenállás harcosai és néhány civil az Azovstal acélgyár föld alatti alagúthálózatában húzódtak meg.\n\nAz ukrán erők, köztük az Azov ezred tagjai májusban azzal vetettek véget a hetek óta tartó ostromnak, hogy beleegyeztek a megadásba.\n\nMintegy 2500 harcost ejtettek fogságba az orosz erők, miután az ellenállás feladására szólították fel őket. Közülük néhányan részesei voltak egy júniusi fogolycserének. Az akkor kiszabadult 144 emberből 95 az Azovstal védője volt.\n\nAz Azov ezred önkéntes zászlóalj volt, létezése vitákat váltott ki, miután szélsőjobboldali szereplőkkel ápolt kapcsolatot.\n\nA kelet-ukrajnai donyecki terület egyik, a Kreml által támogatott szeparatisták irányítása alatt álló területén egy börtönkomplexum elleni támadásban júliusban a hírek szerint több tucat ukrán hadifogoly halt meg, köztük az Azov ezred tagjai.\n\nKészült az AFP beszámolójának felhasználásával.",
    "Mégsem úgy értették az oroszok az atomfegyverek használatát": "Mégsem úgy értették az oroszok az atomfegyverek használatát\n\n2022. szeptember 23. – 05:34",
    "Ömlenek a fegyverek Ukrajnába, újabb településeket foglaltak vissza a katonák - Háborús híreink pénteken": "Nemrég kiszivárgott egy felvétel a közösségi médiába, melyen az látható, hogy elég jelentős mennyiségű orosz harckocsi és más páncélozott harcjármű gyülekezik, állítólag valahol Herszon térségében. Egyelőre nem tudni, mire készülnek, de nem kizárt, hogy nagyobb orosz támadás lesz a térségben.",
    "Ukrajna globális tétje": "MEGOSZTÁS\n\nVannak, akik a sikeres ukrán ellentámadást túlértékelve már fordulatról beszélnek, Harkiv megye feladása azonban nem stratégiai, hanem „csupán” műveleti vereség, ugyanakkor kétségtelenül komoly orosz presztízsveszteség. Az is egyértelmű, hogy ezzel Moszkva az általa eleve elkerülni kívánt háború eszkalálására kényszerül. Az erő felmutatására kényszeríti a sikereket váró hazai közvélemény is, de az ukrajnai frontok helyzetének alakulása kihat Oroszország nemzetközi pozícióira is. Az Ukrajnában dúló háború kimenetele alapvetően határozza meg Oroszország helyét, súlyát az átalakuló világrendben, de a formálódó úgynevezett nem nyugati világon belül is. Az írás eredetileg a Demokrata című hetilapban jelent meg.\n\nVáratlanul érte, és kínosan érintette a harkivi front összeomlása Oroszországot, egyben önbizalmat adott az ukrán félnek, amely így igazolhatta nyugati támogatói előtt is a fegyverszállítások fontosságát. Ez a számítás jelentős mértékben meghatározta az ellentámadás időzítését is. Egyrészt az orosz erősítés, a sokat emlegetett 3. hadtest katonái csak részben érkeztek meg az ukrán frontra, de talán még ennél is fontosabb volt a háború elhúzódásával törvényszerűen elfáradó, a következményeivel szembesülve pedig jó eséllyel elbizonytalanodó nyugati politikai elit és a társadalmak felrázása még az igazi nehézségeket hozó őszi-téli időszak előtt.\n\nNem véletlen az sem, hogy az amerikai és brit katonai tanácsadók az eddigieknél is jobban odatették magukat, és a felderítési információk mellett közvetlen tervezési és hadvezetési segítséget nyújtottak a művelethez, amelyben külföldi zsoldosok és magánhadseregek katonái a korábbiaknál látványosabban vettek részt.\n\n„A siker a pontos hírszerzési adatok adta lehetőségek kihasználása mellett mindenek előtt azzal magyarázható, hogy az ukrán fél a front széthúzásával átvette a kezdeményezést, és folyamatos átcsoportosításokra, állandó reagálásra késztette az orosz oldalt”\n\nMivel pedig az alacsonyabb minőséget képviselő szeparatista alakulatokkal együtt is nagyjából 200 ezres orosz élőerővel szemben legalább kétszer ennyi ukrán katona áll – igaz, ebből maximum 200 ezer a harcedzett –, a több mint ezer kilométeres frontvonal orosz oldalán lyukak keletkeztek, egyes szakaszai elvékonyodtak. Az ellentámadás sokat emlegetett fő irányába, Herszon térségébe az orosz erők közel 30 ezer katonát csoportosítottak át, megerősítették a védelmi vonalakat, így ott a hadműveletek gyorsan megrekedtek. A front északi részén, Harkiv régiójában ugyanakkor az orosz védelem gyenge volt, és láthatóan nem is nagyon számítottak itt komolyabb támadásra. Annak ellenére, hogy erre már a média is figyelmeztetett.\n\n„Az ukrán ellentámadás sikeréhez tehát jelentős részben hozzájárultak az orosz hadsereg rendszer szintű problémái”\n\nÍgy a szovjet időkből örökölt erős központosítás, ebből fakadóan a merevség, a gyorsaság és a stratégiai kreativitás hiánya. De az is érthetetlen, hogy felderítés ismét csődöt mondott, ráadásul ebben a térségben az orosz hadvezetés nem épített ki mélységi védelmet, gyenge harcértékű gárdisták és belügyi csapatok védték a városokat, amikor pedig a reguláris erők megérkeztek, már a bekerítés fenyegette őket, így inkább visszavonultak. Az ukrán erők ugyanis tűszerűen, szűk fronton támadva a mélységi behatolásokkal az oroszok háta mögé kerültek, az utánpótlási vonalakat pedig elvágták.\n\nAz egész történetben orosz részről talán az egyetlen pozitívum, hogy a régi szovjet stílussal szakítva a háború első hónapja óta nagyon védik az élőerőt, miközben paradox módon éppen az ukrán politikai vezetés küldi a véren vett idő elképzelés jegyében gond nélkül a „húsdarálóba” a katonáit. Így volt ez mostani hadműveletek során is. Pedig a harkivi fronton az orosz visszavonulást még az is nehezítette, hogy a hadvezetési pontokat korábban kilőtték, és az egységek közötti rádió összeköttetést is lebénították.\n\n„A hadvezetés tehát a háború elejéhez hasonlóan ismét alábecsülte az ukrán hadsereg képességeit, így pillanatok alatt elveszítette a nehezen megszerzett Balakleját és Izjumot, valamint a fontos közlekedési csomópontnak számító Kupjanszkot”\n\nLimant sikerült megtartani, és az Oszkil folyó mentén alakítottak ki védelmi vonalat, de ezzel a visszavonulással megnehezedtek a Donbassz északi részének hadműveletei. A Donbassz déli részén közben az orosz erők haladnak előre, ugyanakkor az ukránok Zaporizzsja térségében vontak össze komolyabb erőket, és jó eséllyel megpróbálják visszaszerezni az atomerőmű feletti ellenőrzést.\n\nMár csak azért is, mert a háború most kezdődött szakaszában az új helyzettel kikényszerített eszkaláció részeként még a tél beállta előtt az ukrán fegyveres erők és az ukrán állam hadviselő képességének további felőrlése mellett az ukrán társadalom megtörésére törekszik. Ennek része a hőerőművek lövése, a Zaporizzsjai Atomerőmű lekapcsolása az ukrán villamos hálózatról. Ezt eddig a harcokat különleges katonai műveletként, egyfajta polgárháborúként felfogó orosz fél nem tette, a civil infrastruktúra durvább támadása, vagy a Krivij Rihnél lévő Karacsun gát lövése – ez az Inhulec folyó vízszintjének több mint két méteres emelkedésével megakasztotta az ukrán műveleteket a déli fronton – azonban azt jelenti, hogy leomlanak a belső morális gátak, és eszkalálódik a háború. Moszkva ugyanis a hazai radikális patrióták növekvő nyomása ellenére továbbra sem akar általános mozgósítást, így látványosan nagyobb létszám orosz oldalon egyelőre nem jelenik meg a fronton.\n\nÍgy pedig a Kreml az úgynevezett anyagháborúban meglévő komoly fölénye mellett csak arra számíthat, hogy a stratégiai célpontok hatékonyabb támadásával a télen megtöri az ukrán társadalom és a hadsereg ellenállását. Bár a műveletek, az előrenyomulás lelassulásával, az orosz konvencionális erők kudarcaival, az ukrán ellentámadások esetleges további sikerességével megnő a kísértés az ennél is durvább eszkalációra, a taktikai atomfegyver sokat emlegetett bevetésére azonban egyelőre nem kell számítani.\n\n„Oroszország azonban győzelemre van ítélve, így mindent meg kell tennie a deklarált célok elérése érdekében”\n\nEzt már elvárja az orosz társadalom többsége is, de egzisztenciális kérdéssé vált Moszkva számára a globális pozíciók megtartása/megerősítése miatt is. De a katonai siker elmaradása óvatosságra intheti a szankciókhoz eddig nem csatlakozó országokat is, sőt lassíthatja az úgynevezett nem nyugat alternatíva alakulását is. Kínával az élen ezek az országok ugyanis úgy gondolhatják, hogy még nincs itt az ideje az Egyesült Államokkal szembeni nyílt fellépésre.\n\nPedig ez a politikai értelemben vett Nyugaton kívüli világ egyre jobban formálódik. Ezeket az országokat egyelőre még leginkább az amerikai arroganciával, a világ dolgainak számukra egyre elfogadhatatlanabb washingtoni kezelésével szembeni ellenérzések kötik össze, és az alakuló többpólusú, de mindenképpen többközpontú világrendben saját pozícióik erősítése motiválja.\n\n„Ennek a világnak az egyik legfontosabb platformja a Sanghaji Együttműködés Szervezete (SCO), amely a napokban az üzbegisztáni Szamarkandban tartotta immár 22. csúcstalálkozóját”\n\nEzen az együttműködési kereten belül a tagországok sokkal lazábban kötődnek egymáshoz, mint a NATO-n vagy az Európai Unión belül teszik ezt a nyugati oldalon. A közös pontokat keresik, mindenek előtt a gazdaságra és a biztonságra koncentrálnak, és a belső feszültségeket elkerülendő nem hoznak mindenkire kötelezően érvényes döntéseket. Ez a gyakorlatias megközelítés teszi lehetővé, hogy a tagok felülemelkedjenek akár a kétoldalú kapcsolatokban meglévő – kínai-indiai vagy indiai-pakisztáni viszony – feszültségeken is.\n\nE pragmatizmus mellett a világ átalakulásának felgyorsulása, a nemzetközi kapcsolatok egyre hektikusabbá válása, az ENSZ csendes leértékelődése, a regionális együttműködések erősödése tette lehetővé, hogy az eddig hosszú éveken át szinte észrevétlenül működő szervezetre egyre többen akarnak csatlakozni, és immár a világ is felfigyelt rá. Nem véletlenül, hiszen amikor Kína, Oroszország és India vezetői ülnek le egymással, arra oda kell figyelni.\n\n(Az írás eredetileg a Demokrata című hetilapban jelent meg. A teljes cikket itt olvashatja.)",
    "Megkezdődött az orosz népszavazás Ukrajna keleti részein – a nap hírei": "Módosítani kell a nyáron elfogadott jövő évi költségvetést az év végén, adócsökkentésről pedig legközelebb 2024-ben lehet szó – erről beszélt a pénzügyminiszter a közgazdász vándorgyűlésen. Varga Mihály elmondta, hogy az idei államháztartási hiány 6,1 százalék lehet, mert az Eurostat módszertana szerint az új gázbeszerzésre nyújtott hitelkeretet is bele kell számítani. Közölte: az energiahatékonysági intézkedések támogatása mellett az infláció ellen a megtakarításokat is ösztönözni kívánják, ezzel kapcsolatban új kormányzati döntések várhatók. Megismételte: ha a magyar kormány vállalásai teljesülnek, akkor az Európai Unióval folyó viták a helyreállítási alap kérdésében november közepén megoldódnak.\n\nA napokban átadott lengyel-szlovák inter-konnektorral már Magyarország is hozzá tud férni a Lengyelországba érkező cseppfolyósított földgáz szállítmányokhoz – mondta az energetikáért felelős államtitkár. Steiner Attila szerint még ezzel együtt sem lehetséges rövid távon az orosz gáz kiváltása Magyarországon. Az államtitkár a Közgazdász-vándorgyűlés klímasemlegességi szekciójában ugyanakkor hozzátette: jelentős az orosz gázkitettség csökkentése. Elmondta: az energiahatékonyság és a megújuló energiák terjedése érdekében rövid, közép és hosszabb távú programok is indulnak Magyarországon.\n\nMár igényelhetik a kedvezményes többlet-földgázmennyiséget a többgenerációs családi házban élők - közölte az MVM Next Energiakereskedelmi Zrt. A közlemény szerint a többgenerációs családi házaknál annyiszor lehet igénybe venni a rezsicsökkentett áron felhasználható 63 645 megajoule, legalább 1729 köbméter kedvezményes mennyiséget, ahány különálló lakás van az ingatlanban, de legfeljebb 4 lakás után. A kedvezményes többletmennyiség nem jár visszamenőlegesen, azt az MVM Next a hatósági bizonyítvány benyújtását követő hónap elsejétől alkalmazza, időarányosan.\n\nMegalakult a Budapesti Agglomerációs Fejlesztési Tanács, amelynek létrehívásáról júliusban döntött az Országgyűlés. A testület a jövőben a fővárost és a környező településeket érintő közös kérdések és fejlesztési koncepciók kialakításában segíti a kormány munkáját. A Tanács alelnöke Láng Zsolt, a Közép-magyarországi Gazdaságfejlesztési Zóna komplex fejlesztéséért felelős kormánybiztos, valamint Szabó István, a Pest Megyei Közgyűlés elnöke. A kiemelt térségi fejlesztési tanács tagja többek között Karácsony Gergely főpolgármester és Tóth József XIII. kerületi polgármester.\n\nMegkezdődött a népszavazás 4 ukrán terület Oroszországhoz csatlakozásáról. A szakadár Donyecki és Luhanszki Népköztársaság, valamint Herszon és Zaporizzsja megyék elcsatolásáról öt napig voksolnak a területek lakói. Az első szavazóhelyiségek az orosz Távol-Keleten, majd Szibériában nyíltak meg az érintett területek elmenekült lakosai számára. Biztonsági okokból személyes szavazás mind a négy régióban csak a zárónapon, szeptember 27-én lesz. A vezető nyugati hatalmak előre jelezték, hogy a népszavazás eredményét nem fogják elismerni. Az orosz elnök pedig korábban azt közölte, hogy Oroszország el fogja fogadni a népszavazás eredményét.\n\nUkrajnában háborús bűncselekmények történtek a helyszínen gyűjtött bizonyítékok alapján - jelentette be az ENSZ független vizsgáló bizottságának norvég elnöke. Erik Mose az Emberi Jogi Tanács előtt elmondta: az orosz hadsereg lakott területeket bombázott, civileket végzett ki és kínzott meg, nemi erőszakot követett el és rosszul bánt az ukrán lakossággal. A bizottság tagjai 27 helyszínt kerestek fel. Moszkva következetesen tagadja, hogy az orosz hadsereg civileket támadna Ukrajnában.\n\nA német kormány segíteni kíván a mozgósítás elől menekülő oroszoknak és az ügyben már zajlanak az egyeztetések az európai szintű megoldásról. A berlini külügyminisztérium szóvivője elmondta, Olaf Scholz kancellár és az egész kormány elítéli az oroszországi részleges mozgósítást. Maximilian Kall, a belügyminisztérium szóvivője elmondta, hogy a mozgósítás elől menekülő emberek menedékjogot kérhetnek Németországban.\n\nAdócsökkentéseket jelentett be a brit pénzügyminiszter. A londoni alsóházban ismertetett intézkedések között szerepel, hogy a jövő áprilisban kezdődő új pénzügyi évtől a személyi jövedelemadó jelenleg 20 százalékos alapkulcsa 19 százalékra csökken, a legmagasabb jövedelmekre megállapított 45 százalékos felső adókulcs pedig megszűnik, és a magas jövedelműek adója egységesen 40 százalék lesz.",
    "VIDEÓK : Brüsszelben aggódnak az olasz adósság miatt, de Ukrajna ügyében számíthatnak Meloni kormányára": "",
    "Interjú: Mit jelent Ukrajna új stratégiája a háború következő szakasza számára?": "Dél-Ukrajnában és az elcsatolt Krím félszigeten a közelmúltban az orosz erők ellen végrehajtott támadások sorozata árulkodik arról, hogy ukrán tisztviselők megfogalmazása szerint új stratégiát dolgoztak ki, amelynek célja a megszállt területek utánpótlási vonalainak kiiktatása.\n\nMihajlo Podoljak, Volodimir Zelenszkij ukrán elnök egyik legfontosabb tanácsadója nemrégiben úgy jellemezte ezt a stratégiát, hogy „az orosz erőkön belüli káosz megteremtésére” irányul, és hogy az ilyen csapások a következő két-három hónapban felgyorsulhatnak.\n\nA megszállt területeken a lázadók tevékenysége és az ukrán hadsereg által kiképzett partizánok által esetlegesen végrehajtott meglepetésszerű rajtaütések is fokozódtak, és egyre gyakrabban alkalmaznak autóba rejtett pokolgépeket, célzott gyilkosságot és rejtett aknákat.\n\nUkrajna nyári hadjárata eddig az orosz parancsnoki központokat számolt fel, lőszerraktárakat tizedelt meg, és az infrastruktúra kulcsfontosságú elemeire mért csapásokkal bénította az utánpótlási vonalakat a déli Herszon régióban. A terület visszafoglalására irányuló nagyszabású hadjárat azonban mindeddig nem indult meg, az ukrán frontvonalbeli erők délen nagyrészt a lövészárkokba szorultak és orosz tüzérségi csapásokkal néznek szembe.\n\nHogy többet megtudjunk arról, mit jelenthet ez a stratégiaváltás, a Szabad Európa George Barrosszal, a washingtoni székhelyű Institute for the Study of War (ISW) elemzőjével beszélgetett – a szervezetnek a háború alakulásáról szóló térképeit gyakran használják referenciaként világszerte.\n\nSzabad Európa: Ukrán tisztviselők azt állították, hogy „az orosz erőkön belüli káosz” megteremtésére irányuló stratégiát folytatnak, ellentámadást indítva az orosz utánpótlási vonalak ellen mélyen a megszállt területek belsejében, beleértve a Krímben nemrégiben végrehajtott támadások sorozatát. Ez az a déli ellentámadás, amelyre a háború sok megfigyelője várt? Hogyan változtatja meg ez a stratégia valószínűleg a harcvonalakat Ukrajnában?\n\nGeorge Barros: Ez az ellentámadás része. Ezek a célzott precíziós csapások, amelyeket az ukránok logisztikai célpontok ellen hajtanak végre egész Dél-Ukrajnában, valamint a megszállt Krímben, egy koherens ukrán ellentámadás részét képezik, amelynek célja a Dnyipro folyó nyugati partjának és a Herszon régió felső részének visszaszerzése.\n\nEmellett fontos megjegyezni, hogy a Krím elleni csapások nem sértik a nyugati partnereknek tett ukrán kötelezettségvállalásokat arról, hogy Ukrajna nem használ nyugati fegyvereket orosz terület ellen, mivel ez olyan terület, amelyet Oroszország még 2014-ben illegálisan foglalt el. Azóta a Krím masszív orosz katonai erődítménnyé vált, a fekete-tengeri flottától a légierőig sok hadnem bázisa található ott.\n\nEz az a hely is, ahol az orosz utánpótlási vonalak közvetlenül magából Oroszországból, a Kercsi-szoros hídján keresztül a déli Herszonba vezetnek, amelyek közvetlenül támogatják az orosz frontcsapatokat. Ezért ha Kijev arra törekszik, hogy az orosz erőket kiiktassa ezen a területen, az ukránok okosan teszik, hogy célba veszik a különböző stratégiai infrastruktúrákat, amelyek csökkenthetik Oroszország képességét, hogy nehéz katonai felszerelést tudjon mozgatni.\n\nSok nyugati megfigyelő grandiózus, nagyszabású ukrán ellentámadásra számított Herszonban, de az oroszok most megerősítették ezt a területet, és rengeteg felszerelést és több egységet hoztak be, és több előkészített védelmi vonalat hoztak létre. Az ukrán válaszlépés az volt, hogy csökkentették az ezen frontállások fenntartásához szükséges utánpótlási vonalakat, így idővel talán képesek lesznek ténylegesen áttörni.\n\nSzabad Európa: A háború néhány megfigyelője szerint Ukrajna azért hajtja végre ezeket a támadásokat, mert nem tudja összeszedni a nagy ellentámadáshoz szükséges embereket és hadifelszerelést. De úgy tűnik, ön azt mondja, hogy ez szándékos ukrán stratégia, hogy először meggyengítsék és leépítsék az orosz erőket, aztán nyomuljanak be a területre?\n\nAz ukránok nem akarnak frontálisan harcba szállni az orosz védelemmel. Azt akarják elérni, hogy olyan mértékben meggyengítsék őket, hogy utána ténylegesen kezelni tudják a helyzetet.\n\nAz a példa, ahogy az ukránok visszavették a Kígyó-szigetet, itt is hasznos lehet. Az ukránok nem úgy vették vissza a szigetet, hogy légierőt küldtek vagy partraszálló egységeket indítottak volna a fizikai megtisztítására. Ehelyett következetesen csapásokat mértek a szigeten lévő orosz eszközökre, hogy a sziget megtartása rendkívül költséges legyen az oroszok számára, egészen addig, amíg az orosz parancsnokok úgy nem döntöttek, hogy a költségek nagyobbak, mint a sziget megtartásának haszna.\n\nHasonló megközelítést látunk most délen, Herszon környékén és bizonyos mértékig a Krímben is.\n\nLáttunk néhány orosz támadást az ukrán erők ellen délen és északon, de az egyik nagy kérdés már régóta az, hogy Moszkva képes-e elegendő embert összeszedni ahhoz, hogy hosszú távon fenntartsa inváziós erőit és teljesítse kitűzött céljait . Hogyan kezeli Oroszország ezeket a kérdéseket?\n\nAz oroszok továbbra is megpróbálják összegyűjteni a lehetséges erőket a különböző erőnövelő módszerekkel.\n\nAz ISW-nél több különböző, egymástól elkülönülő irányvonalat azonosítottunk. Oroszországnak például van egy olyan koncepciója, amelyet nemzeti zászlóaljaknak neveznek, ami lényegében a különböző oblasztyok és régiók erőfeszítéseit jelenti, hogy önkéntes egységeket hozzanak létre . Általában zászlóaljaknak nevezik őket, de egységenként három-négyszáz fős csoportokat állítanak össze. Gyakran toboroznak olyanokat, akiknek nincs korábbi katonai tapasztalatuk, és egyes esetekben mindössze harmincnapos kiképzéssel küldik őket a frontvonalra. Néha még egy teljes, négyszáz fős egységet sem tudnak összeszedni, ehelyett részletekben küldik őket.\n\nEz nem fog elég hatékony harci erőt generálni, a harmincnapos kiképzésnél biztosan sokkal többre van szükség ahhoz, hogy jó katonát faragjanak az emberből, aki képes egy olyan kombinált fegyveres gépesített háborúban helytállni, mint amit az oroszok folytatnak. Más párhuzamos toborzási erőfeszítések is folynak, kezdve az elítélt foglyoknak adott amnesztiától (ha hajlandók bevetésre menni Ukrajnába) egészen a piszkos taktikák alkalmazásáig, hogy hatékonyan becsapják a fiatal újoncokat, és aláírassák velük a szerződést, amellyel a frontvonalra küldik őket .\n\nMindez azt jelenti, hogy Oroszországnak nehéz lesz elegendő embert összegyűjtenie a hatékony harci erőhöz, de továbbra is mindent megpróbál, hogy katonákat szerezzen anélkül, hogy ténylegesen tömeges mozgósítást rendelne el.\n\nMi lesz ebből az elkövetkező hetekben és hónapokban? Jelentéseket látunk arról, hogy Ukrajna partizánokat képez ki és szelektíven különleges egységeket vet be az orosz vonalak mögött , miközben úgy tűnik, hogy a Kreml előrehaladt az Ukrajna egyes részeire vonatkozó népszavazási terveivel. Mi fogja még alakítani a helyzetet a helyszínen és máshol?\n\nAz egyik kérdés az, hogy Ukrajna sikeresen be tudja-e indítani ezt az ellentámadást a következő hat-nyolc hétben, és el tud-e jutni arra a pontra, hogy kellőképpen megbénítsa és legyengítse az orosz erőket. Ukrajnától összehangoltabb partizán-erőfeszítésekre is számítok. Már láttuk, hogy ukrán tisztviselők megteremtették a feltételeket ahhoz, hogy potenciálisan részt vehessenek az ellentámadásban.\n\nAmi a különböző területek elfoglalására irányuló orosz erőfeszítéseket illeti, az oroszok kissé hektikusan próbálják ezeket a területeket álnépszavazásokkal annektálni. Az embereknek nem szabad elfelejteniük, hogy a Kreml kinyilvánított célja következetes: teljes politikai és területi ellenőrzés megszerzése Ukrajna felett. Bár hallhatunk olyan nyilatkozatokat a tisztviselőktől, hogy valójában csak a Donbászra vagy a déli területekre koncentrálnak, valójában egész Ukrajnáról van szó.\n\nMég ha Moszkvának nem is sikerül ezt egyszerre véghezvinnie, minden támaszpontot, amelyet Ukrajnában meg tud tartani, a jövőben arra fog használni, hogy folytass, amit elkezdett.\n\nSzöveg: Reid Standish.",
    "Kulcsfontosságú területeket veszít Ukrajna, lassan teljes nehéziparának búcsút mondhat": "Fontos gazdasági területeket vesztett el az eddigi harcokban Ukrajna. Sok más mellett fém- és gázlelőhelyeket, szén-, urán-, arany- és ércbányákat foglaltak el az oroszok – írta a Magyar Nemzet.\n\nFotó: AFP\n\nHa Ukrajna nem szerzi vissza ezeket a területeket, ásványkincs-lelőhelyei kétharmadának és ezzel együtt a nehéziparának is búcsút mondhat. A drámai ipari, gazdasági, pénzügyi helyzet tovább növelheti az ország kiszolgáltatottságát.\n\nEgyre több információ érhető el az ukrán gazdaság állapotáról, ezekből pedig az a következtetés vonható le, hogy rendszeres külföldi támogatás nélkül Ukrajna lényegében képtelen az önfenntartásra.\n\nTavasszal a kormányzat saját bevételei csupán a kiadások 40 százalékát fedezték, a költségvetés egyensúlyban tartásához havi 5-9 milliárd dollárra lenne szükség, a hiány az egeket verdesi,\n\naz ukrán GDP pedig idén akár 45 százalékkal is eshet.\n\nAz államadósság meredeken emelkedik, meg is duplázódhat, miközben Ukrajna lényegében csődöt jelentett, ugyanis hiteleinek átütemezésére kényszerült.\n\nAmerikai becslés szerint dollármilliárdokra rúg annak az ásványkincsnek az értéke, amely immár orosz ellenőrzés alatt lévő ukrán területeken található.\n\nEzek között 117 olyan fém- és ásványianyag-lelőhely van, amely nélkülözhetetlen a repülőgépek, valamint a számítástechnikai és elektronikai berendezések gyártásához.\n\nBár július végén három kikötőből megindulhattak a gabonaszállító hajók, az idei ukrán gabonaexport így is éppen csak hogy eléri a tavalyi mennyiség felét.",
    "Durva harcok Ukrajna déli részén, Oroszország nem várt helyről kaphat segítséget - Háborús híreink kedden": "A Gazprom kedden közölte, hogy megállapodást írt alá arról, hogy a Kínába irányuló gázszállítások kifizetését dollár helyett jüanra és rubelre váltja. Az átállás része annak a törekvésnek, hogy Oroszország csökkentse függőségét a bankrendszerében és a kereskedelemben az amerikai dollártól és az eurótól - ezt a törekvést Moszkva jelentősen felgyorsította, miután a nyugati országok szankciókat vetettek ki Oroszországra válaszul az ukrajnai invázióra.",
    "Balesetben megsérült Ukrajna elnöke (videó)": "Kazettás bombákkal támadják Zaporizzsját\n\nOLEKSZANDR SZTARUK, ZAPORIZZSJA MEGYE KORMÁNYZÓJA SZERINT AZ OROSZOK NOVOOLEKSZANDRIVKA KÖRNYÉKÉT BOMBÁZZÁK.\n\nHalottakról egyelőre nem érkezett jelentés.\n\n⚡️ Governor: Russia attacks Zaporizhzhia Oblast with cluster munition.\n\n\n\nAccording to Zaporizhzhia Oblast Governor Oleksandr Starukh, Russians hit a field near Novooleksandrivka, causing a fire. No casualties have been reported yet. — The Kyiv Independent (@KyivIndependent) September 15, 2022\n\nTöbb mint 440 holttestet találtak egy izjumi tömegsírban\n\nAz ukrajnai Izjum városában mintegy 440 holttestet találtak egy tömegsírban, miután a várost visszafoglalták az ukrán katonák az oroszoktól - mondta a Sky Newsnak egy rendőrtiszt.\n\nSzerhij Bolvinov, a harkovi terület rendőrségi főnyomozója elmondta, hogy az összes holttestet exhumálják és törvényszéki vizsgálatra elszállítják egy nagyszabású rendőrségi akciónak a részeként.\n\nBolvinov szerint az áldozatok közül egyeseket agyonlőttek, mások tüzérségi és légicsapásokban haltak meg, több esetben még vizsgálják a halál okát.\n\nZelenszkij: Kijev egyszerre több partnerrel tárgyal légvédelmi és rakétavédelmi rendszerek szállításáról\n\nUkrajna egyszerre több partnerrel tárgyal légvédelmi és rakétavédelmi rendszerek szállításáról - közölte Volodimir Zelenszkij ukrán elnök a Jevropejszka Pravda hírportál kérdésére válaszolva csütörtökön, miután Kijevben megbeszélést folytatott Ursula von der Leyennel, az Európai Bizottság elnökével.\n\nAz államfő hangsúlyozta, hogy Ukrajna biztonságának szavatolásában kulcsfontosságú tényező lenne a légtérzár a rakétatámadások ellen, és ebben főként két partner állam - az Egyesült Államok és Németország - segítségére számít.\n\n\"A légvédelem és a rakétavédelem prioritást élvez számunkra. Elkezdtünk beszélgetni, és pozitív eredmény született az (amerikai-norvég rendszerű) NASAMS és (német) IRIS-T szállításának kérdésében. Németországból több olyan rendszert is várunk, amelyeket eddig még nem kaptunk. Valamint az Egyesült Államokból is. Ez azonban csak részleges megoldás a légvédelmi rendszerek hiányára\" - fejtette ki Zelenszkij. Hozzátette ugyanakkor, hogy Ukrajna tárgyalásai nem korlátozódnak csak két partnerre. \"Eltökélt szándékunk, hogy Franciaországgal, Olaszországgal együtt dolgozzunk. Még nem kaptam pozitív választ Izraeltől sem\" - jegyezte meg. Közölte, hogy Ukrajna ettől az öt partnerországtól vár hozzáárulást a légtérzár megvalósításához.\n\nZelenszkij külön kiemelte, hogy a légvédelmi rendszerek szállításának késése ukránok életébe kerül. \"De nem Németország a hibás azért, hogy Oroszország rakétákkal sújtja Ukrajnát. Ebben csak Oroszország a hibás. Ezt is meg kell érteni\" - hangsúlyozta az elnök.\n\nUrsula von der Leyen bizottsági elnök és Volodimir Zelenszkij ukrán elnök Kijevben\n\nFotós: Sergei Supinsky / Forrás: AFP\n\nAz UNIAN hírügynökség beszámolója szerint Zelenszkij elmondta: az Európai Bizottság elnökével folytatott megbeszélésén szó volt a közelgő tél energetikai kihívásairól, az Ukrajnából az EU-ba irányuló villamosenergia-exportról, az ország csatlakozásáról az EU belső piacához, az Ukrajnának nyújtott uniós makroszintű pénzügyi segítségről és az Oroszországi Föderáció elleni szankciókról. Az államfő köszönetet mondott von der Leyennek Ukrajna személyes támogatásáért. Zelenszkij egyúttal köszönetet mondott azért is, hogy Ukrajna lehetőséget kapott az európai elektromos hálózatokhoz való csatlakozáshoz.\n\nA felek egyetértettek abban, hogy azoknak az ukránoknak, akik a háború miatt elhagyták az országot, nincs szükségük ösztönzésre a hazatéréshez. Az Európai Bizottság elnöke hangsúlyozta, hogy az ukránok visszatérése már megkezdődött, és szerinte ezzel nem lesz probléma. \"Körülbelül ötmillió ukrán, akik az Európai Unióba menekültek a háború elől, már hazatért. Tudjuk, hogy haza akarnak menni, újjá akarják építeni Ukrajnát, virágzó országgá akarják változtatni azt\" - mondta Ursula von der Leyen.\n\nZelenszkij az Európai Bizottság elnökével egyetértve kijelentette: \"Nekem úgy tűnik, hogy az ukránoknak nincs szükségük ösztönzésre, szeretik államukat, és haza akarnak jönni. A fő és nehéz kérdés a biztonságuk szavatolása\". Az elnök kiemelt feladatnak nevezte a harci cselekmények következtében megsemmisült vagy megrongálódott oktatási infrastruktúra újjáépítését. \"Semmiképpen sem szabad azonban rákényszerítenünk az embereket, hogy visszatérjenek, de nagyon hiszünk benne, és ezt akarjuk\" - hangsúlyozta Volodimir Zelenszkij.\n\nTöbb rakétát lőtt ki Oroszország Kelet-Ukrajnára\n\nAz orosz csapatok ma rakétákat lőttek ki infrastrukturális létesítményekre a kelet-ukrajnai Kirovohrad megyében - közölte Andrij Raikovics kormányzó.\n\nA támadás Petrove falu környékét érte\n\n- mondta Raikovics.\n\nA légvédelemnek sikerült lelőnie egy rakétát.\n\nKét robbanás rázta meg Melitopolt\n\nKét hatalmas robbanás rázta meg az orosz ellenőrzés alatt álló dél-ukrajnai Melitopol városát\n\n- jelentette a város polgármestere, Ivan Fedorov a Telegrammon.\n\nFedorov nem részletezte a robbanások okát, de szerinte veszteségek érték a helyi orosz haderőt.\n\nAz oroszok újabb támadást intéztek Krivij Rih ellen\n\nAz orosz hadsereg rakétatámadást intézett csütörtökön kora délután a dnyipropetrovszki régióbeli Krivij Rih város ellen - számolt be a helyi hatóságokra hivatkozva az Ukrajinszka Pravda hírportál.\n\nOlekszandr Vilkul, a város katonai adminisztrációjának vezetője közölte, hogy az oroszok ismét robotrepülőgéppel mértek csapást.\n\nA becsapódás helyi idő szerint délután egy óra körül történt.\n\nValentin Reznyicsenko megyei kormányzó arról tájékoztatott, hogy Krivij Rih egyik ipari létesítményét érte találat. Az előzetes információk szerint személyi sérülés nem történt, de a károk jelentősek.\n\nAz ellenség napi riadókkal és rakétákkal akar megfélemlíteni minket, de ez nem fog sikerülni. Minden csapást megtorlás követ\n\n\n\n- írta a kormányzó a Telegram üzenetküldő alkalmazáson.\n\nAz Ukrajinszka Pravda emlékeztetett arra, hogy a mostanit megelőzően szerda este lőttek ki az orosz erők nyolc robotrepülőgépet a város víztározójának gátján épült hidraulikus szerkezetre, aminek következtében megnőtt a folyó vízszintje, és 112 lakóházat és udvart árasztott el.\n\nTöbb környező településen megszakadt a vízellátás, mert az oroszok eltalálták a vízvezetéket is. A helyi szakemberek csütörtökre helyreállították a károkat, két helyen fel kellett robbantaniuk a gátat, hogy csökkentsék a folyó vízszintjét.\n\nBerlin újabb rakéta-sorozatvetőket és páncélozott járműveket szállít Ukrajnának\n\nÚjabb rakéta-sorozatvetőket és páncélozott szállítójárműveket szállít Németország Ukrajnának, és Görögországgal együttműködve szovjet gyártmányú harcjárművekkel is segítheti a védekezést az orosz támadás ellen.\n\nAz újabb katonai támogatási csomagról elmondta, hogy küldenek 50 darab Dingo típusú páncélozott szállítójárművet, és a nyáron átadott első három után két újabb MARS-II típusú rakétavető rendszert is küldenek 200 rakétával együtt.\n\nA rendszert kiszolgáló ukrán katonák képzése még szeptemberben elkezdődik.\n\nOrosz külügy: nagyobb hatótávolságú fegyverek szállításával Washington a konfliktus részesévé válik\n\nHa Washington úgy dönt, hogy nagyobb hatótávolságú rakétákkal látja el Kijevet, átlépi a +vörös vonalat+, és a konfliktus közvetlen részesévé válik. Ráadásul közelebb visz bennünket az Oroszország és a NATO-országok közötti közvetlen katonai összecsapás veszélyes határához. Még egyszer hangsúlyozni szeretnénk: az Egyesült Államok és szövetségesei, amelyek fegyvereket szállítanak a kijevi rezsimnek, valójában cinkosok a háborús bűnökben.\n\n– mondta a szóvivő.\n\n\n\n\n\nUrsula von der Leyen és Zelenszkij sajtótájékoztatója\n\nUkraine’s accession process is on track.\n\n\n\nIn the meantime, we are deepening 🇪🇺 🇺🇦 cooperation.\n\n\n\nSupporting fast recovery, winter preparedness and planning reconstruction. https://t.co/wrlZ3uPtQo — Ursula von der Leyen (@vonderleyen) September 15, 2022\n\nHarmadával csökken az EU-ba irányuló orosz gázexport\n\nAlekszandr Novak orosz miniszterelnök-helyettes csütörtökön kijelentette, hogy az Európai Unióba irányuló orosz gázexport az idén 50 milliárd köbméterrel csökken, ami a tavalyi teljes orosz gázexport harmada az EU-ba - jelentette az Interfax hírügynökség.\n\nA Reuters szerint Oroszország tavaly mintegy 150 milliárd köbméter gázt exportált az EU-ba.\n\nAz invázió előtt Oroszország az EU gázellátásának mintegy 40%-át szállította. Ez az arány mostanra 9%-ra esett vissza, Moszkva pedig csökkentette az Európába irányuló szállításokat, és a nyugati szankciókat okolja a visszaesésért.\n\n5 milliárd eurós EU-hitelt kap Ukrajna\n\nAz európai parlamenti képviselők sürgősségi eljárás keretében, 5 milliárd eurós makroszintű hitelt hagytak jóvá Ukrajna számára, az európai uniós hozzájárulás segíteni hivatott a kelet-európai országnak, hogy fedezze az ellene folyó háború okozta finanszírozási szükségleteit – közölte az uniós törvényhozó testület.\n\nÚjabb brüsszeli kudarc: növelte nyereségét a Rosznyefty\n\nNövelte kitermelését és nyereségét a többségében orosz állami tulajdonú olaj- és gázkitermelő Rosznyefty 2022 első félévében. A társaság adózási utáni eredménye 13 százalékkal, 432 milliárd rubelre (7,22 milliárd dollár) emelkedett az év első hat hónapjában az előző év azonos időszakához képest.\n\nAz orosz cégeket sújtó nyugati szankciók ellenére a kőolajkitermelés 5,7 százalékkal nőtt éves viszonylatban, a napi teljes szénhidrogén-termelés pedig 4,85 millió hordó olajegyenértékű volt, amely 1,5 százalékkal magasabb a bázisidőszakhoz képest.\n\nA termelés növekedése mellett a szigorú költséggazdálkodás segítette a működési eredmények javulását – közölte a pénzügyi jelentésben Igor Szecsin, a Rosznyefty elnöke, akit Vlagyimir Putyin elnök régi szövetségeseként tartanak számon.\n\nA Rosznyefty közlése szerint a cég korábbi kisebbségi tulajdonosa, a British Petroleum (BP) a cég tavalyi, rekord nyeresége után a jóváhagyott 441 milliárd rubel (7,4 milliárd dollár) osztalék arányos részére jogosult.\n\nA cég május végi közgyűlésén döntöttek arról, hogy a teljes nyereség felét kifizetik a részvényeseknek.\n\nEzt mondta Putyin kínai szövetségeséről\n\nVlagyimir Putyin orosz elnök kijelentette, hogy nagyra értékeli Kína kiegyensúlyozott álláspontját az ukrán válsággal kapcsolatban. Putyin azt is megjegyezte, hogy megérti Kína aggodalmát az ukrán kérdéssel kapcsolatban, és kész tisztázni Oroszország álláspontját – írta az iz.ru.\n\nNagyra értékeljük a kínai barátok kiegyensúlyozott helyzetét az ukrán válsággal kapcsolatban. Megértjük az ezzel kapcsolatos kérdéseit, aggályait, és a mai ülésen természetesen részletesen kifejtjük álláspontunkat ebben a kérdésben, bár erről már korábban is beszéltünk\n\n– mondta az államfő.\n\nFebruár 28-án Kína megtagadta az Orosz Föderáció elleni új szankciók támogatását, amelyeket számos ország vetett ki \"a Donbász védelmét célzó orosz különleges műveletre\" válaszul. Tisztázták, hogy Kína ellenzi az egyoldalú szankciókat, amelyeknek nincs nemzetközi jogi alapjuk.\n\nVlagyimir Putyin orosz elnök és Hszi Csin-ping kínai elnök\n\nFotós: Alekszej Druzsinyin / Forrás: MTI/EPA\n\nOrosz rakétacsapás egy ipari létesítményre\n\nOleksandr Vilkul, a Krivij Rih-i katonai közigazgatás vezetője szerint a telephelyen keletkezett károk súlyosak. Az áldozatokról nem közöltek információt.\n\n⚡️ Official: Russia launches missile strike on industrial site in Kryvyi Rih.\n\n\n\nOleksandr Vilkul, the head of the Kryvyi Rih military administration, said damages to the site are serious. No information regarding casualties was provided. — The Kyiv Independent (@KyivIndependent) September 15, 2022\n\nMeghalt a Komszomolszkaja Pravda főszerkesztője\n\nVlagyimir Szungorkin, az orosz Komszomolszkaja Pravda főigazgatója 69 évesen, agyvérzésben halt meg, szeptember 14-én - jelentette a TASZSZ.\n\nA lap 1995 márciusában alakult mint a Komszomol, vagyis a Szovjetunió Kommunista Pártja ifjúsági szárnyának hivatalos orgánuma. Szungorkin 1997-től volt a lap főszerkesztője és főigazgatója is egyben.\n\nMerényletet kíséreltek meg Putyin ellen\n\nVlagyimir Putyin orosz államfő autója ellen vélhetően egy gyilkos szándékú támadási kísérletet hajtottak végre – írja a brit Daily Mail, az orosz General SVR Telegram-csatornáján megjelent, meg nem erősített információra hivatkozva.\n\nA híresztelés állításai szerint az orosz elnök limuzinjának bal első kerekénél egy hangos robajra lettek figyelmesek, amit aztán füstfelhő követett. Ezután az autó biztonságosan folytatta az útját, az elnöknek pedig nem esett bántódása.\n\nTovábbi információért kattintson ide.\n\nBaj lehet abból, ha Ukrajna nagy hatótávolságú rakétákat kap\n\nHa az USA 300 km hatótávolságú ATACMS ballisztikus rakétákkal látja el Ukrajnát, akkor katonai konfliktusba keveredhet Oroszországgal – mondta Anatolij Antonov az amerikai orosz nagykövet.\n\nIf the #USA supplies #Ukraine with ATACMS ballistic missiles with a range of up to 300 km, #Washington may get involved in a military conflict with #Russia, said Ambassador to the US Anatoly #Antonov. pic.twitter.com/0ObZjpqE9u — NEXTA (@nexta_tv) September 15, 2022\n\nMég szorosabbra vonná kapcsolatait Kijevvel Brüsszel\n\nUrsula von der Leyen, az Európai Bizottság elnöke Kijevbe érkezett. Twitter-bejegyzésében közölte, hogy találkozik Volodomir Zelenszkij elnökkel és Denisz Smihal ukrán miniszterelnökkel. Mostani látogatása alkalmával sor kerül olyan egyeztetésekre is, amelyek arról szólnak majd, hogyan tudja az EU szorosabbra vonni a kapcsolatait az ukrán gazdasággal és az ukrán néppel az uniós csatlakozás előmozdítása érdekében – közölte Ursula von der Leyen.\n\n🇺🇦 In Kyiv, for my 3rd visit since the start of Russia’s war.\n\n\n\nSo much has changed.\n\nUkraine is now a 🇪🇺 candidate.\n\n\n\nI’ll discuss with @ZelenskyyUa and @Denys_Shmyhal how to continue getting our economies and people closer while Ukraine progresses towards accession. pic.twitter.com/zs9tMm0Mx1 — Ursula von der Leyen (@vonderleyen) September 15, 2022\n\nÚjabb fontos települést foglaltak el az oroszok\n\nDonyecki, luhanszki és orosz egyesült erők elfoglalták Mayors falut – közölte a RIA orosz állami hírügynökség. A településen az ukrán tüzérség egyik állása volt, ahonnan folyamatos támadásokat tudtak végrehajtani a Donyecki Népköztársaság területén. A RIA tájékoztatása szerint szerdán két települést, Nikolaevkát és Nikolaevka Vtoraya településeket foglalták vissza.\n\nÚjraindítják a vasúti közlekedést Harkovból Balaklijába\n\nAz Ukrán Vasutak bejelentette, hogy szeptember 15-én újraindul a vasúti közlekedés Harkov és Balaklija között. A vasúti dolgozók éjt nappallá téve dolgoztak a hidak és a tucatnyi sérült vágány javításán. Balaklija szeptember 8-án szabadult fel Ukrajna gyors ellentámadása során.\n\nÚjabb sikertelen ukrán ellentámadás, rengeteg a halott\n\nSikertelen volt az ukrán partraszállási kísérlet a herszoni régióban, a támadást visszaverték – mondta Kirill Stremousov, a térség katonai-polgári közigazgatásának helyettes vezetője. A RIA orosz állami hírügynökség szerint ukrán tengerészgyalogosok próbáltak bejutni a régióba a Fekete-tenger felől, mintegy 120 ukrán katona halt meg.\n\nAz ukránok szerint az orosz veszteségek 9-10-szer nagyobbak, mint a sajátjaik\n\nOlekszij Danilov, a Nemzetbiztonsági és Védelmi Tanács titkára az ukrán 24-es csatornának adott interjújában azt mondta, hogy az ukrán fegyveres erők megtörik a katonai sztereotípiákat, és munkájuk minőségével meglepik a külföldi partnereket. Szerinte veszteségeik körülbelül az orosz veszteségek tizedét érik el.\n\nRobbanásokat hallottak Kirovohrad megyében\n\nSzeptember 15-én éjfél körül robbanásokat jelentettek Kropivnickijben. Andrij Rajkovics, a Kirovohrad megyei katonai adminisztráció vezetője felszólította a lakosságot, hogy vonuljanak fedezékbe. Később arról számolt be, hogy az ukrán légvédelmi rendszerek sikeresen védik a térséget.\n\nAz ukránok szerint visszaverték az oroszok előrenyomulási kísérleteit\n\nFegyveres erőik visszaverték az orosz támadásokat Spirne, Soledar, Majorszk, Zajceve, Odradivka, Veszela Dolina, Vodjane és Novomihajlivka településeken – jelentette az ukrán vezérkar. Tájékoztatásuk szerint Oroszország 8 rakétacsapást mért Ukrajnára.\n\nUkrajna felszabadított egy Herszonhoz közeli falut\n\nUkrajna visszafoglalta Kiselivka falut, állítja Olekszandr Szamojlenko, Herszon megye ukrán törvényhozásának elnöke. Kiselivka kevesebb mint 30 kilométerre található Herszontól, Ukrajna déli ellentámadásának egyik fő célpontjától.\n\nAz orosz csapatok visszatértek Kreminnába\n\nAz orosz csapatok visszatértek Kreminnába, az oroszok által megszállt Luhanszk régió egyik városába, amely eddig teljesen üres volt, és leszakították az ukrán zászlókat, amelyeket a helyi partizánok raktak ki az ukrán katonai sikerek üdvözlésére – mondta Szerhij Hajdaj, a régió elmenekült ukrán kormányzója. Hasonló eset történt Szvatovében is. Az orosz csapatok a luhanszki régió másik városát, Sztarobilszket is elhagyták.\n\nÚjabb német Gepardok\n\nNémetország további négy Gepard légelhárító ágyút szállított Ukrajnának – jelentette be szerdán a német kormány. Ezzel 24-re nőtt a Németország által Ukrajnának biztosított Gepard-egységek száma.\n\nENSZ-főtitkár: messze még a béke, de a tűzszünet is\n\nA béke kilátásai jelenleg „minimálisak” – mondta az ENSZ-főtitkár Vlagyimir Putyinnal folytatott telefonbeszélgetése után. „Az az érzésem, hogy még mindig messze vagyunk a békétől. Hazudnék, ha azt mondanám, hogy hamarosan megtörténhet” – mondta António Guterres, hozzátéve: „Nincs illúzióm, jelen pillanatban minimális az esély a békekötésre. Még a tűzszünet esélye sem látszik” – mondta.\n\nAutóbalesetet szenvedett az ukrán elnök\n\nVolodimir Zelenszkij ukrán elnök szerdán látogatást tett a harkovi régióban, ahol meglátogatta az Izjumot visszafoglaló csapatokat. Kijevbe visszatértekor egy személyautó ütközött az elnököt szállító konvojjal – közölte a szóvivője, Szergij Nyikiforov, aki csak annyit közölt az elnök állapotáról, hogy megsérült, de nem szenvedett súlyos sérülést. Orvosai megvizsgálták és ellátták. Szintén az elnök orvosai részesítették elsősegélyben a balesetben résztvevő másik autó sofőrjét, majd a mentők kórházba szállították. A szóvivő hozzátette: a baleset körülményeit vizsgálják – írja a BBC.\n\nVolodimir Zelenszkij napi videóüzenete a megszokottnál később került csak fel az internetre. Abban nem tett említést a balesetről.\n\nMagyarország segít\n\nMagyarország területére 2022. szeptember 14-én az ukrán-magyar határszakaszon 6175 fő lépett be. A román-magyar határszakaszon belépők közül 5803 fő nyilatkozott úgy, hogy Ukrajnából érkezett. A beléptetettek közül a rendőrség 165 embernek állított ki ideiglenes tartózkodásra jogosító igazolást. Az ukrajnai háború elől 2022. szeptember 14-én 98 ember, köztük 40 gyermek érkezett Budapestre vonattal – közölte a rendőrség.\n\nNyolc orosz rakéta találta el a gátat Krivoj Rog-nál\n\nNyolc orosz rakéta találta el a dél-ukrajnai Krivoj Rog (Krivij Rih) melletti víztározó gátját, az áttörő víz a város két kerületének 22 utcáját veszélyezteti. Szakértők szerint másodpercenként 100 köbméteres víz zúdul ki az áttörésekből, és az Ingulets folyó vízszintje veszélyesen megemelkedett. Az orosz támadásnak valószínűleg az volt a célja, hogy megrongálja az ukrán pontonhidakat a herszoni ellentámadás megzavarására tett erőfeszítések részeként. Ukrajna szerint a rakétacsapás Oroszország bosszúja volt a közelmúltbeli ellentámadásokért.\n\nAz akcióról az ukrán elnök is beszélt éjszakai videóüzenetében. Úgy fogalmazott: a víztározónak semmiyen katonai stratégiai jelentősége nincs. A támadást végrehajtókhoz szólva azt mondta: „Ti gyengék vagytok, akik civilekkel harcolnak. Gazemberek, akik a csatatérről megszökve, valahonnan messziről próbálnak kárt okozni”.\n\nA 630 ezer lakosú Krivoj Rog jelentős acélipari város, 2016 óta Miskolc partnertelepülése, Volodimir Zelenszkij szülővárosa.\n\nZelenszkij már 8500 négyzetkilométernyi visszafoglalt területről beszél\n\nÉjszakai televíziós beszédében Volodimir Zelenszkij ukrán elnök azt mondta, hogy a Harkov környéki villámellentámadás példátlan megmozdulás volt az ukrán katonák részéről – ismét sikerült megtenniük azt, amit sokan lehetetlennek tartottak. Az elnök szerint az ukrán csapatok már mintegy 8500 négyzetkilométernyi területet foglaltak vissza.\n\nVolodimir Zelenszkij azt mondta, hogy az orosz hadsereg az alatt a több mint öt hónap alatt, amíg Harkov térségében tartózkodott, meg sem próbált valamit tenni az emberekért. Csak lerombolt falvakat hagytak maguk után, némelyikben egyetlen ép ház sem maradt. „A megszállók az iskolákat szemétlerakóvá változtatták, a templomokat pedig – összetörve, szó szerint WC-vé változtatták” – fogalmazott az ukrán elnök, aki szerint a világnak látnia kell azt a pusztítást, éreznie kell azt a fájdalmat, amelyet Oroszország okozott az ukránoknak.\n\nÉjszakai videóüzenetéen azt mondta az ukrán elnök, hogy a harkovi régióban 150 ezer ukrán ember ismét azt érezheti, hogy hétköznapi, biztonságos, normális életet élhet. Volodimir Zelenszkij kiemelte: öt nap alatt 110 km-t haladtak előre az ukrán erők és felszabadítottak csaknem 400 települést.",
    "Oroszország háborúja Ukrajnában – az Index csütörtöki hírösszefoglalója": "Ukrajna, Moldova és Románia energetikai hálózatainak összekapcsolását, a háromoldalú energetikai együttműködés bővítését célzó kormányközi egyezmény megkötéséről állapodtak meg csütörtökön Odesszában a három ország illetékes miniszterei – közölte a román külügyminisztérium.\n\nAz első ukrán-moldovai-román háromoldalú külügyminiszeri találkozón – Dmitro Kuleba ukrán, Nicu Popescu moldovai és Bogdan Aurescu román külügyminiszter mellett – az energetikai tárcák, valamint a román villamosenergia-hálózatot kezelő Transelectrica vállalat vezetői is részt vettek.\n\nA megbeszélésen arról a sürgős energetikai támogatásról volt szó, amelyre Moldovának és Ukrajnának szüksége van ahhoz, hogy átvészelje a közelgő telet, közép- és hosszú távon pedig a villamosenergia és gázhálózatok regionális összekapcsolásának kiépítéséről, valamint a meglévő interkonnektorok rehabilitálásáról tárgyaltak, megakadályozandó, hogy az energiát geopolitikai célokra lehessen felhasználni.\n\nA találkozóról kiadott közös nyilatkozat szerint az ukrán, a moldovai és a román külügyminiszter határozottan elítélte Oroszország Ukrajna elleni agresszióját, és a zaporozzsjai atomerőmű orosz megszállását – írta az MTI.",
    "2,7 milliárd dolláros katonai segélyt nyújt Ukrajnának és az oroszok által fenyegetett európai országoknak az USA": "2,7 milliárd dolláros katonai segélyt nyújt Ukrajnának és az oroszok által fenyegetett európai országoknak az USA\n\n2022. szeptember 08. – 07:43",
    "Az egész világot meglepte Ukrajna elsöprő győzelme Harkiv megyében – De mi jön ezután?": "Talán nem túlzás azt mondani, hogy még a kijevi vezetést és Ukrajna támogatóit is meglepte az, hogy az ukrán fegyveres erők milyen elsöprő és gyors győzelmet arattak Harkiv megyében: amellett, hogy visszafoglalták Izjum várost, északon egészen a határig tolták vissza az oroszokat. Ezzel azonban a háborúnak egyáltalán nincs vége, most mindenki azt találgatja, hogy meddig tart majd az ukránok lendülete, illetve, hogy mit reagál majd az orosz hadvezetés az igencsak kellemetlen kudarcra. Nézzük, melyek a lehetséges forgatókönyvek.\n\nMeddig tart még az ukrán lendület?\n\nUkrajna több ezer négyzetkilométernyi területet és 50 települést foglalt vissza az ország északkeleti részében, elsősorban Harkiv megyében pár nap alatt, ezzel lényegesen nagyobb területet (vissza-)szerezve, mint amit az orosz haderő az elmúlt hónapokban meg tudott hódítani.\n\nA timelapse of the Ukrainian offensive in Kharkiv Oblast so far.(Approximate situation each day as of 00:00 UTC) pic.twitter.com/BB8kKOzBiH — Ukraine (War) September 13, 2022\n\nHarkiv biztosításával nem állt le az ukrán offenzíva: nemrég visszavették Szvjatohirszk települést, elvágva ezzel az Oszkol folyótól délnyugatra tartózkodó orosz csapatokat. Donyec megyében támadás indult Szlovjanszk felől Liman felé, Sziverszk felől pedig a luhanszki Szeverodonyeck és Liszicsanszk településeket támadják az ukránok. Volt egy támadás Donyec város és a Piszki melletti Donyecki Nemzetközi Reptér ellen is, de ez a viszonylag limitált akció kudarccal végződött. Herszon térségében lassan két hete tart az offenzíva, de jelentős áttörésről még mindig nincs bizonyíték. Eddig a térségben egy-két kisebb települést vettek vissza az ukránok, Herszon megyébe pedig nyugati részről sikerült behatolni.\n\nUkrainian AHS Krab howitzers and a humvee as part of the offensive in Kharkiv Oblast. pic.twitter.com/PEXISlgi42 — Rob (Lee) September 13, 2022\n\nAz világos, hogy az ukrán offenzíva a hétvégi, elsöprőnek mondható sikerek után legalább átmenetileg lelassult az elmúlt napokban. Ez persze egyáltalán nem jelenti azt önmagában, hogy az oroszok megállították, netán visszaverték volna az ukrán támadást, a dinamika lassulásának lehetnek egyszerű logisztikai és személyi okai is.\n\nAz alábbi tényezők viszont biztosak:\n\nAz ukrán fegyveres erők eddig viszonylag minimális veszteségeket szenvedtek Harkiv megye térségében, Balaklija visszaszerzése után az orosz haderő egyszerűen kivonult a keletre, északra és délre található településekről. Az oroszok eddig úgy néz ki, tartják az oszkoli összekötővárost, Kupjanszk települést, Limant, illetve Liszicsanszk és Szeverodonyeck településeket. A települések körül még mindig működik az orosz fegyveres védelmi képesség, a frontvonalak talán stabilizálódtak e városok körül. Az ukrán fegyveres erők a harkivi és herszoni offenzíva során jelentős részben nyugaton képzett ukrán katonákra, külföldi önkéntesekre (meglepően sok amerikaira például), illetve NATO-országoktól kapott technikára támaszkodnak. Az ukrán támadás sikerei nagyon nagy részben a meglepetés erejének köszönhetők, most viszont ezt elvesztették az ukrán fegyveres erők.\n\nA kijevi vezetés deklarált célja, hogy kitolja az orosz haderőt Ukrajna teljes területéről, és akárhogy is nézzük, a megvalósítással aránylag nem állnak rosszul.\n\nAz oroszok már korábban feladták Kijev, Szumi és Csernyihiv térségét, most Harkiv megyét is elvesztették. Még az is lehet, hogy a kezdeti nehézségek ellenére végül Herszonban is sikerrel jár majd az ukrán ellentámadás. Ezen kívül az oroszok már csak Luhanszk és Donyec megyékben, az Azovi-tenger partszakaszán (elsősorban Herszon és Zaporizzsja megyékben), illetve a Krímben birtokolnak jelentősebb területeket.\n\nThe State Border Guard Service of Ukraine released footage from the area of recently liberated town of Vovchansk in Kharkiv Oblast of Ukraine. pic.twitter.com/1YOKmhRosb — Status-6 (@Archer83Able) September 13, 2022\n\nAz offenzíva további alakulásával kapcsolatosan azonban a következő tényezőket figyelembe kell vennünk:\n\nAz ukrán fegyveres erők nem rendelkeznek végtelen utánpótlással és most igencsak úgy tűnik, hogy a NATO által adományozott fegyvereket és nyugaton képzett katonákat nagyon nagy arányban hasznosítja az ukrán hadvezetés az északkeleti és déli offenzíva során. Még ha lendületben is marad az ukrán offenzíva, veszteségek mindenképp várhatók, a télre ráfordulva pedig specializált haditechnikai felszerelésekre lesz szüksége az ukrán fegyveres erőknek, amelyek harcképesek maradnak hidegben, fagyban, sárban is és biztosítják a katonák túlélését is zord körülmények közt. A következő hónapokban kritikus fontosságú tényező lesz, hogy a várható energiaválság mellett mennyire tudja Ukrajna fenntartani az európai nemzetek támogatását. A február 24-án indult orosz invázió előtt megszállva tartott területeket Donyecben, Luhanszkban és a Krímben jelentősen körbe bástyázták a szakadárok és moszkvai támogatóik az elmúlt évek során. Gondoljunk bele, hogy a herszoni, megerősített védvonalak áttörése milyen nehézségeket okozott az ukrán fegyveres erőknek, ennél a Donbasz szakadár részén sokkal régebb óta készülnek egy esetleges támadás elhárítására, nem is beszélve a Krímről. Mióta az emberiség háborút visel, azóta igaz, hogy a támadóműveleteket sokkal nehezebb kivitelezni, mint a védekező műveleteket. Technológiai paritás mellett a támadók veszteségei sokkal súlyosabbak, jelentős áttörés híján pedig a morál is gyorsan romlik. A mostani műveletekben résztvevő ukrán katonák pár napja érkeztek a frontvonalra: kipihentek, motiváltak, jól felszereltek és felkészültek, de ez nem biztos, hogy hosszú távon is így marad. Ilyen szorult helyzetben nem biztos, hogy megoldható a harcoló alakulatok megfelelő eltávja, rotálása, pihentetése, ami hosszú távon morál szempontjából nagyon fontos.\n\nJelenleg nagyon úgy tűnik, hogy a kezdeményezés és a hadiszerencse egyaránt az ukránok oldalán van. Még akár az is lehet, hogy szignifikáns orosz statégiaváltás híján Luhanszkban, Donyecben és Herszonban is áttörnek az ukránok az orosz védvonalakon.\n\nUkraine's famously fertile soil is now yielding a record crop of Russian armor.The tank gardens of Kharkiv will likely be nothing compared to the bumper crop in Kherson. pic.twitter.com/TQpo9Exz5U — Jay (in) September 13, 2022\n\nÖsszességében viszont, minél inkább haladnak a 2014-15-ben elfoglalt területek és a téli hónapok felé az ukránok, annál nehezebb helyzetben lesznek a támadóműveleteket kivitelező ukrán katonák. Ilyen nexusban lehetetlen megjósolni egyértelműen, hogy meddig mennek jut majd el sikeresen a most még igencsak dinamikusnak tűnő offenzíva.\n\nMit reagál Oroszország?\n\nTalán nem túlzás azt állítani, hogy jelenleg igencsak erőltetett módon próbálja elhitetni a közvéleménnyel az orosz védelmi minisztérium, az oroszpárti Telegram-csatornák, illetve egyes oroszfanatikus kommentelők által uralt fórumok, hogy a harkivi összeomlás egy tervezett stratégia része. Akárhogy is nézzük, mind a helyszíni bizonyítékok, mind az eseményekről szivárgó képek, videók és bennfentes üzenetváltások azt mutatják, hogy az orosz hadvezetésben és az északkeleten tevékenykedő harcoló alakulatok kötelékében is teljes a káosz, és egyelőre fogalmuk sincs, mit reagáljanak a kialakult helyzetre.\n\nMindettől függetlenül, az is igaz, hogy az, hogy most ráhúzták a vizes lepedőt az oroszokra, nem jelenti automatikusan azt, hogy a következő napokban, hetekben nem tudnak majd előállni egy olyan stratégiával a döntéshozók, mellyel kezelni tudják a váratlan helyzetet.\n\n️️BREAKING NEWS️Massive columns of the 3rd army corps spotted in the region. #Kharkov — UnerkanntAnDerWand (@UnerkanntW) September 9, 2022\n\nKülönféle orosz Telegram-csatornák, OSINT-források, fórumozók és még komolyabb biztonságpolitikai szakértők is a következő opciókat latolgatták:\n\nTámadás Belgorod felől: Állítólag folyamatban van egy komolyabb orosz csapatösszevonás Belgorod térségében: gyakran elhangzik a „3-as számú hadtest”, mint az egység, amely az ukrán offenzívát északról hivatott megtörni. Állítólag ezt a formációt az oroszok frissen hozták létre, idén augusztusban, 10 ezer jól képzett és jól felszerelt katonából áll. Az oroszpárti elemzők közül van, aki azt állítja, hogy igazából a harkivi kivonulás is csupán arra szolgál, hogy minél hosszabban kihúzzák az ukrán logisztikai útvonalakat, majd északi, északnyugati irányból elvágják az ukrán fegyveres erőket, felőrölve a NATO által kiképzett támadóéket és NATO-fegyvereik jelentős részét. Nos, a helyzet az, hogy a tervezett visszavonulás helyett inkább teljes pánik látható az orosz csapatok kötelékében Izjum térségében, melynek része volt jelentős mennyiségű haditechnikai eszköz hátra hagyása is az ukrán fegyveres erők számára. Közben a „3-as számú hadtest” térségben tapasztalható aktivitásától eddig néhány fotó és egyetlen Telegram-videón kívül eddig semmilyen információ nincs. Mindettől függetlenül egy ilyen offenzíva logikus lépés lenne, nagy kérdés csupán az, hogy megvan-e valóban az oroszoknak azon képessége, hogy rövid idő alatt katlanba tudják szorítani a harkivi offenzívában részt vevő ukránokat, mielőtt komolyabban beássák magukat. Újabb északi offenzíva, nyitás Lviv felé: Gyakran felmerül oroszpárti elemzők részéről az a javaslat, hogy miközben az ukrán fegyveres erők képességeinek jelentős része le van kötve a Harkiv-Donbasz térségben és Mikolaiv-Herszon körül, neki kellene (ismét) menni Kijevnek, illetve egy újabb ékkel elvágni a nyugati utánpótlási útvonalakat Lviv felől. Az, hogy az orosz haderő eddig miért nem tett érdemi erőforrást abba, hogy a kulcsfontosságú NATO-utánpótlást Ukrajna nyugati részében elvágja, amúgy is érthetetlen, de annyi igaz, hogy valószínűleg most meglepetésként érné az offenzíva az ukrán haderőt a frontvonaltól 900 kilométerre. Az viszont igencsak kétséges, hogy rendelkezik-e jelenleg az orosz haderő olyan offenzív képességgel, mellyel Ukrajna északi, északnyugati részét tudnák támadni: az erősítés eddig elsősorban a Krím, Herszon, illetve a Donbasz felé összpontosult. Meg lehetne indítani a fehéroroszokat is Lviv ellen, de az ország haderejének jelenlegi felkészültsége mellett lehet, hogy Kovelig sem jutnának, nem véletlen, hogy Minszk eddig is igyekezett inkább kimaradni a szárazföldi harci cselekményekből. Téli offenzíva: egy Lviv elleni támadás mellett logikusan hangzik még az, hogy az oroszok igyekeznek most minimalizálni a katonai jelenlétüket Ukrajnában, éppen ezért próbálják erőforrásaikat úgy tartalékolni, hogy a tél folyamán minél nagyobb offenzív képességet tudjanak Ukrajnába küldeni, akár ismét Kijev felé véve az irányt. Ez azért is lenne logikus lépés, mert az orosz hadvezetés arra számít, hogy Ukrajna nemzetközi támogatottsága az energiaválság miatt megcsappan majd, Ukrajnában nem lesz fűtés és áram, az ukrán katonák pedig nem kapják majd meg a szükséges téli felszereléseket, miközben az orosz lakosság hozzá van szokva a zord időjárási körülményekhez. A legnagyobb kérdés ezzel kapcsolatosan most az, hogy az orosz haderő meddig hajlandó területeket átadni az ukránoknak, hiszen a Krímet, Donyec várost, Luhanszk keleti részét nem adhatják fel komoly, negatív lakossági visszhang nélkül. Kritikus infrastruktúra támadása: amiben látványosan változott az elmúlt napokban az orosz hadviselési doktrína az, hogy elkezdték tudatosan lőni Ukrajna kritikus fontosságú, civil infrastruktúráját, ezen belül is az áramszolgáltató központokat. Harkiv megyében már nincs áram napok óta, akadozik az ivóvíz-szolgálatás is, illetve szakadozik az ellátás Szumiban, Zaporizzsjában, Odesszában és Dnyepropetrovszk megyében is. Érdemes arra is emlékezni, hogy még mindig Oroszország tartja megszállva Ukrajna legnagyobb atomerőművét. Ezzel a stratégiával vélhetően a civil lakosságra akarnak az oroszok nyomást gyakorolni. Mozgósítás: miután az orosz védvonalak összeomlottak Harkiv megyében, az orosz köztévén, közösségi médiában és Dumában is sorra követelték a radikálisabb hangok a hadiállapot bevezetését és az általános mozgósítást. Dimitrij Peszkov Kreml-szóvivő ma azt mondta: még csak nem is tárgyalnak a döntéshozók a mozgósításról, ami persze semmit nem jelent, mivel a Kreml hajlandó kommunikációjához képest 180 fokos fordulatot venni akár pár órán belül is gyakorlati döntéseiben. Felmerül a kérdés viszont, hogy mit érne Oroszország a mozgósítással. A morállal most is gond van a harcoló alakulatok körében: ha odaküldenek még pár tízezer, esetleg százezer relatíve rosszul felszerelt és kiképzett sorkatonát, semmi garancia nincs arra, hogy nagy részük nem fogja egyszerűen letenni a fegyvert és hazamenni, ahogy ezt tette a hivatásos állomány egy része is a háború korai szakaszában. Taktikai atomcsapás: végül érdemes szót ejteni egy olyan tényezéről is, ami vissza-visszatérő dolog a háború eleje óta; ez pedig az arról való találgatás, hogy mekkora az esélye annak, hogy Vlagyimir Putyin orosz elnök elrendeli egy (taktikai) atomcsapás kivitelezését Ukrajnában. A rövid válasz pedig az, hogy nem tudjuk, de remélhető, hogy továbbra is alacsony. Ennek az oka pedig egyszerűen az, hogy az atomfegyverek használata olyan tabu a második világháború óta, melyet sem a Szovjetunió, sem az Egyesült Államok, sem más nagyhatalom nem mert átlépni, tartva az akció nem csupán ökológiai, hanem geopolitikai hatásaitól is, teljesen függetlenül attól, hogy milyen szorult helyzetben voltak. Gondoljunk vissza arra, hogy az Egyesült Államok például simán használt finoman szólva is embertelen fegyvernek számító napalmot, lángszórókat és Agent Orange nevű vegyifegyvert is Vietnamban, de végül inkább elvesztették a háborút ahelyett, hogy atomot vetettek volna be. Hasonló a helyzet Koreában is, ahol MacArthur tábornok vetette fel annak gondolatát, hogy atomot kellene szórni Kínára, helyette inkább Truman kirúgta a háborús hős tábornokát. A Szovjetunió is inkább belebukott az afganisztáni invázióba ahelyett, hogy atomfegyverekkel próbálja elrettenteni a mudzsahedineket, bár ebben a háborús környezetben talán célpont sem nagyon volt, melyet meg tudtak volna célozni egy ilyen eszközzel. Ha Putyin elnök atomfegyvert használ Ukrajnában, a Kreml szemében talán csupán másodlagos szempont, hogy a radioaktív sugárzás orosz és fehérorosz területekre is kihathat. Oroszország számára sokkal félőbb, hogy a tabu ledöntése miatt egyik napról a másikra teljesen elszigetelődik Moszkva a geopolitikai arénában: elpártol tőlük az egyre közelebb kerülő Kína, India, afrikai és közel-keleti országok sora, illetve ugrik minden együttműködés Törökországgal és Indonéziával is. Vagyis borul Putyin elnök abbéli projektje, hogy egy „új második világot” hozzon létre az Amerika-domináns Nyugattal szemben, feltörekvő országokkal együttműködve. Oroszország teljesen elszigetelődik. Rosszabb esetben viszont lehet, hogy az atomcsapásból következő radioaktív tevékenység NATO-országokba is elér, melyek ebben az esetben már katonai akciót fognak követelni Oroszországgal szemben, úgy érezve, hogy minden „kötél szakadt, Putyin nukleáris ámokfutását meg kell állítani.” Ezen tényezők miatt talán feltételezhető, hogy, ha az orosz vezető racionálisan gondolkozik, nem fog atomfegyvert használni Ukrajnában.\n\nVégül fontos megjegyezni, hogy fenti taktikai, stratégiai lehetőségek elsősorban nem hivatalos, orosz forrásokból származnak és legtöbbjük nem más, mint esélylatolgatás, sem mint egy konkrét haditerv ismertetése.\n\nRussian reinforcements are already near , region #Kupiansk — Owari (no) September 9, 2022\n\nKönnyen lehet, hogy az eszkalációs módszerek keresése helyett most arról megy a gondolkodás a Kreml döntéshozóinak körében, hogy tudnak a lehető legkisebb arcvesztéssel kiszállni a háborúból, mielőtt az még több erőforrást emészt fel és a sorozatos orosz kudarcok miatt teljesen szétveri az orosz haderő imidzsét, ami komolyan árt az orosz geopolitikai ambícióknak is. Nem is beszélve a gazdaságról, most, hogy a nyugati szankciók begyűrűző hatása egyre jobban érezteti a hatását.\n\nEgyelőre azonban ez, a nyugati elemzők által keringetett forgatókönyv is inkább tűnik vágyálomnak, mint reális stratégiai lépésnek a Kreml részéről. Alighanem mindenki arra készül, hogy a téli hónapok döntik majd el a háború menetét, ezért is indította meg Ukrajna a mostani offenzívát. A háború lezárására tehát egyedül a harkivi, ukrán műveleti győzelem miatt aligha lehet számítani:\n\nCímlapkép: Getty Images",
    "Újabb ukrajnai területre terjedt át a háború": "Kritikus szakaszába lépett Oroszország Ukrajna elleni háborúja, az utóbbi napokban újabb ukrajnai területekre terjedt át a fegyveres konfliktus - jelentette ki Jens Stoltenberg NATO-főtitkár Antony Blinken amerikai külügyminiszterrel pénteken Brüsszelben közösen tartott sajtótájékoztatóján.\n\nA NATO-országok támogatásának köszönhetően az ukrán fegyveres erők a közelmúltban meg tudták állítani az orosz offenzívát a Donbaszban, és vissza tudtak foglalni területeket - tette hozzá a főtitkár.\n\nA háború okozta energiaválság és az amiatt kialakult infláció \"próbára teszik\" a Nyugat egységét és szolidaritását. Fontos, hogy a háború eme következményei ne vezessenek az Ukrajna melletti elkötelezettség csökkenéséhez - szögezte le.\n\nAz árat, amit mi fizetünk, pénzben lehet kifejezni. Az ukránok viszont az életükkel fizetnek\n\n- fogalmazott a NATO-főtitkár.\n\nFontos, hogy a szövetségesek ne hagyjanak fel az Ukrajnának nyújtott segítséggel, folytassák anyagi és katonai természetű támogatásukat, ugyanis - mint mondta - elhúzódó fegyveres konfliktusra kell felkészülni.\n\n\"Ha Oroszország abbahagyja a harcot, béke lesz. Ha Ukrajna abbahagyja a harcot, nem lesz többé független ukrán nemzet\" - jelentette ki Stoltenberg. Ragaszkodni kell a jelenlegi irányhoz \"Ukrajna és a magunk érdekében is\" - tette hozzá.\n\nAntony Blinken a sajtótájékoztatón hangsúlyozta: az Egyesült Államok azt kívánja elérni, hogy Ukrajna \"erős diplomáciai pozícióba\" kerüljön, ha tárgyalásra kerülne sor Oroszországgal. Közölte: Washington viszont most semmi jelét nem látja annak, hogy Moszkva készen állna komolyan részt venni egy diplomáciai tárgyalásban Kijevvel. Amikor azonban eljön az idő, Ukrajnának a lehető legjobb helyzetben kell lennie erre - mondta.\n\nBlinken dicsérte az elmúlt napok ukrán offenzíváit és az ország déli és keleti részén fekvő területek visszafoglalását. Szerinte ezek valódi eredmények, de \"korai lenne megmondani, hogyan alakul a helyzet ezután\". Az amerikai külügyminiszter hangsúlyozta továbbá, nagy különbséget lát az ukrán és az orosz katonák harci moráljában. Miközben az ukránok a szabadságukért harcolnak, sok orosznak \"fogalma sincs\", miért van Ukrajnában - mondta.\n\nA szövetségesek egységesek maradnak Ukrajna támogatásában, és el fogják számoltatni Oroszországot - tette hozzá az amerikai diplomácia vezetője.\n\nCímlapkép forrása: Getty Images",
    "Ukrajna felszólította a Krím lakóit, hogy szabotálják a mozgósítást": "Makro / Külgazdaság\n\nMélységi árfolyamrekordokra gyengült a font a dollárral szemben a hétfői kereskedésben, mindenekelőtt azért, mert a piaci szereplők aggályosnak tartják a kormány által bejelentett 45 milliárd font (több mint húszezer milliárd forint) értékű adócsökkentési program finanszírozhatóságát és az államadósságra gyakorolt hatását. A kormányzó brit Konzervatív Párt frakciójából olyan - egyelőre nem megerősített - hírek érkeztek hétfőn, hogy a frakción belül bizalmi szavazást célzó kezdeményezés indult Liz Truss miniszterelnök ellen.",
    "Már csak 50 kilométerre vannak az ukrán erők az orosz határtól": "Az ukrán csapatok folytatják az Oroszország által megszállt területek felszabadítását: szeptember eleje óta több mint háromezer négyzetkilométer került vissza Ukrajna ellenőrzése alá, Harkiv irányában pedig nemcsak dél és kelet, hanem észak felé is elkezdtek haladni, és már ötven kilométerre vannak az ukrán-orosz államhatártól - számolt be Valerij Zaluzsnij, az ukrán fegyveres erők főparancsnoka vasárnap a Telegram üzenetküldő alkalmazáson.\n\nA washingtoni hadtudományi intézet (ISW) elemzői legfrissebb jelentésükben - amelyből az Ukrajinszka Pravda hírportál idézett - azt írták, hogy\n\nUkrajna több területet szabadított fel öt nap alatt, mint amennyit Oroszország április ótaösszes művelete során elfoglalt.\n\nMegjegyezték, hogy az ukrán erők helyenként mintegy 70 kilométeres mélységig is áttörték az orosz vonalakat.\n\nAz ukrán erők nagy valószínűséggel Harkiv megyében Izjum városát is elfoglalják a következő 48 órában, ha még nem tették meg. Izjum felszabadítása lesz Ukrajna legjelentősebb katonai eredménye a márciusi kijevi csata megnyerése óta\n\n- fogalmaztak a független amerikai intézet elemzői. Kiemelték: Izjum visszafoglalása megakadályozhatja Oroszországot abban, hogy a donyecki régiótól északnyugatra előrenyomuljon az E40-es autópályán, amelyet az orosz hadsereg megpróbált felhasználni arra, hogy Szlovjanszk és Kramatorszk irányában az ukrán erők \"hátába kerüljenek\".\n\nKapcsolódó cikkünk 2022. 09. 10. Megalázó vereséget szenvedtek az oroszok: az ukránok pár nap alatt visszavették Izjumot\n\nVolodimir Zelenszkij ukrán elnök közben a közösségi portálokon tudatta, hogy az ukrán erők felszabadítottak egy újabb kistelepülést, Cskalovszkét Harkiv megyében. \"Ez mindenhol így lesz. Kiűzzük a betolakodókat minden ukrán városból és faluból\" - tette hozzá az államfő, aki közzétett egy videófelvételt is arról, hogy felvonják az ukrán zászlót a településen.\n\nAz ukrán vezérkar vasárnapi jelentésében arról tájékoztatott, hogy\n\naz orosz megszállók egy nap alatt 400 katonájukat, 33 páncélozott járművüket és 18 harckocsijukat veszítették el.\n\nA vezérkari összesítés szerint eddig 52 650 orosz katona halt meg Ukrajnában, az ukrán erők megsemmisítettek egyebek mellett 242 orosz repülőgépet, 213 helikoptert, 2154 harckocsit, 4617 páncélozott járművet és 1263 tüzérségi fegyvert.\n\nA vezérkar jelentésében azt is írta, hogy a veszteségek miatt az oroszok az ideiglenesen megszállt területeken a férfi lakosság erőszakos mozgósítását tervezik, ezért a férfiaknak tilos elhagyni a településeket. Herszonban átkutatták a város keleti részében lévő lakóövezet lakásait, amelyekből az Antonyivszkij híd látható. Kahovka és Kozacke helyi lakosait az orosz hadsereg figyelmeztette, hogy ha az átkelőhelyekhez közelednek, tüzet nyitnak rájuk és agyonlövik őket - jelentette a vezérkar.\n\nHanna Zamazejeva, a Mikolajiv megyei tanács elnöke a Telegramon közölte, hogy az orosz erők támadást hajtottak végre a régióban Vozneszenszk település polgári létesítményei ellen, aminek következtében legalább két civil sérült meg.\n\nAz ukrán légvédelem lelőtt egy orosz rakétát Dnyipropetrovszk megye fölött - közölte a régió kormányzója. Ugyancsak orosz rakétát lőttek le a Cserkaszi megyei Umany fölött, a roncsok magánházakra zuhantak, de emberi sérülés nem történt - számolt be Ihor Taburec helyi kormányzó.\n\nAz ukrajnai atomerőműveket üzemeltető Enerhotaom vállalat vasárnap a Telegramon közzétett közleményében a zaporizzsjai atomerőmű hatos számú energiablokkjának az ukrajnai villamos hálózatról történt lekapcsolását azzal magyarázta, hogy az elmúlt három napban a hatos blokk \"sziget\" üzemmódban üzemelt, vagyis csak az atomerőmű saját szükségleteit táplálta kritikusan alacsony energiaszinten, mivel a nukleáris létesítményt Ukrajna energiarendszerével összekötő valamennyi vonal megsérült az orosz bombázások miatt.\n\nKapcsolódó cikkünk 2022. 09. 11. Teljesen leállt a zaporizzsjai erőmű\n\nAz ukrán és az orosz oldal az atomerőmű és környéke lövetésével hetek óta egymást vádolja. Az Enerhoatom közleményében kifejtette, hogy szombat este, miután az egyik ilyen összekötő vonalat sikerült üzemképessé tenni, lehetővé vált az erőmű segédáramellátása Ukrajna energiarendszeréből. Ennek következtében született az a döntés, hogy lekapcsolják a hatos blokkot és áthelyezik a legbiztonságosabb állapotba, úgynevezett hidegleállásba. \"Az ukrán villamosenergia-rendszer és az erőmű közti összekötő vezetékek ismételt károsodása esetén, amelynek kockázata továbbra is magas, a nukleáris létesítmény saját szükségleteit dízelgenerátorok fogják ellátni, amelyeknek az élettartama viszont igencsak korlátozott\" - figyelmeztetett a vállalat.\n\nAz erőmű utolsó működő blokkját helyi idő szerint 03.41-kor választották le az elektromos hálózatról. Még tartanak az előkészületek a lehűtésére és a hideg állapotba állításra - írta az Ukrajinszka Pravda az Enerhoatom közlése alapján. A hírportál emlékeztetett arra, hogy szeptember 6-án a Nemzetközi Atomenergia-ügynökség (NAÜ) kiadott egy jelentést az enerhodari látogatásáról, amelyben megerősítette, hogy Oroszország katonákat és haditechnikai felszerelést tart a zaporizzsjai atomerőmű területén.\n\nCímlapkép: Getty Images",
    "Világ: Putyin fenyegetése ellenére is folytatni kell Ukrajna támogatását a brit miniszterelnök szerint": "Szeretne azonnal értesülni a legfontosabb hírekről? Nem kérem Kérem Az értesítések bekapcsolásához kattintson a \"Kérem\" gombra! Az értesítés funkció az alábbi böngészőkben érhető el:\n\nChrome 61+, Firefox 57+, Safari 10.1+ Köszönjük, hogy feliratkozott! Hoppá! Valami hiba történt a feliratkozás során, az oldal frissítése után kérjük próbálja meg újra a fejlécben található csengő ikonnal. A böngészőjében az értesítés funkció le van tiltva! Ha értesítéseket szeretne, kérjük engedélyezze a böngésző beállításai között, majd az oldal frissítése után kérjük próbálja meg újra a fejlécben található csengő ikonnal.\n\n[{\"available\":true,\"c_guid\":\"63f0b686-1062-4816-88c7-00f231bb1cd2\",\"c_author\":\"Pannonia Bio Zrt.\",\"category\":\"brandcontent\",\"description\":\"A bioüzemanyagok körül sok a tévhit, pedig megfelelő technológiával nem csak a közlekedés, de az élelmiszeripar is sokat profitálhat a szakértő cégek működéséből.\",\"shortLead\":\"A bioüzemanyagok körül sok a tévhit, pedig megfelelő technológiával nem csak a közlekedés, de az élelmiszeripar is...\",\"id\":\"20220925_A_biouzemanyag_oldja_meg_vegul_az_elelmiszervalsagot\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/63f0b686-1062-4816-88c7-00f231bb1cd2.jpg\",\"index\":0,\"item\":\"8c8155bf-d1a6-46ec-81ec-a831f6086e41\",\"keywords\":null,\"link\":\"/brandcontent/20220925_A_biouzemanyag_oldja_meg_vegul_az_elelmiszervalsagot\",\"timestamp\":\"2022. szeptember. 26. 10:30\",\"title\":\"A bioüzemanyag oldja meg végül az élelmiszerválságot?\",\"trackingCode\":\"RELATED\",\"c_isbrandchannel\":false,\"c_isbrandcontent\":true,\"c_isbrandstory\":false,\"c_isbrandcontentorbrandstory\":true,\"c_isbranded\":true,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"af83c1b5-6988-4a62-8721-95516e25a4fe\",\"c_author\":\"HVG360\",\"category\":\"360\",\"description\":\"Fogy az orosz, ezért mozgósíthatott későn 300 ezer tartalékost Putyin, aki megint totálisan elvétette az ütemet. Közben a nemzetközi lapok azt is elemzik, mit hozhat az EU-ban egy olasz-lengyel-magyar szélsőjobbos hármas.\",\"shortLead\":\"Fogy az orosz, ezért mozgósíthatott későn 300 ezer tartalékost Putyin, aki megint totálisan elvétette az ütemet. Közben...\",\"id\":\"20220925_nemzetkozi_lapszemle_meloni_orban_Eu_putyin\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/af83c1b5-6988-4a62-8721-95516e25a4fe.jpg\",\"index\":0,\"item\":\"07c852e8-e466-4eeb-aba4-a54f533e390b\",\"keywords\":null,\"link\":\"/360/20220925_nemzetkozi_lapszemle_meloni_orban_Eu_putyin\",\"timestamp\":\"2022. szeptember. 25. 10:00\",\"title\":\"Nemzetközi lapszemle: Orbánt erősítheti Meloni győzelme, Putyin pancser\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":true,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"88a022f7-f9fc-45b0-bd68-1e40098adfa3\",\"c_author\":\"hvg.hu\",\"category\":\"itthon\",\"description\":\"Nyolc településen tartottak időközi önkormányzati választást vasárnap: a legfontosabb helyszíneket 1–1-re hozta az ellenzék és a Fidesz.\",\"shortLead\":\"Nyolc településen tartottak időközi önkormányzati választást vasárnap: a legfontosabb helyszíneket 1–1-re hozta...\",\"id\":\"20220925_Ujpesten_nyert_az_ellenzek_Miskolcon_a_Fidesz_vitte_az_idokozi_valasztast\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/88a022f7-f9fc-45b0-bd68-1e40098adfa3.jpg\",\"index\":0,\"item\":\"610987bb-5668-4105-9d44-94da4b3e505a\",\"keywords\":null,\"link\":\"/itthon/20220925_Ujpesten_nyert_az_ellenzek_Miskolcon_a_Fidesz_vitte_az_idokozi_valasztast\",\"timestamp\":\"2022. szeptember. 25. 21:51\",\"title\":\"Újpesten nyert az ellenzék, Miskolcon a Fidesz vitte az időközi választást\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"b36d1fc2-f197-43ac-b305-4f0d1107347b\",\"c_author\":\"Kovács István\",\"category\":\"kultura\",\"description\":\"A sakk sokadvirágzását éri, óriási pénzdíjakért folyik a küzdelem és egészen abszurd vádak is felbukkannak, hogy a sportolók hogyan csalhatnak. Nagyon kevés a lebukás, a sakkozókat erősen figyelik, akár játszma közben is felállíthatják őket a bírók ellenőrzésre és a doppingolást is ellenőrzik.\",\"shortLead\":\"A sakk sokadvirágzását éri, óriási pénzdíjakért folyik a küzdelem és egészen abszurd vádak is felbukkannak...\",\"id\":\"20220925_sakk_analgyongy_botrany_carlsen_niemann\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/b36d1fc2-f197-43ac-b305-4f0d1107347b.jpg\",\"index\":0,\"item\":\"1020d161-6538-44a7-9c23-4ffcbf31c4a3\",\"keywords\":null,\"link\":\"/kultura/20220925_sakk_analgyongy_botrany_carlsen_niemann\",\"timestamp\":\"2022. szeptember. 25. 11:00\",\"title\":\"A sakknak pont egy bizarr gyanúsítással súlyosbított botrány nem hiányzott most\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"d776760b-287f-4fef-b7ce-60ca1480d3c7\",\"c_author\":\"hvg.hu\",\"category\":\"kultura\",\"description\":\"A kézzel faragott fekete márványlapon sárgaréz betűkkel szerepel a királynő, férje, Fülöp herceg, és a királynő szülei, VI. György és Erzsébet, az anyakirálynő neve. \",\"shortLead\":\"A kézzel faragott fekete márványlapon sárgaréz betűkkel szerepel a királynő, férje, Fülöp herceg, és a királynő szülei...\",\"id\":\"20220925_Megjelent_az_elso_kep_II_Erzsebet_siremlekerol\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/d776760b-287f-4fef-b7ce-60ca1480d3c7.jpg\",\"index\":0,\"item\":\"b16edf0d-d048-4b83-a56f-792cbf431b59\",\"keywords\":null,\"link\":\"/kultura/20220925_Megjelent_az_elso_kep_II_Erzsebet_siremlekerol\",\"timestamp\":\"2022. szeptember. 25. 13:26\",\"title\":\"Megjelent az első kép II. Erzsébet síremlékéről\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"2ca51318-8824-47d9-98fc-b2a6aea4eb87\",\"c_author\":\"hvg.hu\",\"category\":\"cegauto\",\"description\":\"Nem tudni, személyi sérülés történt-e.\",\"shortLead\":\"Nem tudni, személyi sérülés történt-e.\",\"id\":\"20220926_baleset_m5_autopalya_orkeny\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/2ca51318-8824-47d9-98fc-b2a6aea4eb87.jpg\",\"index\":0,\"item\":\"c26e1aa0-1a16-43a8-97c1-c80b5e8ec8bf\",\"keywords\":null,\"link\":\"/cegauto/20220926_baleset_m5_autopalya_orkeny\",\"timestamp\":\"2022. szeptember. 26. 07:52\",\"title\":\"Baleset miatt torlódik a forgalom az M5-ös autópályán\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"23db923b-49e8-45a1-b206-b384a0507c4b\",\"c_author\":\"hvg.hu\",\"category\":\"gazdasag\",\"description\":\"A Wolt Magyarország szerint \\\"a képen látható szituáció valószerűtlen egy valódi Wolt-kiszállítás során\\\". \",\"shortLead\":\"A Wolt Magyarország szerint \\\"a képen látható szituáció valószerűtlen egy valódi Wolt-kiszállítás során\\\". \",\"id\":\"20220925_Kamu_lehetett_a_KFCkosarral_a_fejen_egyensulyozo_Woltfutar\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/23db923b-49e8-45a1-b206-b384a0507c4b.jpg\",\"index\":0,\"item\":\"028124b8-c25f-4586-aa98-0496f9cfc289\",\"keywords\":null,\"link\":\"/gazdasag/20220925_Kamu_lehetett_a_KFCkosarral_a_fejen_egyensulyozo_Woltfutar\",\"timestamp\":\"2022. szeptember. 25. 12:21\",\"title\":\"Kamu lehetett a KFC-kosárral a fején egyensúlyozó Wolt-futár\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"a983e27e-8a20-4347-ae15-031149c14416\",\"c_author\":\"hvg.hu\",\"category\":\"tudomany\",\"description\":\"Összegyűjtöttük egy cikkbe a hét legérdekesebb, legolvasottabb technológiai és tudományos témáit.\",\"shortLead\":\"Összegyűjtöttük egy cikkbe a hét legérdekesebb, legolvasottabb technológiai és tudományos témáit.\",\"id\":\"20220925_enerhash_svedorszag_anonymous_iran_tuntetesek_android_veszhivas_facebook_belepesek_putyin_beszed_emigralas\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/a983e27e-8a20-4347-ae15-031149c14416.jpg\",\"index\":0,\"item\":\"14e136d9-c165-4516-8647-0600f5a3ac8b\",\"keywords\":null,\"link\":\"/tudomany/20220925_enerhash_svedorszag_anonymous_iran_tuntetesek_android_veszhivas_facebook_belepesek_putyin_beszed_emigralas\",\"timestamp\":\"2022. szeptember. 25. 12:00\",\"title\":\"Ez történt: Egy magyar cég megoldotta, hogy 500-szor olcsóbb árammal működjön\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null}]",
    "Ukrajna: a frontokon nincs áttörés, az orosz csapatok csapdába eshetnek Herszonnál": "Továbbra is heves harcok dúlnak Ukrajna keleti és déli részén, miközben négy megszállt területen is zajlik a helyi oroszbarát vezetés által kiírt népszavazás arról, csatlakozzon-e az adott régió az Oroszországi Föderációhoz.\n\nA hadműveletekről érkező legfrissebb tudósítások szerint Ukrajna keleti frontjának északi szakaszán nincsenek számottevő összecsapások. Harkivtól délkeletre, Szeverodonyeck és Luhanszk irányában támadják egymást az orosz és az ukrán erők a Donyec és az Oszkil folyók mentén. Az ukrán egységeknek sikerült átlépniük az Oszkilt a két folyó összefolyásánál pár napja, és meghátrálásra kényszerítették az ott előrenyomuló orosz csapatokat.\n\nAz orosz elnök által bejelentett részleges mozgósítás az orosz hadsereg utánpótlásán még nem érzékelhető, A Luhanszki területre egyelőre nem érkezett erősítés.\n\nA Donyecki terület északi részén az ukrán hadsereg Ivano-Darivkánál és Szpirnénél ért el sikereket, képes volt a frontvonalat kelet felé tolni. Csapatai észak felé Liszicsanszk irányába, dél felé Beresztove felé nyomulnak.\n\nBahmuttól délre a hírhedt orosz Wágner-csoport zsoldosai hajtanak végre támadásokat súlyos utánpótlásgondokkal küzdve, a Donbász középső részén továbbra is Avdiivkánál folynak intenzív harcok.\n\nA zaporizzsjai és a herszoni frontszakaszokon sem az ukrán, sem az orosz hadsereg nem ért el áttörést az elmúlt napokban. A Mikolajivot Herszonnal összekötő autópálya mentén folyamatosak az összecsapások. Az ukrán csapatok északnyugat és északkelet felől is szorítják vissza az orosz egységeket a Dnyipro folyó felé, amelynek mentén az ukrán légierő szünet nélkül támadja az orosz állásokat.\n\nHarcok a keleti fronton, a Harkiv közeli Kupjanszkban Kostiantyn Liberov/Copyright 2022 The Associated Press. All rights reserved.\n\nMegfigyelők arról számolnak be, hogy az orosz hadsereg mostanra elsősorban drónokat vet be az ukrán infrastruktúra és az ukrán hadállások ellen, mert sokkal olcsóbbak, mint a rakéták, ráadásul az ukrán légvédelem sokkal nehezebben szedi le a drónokat, mint a rakétákat. A drónok ugyanis egyrészt kisebbek, másrészt készülhetnek a radarok számára \"láthatatlan\" anyagokból is, így nem mindig észleli őket a rendszer. További előnyük, hogy számolatlanul érkeznek Oroszországba Iránból.",
    "Putyin bejelentése után Németország felpörgeti Ukrajna támogatását": "Az oroszországi részleges mozgósítás miatt Németország az eddiginél is nagyobb erővel támogatja Ukrajnát az orosz támadás elleni védekezésben – mondta a német védelmi miniszter csütörtökön Berlinben.\n\nChristine Lambrecht francia kollégájával, Sébastien Lecornu-vel tartott tájékoztatóján kiemelte, hogy a részleges mozgósítás az orosz elnök, Vlagyimir Putyin reakciója az ukrán sikerekre, amely korántsem elrettentő hatást vált ki, hanem\n\nmég inkább ösztönöz bennünket arra, hogy támogassuk Ukrajnát.\n\nEzt az elkötelezettséget jelzi, hogy a napokban Görögországgal és Szlovéniával is sikerült megállapodni arról, hogy Németország hazai gyártású harcjárműveket ad át a két partnerországnak, amelyek cserébe szovjet gyártású páncélozott harcjárműveket küldenek Ukrajnába – tette hozzá.\n\nMint mondta, a cseremegállapodások révén Ukrajna nagyon gyorsan jut újabb harckocsikhoz, és Németország mindemellett közvetlen támogatást is nyújt, további önjáró lövegeket, rakéta-sorozatvetőket és légvédelmi rendszereket szállít.\n\nHozzátette, hogy\n\nNémetország az ukrán légvédelmi képességek és a tüzérség fejlesztésére összpontosít, mert pontosan erre van szüksége Ukrajnának.\n\nHangsúlyozta, hogy a német támogatásnak kulcsfontosságú szerepe volt azokban a „bátran harcoló” ukrán erők utóbbi hetekben elért komoly sikereiben.\n\nSébastien Lecornu kiemelte, hogy Franciaország is folytatja Ukrajna támogatását, fegyverrel, kiképzéssel, eszközök karbantartásával is segíti az ukrán erőket. Hozzátette, hogy az egész Európai Unió szolidáris Ukrajnával ebben a nehéz helyzetben, méghozzá olyan egységben, amely néhány éve még elképzelhetetlen lett volna.\n\nA német és a francia védelmi miniszter egyetértett abban is, hogy az afrikai Száhel-övezetben tovább kell folytatni a stabilitás megőrzését szolgáló erőfeszítéseket. Oroszország Ukrajna elleni háborúja Afrika helyzetét is befolyásolja, a Száhel-övezetben zajló folyamatok pedig Európa biztonsági helyzetére is hatással vannak – fejtette ki Sébastien Lecornu.\n\nHozzátette, hogy nemcsak a régióban működő terrorszervezetek, hanem a Wagner orosz biztonsági cég tevékenysége is kihívást jelent, ezért nem fordulhat elő, hogy az ukrajnai háború elvonja a figyelmet a Száhel-övezetről.\n\nCímlapkép: Carsten Koall/picture alliance via Getty Images",
    "Megszólalt az orosz külügy az ENSZ-ben: Ukrajna totalitárius, fasiszta állam lett": "Szergej Lavrov részt vett az ENSZ Biztonsági Tanácsának ukrajnai háborúval foglalkozó magas szintű ülésén. Ezen az orosz külügyminiszter a Nyugatot és Kijevet is kritizálta.\n\nA politikus nyitásként arról beszélt, hogy megpróbálták ráerőltetni az „orosz agresszió” eszméjét. Ezután Ukrajna és Oroszország történelmi kapcsolatáról beszélt.\n\nNincs kétségünk afelől, hogy Ukrajna totalitárius, fasiszta állam lett\n\n– mondja Szergej Lavrov, aki élesen bírálta a Nyugatot, amiért Ukrajna szövetségesei felszerelést biztosítanak Kijevnek. Ez „nyílt rasszizmus” volt – idézte őt az Independent.\n\nSzergej Lavrov állítása szerint Donyeckben békés polgárokat értek ukrán lövések. Úgy látja, Kijev megtagadja az alapvető jogokat a nagyrészt orosz ajkú lakosságtól, majd hozzátette: „aggódik az Ukrajna által fogságba ejtett orosz katonák sorsa miatt”. A külügyminiszter továbbá kijelentette, nem bízik a Nemzetközi Törvényszék munkájában – írja a Sky News.\n\nAzt is állította, hogy Ukrajna és szövetségesei – Németország, Franciaország és az Egyesült Államok – megpróbálnak „teljesen más narratívát ránk erőltetni az orosz agresszióról” – írja az al-Dzsazíra angol nyelvű kiadása.\n\nSzergej Lavrov azzal érvelt: a Nyugat ahelyett, hogy meggyőzte volna Kijevet a donbaszi háborút 2014-ben lezáró minszki megállapodások végrehajtásáról, „cinikusan figyelmen kívül hagyta” Ukrajna elnyomó intézkedéseit a Donbaszban.\n\nSzergej Lavrov meggyőződése szerint az orosz kultúra az ukrán támadások áldozata:\n\nUkrajnában orosz könyveket semmisítenek meg, és az orosz nyelvet kiveszik az iskolai tananyagból\n\n– állította az orosz külügyminiszter, aki hamarosan Szijjártó Péterrel tárgyal New Yorkban.\n\n„Az oroszellenes kijelentések büntetlenül maradtak. Ukrajna szigorítja a másként gondolkodók elleni fellépést, és ellehetetleníti az orosz tévécsatornák működését” – hangsúlyozta a tárcavezető, aki a beszéde végén fogta magát, és kisétált az ülésről.\n\nEgyesült Államok: Véget kell vetni Moszkva nukleáris fenyegetéseinek\n\nA beszéd előtt Antony Blinken amerikai külügyminiszter felszólította az ENSZ Biztonsági Tanácsának minden tagját, hogy „küldjön egyértelmű üzenetet arról, hogy Oroszország vakmerő nukleáris fenyegetéseinek azonnal véget kell vetni”.\n\nVlagyimir Putyin orosz elnök a hét elején azt mondta, hogy nukleáris fegyverekkel rendelkező országa „minden eszközt be fog vetni”, ha területét fenyegetés éri.\n\n(Borítókép: Szergej Lavrov, Oroszország külügyminisztere felszólal az ENSZ Biztonsági Tanácsának ülésén 2022. szeptember 22-én New Yorkban. Fotó: Michael M. Santiago / Getty Images)",
    "Aresztovics: Ukrajna 5,5 millió főt mozgósíthat szükség esetén": "Ukrajna területén körülbelül 40 millió ember él, ezért szükség esetén az ország hadserege jelentősen, akár 5,5 millió fővel növelhető – jelentette ki Olekszij Aresztovics, az Elnöki Hivatal vezetőjének tanácsadója egy szombat esti interjúban, számolt be a Karpat.in.ua hírportál.\n\nA tudósítás szerint Aresztovics a Fegin Live Live YouTube-csatornának nyilatkozatkozva megjegyezte, hogy Ukrajnának van mozgósítási potenciálja. „Ha nem lesz elegendő ember a védekezésre, akkor mozgósítás lesz. Még egyszer. Van egy 5,5 millió fős mozgósítási tartalékunk” – mutatott rá.\n\nA tanácsadó felvetette, hogy\n\na Nyugat segíthet Ukrajnának az új katonák felfegyverzésében és felszerelésében. Ugyanakkor rámutatott, hogy jelenleg nem soroznak be diákokat a hadseregbe.\n\nSzerinte azonban megeshet, hogy „mindenki vagy nagyon sokan elmennek”.\n\n„Ha egymillió főt mozgósítanak Oroszországban, milyen külföldre utazásról beszélhetünk? Azt akarjuk, hogy Ukrajna egyáltalán fennmaradjon, vagy a sorbonne-i vagy oxfordi tanulással akarjuk megoldani a személyes problémáinkat?”\n\n– tette fel a költői kérdést Olekszij Aresztovics.",
    "Na, kié legyen Ukrajna, kedves gyerekek? Avagy íme Putyin kedvenc magyar tananyaga": "Az új tanév egyik csodája, hogy új tankönyvek érkeznek vele az életünkbe, és így szeptemberről szeptemberre esélyt kapunk új perspektívában látni a világ dolgait. Az idei nyolcadikosok például az ukrajnai válság és háború megértéséhez kaphatnak masszív segítséget a földrajztankönyv készítőitől.\n\nTehát Ukrajnáról beszélünk ugyebár. Arról a független országról, amely területének egy részét, a Krímet 2014-ben Oroszország katonailag megszállta, majd egy, a nemzetközi közösség által vitatott népszavazáson annektálta. És arról a független országról, amelyet idén februárban az orosz haderő megtámadott, és amely azóta vívja honvédő háborúját az orosz hadsereg ellen, a nyugati államok – mínusz Magyarország – támogatásával.\n\nNos, a nyolcadikosok erről szó szerint az alábbi tankönyvi tájékoztatást kapják:\n\n„A többség ukrán nemzetiségű, de az ország keleti részén jelentős az oroszok aránya, a Krím-félszigeten pedig ők alkotják a többséget. A két keleti szláv nyelv (orosz, ukrán) hasonló. Az oroszok által lakott országrészekben a lakosság egyötöd része kevert orosz–ukrán nyelven beszél. Ennek ellenére a két népcsoport gyakran szemben áll egymással. Ellentétük fegyveres konfliktust is kirobbantott a Krím-félszigetért (4.2.).”\n\nA zárójeles 4.2 pedig egy ábrára utal. Erre a rajzra, amelyet látva valószínűleg még az 1951-es Szabad Nép szerkesztőségében is elégedetten csettintenének (leszámítva azt, hogy mint kedves olvasónk, Csongor felhívta rá a figyelmet, a nagy orosz medve usankáján sikerült az orosz zászlót fejjel lefelé rajzolni):\n\nForrás: Nemzeti Köznevelési Portál, 8. osztályos földrajztankönyv\n\nA Nemzeti Köznevelési Portálon található földrajztankönyv ezt tudja állítani egy háborús agressziót elszenvedő szomszédos országról. Hogy három nagyhatalom civakodik rajta. És a krími orosz megszállás is úgy van elsunyulva, ahogy azt a legszebb kremli propagandában elképzelik.\n\nNem tudom, hogy milyen megfelelési kényszertől vezérelve és kik írták ezt a fejezetet, de Szijjártó Péter igazán átadhatná nekik minimum az egyik moszkvai érdemérmét. Ha valaki, hát ők megérdemlik.",
    "Ukrajna szerint siker, Oroszország szerint kudarc az ukrán ellentámadás Herszon közelében": "Ukrajna szerint siker, Oroszország szerint kudarc az ukrán ellentámadás Herszon közelében\n\n2022. augusztus 30. – 07:23",
    "Fact-check: Igenis létezik olyan állam, hogy Ukrajna, Oroszország is elismerte": "„Ne higgy el mindent, amit a Facebookon olvasol (Petőfi Sándor)” – Valószínűleg sokan emlékeznek a közösségi oldalakon keringő képekre, amiken hasonló, 10 éve még viccesnek számító bölcsességek álltak. Bár ma már nem feltétlenül nevetünk rajtuk, sajnos az aktualitásukat nem vesztették el: a mai napig egy csomóan bevesznek kamuidézeteket.\n\nIlyen volt például az orosz invázió elején keringő Time-borító, vagy a Mike Tysonnak tulajdonított, oroszpárti állásfoglalás. Június elején egy hasonló poszt kezdett el keringeni a magyar Facebookon. Különböző felhasználók ugyanazt másolták be posztokba, összesen már több mint nyolcezer megosztásnál járnak (itt is van egy, két, három, négy példa).\n\n„Vajon ez igaz? Elképesztő nyilatkozatot tett Ban Ki-Moon volt ENSZ-főtitkár, amelynek közvetítését betiltják az ukrán sajtóban és az interneten. És erről semmit sem tudunk”\n\n– kezdődik az egyik bekezdés. A rutinos Ellenőrző-olvasók talán már sejthetik, hogy ha írunk a posztról, akkor valószínűleg nem, nem igaz. Talán az lesz a legjobb, ha egy-két bekezdésenként elemezzük a szöveget.\n\nA dezinformációs propaganda gyakran él azzal az eszközzel, hogy úgy állítja be magát, mintha valami eltitkolt dologról rántaná le a leplet. Azzal a mondattal, hogy „betiltják az ukrán sajtóban és az interneten” a szerző rögtön be is védi magát, mert ha valaki rákeres egy ilyen Ban Kimun-nyilatkozatra, akkor nem fogja megtalálni, és ahelyett, hogy rájönne, hogy kamu az egész, előfordulhat, hogy arra gondol, hogy persze, hogy nem látja, hát le van tiltva. Mondjuk felmerül a kérdés, hogy akkor vajon hogy maradhat fent – több posztban is – a világ legnagyobb közösségi oldalán. A volt ENSZ-főtitkár amúgy eddig mindig független államként utalt Ukrajnára, erre később visszatérünk.\n\nEbben az esetben egyébként Ban Kimun említése kimeríti az angol name-dropping fogalmát, azaz csak azért szerepel a posztban a neve, hogy az egész hitelesebbnek tűnjön. A szöveg hátralevő részében nem is említi a volt főtitkárt.\n\n„Ukrajna 1991.12. 25-óta nem jegyezte be határait. Ukrajna határainak szuverén államként történő nyilvántartásba vétele nem történt meg az ENSZ-ben! Feltételezhető tehát, hogy Oroszország nem követ el semmilyen jogsértést Ukrajnával kapcsolatban”\n\nItt a dátum használata keltheti azt az érzést az olvasóban, hogy az állítás helyes, hát ellenőrizhető adatokat lát. Ettől függetlenül ez az egész nem igaz. Ukrajna nem a Szovjetunió széthullásakor nőtt ki a földből: 1991-ig Ukrán Szovjet Szocialista Köztársaságként létezett a Szovjetunión belül, papíron független állam volt. Így 1945-ben az ENSZ egyik alapító tagjává vált.\n\nBár az erősen centralizált szovjet adminisztráción belül semmilyen szuverén döntéshozatallal nem bírt, Moszkva mégis annyira ragaszkodott a függetlenség fikciójához, hogy társult államként nemzetközi szerződésekben is szerepeltette. A társult tagság fikciója olyan erős volt, hogy 1991 után igazából senki nem berzenkedett az ellen, hogy a tagköztársaság határai képezzék a most már ténylegesen független utódállam határait.\n\nNagyon nagyon nagy vonalakban a szokásjog mellett az 1933-as Montevideói egyezmény adja az állam nemzetközi jogi definícióját. Az egyezmény szerint egy nemzetközi jogi alany akkor tekinthető államnak, ha van\n\nállandó lakossága,\n\njól meghatározott területe,\n\nkormánya,\n\nés képessége arra, hogy más államokkal kapcsolatot létesítsen.\n\nAz ENSZ alapokmányai szerint csak államok lehetnek a tagjai. Ukrajna 1945 óta tag, és a bejegyzés állítása ellenére 1991-ben igenis regisztráltak változtatást az ENSZ-nél: jelezték, hogy az ország neve onnantól kezdve egyszerűen Ukrajna.\n\nSzergej Rudskoj az orosz hadsereg vezérkarának tagja, Igor Konaszenkov, a védelmi minisztérium szóvivője és Mihail Mizsincev, az orosz nemzetvédelmi irányítóközpont vezetője sajtótájékoztatót tartanak az orosz hadsereg ukrajnai akciójáról 2022. március 25-én – Fotó: Natalia Kolesnikova / AFP\n\nTehát ha Ukrajna az ENSZ tagja, akkor abból logikailag következik, hogy állam is, tehát van állandó területe. Épp ezért Oroszország igenis követett el jogsértést, mikor megszálló sereget küldött egy független ország területére.\n\n„A CSI-szerződés szerint Ukrajna területe a Szovjetunió közigazgatási körzete. Ezért senkit sem lehet hibáztatni szeparatizmusért és Ukrajna határainak kényszerű megváltoztatásáért. A nemzetközi jog szerint az országnak egyszerűen nincsenek hivatalosan elismert határai!”\n\nMég egy hitelességet sugalló szakszó, ami így egyébként nem is létezik. A CSI utalhat például egy népszerű tévés franchise-ra, de a szerző valójában a CIS-re gondolhatott, amit mi Magyarországon FÁK-ként (Független Államok Közössége – Commonwealth of Independent States) ismerünk. Ez a Szovjetunió néhány régi tagállamának egy laza közössége.\n\n(Frissítés – 15:34: Egy olvasónk szerint arról lehet szó, hogy a szerző olaszról vehette át a szöveget, mert olaszul tényleg CSI a rövidítés. A Facebookon olaszul azonban egy nappal később kezdett el terjedni szó szerint ugyanez a bejegyzés, de valóban az állhat a fura rövidítés mögött, hogy sietve fordítottak egy más nyelvű eredetit. A szöveg legkorábbi verziója, amit találtunk február 22-én jött ki, és angol nyelvű.)\n\nAz említett szerződés viszont nem állít olyat, hogy a tagok a Szovjetunióhoz tartoznának, sőt. A legelső bekezdés arról szól, hogy a Szovjetunió megszűnik létezni.\n\nA FÁK 1991 decemberében alakult meg, Ukrajna az egyik alapító tagja. Viszont fontos megjegyezni, hogy az ukrán törvényhozás azóta sem ratifikálta a közösség alapokmányát, és 2014-ben bejelentették a kilépési szándékukat.\n\nA nemzetközi jog által elismert határokat már kiveséztük, így látható, hogy igenis van ilyenje Ukrajnának.\n\n„A probléma megoldásához Ukrajnának be kell fejeznie a szomszédos országok elhatárolását, és közös határukon megállapodást kell kötnie a szomszédos országokkal, köztük Oroszországgal. Mindent dokumentálni kell és megállapodásokat kötni minden szomszédos országgal.”\n\nItt a szerző csak tovább erőltet egy hamis állítást, hogy erős érzelmeket váltson ki a gyanútlan olvasóból. A közös határokat már rég lefektették, és Oroszország 1991 óta (többnyire) önálló államként tekintett Ukrajnára, ami például abból is látható, hogy az elmúlt évtizedekben több multilaterális szerződés is létrejött a két ország között. Erre egy kicsit később visszatérünk.\n\n„Az Európai Unió elkötelezett Ukrajna támogatása mellett ebben a fontos kérdésben, és úgy döntött, hogy minden technikai segítséget megad.\n\nDe vajon Oroszország aláír egy határegyezményt Ukrajnával? Nem, persze, hogy nem! Na és Kárpát-alja?”\n\nFeltételezhető, hogy ha most felmerülne a kérdés, Oroszország valószínűleg nem írna alá ilyen határegyezményt, de nem merül fel, szóval a kérdés tárgytalan. Kárpátalja több mint ezer éve nem önálló, nem volt önálló állam, így nem egyértelmű, hogy miért is kéne beleszólnia Ukrajna határainak kérdésébe. Természetesen az elszakadás vagy az autonómia más kérdés, utóbbiról ebben a cikkben írtunk bővebben.\n\n„Mivel Oroszország a Szovjetunió törvényes utódja (ezt megerősítik a volt Szovjetunió és külföldi országok közötti vagyonvitákról szóló nemzetközi bíróságok döntései), amelyek területei Ukrajna, Fehéroroszország és Novorosszia Oroszország és senkinek sincs joga megszabadulni ettől a területtől anélkül, hogy Oroszország ebbe belegyezne.”\n\nAz ENSZ-en belül 1991 decemberében valóban az Orosz Föderáció vette át a felbomlott Szovjetunió pozícióit, így kerültek be például a Biztonsági Tanácsba. Az állítás szerint Ukrajna és Belarusz is a Szovjetunió területe volt, ami nem igaz, hiszen papíron független tagállamok voltak.\n\nKicsit olyan, mint ha azt mondanánk az Európai Unió esetleges felbomlásakor, hogy Magyarország Luxemburg része, mert a nagyhercegség az Európai Szén- és Acélközösség alapító tagja volt. Persze jelentős különbség, hogy ebben az esetben valóban független tagállamokról van szó.\n\nOroszország egyébként beleegyezett, hogy „megszabadul” Ukrajna területéről, méghozzá pont a korábban említett FÁK-alapokmányban, amiben elismeri, hogy Belarusz és Ukrajna független államok, valamint azt is, hogy a Szovjetunió megszűnik létezni.\n\n„Alapvetően Oroszországnak most már csak annyit kell tennie, hogy ezt a területet Oroszországnak nyilvánítja és minden, ami ott történik, Oroszország belügye.”\n\nLátható, hogy ez nem igaz. Gondoljunk bele: ha ilyen egyszerű lenne a megoldás, akkor Oroszország tényleg inkább több mint 100 ezer katonát küldött volna Ukrajnába, ahelyett, hogy egy tollvonással belügyi problémának nevezi a helyzetet?\n\n„A Budapesti Memorandum és egyéb megállapodások szerint Ukrajna határai nincsenek. Ukrajna állam nem létezik (és nem is létezett! ).”\n\nEgy utolsó utalás egy fontos, létező egyezményre. A Budapesti Memorandum egy multilaterális szerződés az USA, Oroszország, az Egyesült Királyság, Franciaország és Ukrajna között (később Kína is aláírta), és semmi köze a határokhoz.\n\nEgy munkás szétvág egy nukleáris fegyver szállítására is alkalmas Tu-22M3-as Backfire repülőgépet az ukrajnai Poltavában 2006. januárjában. Az országban összesen 60 repülőgépet semmisítettek meg a Budapesti Memorandum értelmében – Fotó: Sergei Supinsky / AFP\n\nNagy vonalakban arról szól, hogy ha mindenki megígéri, hogy nem próbálja meg megsérteni a területi egységét, akkor Ukrajna leszereli a Szovjetunióból megmaradt nukleáris arzenálját (ami a világ harmadik legnagyobb atomhatalmává tette).\n\n„Az Orosz Föderáció, Nagy-Britannia és Észak-Írország Egyesült Királysága, valamint az Amerikai Egyesült Államok újólag megerősítik Ukrajnával szembeni elkötelezettségüket, hogy az EBESZ záróokmányának elveivel összhangban tiszteletben tartják Ukrajna függetlenségét és szuverenitását, valamint meglévő határait”\n\n– áll a Budapesti Memorandumban.\n\nTehát a szerződésben, amire a bejegyzés írója hivatkozik, pont annak az ellenkezője áll, mint amit ír.\n\nAz egész azért tűnhet hihetőnek sokak számára, mert egyrészt tele van hivatalosnak tűnő dolgokkal, nevekkel: volt ENSZ-főtitkár, szerződések, dátum, sőt, még egy forrásmegjelölés is: Sándor Panin, Központi hírek. Egy Google-keresés alapján ez a név csak ez alatt a poszt alatt jelent meg, és a Központi hírek nevű médiumnak sincs más nyoma.\n\nEzért érdemes némi kritikával olvasni az ilyen híreket. Ha valami kicsit is gyanús (például azért, mert Oroszország ahelyett, hogy belügynek nevezné a dolgot, hadsereget küldött Ukrajnába), érdemes gyorsan utánanézni, hogy azok a részletek, amitől hitelesnek tűnik az egész, valódik-e. Az Oroszország Barátai Csoport nevű Facebook-csoport egyébként rendszeres visszaeső ebben a tekintetben, ott gyakorlatilag kritika nélkül terjed az orosz propaganda. Érdemes fokozott figyelmességgel és némi egészséges szkepticizmussal viszonyulni az ott talált tartalmakhoz. Mondjuk ez mindenre igaz, de erre a csoportra fokozottan.\n\nHa ebben az esetben már az első mondatnál megszólal a vészcsengő, akkor hamar kiderül, hogy kamu az egész: Ban Kimun korábban többször is kimondta, hogy Ukrajna egy szuverén állam jól kijelölt határokkal.\n\nAz orosz-ukrán válság mögött meghúzódó, ezeréves történelmi huzavonáról ebből a videóból tudhat meg többet.",
    "Ukrajna idei gabonatermése jócskán elmarad a tavalyitól": "A cég egy hónapja még ennél is kisebb mennyiségre, 52,5-55,4 millió tonnára számított.\n\nAz APK-Inform a betakarítható búza becsült mennyiégét az augusztusban várt 18,2 millió tonnáról 19 millióra, a kukoricáét 29,9 millió tonnáról 30 millióra javította, ugyanakkor az árpáét 5,9 millió tonnáról 5,5 millióra rontotta.\n\nA kisebb termés miatt kevesebb jut majd kivitelre a jövő június végén záródó egy évben, a logisztikai gondok nagyságától függően 22,6-38,8 millió tonna gabonát exportálhat Ukrajna prognosztizálja az intézet, amely augusztusi jelentésében még 22,9 és 39,6 millió tonnával számolt.\n\nAz ukrán kormány 50 millió tonna körüli idei gabonatermést vár, az export várható nagyságára nem adott ki hivatalos adatot.",
    "Ukrajna további támogatásával kell válaszolni a mozgósításra": "Morawiecki a délkelet-lengyelországi Nowa Deba település melletti gyakorlótéren nyilatkozott, ahol megtekintette a Niedzwiedz-22 fedőnevű lengyel-brit-amerikai hadgyakorlatot. Oroszország folytatni fogja romboló tevékenységét, megpróbálja elérni Ukrajna elpusztítását, területei egy részének elfoglalását – értékelte a lengyel miniszterelnök.\n\nHirdetés\n\nRámutatott: az orosz fél az utóbbi időben több fájdalmas vereséget is elszenvedett, ezért újabb tervbe kezdett, a világ szeme láttára meg akarja változtatni a határokat, el akarja foglalni és annektálni az ukrán területek egy részét.\n\nMorawiecki szerint ebbe nem lehet beleegyezni. „Békében akarunk élni egy, az egész világhoz békésen viszonyuló Oroszországgal” – hangsúlyozta. Hozzátette: „Amikor azonban Oroszország megmutatja brutális erejét, nekünk is meg kell mutatnunk védekező erőnket”. Hangsúlyozta, hogy Oroszország nem győzhet Ukrajnában.\n\nFelszólította a nyugat-európai politikai vezetőket, hogy további pénzügyi támogatással és fegyverszállításokkal segítsék Ukrajnát. „Lehetetlen, hogy a hősies ukrán ellenállás (…) most brutális és barbár orosz ellenakcióba ütközzék” – fogalmazott. Mint mondta, folytatni kell Ukrajna támogatását, mert ott vannak ma a „szabadság barikádjai”. Megígérte, hogy ő személyesen is készül mozgósítani és segítséget szervezni Nyugat-Európában.\n\nPawel Jablonski külügyminiszter-helyettes a PAP hírügynökségnek nyilatkozva úgy vélte, hogy az orosz elnök a konfliktus további eszkalálására fog törekedni és arra, hogy Ukrajna minél nagyobb veszteségeket szenvedjen. Oroszország azonban belső problémákkal küzd, Putyin lépéseinek hatékonysága rendkívül korlátozott lesz – mondta.\n\nArra reagálva, hogy Putyin nukleáris fenyegetéssel vádolta meg a Nyugatot, és arra figyelmeztetett, hogy Oroszország területi épségének védelme érdekében minden rendelkezésére álló eszközt fel fog használni, a lengyel diplomata leszögezte: Moszkva valódi cselekvési lehetőségei olyanok, mint amilyeneket „már közel hét hónapja megfigyelhetünk Ukrajnában”. Hozzátette: Oroszországnak nagyon rossz szándékai vannak egész Európa felé, de eddig képtelen volt megvalósítani őket.\n\nSzerda este kommentálta az orosz mozgósítást Jaroslaw Kaczynski, a lengyel kormánykoalíciót vezető Jog és Igazságosság elnöke is egy vidéki sajtóértekezletén. Putyin döntése után elmondható, hogy az ukrajnai háború „hosszabb ideig fog tartani, mint gondoltuk” – jelentette ki. Putyin ugyanis ezzel szerinte azt jelezte, hogy az oroszok „eltökélten fognak törekedni céljaik megvalósítására”.\n\nAndrzej Zybertowicz szociológus professzor, a lengyel államfő tanácsadója a lengyel közszolgálati rádióban nyilatkozva úgy vélte: a mozgósítás módosíthatja az orosz társadalom viszonyát a háborúhoz. Miközben sok orosz eddig félt tiltakozni a háború ellen, „Putyin most több százezer oroszt szembesített” azzal, hogy meghalnak „egy buta háborúban” – fogalmazott Zybertowicz.",
    "Megvan Ukrajna újjáépítésének teljes várható költsége": "A háború eddig csaknem 100 milliárd dollár fizikai kárt okozott Ukrajnában, az újjáépítés ennek három és félszeresébe, az ukrán éves hazai össztermék (GDP) másfélszeresébe kerülhet - derül ki a Világbank, az Európai Bizottság és az ukrán kormány Washingtonban nyilvánosságra hozott jelentéséből.\n\nA dokumentum szerint az orosz invázió 97 milliárd dollár (mintegy 38 000 milliárd forint) kárt okozott Ukrajnában, az ország ezen felül további 252 milliárd dollár veszteséget szenvedett el gazdaságának és gyártóiparának megakadása, valamint a háborúhoz kapcsolódó egyéb kiadások miatt. A jelentés szerint a szegénységi arány a háború előtti 2 százalékról, 21 százalékra ugrott, miután az ukránok harmada kénytelen volt elmenekülni lakóhelyéről.\n\nA Világbank számításai szerint Ukrajna\n\nteljes újjáépítésének költsége - június 1-jei adatok alapján - eléri a 349 milliárd dollárt (mintegy 136 000 milliárd forint), ami másfélszerese Ukrajna 2021-es, 200 milliárd dollárra becsült GDP-jének.\n\nA legsürgősebb helyreállítási és újjáépítési munkák, mint iskolák és több, mint 500 kórház működőképessé tétele, 105 milliárd dollárt tennének ki. Emellett alapvető fontosságú, hogy a közelgő tél előtt lakhatóvá váljanak a megsérült lakások, helyreállítsák a fűtést és gázellátást - hangsúlyozza a jelentés, amely rámutat, hogy minden számítás előzetes, és a számok növekedhetnek, ahogy a háború folytatódik.\n\nA Világbank Kelet-Európáért felelős regionális igazgatója, Arup Banerji hangsúlyozta, hogy Ukrajna 2023 egészében rá lesz szorulva a külső gazdasági segítségre, igaz az ukrán gazdaság visszaesését most kisebbre várják, mint korábban. Az ukrán gazdaság teljesítménye 2022-ben 30-35 százalékkal lehet alacsonyabb az egy évvel korábbinál, míg korábban a zuhanást 45 százalékra tették - mondta el az regionális igazgató.\n\nA háborúval kapcsolatban megjegyezte, hogy a \"háború menetében igazán drasztikus változás\" állt be.\n\nArup Banerji elmondta, hogy a jelentés megállapításait \"nagyon erős\" nemzetközi módszertanra alapozták, és ezt vehetik alapul a G7-csoport Ukrajna újjáépítéséről október végére Berlinbe tervezett konferenciáján is.\n\nAz igazgató hozzátette, azt nem látja világosan, hogy az ukrán kormány számításai, melyek szerint a teljes gazdaság újjáépítése 750 milliárd dollárba kerülne, milyen módszertan alapján készültek.\n\nA Világbank április végén még 60 milliárd dollárra tette az ukrajnai háború okozta addigi anyagi károkat. David Malpass ,az intézmény elnöke egy konferencián akkor azt mondta, hogy a gazdasági károk ehhez hozzáadódnak, ahogy azt is megjegyezte, hogy a háború folytatása tovább növeli a veszteségeket.\n\nCímlapkép: Orosz támadásban megsérült lakóház az ukrán főváros, Kijev közelében fekvő Irpinyben 2022. augusztus 31-én. Irpinyt és a Kijevi terület északi részén fekvő más településeket a háború elején, februárban és márciusban érték heves orosz tüzérségi támadások, amikor az orosz hadsereg megpróbálta elérni az ukrán fővárost. Forrás: MTI/EPA/Szerhij Dolzsenko",
    "Oroszország több százezer tartalékost hív be – frissül (videó)": "Cikkünk frissül!\n\nSzázakat vettek őrizetbe a mozgósítás elleni tüntetéseken\n\nOroszország háromtucatnyi városában 1026 embert vettek őrizetbe a részleges mozgósítás elleni tüntetéseken - közölte a szerda este a honlapján OVD-Info orosz tüntetővédelmi szervezet.\n\nA Rigában szerkesztett orosz ellenzéki Meduza hírportál, más hírforrásokra is hivatkozva azt írta, hogy Moszkvában a mozgósításellenes tüntetők őrizetbe vétele a belvárosban, az Arbaton kezdődött. Itt a tiltakozók megpróbáltak láncot alkotni. Néhányan az \"Életet a gyermekeinknek!\" és a \"Putyint a lövészárkokba!\" jelszavakat skandálták.\n\nA megmozdulásra a beszámolók szerint olyan nők is elmentek, akiknek, mint mondták, a fiai hadköteles korúak. A rendőrök az Arbatot lezárták, majd a tüntetők az eső eleredtével szétszéledtek.\n\nSzentpéterváron félszáz tüntető vonul a Szent Izsák-székesegyház felé, a mozgósítás ellen tiltakozva. A csoportot rendőrök vették körül, és emberi jogi aktivisták szerint a tüntetőket gumibottal verték, és sokakat vettek őrizetbe. A megmozdulás később két menetté alakult át.\n\nAz OVD-Info szerint Moszkvában és Szentpéterváron egyaránt legkevesebb 399 ember vettek őrizetbe.\n\nVlagyimir Putyin orosz elnök szerdán rendelt el mozgósítást Oroszországban. A védelmi tárca szerint az intézkedés 300 ezer tartalékost érint. Sajtójelentések szerint a környező országokba induló repülőjáratokra elfogytak a repülőjegyek.\n\nA Vlagyimir Putyin orosz elnök által elrendelt részleges mozgósítás elleni tüntetők egyikét veszik őrizetbe rendőrök Moszkvában 2022. szeptember 21-én\n\nFotós: Makszim Sipenkov / Forrás: MTI/EPA\n\nLemondták a Bolsoj részvételét a hamburgi balettfesztiválon\n\nA politikai helyzet miatt nem tartanak igényt a világhírű moszkvai Nagyszínház fellépésére a jövő nyári hamburgi balettfesztiválon.\n\nA Bolsojnak szóló meghívás visszavonását a szervező Hamburg Balett intendánsa, az amerikai John Neumeier jelentette be szerdán arra hivatkozva, hogy \"tovább tart a politikai jégkorszak Oroszországgal\".\n\nA 48. Hamburgi Balettnapokon június 27-én és 28-án a Bolsoj vendégjátéka helyett az intendáns egy saját művét, a Nijinsky című balettot mutatják be az orosz Olga Szmirnova vendégszereplésével. Az intendáns szerint az orosz balerina \"a hagyományokban gazdag orosz ház világra nyitott lelkét\" testesíti meg, ezért hívta meg a balett női főszerepe, Romola Nijinska (Pulszky Romola) eljátszására.\n\nOlga Szmirnova 2011-től idén tavaszig a moszkvai Nagyszínház társulatának tagja volt, Ukrajna megtámadása után azonban elhagyta az országot, és jelenleg az amszterdami Holland Nemzeti Balettnél táncol.\n\nAz orosz erők Dnyipropetrovszk megyét lőtték\n\nAz orosz erők szerdán kora este az Ukrajna keleti részében lévő Dnyipropetrovszk megyét lőtték,\n\na támadás következtében egy polgári személy életét vesztette, kettő megsebesült\n\n- közölte Valentin Reznyicsenko, a régió kormányzója a Telegram üzenetküldő alkalmazáson.\n\nKifejtette, hogy ismét Nyikopol város környékét érte támadás. Hozzátette, hogy mentők és rendőrök is dolgoznak a becsapódások helyszínén. A támadás részleteit vizsgálják.\n\nNap közben Zaporizzsja várost is orosz rakétatámadás érte. Olekszandr Sztaruh, a megye kormányzója közölte, hogy az előzetes információk szerint infrastrukturális létesítményeket és lakóövezeti házakat ért találat. Hozzátette, hogy öt lövedék csapódott be a megyeszékhely három kerületében. Az orosz támadás következtében hárman sebesültek meg, közülük egyet kellett kórházba szállítani agyrázkódással, az állapota stabil.\n\nIvan Fedorov, a Zaporizzsja megyei, oroszok által megszállt Melitopol polgármestere a város mihamarabbi elhagyására szólította fel a katonakorú férfiakat, miután Vlagyimir Putyin orosz elnök részleges mozgósítást jelentett be.\n\nFelszólítjuk a katonai korú férfiakat, hogy azonnal hagyják el Melitopolt. A Kreml diktátora aláírta a mozgósításról szóló rendeletet A legkeményebb intézkedések Zaporizzsja és Herszon megyék megszállt területein lesznek. Igazi férfivadászat lesz\n\n- írta Telegram-üzenetében.\n\nOroszország szabadon engedett tíz külföldi foglyot szaúdi közvetítéssel\n\nMohamed bin Szalmán szaúdi trónörökös közvetítése nyomán - szabadon engedett szerdán tíz külföldi hadifoglyot, akiket az ukrajnai hadművelet során fogtak el - közölte a szaúdi külügyminisztérium.\n\nA tárca tájékoztatása szerint\n\nöt brit, két amerikai, valamint egy-egy svéd, horvát és marokkói állampolgárról van szó, akik repülővel érkeztek meg a Szaúd-Arábiába.\n\n\n\n\n\nRobert Jenrick brit parlamenti képviselő a Reuters hírügynökségnek e-mailen eljuttatott közleményében arról számolt be, hogy a szakadár Donyecki Népköztársaság legfelsőbb bírósága által nyáron halálra ítélt Aiden Aslin brit állampolgár is köztük van.\n\nArról egyelőre nincsenek információk, hogy az elengedett hadifoglyok csoportjában van-e Shaun Pinner brit és Szaaudun Brahim marokkói állampolgár, akiket Aslinnal együtt ítéltek halálra a kelet-ukrajnai szakadárok azzal a váddal, hogy zsoldosként harcoltak ukrán fegyveres alakulatokban.\n\nRecep Tayyip Erdogan hétfőn a PBS NewsHour című amerikai esti televíziós hírműsorban megjelent interjújában beszélt arról, hogy Ukrajna és Oroszország kétszáz hadifogoly cseréjéről állapodott meg - emlékeztetett az EFE spanyol hírügynökség. Egyelőre nem tudni, hogy a Szaúd-Arábiába érkezett foglyok ennek részét képezik-e vagy sem.\n\nPutyin: a szuverenitás meggyengülése halálos veszély Oroszország számára\n\nA szuverenitás meggyengülése halálos fenyegetést jelent Oroszországra nézve - jelentette ki Vlagyimir Putyin Velikij Novgorodban, az orosz államiság megszületésének 1160. évfordulója alkalmából tartott szerdai megemlékezésen.\n\nAz 1160 év alatt biztosan megtanultuk, hogy Oroszország számára halálosan veszélyes, ha akár csak átmenetileg is meggyengíti szuverenitását, ha feladja nemzeti érdekeit. Ilyen időszakokban Oroszországnak a puszta léte is veszélybe került; senki ne számítson többé tőlünk ilyen hibára. Nem engedünk a zsarolásnak és a megfélemlítésnek\n\n- hangoztatta.\n\nAz elnöki beszéd szerint Oroszország a századok során sok nemzetiséghez és sok valláshoz tartozó emberek közös és szülőhazájaként épült fel. Mint mondta, az orosz történelemben az ellenséges inváziók, a széttagoltság és a belviszályok tragédiája ellenére a sötét időszakokat mindig az újjászületés szakaszai követték.\n\nAz államfő kijelentette, hogy senki sem rombolhatja le az olyan orosz értékeket, mint az igazsághoz és az igazságossághoz való hűség, az együttérzés és a közjóra való törekvés.\n\nSenki sem képes betiltani vagy eltörölni egyedülálló civilizációnkat és gazdag kultúránkat\n\n- mondta.\n\nPutyin szerint \"a sokszínű orosz civilizációhoz tartozni boldogság\", de egyben felelősség és kötelesség is. \"A civilizációnk különleges, a saját útját járja, és ebben egy cseppnyi önhittség és felsőbbrendűségi érzés sincs. Ez a civilizáció a miénk, ez a legfontosabb számunkra\" - hangsúlyozta az államfő.\n\nÉs a hazánkért, a szülőföldünkért, amelyből csak egy van nekünk, a szabadságunkért, függetlenségünkért és szuverenitásunkért, a kultúránkért és hagyományainkért harcolni fogunk, megvédjük őket őseink és utódaink nevében, Oroszország, valamint az ország nagy történelme és nagy jövője érdekében\n\n- mondta az államfő azon a napon, amelyen részleges mozgósítást rendelt el a hét hónapja tartó ukrajnai háborúban.\n\nKirill páriárka szerdán, a moszkvai Fogantatás kolostorában megtartott liturgiát követően azt hangoztatta, hogy az orosz ortodox egyház egysége a béke garanciája Ukrajnában és a történelmi Rusz minden területén. Kifejezte meggyőződését, hogy a kanonikus ukrán ortodox egyház papjai és hívei tovább imádkoznak a felekezeti viszályok végéért és a népek testvéri érzéseinek erősödéséért.\n\nAz egyházfő szerint külső erők megpróbálják \"átformálni\" az ukrán népet, és \"ellenségessé tenni Oroszországgal szemben\". Mint mondta, ilyen körülmények között fontos, hogy a hívők ne engedjenek a gyűlöletnek magával a néppel szemben.\n\nEgy amerikai és két orosz űrhajós indult a Nemzetközi Űrállomásra\n\nAz indítást élőben közvetítette a Roszkoszmosz orosz állami űrkutatási hivatal. A startot nyomon követő amerikai űrkutatási hivatal (NASA) sikeres fellövésről számolt be, hozzátéve azt is, hogy a legénység jól van.\n\nHírügynökségek megjegyezték, hogy az amerikai Francisco Rubio és az orosz Szergej Prokopjev, illetve Dmitrij Petelin indulására árnyékot vetett a Washington és Moszkva között kialakult politikai feszültség. Ez az első közös amerikai-orosz indítás a február 24-i ukrajnai orosz hadművelet óta.\n\nTovábbi részletek ITT olvashatók.\n\nAknamezőn keresztül megkísérelt ukrán ellentámadásról számolt be az orosz katonai szóvivő\n\nTöbb mint kétszáz katonát és 21 járművet veszített egy nap alatt az ukrán fegyveres erők 28. gépesített dandárja Herszon megyében, miután az egyik alegység parancsnoka egy aknamezőn keresztül rendelt el ellentámadást - jelentette ki Igor Konasenkov altábornagy, az orosz védelmi minisztérium szóvivője a szerdai hadijelentést ismertetve.\n\nA tábornok azt mondta, hogy\n\na dandár 2. zászlóalja 4. századának személyi állománya lényegében megsemmisült.\n\nKonasenkov szerint a donyecki régióban az ukrán 1. elnöki dandár 3. zászlóalja katonái közül több mint 60 meghalt vagy megsebesült, valamint a zászlóalj négy harckocsit és nyolc járművet is elvesztett egy sikertelen ellentámadási kísérletben.\n\nArtemivszknál (Bahmutnál) a beszámoló szerint az ukrán 93. gépesített dandár 2. zászlóaljának több mint 75 katonája esett el az orosz légierő nagy pontosságú fegyvereivel mért csapást következtében, amely kilenc haditechnikai eszközt is üzemképtelenné tett.\n\nAz orosz légierő harcászati gépei, a tüzérségi és a rakétaerők nyolc ukrán vezetésipontot, 68 tüzérségi egységet és 147 élőerő- és hadfelszerelés-összpontosulást támadtak, megsemmisítve egyebek között 12 lőszer- és fegyverraktárt. Az orosz légvédelem lelőtt 11 drónt, köztük egy Bayraktart, 28 HIMARS-lövedéket és három amerikai HARM radarelhárító rakétát.\n\nAz orosz védelmi minisztérium összesítése szerint az ukrán fegyveres erők a háború kezdete óta 295 repülőgépet, 155 helikoptert, 2018 drónt, 375 légvédelmi rakétarendszert, 5052 harckocsit és egyéb páncélozott harcjárművet, 841 rakéta-sorozatvetőt, 3405 tüzérségi löveget és aknavetőt, valamint 5743 katonai járművet veszítettek.\n\nÉpülettörmelékek egy lakótelepen az éjszakai orosz tüzérségi támadás után a kelet-ukrajnai Harkivban 2022. szeptember 21-én\n\nFotós: Oleg Petraszjuk / Forrás: MTI/EPA\n\nKonasenkov szerint az ukrán fegyveres erők tovább lőtték a zaporizzsjai atomerőművet és Enerhodar várost Marhanec közeléből. Mint mondta, egy nagy kaliberű lövedék robbanása következtében megsérült a vízrendszer egyik csöve az erőmű ötödik erőműblokkjának biztonsági rendszerében, emellett csapás érte az ötödik blokktól kiinduló távvezetéket is.\n\nA szóvivő azt mondta, hogy az ukrán ágyútüzet elfojtották,\n\na sugárzás szintje az erőműnél továbbra is normális.\n\nA létesítmény körül kialakult helyzetet szerdán New Yorkban vitatta meg Szergej Lavrov orosz külügyminiszter és Rafael Grossi, a Nemzetközi Atomenergia-ügynökség (NAÜ) főigazgatója.\n\nNATO-főtitkár: Putyin mozgósítási lépése elmélyíti a konfliktust\n\nVlagyimir Putyin orosz elnök döntése több ezer újabb katona mozgósításáról tovább fogja szélesíteni az ukrajnai konfliktust, atomfegyverek bevetésével fenyegetőzni pedig veszélyes és meggondolatlan retorika - jelentette ki a NATO-főtitkár szerdán New Yorkban.\n\nJens Stoltenberg a Reuters hírügynökségnek adott interjúban elmondta, hogy az orosz mozgósítás - amelyre a második világháború óta nem volt példa - nem meglepetés, de tovább fogja élezni az Ukrajna február 24-i orosz lerohanásával kezdődött konfliktust.\n\nPutyin szerdán bejelentette, hogy 300 ezer tartalékost mozgósítanak az ukrajnai háborúba, és támogatja a szakadár ukrajnai területek elszakadásáról tartandó szavazásokat. Arra is figyelmeztette a Nyugatot, hogy atomfegyvereket is kész bevetni \"Oroszország védelmében\".\n\nBizonyossá tesszük, hogy Moszkva ne érthesse félre, pontosan hogyan fogunk reagálni. Természetesen ez attól függ, milyen lesz a helyzet, vagy esetleg milyen fegyvereket vet be. A legfontosabb, hogy megakadályozzuk ennek a megtörténtét, ezért fogalmazunk világosan Oroszországgal kommunikálva a példa nélküli következményekről\n\n- mondta Stoltenberg.\n\nHangsúlyozta, hogy a NATO \"nem fog hasonló meggondolatlan és veszélyes nukleáris retorikába bocsátkozni, mint Putyin elnök\", miután a 30 tagú védelmi szövetség nem akar konfrontációt Oroszországgal, csak megpróbálja megvédeni Ukrajnát és megakadályozni a konfliktus eszkalálódását.\n\nAz ENSZ-alapokmány elveinek megsértésével vádolta meg Biden Oroszországot ukrajnai háborúja miatt\n\nAz ENSZ alapokmányában rögzített elvek \"szégyentelen megsértésével\" vádolta meg Oroszországot szerdán az ENSZ-közgyűlésben Joe Biden amerikai elnök.\n\nA közgyűlés 77. ülésszakának általános vitájában felszólalva az amerikai elnök kijelentette: \"ez a háború egész egyszerűen lerombolja Ukrajnának a létezéshez való jogát\". Egyben bírálta, hogy\n\naz ENSZ Biztonsági Tanácsának egyik állandó tagja lerohanja a szomszédját.\n\nBiden megerősítette, hogy Ukrajna mellett állnak az orosz agresszióval szemben.\n\nAz amerikai elnök beszédében támogatta a Biztonsági Tanács megreformálását, az állandó és nem állandó tagok számának növelését. Hozzátette: a testületnek tartózkodnia kellene a vétó használatától.\n\nJoe Biden amerikai elnök felszólal az ENSZ Közgyűlésének 77. ülésszakán a világszervezet New York-i székházában 2022. szeptember 21-én\n\nFotós: Jason Szenes / Forrás: MTI/EPA\n\nÉsztország megtiltja a visszatérést azoknak az oroszoknak, akik Ukrajnában harcoltak\n\nNem térhetnek vissza Észtországba azok az ottani állandó lakhellyel rendelkező orosz állampolgárok, akik az orosz oldalon részt vettek az ukrajnai harcokban - közölte Veiko Kommusaar észt belügyminiszter-helyettes szerdán a tárca sajtószolgálata szerint.\n\nKommusaar szerint az észt hatóságok semmilyen korlátozást nem vezettek be az orosz állampolgárok Észtországból történő kiutazására vonatkozóan,\n\nde ha kiderül, hogy azért utaztak el, hogy Ukrajnában harci cselekményekben vegyenek részt, nem térhetnek vissza.\n\nVlagyimir Putyin orosz elnök szeptember 21-én rendeletet írt alá a részleges mozgósításról. Szergej Sojgu védelmi miniszter szerint a mozgósítás során 300 ezer tartalékost hívnak be, akik kiképzésen vesznek részt, mielőtt a \"különleges hadműveleti övezetbe\" küldik őket. Sojgu hangsúlyozta, hogy a mozgósítás elsődleges célja a háború során elfoglalt területek feletti ellenőrzés.\n\nKreml: a „különleges hadművelet” státusa nem változott\n\nAz oroszországi részleges mozgósítás bejelentését követően nem született döntés az Ukrajna elleni \"különleges hadművelet\" státusának megváltoztatásáról és a hadiállapot bevezetéséről - jelentette ki Dmitrij Peszkov elnöki szóvivő újságíróknak szerdán Moszkvában.\n\nNem született semmilyen döntés ezzel kapcsolatban\n\n- mondta a vonatkozó kérdésre válaszolva Peszkov.\n\nVlagyimir Putyin orosz elnök szerdán elrendelte a részleges mozgósítást Oroszországban. Egyebek között elmondta, hogy a \"különleges hadművelet\" övezetében az érintkezési vonal hossza meghaladja az ezer kilométert, továbbá az orosz és szakadár szövetséges erők \"nemcsak neonáci formációkkal, hanem valójában a kollektív Nyugat teljes katonai gépezetével\" állnak szemben, ami szerinte Oroszország létét fenyegeti.\n\nSzergej Sojgu orosz védelmi miniszter közölte, hogy a mozgósítás során 300 ezer tartalékost hívnak be.\n\nZelenszkij: nincs újdonság Putyin mozgósításról szóló bejelentésében\n\nNem tartalmaz újdonságot Vlagyimir Putyin szerdai bejelentése a részleges mozgósításról, az orosz elnök az utóbbi hetekben már végrehajtotta a műveletet, amely csupán azt jelzi, hogy problémákba ütközik az Ukrajna ellen harcoló alakulatok összeállítása - mondta Volodimir Zelenszkij, az orosz támadás ellen védekező ország államfője a Bild című német lapnak.\n\nAz ukrán elnök röviddel Vlagyimir Putyin részleges mozgósításról szóló televíziós beszéde után kijevi hivatalában a Bildnek adott interjújában elmondta, hogy a felvétel nem tartozik a \"kedvenc videói\" közé, és nem is talál benne új információt.\n\nMint mondta, az ukrán hírszerző szolgálatok és Ukrajna szövetségesei már megállapították, hogy Oroszországban részleges mozgósítást hajtanak végre.\n\nAz ukrán elnöki sajtószolgálat által közreadott képen Volodimir Zelenszkij ukrán elnök helyi vezetőkkel tanácskozik dnyipropetrovszki régióban tett látogatása során 2022. július 8-án.\n\nFotós: Ukrán elnöki sajtószolgálat / Forrás: MTI/EPA\n\nMoszkva kadétokat - katonai iskolában tanuló diákokat - vet be Ukrajnában, \"srácokat, akik nem tudtak harcolni\", és el is esnek. Ezek a fiatal emberek még a képzésüket sem tudták befejezni, \"hozzánk jönnek és meghalnak\" - mondta Volodimir Zelenszkij.\n\nHozzátette: Vlagyimir Putyinnak \"gondjai vannak\" a támadáshoz szükséges alakulatok, a tisztek és egyéb katonai személyzet kiállításával, és \"látja, hogy egységei egyszerűen megfutamodnak\".\n\nAz orosz elnöknek milliós sereg kell, mert látja, hogy az Ukrajnába vezényelt katonák \"nagy része\" elmenekül - fogalmazott, kiemelve: Vlagyimir Putyin \"vérbe akarja fojtani Ukrajnát, de a saját katonáinak vérébe is\".\n\nAláhúzta, hogy nem tervezi az orosz megszállás alatt lévő területek visszafoglalásának leállítását. Éppen ellenkezőleg, \"a terveknek megfelelően, lépésről lépésre haladunk előre\" - mondta az ukrán elnök, hozzátéve: biztos abban, hogy az ukrán erők az ország teljes területét felszabadítják.\n\nAz orosz megszállás alatt lévő területek Oroszországhoz csatolásáról tervezett úgynevezett népszavazásokról azt mondta, hogy ezek \"látszat-népszavazások\", amelyeket a nemzetközi közösség tagjainak 90 százaléka nem ismer majd el.\n\nVlagyimir Putyin televíziós beszédéről azt is elmondta: nem számít arra, hogy az orosz elnök atomfegyvert vet be az Ukrajna elleni háborúban, de nem is tudja kizárni ezt a lehetőséget.\n\nMint mondta, nem hinné, hogy \"a világ megengedné neki, hogy használja ezeket a fegyvereket\", de mivel \"nem lehet belelátni ennek az embernek a fejébe\", vannak \"kockázatok\".\n\nAz azonban biztos, hogy nem lehet engedni az ilyen fenyegetésnek, hiszen \"Putyin holnap azt mondhatja, hogy Ukrajna mellett Lengyelország egy részét is akarjuk, különben atomfegyvereket fogunk bevetni\". Ezért \"nem köthetünk ilyen kompromisszumokat\" - jelentette ki Volodimir Zelenszkij a Bild hírportálján bemutatott videóinterjúban.\n\nKínai magas készültség\n\nA Kínai Népi Felszabadító Hadseregnek \"a valódi harcra való felkészülésre kell összpontosítania\" - mondta Hszi Csin-ping kínai elnök és az ország Központi Katonai Bizottságának vezetője -közölte a RIA Novosztyi.\n\nA Kínai Központi Televízió szerint az államfő ilyen utasítást küldött a Pekingben tartott honvédelmi és katonai reformról szóló szeminárium résztvevőinek . Az eseményen a Kínai Kommunista Párt Központi Bizottsága Politikai Hivatalának tagjai vettek részt.\n\nA tartalékosoknak nyújtott kölcsönökre vonatkozó szünet\n\nA The Independent arról ír, hogy orosz központi bank a mai napon azt ajánlotta, hogy a bankok adjanak fizetési szünetet a hitelekre a Vlagyimir Putyin elnök részleges mozgósításról szóló rendelete alapján behívott tartalékosoknak.\n\nUniós szóvivő: Vlagyimir Putyin lépései a kétségbeesését mutatják\n\nVlagyimir Putyin orosz elnök lépései, a részleges mozgósítás, valamint a megszállt ukrán területek annektálására irányuló népszavazási kezdeményezések mind azt mutatják, hogy kétségbeesett az orosz katonai kudarcok miatt - jelentette ki Peter Stano európai uniós külügyi szóvivő az Európai Bizottság szerdai sajtótájékoztatóján.\n\nStano szerint azok a lépések, amelyeket az orosz államfő szerdán jelentett be, újabb bizonyítékai annak, hogy Putyint nem a béke érdekli, hanem az, hogy tovább fokozza a háborút.\n\nA szóvivő arra is felhívta a figyelmet, hogy az orosz elnök \"nagyon veszélyes nukleáris hazárdjátékot játszik\", ezért a nemzetközi közösségnek nyomást kell gyakorolnia rá, hogy \"hagyjon fel felelőtlen viselkedésével\". \"Elfogadhatatlan hogy Putyin a nukleáris fegyvereket használja terrorarzenálja részeként\" - hangsúlyozta Stano.\n\nElmondta, hogy az uniós tagállamok koordinációs megbeszélést tartottak az EU válaszlépéseivel kapcsolatban, de nem árult el részleteket az esetleges intézkedésekkel kapcsolatban.\n\nMegerősítette, hogy a megszállt ukrajnai területek jogilag továbbra is Ukrajna részei maradnak, \"bármilyen eredményt is hoznak az illegális, látszatnépszavazásra irányuló orosz tervek\", az EU azt soha nem fogja elismerni.\n\nCharles Michel, az uniós tagállamok vezetőit tömörítő Európai Tanács elnöke, aki éppen az ENSZ Közgyűlésének ülésszakán vesz rész New Yorkban, Twitter-üzenetében azt írta: \"A Kreml mozgósít, miközben az országok az ENSZ-közgyűlésben az együttműködésért, biztonságért és jólétért dolgoznak\".\n\nHozzátette: \"ebben a háborúban egy agresszor van, Oroszország, és egy áldozat, Ukrajna. Az EU továbbra is rendíthetetlenül támogatja Ukrajnát.\"\n\nZeman: az orosz mozgósításra Ukrajna nagyobb támogatása lenne a megfelelő válasz\n\nAz orosz mozgósításra Ukrajna nagyobb támogatása lenne a megfelelő válasz - reagált Milos Zeman cseh államfő Vlagyimir Putyin orosz elnök szerdai bejelentésére arról, hogy Oroszország részleges mozgósítást rendelt el ukrajnai hadműveletével kapcsolatban.\n\n\"Az orosz mozgósítás valószínűleg az utóbbi időben elért ukrán katonai sikerek következménye. Erre a megfelelő válasz az lenne, ha megnövelnénk az Ukrajnának szánt segítséget, és nemcsak katonai téren\" - vélte a cseh államfő, akinek nyilatkozatát Jirí Ovcácek szóvivő hozta nyilvánosságra a Twitteren.\n\nMilos Zeman korábban nagyon oroszbarát politikát képviselt, de az Ukrajna elleni orosz háború februári kezdete után a véleményét radikálisan megváltoztatta.\n\nNovák Katalin köztársasági elnök és Milos Zeman cseh elnök sajtótájékoztatót tart a prágai várban 2022. június 7-én\n\nFotós: Bruzák Noémi / Forrás: MTI\n\nPetr Fiala cseh miniszterelnök úgy látja, hogy Oroszország a mozgósítással \"az ukrajnai háború további fokozására törekszik\". A kormányfő szerint a döntés újabb bizonyítéka annak, hogy a háborút Oroszország robbantotta ki, és őt kell agresszornak tekinteni.\n\nAz uniós országok egyetértenek abban, hogy szükség van Ukrajna további támogatására, mégpedig humanitárius, katonai és pénzügyi téren egyaránt - szögezte le nyilatkozatában a cseh kormányfő.\n\nAz oroszok csak válaszul fognak atomfegyvereket bevetni\n\nA BBC-nek nyilatkozva Jevgenyij Popov, Vlagyimir Putyin Egységes Oroszország pártjának dumai képviselője és az állami televízió műsorvezetője azt mondta, hogy Oroszország \"nem fogja először megtámadni a nyugati országokat\", de figyelmeztetett, hogy az ország válaszolni fog, ha megtámadják - írja a brit Sky News.\n\nEz az orosz terv\n\nKartapolov, az orosz Duma védelmi bizottságának vezetője kijelentette, hogy a mozgósított katonák nagy része Oroszország középső és nyugati régióiból fog érkezni a régiók mozgósítási erőforrásai alapján.\n\nMilanovic: Putyin bejelentése rendkívül veszélyes helyzetet idéz elő\n\nVlagyimir Putyin orosz elnök szerdai bejelentése rendkívül veszélyes helyzetet idéz elő - közölte Zoran Milanovic horvát államfő.\n\nA horvát elnök a sajtónak nyilatkozva kijelentette: Ukrajnának meg kell nyernie a háborút, Oroszországnak annyira meg kell gyengülnie, hogy a jövőben semmi hasonlót ne követhessen el. \"Láthatjuk, mennyire kitartó\" - mondta.\n\n\"Az egyik oldalon állunk mi, a Nyugat, amely Oroszország ellen ukrán földön harcol. És ott van Oroszország, amely megtámadta Ukrajnát, és amely nem veszítheti el ezt a háborút saját érdekei miatt. Ez a legveszélyesebb ebben a történetben\" - fogalmazott Milanovic.\n\n\"Lojálisak vagyunk a NATO-hoz, de Ukrajna nem tagja a szövetségnek. Kötelezettségeink ebben a vonatkozásban nagyon csekélyek\" - húzta alá.\n\nÚjságírói kérdésre válaszolva, miszerint tart-e attól, hogy Oroszország atomfegyvert vet be, azt mondta: bár Putyin időnként fenyegetőzik ezzel, ő jelenleg nem ebben látja a fő problémát.\n\n\"Oroszországnak gazdaságilag össze kellett volna roppannia az elmúlt hónapokban, de ennek éppen az ellenkezője történt\" - mondta Milanovic, utalva az uniós szankciókra, amelyek szerinte nem érték el hatásukat.\n\nA pápa az ukránok szenvedéséről beszélt audienciáján\n\nFerenc pápa szerdai általános audienciáján nemes népnek, mártíroknak nevezte az ukránokat, akik kínzásnak, kegyetlenkedéseknek és borzalmaknak vannak kitéve hazájukban.\n\nA katolikus egyházfő elmondta: kedden beszélt Konrad Krajewski bíborossal, aki látta a tömegsírokat Izjum közelében. A pápai főalamizsnás jelenleg Ukrajnában tartózkodik, ahová humanitárius segítséget szállított. Vatikáni információk szerint Krajewskire és kíséretére múlt héten rálőttek segélyosztás közben.\n\nFerenc pápa megjegyezte: Krajewski megosztotta vele az ukránok fájdalmát, és az ellenük elkövetett borzalmakat.\n\nFerenc pápa üdvözli a híveket heti általános audienciájára érkezésekor a vatikáni Szent Péter téren 2022. szeptember 21-én\n\nFotós: Alessandro Di Meo / Forrás: MTI/EPA/ANSA\n\nUkrán tisztségviselők elmondták, hogy több száz halottat találtak az orosz megszállás alól felszabadított, Harkiv megyei Izjum közelében. Több holttesten kínzás jelei voltak láthatóak, és sokakra hátrakötött kézzel találtak rá. Volodimir Zelenszkij ukrán elnök szerint a helyszín az oroszok által elkövetett háborús bűncselekmények újabb bizonyítéka. Moszkva következetesen tagadja, hogy katonái háborús bűncselekményeket követtek volna el az ukrajnai háborúban, és hazugságnak nevezte a vádakat.\n\nFerenc pápa egyúttal elismerően nyilatkozott Kazahsztánról, amelyet nemrég keresett fel a világ vallási vezetőinek kongresszusa alkalmából. Kiemelte: az ország nagyon kedvező döntéseket hozott, például nemet mondott a nukleáris fegyverekre egy olyan időszakban, amikor az ukrajnai háború miatt néhányan az atomfegyverek bevetését mérlegelik.\n\nAz Európa Tanács szerint elmérgesítheti a konfliktust az elfoglalt ukrán területeken tervezett népszavazás\n\nAz Európa Tanács főtitkára, Marija Pejcinovic Buric szerdán közzétett közleménye szerint az orosz erők által elfoglalt ukrán területeken bejelentett népszavazás a két ország közötti konfliktus további fokozódásához vezethet, megtartása Ukrajna területi integritásának megsértését jelenti.\n\nAz orosz elnök mozgósítási bejelentése témája lett az olasz választási kampánynak is\n\nMoszkva gyengeségét, nehézségét bizonyítja a Vlagyimir Putyin orosz elnök által bejelentett részleges mozgósítás Giorgia Meloni, a jobboldali Olasz Testvérek (FdI) miniszterelnök-jelöltje szerint.\n\nGiorgia Meloni elkeseredett lépésnek nevezte az oroszországi részleges mozgósítás elrendelését, amivel - tette hozzá - \"a kisebbségi népcsoportok tagjait és elkeseredett\" embereket küldenek meghalni. Az FdI elnöke \"bohózatnak\" tartotta az orosz csapatok elfoglalta ukrajnai területeken meghirdetett népszavazást is.\n\nGiorgia Meloni Velencében 2022. szeptember 10-én\n\nFotós: Andrea Merola / Forrás: MTI/EPA/ANSA\n\nA vasárnapi parlamenti választásokra készülő Giorgia Meloni úgy vélte, Vlagyimir Putyin bejelentése után \"nem lankadhat a figyelem, éberen, egységben, diplomáciával kell követnünk a fejleményeket, mivel az ideges döntések kiszámíthatatlan következményekkel járhatnak\". Meloni hozzátette, hogy Moszkva bejelentése azt bizonyítja, hogy a szankciók eredménnyel jártak, de önmagukban nem elegendőek, kompenzációkra is szükség van - fejtette ki.\n\nA szankciók hatását hónapok óta bíráló Matteo Salvini, a Liga vezetője hangsúlyozta, hogy a háború mindenkit a korábbi nézetek módosításra kényszerített. Megjegyezte, hogy a háború kitöréséig a most oroszellenes európai politikusok is szorosan együttműködtek és kereskedtek Moszkvával.\n\nA baloldali Demokrata Párt (PD) főtitkára, Enrico Letta szerint a szeptember 25-i parlamenti választásokon az olaszoknak dönteniük kell, hagyják-e, hogy Vlagyimir Putyin a jobboldal győzelmét ünnepelje. \"Dönteni kell, hogy Európával vagy Putyinnal vagyunk\" - jelentette ki Letta.\n\nHatalmas aknamentesítés Harkovban\n\nAz ukrán katasztrófavédelmi szolgálat egyik tisztviselője szerint mintegy 12 000 négyzetkilométernyi területet kell aknamentesíteni Ukrajna északkeleti részén, Harkov régióban. Hozzátették, hogy Kanada, az Egyesült Államok és az Egyesült Királyság beleegyezett, hogy segít a műveletben.\n\nEgyszerűsített állampolgárság\n\nA Szövetségi Tanács jóváhagyta azt a törvényt, amely egyszerűsített eljárást ír elő az orosz állampolgárság megszerzésére azon külföldiek számára, akik katonai szolgálati szerződést kötöttek. Ez érinteni fogja azokat a külföldi állampolgárokat, akik legalább egy évre kötöttek katonai szerződést – számolt be erről a RIA Novosztyi.\n\nMenekülnek az oroszok\n\nAz Oroszországból induló egyirányú repülőjegyek gyorsan fogytak, miután Vlagyimir Putyin elnök az Ukrajna elleni háború jelentős fokozásaként elrendelte az orosz tartalékosok részleges mozgósítását – számol be a hírről a The Independent. A bejelentés félelmeket keltett, hogy egyes harcképes korú férfiak nem hagyhatják el az országot. A Google Trends adatai azt mutatták, hogy megugrott az Aviasales keresése, amely Oroszország legnépszerűbb repülőjegy-vásárlási weboldala. A Moszkvából a törökországi Isztambulba és az örményországi Jerevánba – mindkét célállomásra, ahová az oroszok vízum nélkül utazhatnak – közlekedő közvetlen járatokra a jegyek szerdán elfogytak az oldal adatai szerint.\n\nAz orosz rakétatámadásban 12-en sérültek meg a Donyecki területen\n\nOrosz csapatok rakétatámadást indítottak a Donyecki területen lévő Kurakhove ellen, amely eltalált egy házat, és 12 embert, köztük két gyermeket sebesített meg – jelentette Pavlo Kijrilenko, a Donyecki terület ukrán kormányzója szeptember 21-én.\n\nLitvánia magas készültségben\n\nArvydas Anušauskas litván védelmi miniszter Twitteren kijelentette, hogy az ország magas készültségbe helyezi gyorsreagálású erőit az orosz mozgósítás miatt.\n\nLettország nem ad ki vízumot\n\nLettország biztonsági okokból nem ad ki humanitárius vízumot a mobilizáció elől menekülő oroszoknak – állítja az ország külügyminisztere.\n\nUkrán támadás\n\nAz ukrán fegyveres erők (AFU) által a zaporozsjei régió ágyúzásának intenzitása meredeken megnőtt, miután bejelentették a népszavazást a térség Oroszországhoz való csatlakozásáról. Ezt Vlagyimir Rogov, a zaporozsjei régió orosz közigazgatásának főtanácsának tagja jelentette szerdán. „Az ágyúzás, a tüzérségi párharcok és az áttörési kísérletek intenzitása drámaian megnőtt a tegnapi kongresszusunk után” – mondta a TASZSZ -nak.\n\nÚjabb szankciók jöhetnek\n\nAz Európai Unió elfogadja a hetedik szankciócsomagot, ha Oroszország elismeri a népszavazásokat az ukrán területeken – számolt be az Euractiv portál. Egy uniós forrás szerint a tervek szerint bővíteni fogják azon személyek és szervezetek feketelistáját, akik részt vesznek a szavazásban. Az intézkedések magukban foglalják a kereskedelem, a turizmus és a régiók finanszírozásának tilalmát. Új ágazati szankciókról is tárgyalhat az Európai Unió, de a forrás megjegyezte, hogy nehéz lenne egységes álláspontot kialakítani ebben a kérdésben.\n\nScholz: Németország nem fogadja el a Kreml feltételei szerinti békét\n\nOlaf Scholz német kancellár az ENSZ-közgyűlésen mondott beszédében „égbekiáltó imperializmusnak”, és „az eszkaláció újabb fordulójának” nevezte Putyin lépéseit és a megszállt ukrán területeken tartandó álreferendumok tervét – tudósít a The Kyiv Independent.\n\nAmerikai reakció\n\nAz Egyesült Államok ukrajnai nagykövete már reagált is az orosz elnök szerda reggeli bejelentésére – írja a Mandiner. Bridget Brink úgy fogalmazott: A látszat-népszavazás és a mozgósítás a gyengeség, az orosz kudarc jele.\n\nAz Egyesült Államok soha nem fogja elismerni Oroszország igényét az állítólagosan elcsatolt ukrán területekre, és továbbra is Ukrajna mellett fogunk állni, ameddig csak szükséges\"– véli az ukrajnai nagykövet.\n\nOrosz védelmi miniszter: 300 ezer tartalékost hívnak be\n\nVlagyimir Putyin elnök beszéde után Szergej Sojgu védelmi miniszterrel készült, előre felvett interjút mutatták. Megerősítette, hogy a részleges mozgósításba azokat hívják majd be, akik korábban is a hadseregben szolgáltak.\n\nAz orosz védelmi miniszter szerint Ukrajna elvesztette hadseregének felét: 61 ezer 207 halottról, 49 ezer 368 sebesültről számolt be. Az orosz áldozatok számát 5937-re tette; a harctéri sebesültek 90 százaléka az információi szerint újra bevethető. Oroszországban hatalmas mozgósítási erőforrás áll rendelkezésre, mintegy 25 millió ember – alig több, mint 1 százalékuk tartozik a jelenlegi, részleges mozgósítás alá, úgy 300 ezer ember – írja a V4NA.\n\nRészleges mozgósítás lesz Oroszországban\n\nSzerda reggelre Vlagyimir Putyin bejelentette, hogy az ukrajnai konfliktus miatt részleges mozgósítást rendel el. Az orosz elnök bejelentése szerint egyelőre csak azok a tartalékosok kapnak behívót, akik releváns katonai tapasztalattal rendelkeznek. Az eredeti tervek szerint Putyin televízióban közvetített beszéde moszkvai idő szerint kedd este 8 órakor kezdődött volna, ezt azonban ismeretlen okok miatt elhalasztották. Az orosz elnök először mondott beszédet azóta, hogy februárban csapatokat küldött Ukrajnába – részletek ITT olvashatók.\n\n#BREAKING: Russian President Vladimir Putin declares a partial mobilization, which will allow Russia to replenish its fighting force in Ukraine by drawing upon its estimated two million military reservists.#Ukraine #UkraineRussiaWar #Putin #russia pic.twitter.com/hLCW6QQS1m — World conflicts Monitoring Center (@WorldBreakingN9) September 21, 2022\n\nOroszország támogatja a hétvégére meghirdetett népszavazásokat\n\nOroszország teljes mértékben támogatja a hétvégére Luhanszkban, Donyeckben, Herszonban és Zaporizzsjában meghirdetett népszavazást az Orosz Föderációhoz való csatlakozásról – mondta Vlagyimir Putyin orosz elnök.\n\nTovább folytatódnak a harcok Bahmut és Avdijivka városoknál\n\nAz ukrán fegyveres erők vezérkara az közölte, hogy a Bahmut és Avdijivka városok melletti donyecki műveletei jelentős veszteségeket okoztak Oroszországnak, ugyanakkor elismerték, hogy Oroszország még több tucatnyi várost lőtt Ukrajna északkeleti és déli részén.\n\nSzíriából érkeznek ejtőernyősök Ukrajnába\n\nLétszámhiány miatt az orosz hatóságok úgy döntöttek, hogy kivonják Szíriából a 217. légideszant-ezred egységeit, és áthelyezik az ukrajnai frontvonalra – jelentette az ukrán vezérkar.\n\nAz oroszok ismét átcsoportosítják erőiket\n\nA Dozsd független orosz tévécsatorna arról számolt be, hogy a Leningrád megyei Luga városában állomásozó orosz 25. gépesített lövészdandár sorkatonáit átszállítják a Belgorod megyei Valujki városába. A csatorna értesülései szerint Oroszország a dandárból akár 400 sorkatonát is áthelyezhet Belgorod megyébe.\n\nEmennyi civil halt meg a háborúban az ENSZ szerint\n\nAz ENSZ adatai szerint szeptember 18-ig Oroszország Ukrajna elleni háborújában legalább 5916 civil halt meg, és legalább 8616-an megsebesültek. Az ENSZ emberi jogi ügynöksége úgy véli, hogy a valós számok jóval magasabbak, mert egyes helyekről, köztük a Mariupolból, Izjumból, Liszicsanszkból, Popasznából és Szeverodonyeckből származó információk késnek, és sok civil áldozatokról szóló jelentést még meg kell erősíteni.\n\nOroszország újabb rakétacsapást mért Harkovra\n\nHarkov polgármestere, Ihor Terekhov arról számolt be, hogy egy orosz rakéta becsapódott a Kolodnohirszkij kerületben szeptember 21-én éjjel. Terekhov elmondta, hogy a mentők a helyszínen dolgoznak. Áldozatokról egyelőre nincs információ.\n\nElszállhat a diplomáciai megegyezés esélye\n\nBármilyen népszavazás az Oroszországhoz való csatlakozásról az oroszok által megszállt ukrán területeken, megsemmisítené a Kijev és Moszkva közötti tárgyalások fennmaradó ablakát – idézte a Liga.net ukrán lap az ukrán elnök hivatalának szóvivőjét. „A népszavazások nélkül még mindig van halvány esély a diplomáciai megoldásra. A népszavazások után nincs” – idézte Szerhij Nyikiforovot a Liga.net.\n\nNem ismerik el\n\nAz EU illegitimnek minősítette a tervezett népszavazásokat. Josep Borrell, az Európai Unió külügyi biztosa kijelentette, hogy Oroszország azon kísérlete, hogy legitimálja illegális katonai ellenőrzését a megszállt ukrán területek felett, és erőszakkal módosítsa Ukrajna határait, egyértelműen sérti az ENSZ alapokmányát, valamint Ukrajna függetlenségét, szuverenitását és területi integritását. A világ számos vezetője is kijelentette, hogy nem ismernek el semmilyen népszavazást vagy ukrán területek új annektálását, Emmanuel Macron francia elnök egyenesen paródiának nevezte a tervet.\n\nMagyarország segít\n\nMagyarország területére 2022. szeptember 20-án az ukrán-magyar határszakaszon 5449 fő lépett be. A román-magyar határszakaszon belépők közül 5008 fő nyilatkozott úgy, hogy Ukrajnából érkezett. A beléptetettek közül a rendőrség 169 embernek állított ki ideiglenes tartózkodásra jogosító igazolást. Az ukrajnai háború elől 2022. szeptember 20-án 40 ember, köztük 20 gyermek érkezett Budapestre vonattal - közölte a rendőrség.\n\nA Fehér Ház elutasítja a népszavazást\n\nA Fehér Ház elutasította Oroszország népszavazási terveit, hozzátéve, hogy Moszkva csapatokat toborozhat ezeken a területeken, miután jelentős veszteségeket szenvedett a csatatéren. Jake Sullivan, Joe Biden elnök nemzetbiztonsági tanácsadója a tervezett népszavazásokat a szuverenitás és a területi integritás elveinek megsértésének nevezte.\n\nMár pénteken megkezdődnének a népszavazások\n\nA megbízott orosz hatóságok Ukrajna négy megszállt területén – Donyeckben, Luhanszkban, Herszonban és Zaporizzsjában – kedden bejelentették, hogy szeptember 23. és 27. között népszavazást kívánnak tartani az Orosz Föderációhoz való csatlakozásról, ami még jobban kiélezheti a háborút. Kijev kijelentette, hogy a „hamis” népszavazások értelmetlenek, és közölte, hogy erői továbbra is visszafoglalják a területeket, függetlenül attól, hogy Moszkva vagy meghatalmazottai mit jelentenek be.\n\nJapán miniszterelnök: Oroszország Ukrajna elleni inváziója lábbal tiporja az ENSZ alapokmányát\n\nFumio Kishida japán miniszterelnök kijelentette az ENSZ Közgyűlésén, hogy Oroszország Ukrajna elleni inváziója „olyan magatartás, amely lábbal tiporja az ENSZ alapokmányának filozófiáját és elveit”. Azt mondta, hogy az ilyen akciót „soha nem szabad eltűrni”. A Hirosimából származó kormányfő szerint a nukleáris fegyverekkel való fenyegetés, mint amit Oroszország ezúttal tett, nem beszélve a használatukról, komoly fenyegetést jelent a nemzetközi közösség békéjére és biztonságára nézve, és soha nem lesz elfogadható.\n\nOlaf Scholz: Putyin csak akkor adja fel, ha belátja, hogy nem nyerhet\n\nOlaf Scholz német kancellár az ENSZ Közgyűlésén azt mondta, hogy Oroszország elnöke csak akkor adja fel birodalmi ambícióit, ha belátja, hogy nem tudja megnyerni a háborút. „Ezért nem fogadunk el semmilyen békét, amelyet Oroszország diktál, és ezért kell Ukrajnának képesnek lenni arra, hogy kivédje Oroszország támadását” – mondta Olaf Sholz, aki szerint az imperializmus visszatérése nemcsak Európának, hanem a globális, szabályokon alapuló békerendnek is katasztrófát jelentene. Azt mondta, meg kell reformálni az ENSZ Biztonsági Tanácsát, és az ENSZ-nek fel kell lépnie azokkal szemben, akik egy olyan világot részesítenek előnyben, ahol az „erősek uralják a gyengéket”.\n\nZelenszkij a háborús bűncselekményekről\n\nFolytatjuk a stabilizációs intézkedéseket az orosz megszállás alól felszabadult területeken – mondta az ukrán elnök. Volodimir Zelenszkij szerint mindenhol rögíztik az orosz atrocitások tényeit – felkutatják a megszállók kínzókamráit, a meggyilkoltak elrejtett holttestét, a megszállókkal együttműködő kollaboránsokat. „Hálás vagyok minden rendvédelmi tisztnek, aki részt vesz a megszállók bűneivel kapcsolatos igazság megállapításában. Hálás vagyok mindenkinek, aki segít nekik. Ez egy kolosszális munka, amelyre az igazságosság érdekében van szükség, hogy mindenkit megbüntessenek, aki ukránok elleni bűncselekményeket követett el” – mondta az elnök.\n\nUkrajna átvette a kezdeményezést\n\nAz aktuális harci állapotokról szólva az ukrán elnök azt mondta az éjszakai videóüzenetében, hogy a fronton kialakult helyzet egyértelműen jelzi, hogy Ukrajna átvette a kezdeményezést. „Védőink nagyon körültekintően és nagyon bátran teljesítik a parancsnokaik által kitűzött feladatokat” – fogalmazott Volodimir Zelenszkij.",
    "Hosszú távú katonai együttműködést készít elő az Egyesült Államok és Ukrajna": "Az amerikai védelmi minisztérium részletes elemzést és útitervet dolgoz ki arra, hogy miként tudja közép- és hosszú távon támogatni Ukrajna fegyveres erejét. A katonai eszközökről is szóló dokumentumot hamarosan Kijevben is bemutatják – jelentette a CNN hírtelevízió a honlapján a tárca egy magas rangú tisztségviselőjét idézve.\n\nFotó: Shutterstock\n\nAz értesülés szerint az elemzőmunkát az Egyesült Államok egyesített vezérkari főnökségének elnöke, Mark Milley tábornok irányítja,\n\na tervet az Ukrajnának nyújtott és ígért többmilliárdos katonai segítségre alapozzák.\n\nA magas rangú védelmi tisztségviselő a CNN-nek elmondta, hogy a munka kezdeti szakaszában járnak. Az ukrán fegyveres erők jövőjére koncentrálnak, elsősorban arra, hogy az Egyesült Államok mit kíván elérni a tekintetben, hogy Kijev milyen eszközökkel rendelkezzen a közép- és hosszú távon.\n\nWashington elhúzódó konfliktusra számít, és a háborút követő öt évre is készít elemzést Ukrajna haderejét illetően\n\n– derül ki a beszámolóból.\n\nOrosz–ukrán háború: ki bírja tovább? Az orosz hadiipari fölényt csak részben tudják ellensúlyozni a nyugati szállítások. A legnagyobb probléma azonban az, hogy a kiképzett haderő számában az orosz erők hatalmas fölényben vannak. Moszkva ugyanakkor az orosz hadseregnek csak egy részét tudja bevetni, erői túlnyomó részét egy esetleges NATO-konfliktusra kénytelen tartalékolni.\n\nAz értesülés szerint az amerikai katonai szakértők ukránokkal is együttműködnek a tervek kidolgozásában, és ha azokat Joe Biden elnök elfogadja, akkor az eredmény több évre szóló fegyvereladás is lehet, valamint egy hosszú távú katonai képzési program, amelyet az Egyesült Államok nyújtana Ukrajna számára.\n\nA tisztségviselő arról is beszámolt, hogy az elemzés egy-két hónapon belül elkészül, de tartalmát a következő hónapokban folyamatosan igazítják az ukrajnai haderő előrehaladásához a hadszíntéren.",
    "Berlusconi szerint Putyint belekényszerítették az Ukrajna elleni háborúba": "Vlagyimir Putyin orosz elnököt belekényszerítették az Ukrajna elleni háborúba annak érdekében, hogy új kormány alakuljon Kijevben – jelentette ki Silvio Berlusconi volt olasz miniszterelnök csütörtök este. A politikus pártja a Forza Italia ahhoz a jobboldali koalícióhoz tartozik, amely várhatóan megnyeri a vasárnapi olasz parlamenti választást.\n\nFotó: Alexei Druzhinin/ Ria Novosti /AFP\n\nA Reuters cikke szerint Berlusconi az orosz elnök személyes barátja, és a volt miniszterelnök úgy fogalmazott, hogy\n\nPutyint „az orosz nép, a pártja és a miniszterei kényszerítették arra, hogy találja ki ezt a különleges hadműveletet”.\n\nMario Draghi miniszterelnök alatt Olaszország határozottan támogatta az Oroszországgal szembeni nyugati szankciókat, válaszul az ukrajnai invázióra. Giorgia Meloni, a koalícióhoz tartozó Olasz Testvérek vezetője korábban megígérte, hogy a pártja szintén kitart a szankciók támogatása mellett.\n\nBerlusconi kifejtette: a hadművelet célja az lehetett, hogy „egy héten belül” az orosz hadsereg meghódítja Kijevet, leváltva ezzel Volodimir Zelenszkij ukrán elnököt egy „tisztességes emberekből álló kormányra” és utána az oroszok kivonultak volna az ország területéről.\n\nNem is értettem, miért terjeszkedtek az orosz csapatok Ukrajnában, miközben szerintem csak Kijev környékén kellett volna maradniuk\n\n– magyarázta Berlusconi. A RAI olasz közszolgálati televízióban nyilatkozva a politikus azt is mondta, szerinte a szeparatisták mentek a Kremlbe, és egyenesen azt mondták Putyinnak: „Kérlek, védj meg minket, mert ha nem védsz meg minket, nem tudjuk, hová juthatunk”.\n\nAz orosz erők a közelgő népszavazások miatt fokozták a lakosság terrorizálását és orosz útlevelekkel történő ellátását az általuk megszállt ukrajnai területeken. Miközben az Egyesült Államok határozottan elutasítja Moszkva törekvését, és Washington kijelentette, hogy soha nem fogja elfogadni az Oroszország által katonailag megszállt ukrán területeken tartott referendumot.",
    "Az ukrajnai invázió és Kína visszahozta a hidegháború legsúlyosabb amerikai fegyverét": "Az ukrajnai orosz inváziót övező gazdasági hadviselés döntően az orosz gázfegyver bevetése okozta károkkal, illetve az európai uniós szankciók hatásosságával kapcsolatos viták és spekulációk miatt került be a sajtóba az utóbbi hetekben.\n\nAz európai energiahiányról szóló riogatások közepette kevesebb figyelmet kapott egy másik, a potenciális következményeket illetően hasonlóan súlyos fegyver alkalmazása: az Egyesült Államok, az Európai Unió és tíz további gazdaság – köztük a fontos elektronikai exportőr Tajvan, Dél-Korea és Japán –\n\nszéles körű kereskedelmi és technológiai korlátozásokat vezetett be Oroszországgal szemben.\n\nAz exportkorlátozások a hidegháború alatt a nyugati és keleti blokk közti „érzékeny” kereskedelem legfontosabb gátjai voltak: a Nyugat elsősorban ezeken az intézkedéseken keresztül igyekezett akadályozni, hogy a keleti blokk fejlett nyugati technológiákhoz jusson, és azokat katonai célra használja fel. A hidegháború vége óta azonban az egykori keleti blokk, így Oroszország is részese lett a fontosabb exportkorlátozási megállapodásoknak, amelyek 1990 óta döntően a tömegpusztító fegyverek terjedésének megakadályozását célozták.\n\nAz Oroszországgal szemben az ukrajnai invázió nyomán hozott exportkorlátozások az 1990 előtti időket idézik: technológiák, áruk, szoftverek és szolgáltatások rendkívül tág körére vonatkoznak, és az orosz hadsereg, valamint az orosz ipar elsorvasztását célozzák.\n\nAz Egyesült Államok az utóbbi években már Kínával szemben is belengetett és korlátozottan ugyan, de elkezdett alkalmazni hasonló módszereket. Az orosz szankciók esetében pedig az amerikai kormánytagok nyíltan elismerik, hogy a Moszkvával szemben hozott intézkedések kiindulópontot jelenthetnének egy jövőbeli, Kínát célzó nyugati exportkorlátozási együttműködéshez is. Kérdés persze, hogy ehhez Európának mennyi kedve van – az aktuális jelek szerint ugyanis nem sok.\n\nMáshogy hatnak, mint a szankciók\n\nA gazdasági és pénzügyi szankciók célja, hogy gazdasági kárt okozzanak a célországnak, és ezáltal csökkentsék a háborúzó rezsim anyagi mozgásterét, valamint belső támogatottságát és stabilitását. Így például az orosz jegybankra és a pénzügyi világra kivetett pénzügyi korlátozások – vagyonzár, tranzakciós tilalom, a pénzügyi kommunikációs rendszerekből való kizárás – azt a célt szolgálják, hogy az orosz állam és az orosz vállalatok nehezebben tudják finanszírozni tevékenységüket, elveszítsék külső piacaikat és befektetőiket, és az így előidézett gazdasági kár jobb belátásra bírja Vlagyimir Putyin elnököt.\n\nEzzel szemben az exportkorlátozások hagyományosan a célország katonai képességeinek korlátozását és a tömegpusztító fegyverek – atomfegyverek, biológiai fegyverek, bizonyos rakétarendszerek – terjedésének megakadályozását szolgálták.\n\nA jelenleg érvényben lévő négy nemzetközi exportkorlátozási megállapodás is ezzel a céllal jött létre, és a konkrét fegyverek kereskedelmének tiltása mellett az úgynevezett kettős felhasználású technológiák kereskedelmének szabályozására összpontosít. Ezek olyan áruk, szolgáltatások, technológiák vagy szoftverek, amelyeket polgári – tudományos, műszaki, orvosi, fogyasztói termékekben – és katonai célokra is fel lehet és fel szokás használni. Az exportkorlátozás alatt álló termékek kereskedelme jellemzően engedélyköteles, azaz az exportőrnek igazolnia kell a küldő ország hatóságainál, hogy a célország és a vevő megbízható, a termék biztonságos, és nem fog tömegpusztító fegyverben kikötni.\n\nAz ukrajnai invázió után hozott intézkedések ugyanakkor messze túlmutatnak a hatályos exportkorlátozási rendszereken.\n\nSzemben a tömegpusztító fegyverek terjedésének megakadályozásával, a mostani lépések az orosz hadsereg képességeinek tágabb elsorvasztását célozzák, és erősen korlátozzák Moszkva hozzáférését olyan termékekhez, alapanyagokhoz és alkatrészekhez, amelyek elengedhetetlenek ukrajnai stratégiai céljai eléréséhez, írta Maria Sagina, az IISS biztonságpolitikai agytröszt elemzője. Másrészt az Oroszországra kivetett korlátozások számos mezei fogyasztói termékre, és alapvető ipari alkatrészekre is kiterjednek, ezáltal pedig kulcsfontosságú alkatrészektől és alapanyagoktól zárják el az egész orosz ipart, írta Emily Weinstein, a Georgetown Egyetem kutatója.\n\nEmberek másznak fel Kijev főterén egy megrongálódott orosz harci járműre, amit szabadtéri katonai múzeummá alakítottak az augusztus 24-i ukrán függetlenség napja előtt, 2022. augusztus 21-én – Fotó: Dimitar Dilkoff / AFP\n\nAz orosz és belarusz vállalatokra és szektorokra – elsősorban a hadiiparra, a repülőgép- és hajógyártásra, valamint az energiatermeléshez és nyersanyag-kitermeléshez köthető szereplőkre – kivetett új intézkedések fő szabály szerint tiltják számos, eddig kevésbé szigorúan ellenőrzött termék exportját. Ilyenek például a számítógépek, mikrocsipek, telekommunikációs és navigációs eszközök, szenzorok, lézerek és sok más elektronikai termék és alkatrész.\n\nEmellett korlátozásokat vetettek ki az amerikai technológiát használó, harmadik országokban gyártott termékekre is. E lépés lényege, hogy\n\naz Egyesült Államok engedélyhez köti az amerikai szellemi tulajdont vagy alkatrészeket tartalmazó termékek Oroszországnak való átadását, és szankciókat helyezett kilátásba azon cégek számára, amelyek megszegik a tiltást.\n\nMiután a legtöbb technológiai cég nem szeretné, ha kitiltanák Amerikából vagy eltiltanák az amerikai partnerekkel való üzleteléstől, a fenyegetésnek komoly ereje van. Ezt a módszert eddig egyetlen esetben alkalmazta az Egyesült Államok, a Huawei nevű kínai telekommunikációs- és hálózatieszköz-gyártó ellen.\n\nEzek az intézkedések inkább hosszú távon fognak fájni, de egyes területeken már most is kézzelfogható az eredményük, például az orosz autógyártás 97 százalékkal csökkent tavasszal, illetve a mikrocsipek és elektronikai termékek importja is összeomlott a háború kezdete óta. Utóbbi hatás pedig nemcsak az Oroszországot szankcionáló államokra vonatkozik, hanem a világ maradék részére is, azaz a jelek szerint a harmadik országbeli vállalatok is erősen megvágták oroszországi eladásaikat.\n\nHomályos határvonalak\n\nAz Oroszországgal való kivételezés mögött az első, prózai indok, hogy a négy említett egyezményből háromnak Oroszország is tagja, és miután az exportkorlátozási szabályok alakítása konszenzust kíván a részes államoktól, nem lett volna értelme a meglévő rendszer keretein belül megpróbálni korlátozni az oroszok hozzáférését a nyugati technológiához. Másrészt az atomfegyverek és biológiai fegyverek terjedésének korlátozása – az ukrajnai háborútól függetlenül – minden résztvevőnek érdeke, ezért eleve nem lenne értelme felrúgni ezeket a fórumokat.\n\nEgy másik indok, hogy a katonai és polgári felhasználás közötti határ a számítástechnika fejlődésével egyre halványabb.\n\nAz egyik legközelebbi példa, hogy az Ukrajnára kilőtt orosz rakéták maradványai tele voltak amerikai mikrocsipekkel. Ezeket eredetileg természetesen nem az orosz hadsereg számára adták el, hiszen erre soha nem kapnának exportengedélyt. Vélhetően arról van szó, hogy az oroszok polgári termékekben importált csipeket használtak a katonai eszközökben, vagy harmadik országon keresztül szereztek csempészett amerikai csipeket. Gina Raimondo amerikai kereskedelmi miniszter szerint egyes orosz harckocsikban például hűtőszekrényekből és mosogatógépekből kiszerelt csipeket is találtak (ezek természetesen a nagyobb számítási igényű precíziós fegyverekbe nem elegendők). Az amerikai hatóságok jelenleg is nyomoznak, hogy kiderítsék, mégis hogyan kerültek az amerikai termékek az orosz fegyverekbe.\n\nUkrán katonák nézik az ukrán hadsereg által megsemmisített, orosz katonai Ka-52 Alligator helikopter darabjait a Kijev melletti Hosztomel repülőtéren, 2022. július 8-án. Néhány hónappal korábban egy ilyen típusú helikopter átvizsgálásakor találtak 22 darab amerikai csipet – Fotó: Maxym Marusenko / NurPhoto / AFP\n\nEgy kapcsolódó érv, hogy főleg az autoriter rendszerekben a katonai és polgári felhasználók közötti határ is elmosódik: Oroszországban, Kínában és más diktatúrákban számos, névleg polgári tevékenységet végző vállalat és intézet is ezer formális és informális szálon kapcsolódik a rezsimhez és a hadsereghez, így nehezebb megítélni, hogy egyes exportált termékeket pontosan ki és mire fog használni. Ezért volt például engedélyköteles és/vagy tilos a hidegháború alatt a fejlett nyugati kommunikációs és számítástechnikai technológiák, illetve az azokat tartalmazó termékek keleti blokkba exportálása – a mostani korlátozások pedig egyesek szerint e tekintetben a hidegháborús időszak visszatértét jelzik.\n\nEgy további indok, amelyet az Egyesült Államok – de más hangsúllyal a nyugati függőségének csökkentésére évek óta törekvő Oroszország és Kína is – már jóval az orosz invázió előtt hangoztatott, hogy a technológiakereskedelem nemzetbiztonsági vetületei túlmutatnak a tömegpusztító fegyverek terjedésének megakadályozásán. Ez az álláspont főként Kína technológiai fejlődésével párhuzamosan szilárdult meg Washingtonban, és kezdte el magát lassan Brüsszelbe is bevenni.\n\nAz Egyesült Államok szerint az ázsiai ország tisztességtelen és nemzetközi jogot sértő eszközökkel, például államilag támogatott ipari kémkedéssel, a nyugati vállalatokat a kínai piacra való belépés fejében a technológiájuk átadására kényszerítő törvényekkel, a hazai szereplőknek nyújtott bőkezű pénzbeli és szabályozási támogatással, valamint stratégiai külföldi befektetéssel próbál domináns szereplővé válni számos kulcsfontosságú technológiai területen és ipari ellátási láncban.\n\n(Peking szerint természetesen csak a versenyképességüket rohamosan elvesztő nyugati cégek és kormányok alaptalan rágalmairól van szó, és a világ számos országában alkalmaznak a kínaihoz hasonló iparfejlesztési praktikákat.) Ez az amerikai kormány szerint veszélyezteti a hazai ipart és foglalkoztatást, és súlyos sebezhetőséget jelent a kínai beszállítóknak való kiszolgáltatottságon keresztül.\n\nKínára hangolnak\n\nOroszország esetében ez a félelem nem érvényes: Vlagyimir Putyin rezsimje nem számít az újraiparosítás és technológiai fejlődés éllovasának, és az ukrajnai hadszíntéren összeszedett maradványok alapján katonai technológiái is elég elmaradottak. A Moszkvára kivetett exportkorlátozások célja inkább az orosz ipari termelés és ezáltal a háborús utánpótlás gyártásának ellehetetlenítése, ami\n\naz importadatok és a háborús helyzet alapján – a magyar kormány állításaival ellentétben – működni látszik.\n\nAz exportkorlátozások messze nem megkerülhetetlenek: a csempészet és a polgári termékek lebontása nem szűnt meg, ráadásul a szankciók a fogyasztói cikkekre nem terjednek ki, a hivatalos indok szerint azért, hogy ne az orosz lakosság legyen a korlátozások kárvallottja. Ugyanakkor a korlátozások negatív hatása vélhetően idővel fokozódik majd.\n\nA brit királyi védelmi agytröszt augusztusi jelentése szerint a legfejlettebb orosz fegyverrendszerek 80-fajta olyan alkatrészt használnak, amelyek időközben exporttilalom alá kerültek. Az ipari és számítástechnikai tevékenységek alapját jelentő csipgyártás terén például Oroszország súlyos importszükségletekkel bír, amit a jól képzett oroszok kivándorlása és a kutatás-fejlesztési források hiánya is súlyosbít. Egyedül abban bízhatnak e téren, hogy Kína hamarosan képes lesz amerikai és más, amerikai szövetségesektől származó technológia nélkül fejlett csipeket gyártani, de ez ma még nem jött el.\n\nVlagyimir Putyin látogatása a permi informatikai ER-Telecom Holding vállalatnál, 2017 szeptemberében – Fotó: Kremlin.ru\n\nA távlati cél viszont messzebb mutat az orosz ipar és az orosz hadi képességek elsorvasztásánál. „Úgy gondolom, egy jogi szabályozásra van szükség, amelyről szövetségeseinkkel is egyeztetéseket folytatunk. Ez nemcsak Oroszországra vonatkozna, hanem Kínára is. A Kína jelentette fenyegetés, a polgári és katonai felhasználók közti határ elmosása és a technológia emberijog-sértésekre való felhasználása, erejük növelése és szomszédjaik fenyegetése hasonlóan fontos egy új nemzetközi jogi szabályozás szempontjából”, amelynek kialakításához „jó kiindulópontot jelentenek” az Oroszországra kivetett korlátozások, nyilatkozta júliusban Alan Estevez. Az amerikai kereskedelmi minisztérium ipari és biztonsági osztályának vezetője e minőségében az amerikai exportkorlátozások kidolgozásáért és betartatásáért is felel.\n\nAzt, hogy az amerikai hatóságok ambíciói messzire mutatnak, jelzi, hogy az utóbbi hetekben két nagy csiptervező, az AMD és az Nvidia is arról számolt be, hogy korlátozás alá került a mesterséges intelligencia és gépi tanulás néven emlegetett algoritmusok futtatására optimalizált csipjeik kínai és oroszországi exportja. Ezek a csipek fontos szerepet játszanak a szövegbányászat, a hang- és arcfelismerő technológiák fejlesztése terén, de mint sok más polgári technológia, a hírszerzési és katonai megfigyelésben és adatgyűjtésben, adatfeldolgozásban is használatosak. A Reuters gyűjtése szerint a legnagyobb kínai egyetemek, valamint állami, tartományi és katonai kutatóintézetek a csipek fontos megrendelőinek számítanak, és rövid távon nem tudják hazai alternatívával kiváltani ezeket.\n\nEstevez szerint arról van szó, hogy „biztosítanunk kell, hogy az Egyesült Államok megtartja a technológiai előnyt”, és „Kína nem építhet ki olyan képességeket, amelyeket ellenünk vagy szomszédjai ellen felhasználhat bármilyen konfliktusban”. Az exportkorlátozások és technológiai szankciók mellett ezt manapság számos más eszközzel is próbálja biztosítani az amerikai kormány. Joe Biden elnök például szeptember közepén egy rendelettel felhatalmazta a bejövő külföldi befektetések átvilágításáért felelős kormányszervet (CFIUS), hogy megakadályozza, hogy „külföldi hatalmak” amerikai befektetéseikkel és cégfelvásárlásaikkal hozzájussanak egyes kulcsfontosságú technológiákhoz, például a kvantum-számítástechnika, a biotechnológia, a mikroelektronika és a mesterséges intelligencia területén.\n\nDilemma\n\nAz már más kérdés, hogy Kínával szemben mennyire lesz sikeres az Egyesült Államok. Mint Maria Sagina írta, az exportkorlátozások régi dilemmája\n\na biztonságpolitikai és gazdasági érdekek egyensúlyozása;\n\na korlátozásokban részt vevő államok közti esetleges érdekellentétek kezelése;\n\na korlátozások mértékének helyes kialakítása, hogy se túl szűk, se túl tág ne legyen a korlátozott áruk köre; valamint\n\naz intézkedések hatékony betartatása.\n\nAz Ukrajna elleni orosz agresszió során az első három kérdéssel kevés probléma volt, miután az orosz invázió a legtöbb részt vevő állam alapvető biztonsági érdekeit sértette, és emiatt a háború megbüntetéséért és az orosz hadi képességek korlátozásáért az európai politikai vezetők is hajlandók voltak jókora gazdasági és népszerűségbeli árat fizetni. Kína ugyanakkor pár évtizede nem rohant le nyíltan más országot, miközben az orosznál jóval nagyobb fogyasztói potenciált jelent az európai vállalatok számára. Így a Kína elszigetelésére tett kísérleteket még azok az európai vezetők sem támogatják, akik egyébként nem számítanak Peking hangos barátjának.\n\nEgy másik, gyakori ellenérv a Kínával szembeni exportkorlátozásokkal szemben, hogy azok hosszabb távon visszaüthetnek. Ha az Egyesült Államok elzárja Kínát az amerikai technológiáktól, akkor Peking egyre több területen fog jelentős energiát és pénzt fektetni az önellátásra – ebben pedig Kína eddig jóval sikeresebbnek tűnik, mint Oroszország. Ezzel egyrészt a nyugati cégek elvesztik keleti bevételeiket, ami rontja versenyképességüket, és visszafogja a nyugati világ kereskedelemből és befektetésekből befolyó jövedelmét. Másrészt a szankciózás Kínát is ellenlépésekre sarkallhatja – Peking az utóbbi időben szintén nagyobb elánnal kezdett szankciózásba, és papíron az amerikainál szigorúbb exportkorlátozási szabályozással bír –, márpedig az ázsiai ország ma számos fontos ipari termelési láncban megkerülhetetlen.\n\nVégül az is felmerül, hogy a globális ellátási láncok jelentette egymásrautaltság megakadályozhatja az amerikai–kínai feszültségek további elmérgesedését,",
    "Remekelt a volt FTC-játékos, vezérletével Ukrajna hengerelt a Nemzetek Ligájában": "Ukrajna 5–0-ra kiütötte az örmény labdarúgó-válogatottat a Nemzetek Ligájában, a B divízió 5. fordulójában.\n\nAz ukránoknál ott volt a kezdőben Olekszandr Zubkov – a Ferencvárostól augusztusban távozó támadó remekelt az összecsapáson: a 22. percben gólpasszt osztott ki, majd az 57. percben maga is betalált, a 69. percben pedig újfent előkészítőként villant.\n\nZubkovot Olekszandr Petrjakov vezetőedző a 72. percben, 3–0-s állásnál lecserélte, az ukránok azonban ezt követően sem álltak se, végül 5–0-ra kiütötték Örményországot.\n\nUkrajna sikerével átvette a vezetést az 1. csoportban. A Nemzetek Ligájában a B, C és D divízió csoportgyőztesei feljutnak, míg az A, B és C divízió csoportutolsói kiesnek. Az élvonal csoportelsői pedig jövő júniusban négyes torna keretében küzdenek meg egymással a trófeáért.\n\nNemzetek Ligája, B divízió, 1. csoport\n\nÖrményország–Ukrajna 0–5",
    "Bejelentette Ukrajna: újabb terület ellen indulhat támadás, itt az idő, hogy menekülőre fogják az oroszok": "Egy Krím-félsziget elleni támadást helyezett kilátásba Twitter-fiókján keresztül az ukrán védelmi minisztérium. Egyelőre nem világos, hogy konkrét katonai akció van-e tervben vagy Kijev csupán az oroszokat akarja riogatni.\n\n„Az időjárás-jelentés bemondta, hogy hamarosan nagy forróság lesz a Krímen. Itt az idő, hogy a megszállók felkészüljenek egy úszásra” – írta az ukrán védelmi minisztérium angol nyelven, Twitter-fiókján, majd hozzátették: ha az oroszok haza akarjak jutni Szocsiba vagy Jejszkbe, akkor akár rekordot is dönthetnek.\n\nThe weather forecast says it is going to be very hot in Crimea. It's time for the rus invaders to prepare for a swim. It takes a lot of strength to swim to Sochi or Yeysk.BTW the Guinness Book of World Records may include a new record for the longest open water swim. {:url} — Defense (of) September 7, 2022\n\nA Krím térségében augusztusban több robbanás is történt, de az ukrán hadvezetés a mai napig nem ismerte el, hogy ők támadtak. Az akciók egy részét vélhetően Hrim-2-es nagy hatótávolságú rakétarendszerekkel hajtották végre, ami azt jelzi, hogy jó eséllyel rendelkezik az ukrán haderő olyan képességgel, mellyel Odessza felől tűz alá tudják venni a félszigetet.",
    "Könnyített feltételekkel kaphatnak állampolgárságot az oroszok oldalán harcoló külföldiek": "Az önhatalmúlag kikiáltott Luhanszki Népköztársaság egyik katonája, miután szavazott az Oroszországhoz való csatlakozásáról szóló népszavazáson. – Fotó: REUTERS/Alexander Ermochenko",
    "Az ukrajnai háborúnak már van egy győztese, amerikai pénzek nyomába eredtünk": "Özönlenek a nyugati befektetések Ukrajnába, a moralizáló amerikai külpolitikának pedig csupán mellékterméke az óriási profit, valamint az Európai Unió gyengélkedése.\n\nSzombaton Gulyás Gergely Miniszterelnökséget vezető miniszter rendkívüli Kormányinfót tartott, ahol megjelent Nagy Márton gazdaságfejlesztési miniszter is. Nála arról érdeklődtünk, hogyan érinti az amerikai gazdaságot a februárban kirobbant orosz–ukrán háború.\n\nHa csak a szankciókat nézzük, és megnézzük, mennyibe kerül most a gáz Amerikában – az LNG tekintetében –, akkor azt látjuk, hogy hatodannyiba, mint az Európai Unióban vagy Ázsiában. Ez azt jelenti, hogy amerikai cégeknek az energiaköltségei lényegében ott vannak, mint egy évvel ezelőtt. Ez látható a Henry Hub-indexből is, ha valaki erre rákeres, azt láthatja, hogy Amerikában ez nem változott, miközben Európában a gázárak a többszörösére emelkedtek\n\n– fogalmazott a miniszter, aki szerint óriási versenyelőnyre tesz szert Washington, sőt szerinte az Egyesült Államok a kialakult helyzet és a szankciók egyik legnagyobb nyertese.\n\nHa valaki elfogultsággal vádolná a minisztert: „Az európai energiaválság nagy nyertese: az Egyesült Államok gazdasága” – ezzel a felütéssel kezdte az egyik cikkét a napokban a Wall Street Journal, amelyben többek között azt fejtegetik, hogy az Európában egekbe szökő gázárak hatására a vállalatok a stabilabb energiaárak miatt az Egyesült Államokba helyezik át tevékenységüket.\n\nDe ez még csak a jéghegy csúcsa, hiszen az amerikai lap szerint az energiaárak vad ingadozása és az ellátási láncok tartós problémái fenyegetik Európát, miközben Washington számos ösztönző intézkedést vezetett be. Ennek az eredménye pedig az lett, hogy a kialakult nemzetközi helyzet egyre inkább az Egyesült Államok javára billen.\n\nHa valaki elfogultsággal vádolná a Wall Street Journalt: „A fegyvergyártók amerikai külpolitikára gyakorolt hatása annyira megnőtt, hogy már-már éppen azt a demokráciát veszélyezteti, amelyért elméletileg csatasorba állnak” – fogalmazott Shlomo Ben-Ami volt izraeli külügyminiszter. De a makrogazdasági kérdéseknél nem csak a fegyvergyártókról van szó.\n\nHibásan mérték fel a szankciókat\n\nA lapunknak nyilatkozó szakértők szerint az USA részéről nem számoltak azzal, hogy az ukrajnai háborúból a gazdaságuk akár jól is kikeveredhet. Ez inkább csak egy okozatnak minősíthető. Washington már számtalanszor szankcionált országokat a közelmúltban, ám a szankciók működésének módját az Egyesült Államok nem teljesen értette. Egy nagyhatalom szankcionálása nagyban különbözik Irak, Szíria vagy Irán szankcionálásától. Oroszország oly mértékben veszi ki a részét a világgazdaságból – ráadásul ennek az alapja a nyersanyag –, hogy ha ezt végiggondolja az ember, nem juthat arra a következtetésre, hogy ténylegesen izolálni lehetne a gazdaságát.\n\nAz amerikai stratégák ezt nem vették teljes mértékben figyelembe, és ehelyett erősen moralista megközelítést követtek\n\n– fogalmazott lapunknak Gladden John Pappin, a Dallasi Egyetem docense, aki kiemelte, az orosz inváziót követő első napokban az amerikai média erkölcstelennek festett le minden üzleti vagy pénzügyi kapcsolatot a Nyugat és Oroszország között. Tehát a legfontosabb dolog az, hogy az amerikaiak nem számoltak a szankciók negatív hatásaival. Végeredményben a hibás, morális alapokon nyugvó amerikai külpolitika elszámolta magát.\n\nDr. Gladden John Pappin A Dallasi Egyetem Politikatudományi Tanszékének egyetemi docense. Az American Affairs társalapítója, valamint a Notre Dame Egyetem vezető tanácsadója és kutatója, a Mathias Corvinus Collegium (MCC) vendégoktatója. Kutatási területe az Egyesült Államok és Európa jelenkori politikája, a Mathias. Tanulmányait a Harvard Egyetemen folytatta.\n\nNyugati befektetések régóta özönlenek Ukrajnába. A nyugati államokon belül az Egyesült Államok ebben élen járt, és folyamatosan növelte a befolyását a régióban.\n\n„Az USA nem számított arra, hogy ez a jelenlét – más provokatív tényezők mellett – valóban orosz inváziót vált ki. Valószínű, hogy Amerikának végső soron muszáj lesz végignéznie, hogy a nyugati befolyás alatt álló Ukrajna egy széthulló állam lesz” – fogalmazott lapunknak Gladden John Pappin, aki szerint a háború előrehaladtával a nyugati vezetők közelebb fognak kerülni a konfliktus tárgyalásos rendezéséhez, hiszen a nyugati vezetők hangzatos retorikája ellenére a közvetlen katonai szerepvállalás az amerikaiak részéről nem valószínű.\n\nUgyanakkor SZÁMTALAN REALISTA IRÁNYZATHOZ TARTOZÓ POLITIKAI GONDOLKODÓ, KÖZTÜK JOHN MEARSHEIMER ÉS HENRY KISSINGER IS MEGJEGYEZTE: AZ AMERIKAI MAGABIZTOSSÁG A HÁBORÚ ELŐRE LÁTHATÓ KÖVETKEZMÉNYE VOLT.\n\nSzámtalan külpolitikai szakértő egyébként kiemeli, azzal, hogy az Egyesült Államok kivonult Afganisztánból (vagy inkább kimenekült), azonnal megnövelte az orosz ambíciókat. De az igazi fordulatot az orosz katonai doktrína ezzel kapcsolatos terveiben két dolog hozta el: Ukrajna kinyilvánította, hogy csatlakozni szeretne a NATO-hoz, valamint felül akarta vizsgálni atommentes státuszát. Ezek külön-külön is bőven elég fenyegetést jelentenének az orosz védelmi politikának.\n\nGazdasági következmények\n\nAz amerikai GDP százalékában kifejezett védelmi kiadások az utóbbi időben csökkentek, a 2020-as 3,5 százalékról 2022-re 3,1 százalékra esett vissza. Az OECD szerint az USA GDP-növekedése a háború miatt 1,28 százalékkal volt lassabb.\n\n„Piaci befektetésként az amerikai repülőgépipar és védelmi ágazat értéke 2022 eleje óta mintegy 5 százalékkal csökkent, és még mindig 12 százalékkal alacsonyabb, mint három évvel ezelőtt. Pénzügyi szempontból az amerikai védelmi ipar profitja szinte biztosan nem az amerikai külpolitika fő mozgatórugója. Ennek ellenére a hadiipari komplexum gyakran kap szabad kezet a külpolitikai döntésekben” – foglalta össze lapunknak Gladden John Pappin.\n\nEZ gazdasági szempontból nem feltétlenül éri meg Amerikának, de a hadiipar mégis erre buzdít.\n\nEgyébként az ellátási láncok akadozása jelentősen megzavarta az amerikai gazdaságot. Gladden John Pappin felhívta arra a figyelmet, hogy 2021-ben az Ukrajnába irányuló amerikai közvetlen külföldi befektetések közzétett értéke 532 millió dollár volt – szemben az oroszországi 12,3 milliárd dollárral. Ráadásul a 2019-es 872 millió dollárhoz képest némileg csökkent Washington befektetési hajlandósága.\n\nAz amerikai befektetések nagy része az ukrán technológiai szektorban landolt az ország északnyugati részében. Mivel a technológiai vállalatok könnyen mozoghatnak, ezen befektetések értékének nagy része valószínűleg megmaradt. Összességében 2022-ben az Egyesült Államok mintegy 44,5 milliárd euró értékben nyújtott támogatást Ukrajnának, ebből 25 milliárd euró volt a katonai segély. Az uniós intézmények összesen 16,2 milliárd euró értékű támogatást nyújtottak.\n\nAhogy arról már korábban beszámoltunk, a dollár értéke körülbelül 20 százalékkal emelkedett az elmúlt évben a globális valutakosárhoz képest, és most az elmúlt húsz év legmagasabb szintjén áll. Vannak olyan napok, amikor egy euró kevesebbet ér, mint egy dollár, korábban ez nagyon távolinak tűnt. Ugyanakkor semmilyen szándékosságot nem lehet találni az amerikai oldalról Gladden John Pappin szerint, ahogy az unió gyengítése sem volt az amerikai stratégia elsődleges célja. Az USA nem tervezte meg az európai gazdaság tönkretételét a szankciók visszahatásai miatt. Az amerikai morális külpolitikának tehát nem szándékosan, de mégis kárvallottja lett Európa.\n\nMivel ez a pozíció egyébként nem feltétlenül rossz Amerikának, ezért úgy látják, hogy ez Brüsszel problémája, nem az övék. Gladden John Pappin úgy véli, hogy Amerika részéről az EU gyengítése nem volt elsődleges cél, szerinte az USA egyszerűen csak nem tervezte meg, hogy a szankciók hogyan fognak hatni az európai gazdaságra.\n\nA világrend változásai és az amerikai válaszok\n\nAz Egyesült Államok két világrendnek is vezető hatalma volt a második világháború után: a hidegháború kétpólusú rendszerében, valamint a Szovjetunió fölbomlása utáni neoliberális rendben, amelyben ők voltak az egyetlen szuperhatalom. Utóbbinak egyébként a legnagyobb ellentmondása, hogy az azt vezető amerikaiakkal szemben Kína lett a legnagyobb nyertese.\n\nAz USA azért támogatta a szabadkereskedelmi egyezményeken alapuló globalizációs folyamatokat, mert ezzel\n\nA GAZDASÁGILAG ERŐSEBB ÁLLAMOK MÉG NAGYOBB ELŐNYBE KERÜLNEK A FEJLŐDŐ VILÁGGAL SZEMBEN – ÉS AMI MÉG FONTOSABB, A FELTÖREKVŐ FÉLPERIFÉRIÁS ORSZÁGOKKAL SZEMBEN.\n\nErre tökéletes példa az Európai Unió, illetve az odaintegrálódó közép- és kelet-európai térség. Bár ezek az országok sokkal közelebb kerültek a jóléti társadalmakhoz, az uniós tagság pedig a támogatási politikának is köszönhetően a GDP-növekedés ütemében is meglátszik, a nemzetgazdasági és ezzel együtt politikai kiszolgáltatottságuk – főleg az állami tulajdonú iparát az 1990-es években privatizáló Magyarország esetében – megnőtt, elsősorban Németország felé.\n\nA KÖZÉP-KELET-EURÓPAI FÉLPERIFÉRIA TEHÁT A JÓLÉTET ÉS A GAZDASÁGI MUTATÓKAT TEKINTVE KÖZELEBB KERÜLT A CENTRUMHOZ, AZONBAN POLITIKAI ÉRDEKÉRVÉNYESÍTŐ KÉPESSÉGÉT NÉZVE TÁVOLODOTT TŐLE.\n\nAzt viszont nem szabad elfelejteni, hogy a függés az ellátási láncok kevésbé produktív részeinek egyre nagyobb mértékű kiszervezésével kölcsönössé vált a centrum és a félperiféria között mind Európában, mind azon kívül. Ezért történhetett meg az, hogy a nagy lélekszámú, olcsó munkaerőt kínáló országok, elsősorban Kína, de mellette még India, Brazília vagy a második generációs délkelet-ázsiai kistigrisek fontos tényezővé váltak, ezáltal pedig\n\nMEGBOMLOTT AZ USA EGYEDURALMA, ÉS A 2010-ES ÉVEKRE MÁR MULTIPOLÁRIS VILÁGRÓL KELLETT BESZÉLNÜNK.\n\nErre két válasz született az Egyesült Államokban: egyfelől Donald Trump, másfelől Joe Biden és a korábban Hillary Clinton által képviselt politikai programok képében. Előbbi a „Make America Great Again” mottóval inkább a belpolitikai problémákra összpontosított a világcsendőri szerep feladásával együtt, ami az afganisztáni kivonulással, valamint a közel-keleti inaktivitással járt együtt.\n\nEzzel szemben Joe Biden a „Build Back Better World” programjával az Egyesült Államok globális hegemóniáját próbálja visszaállítani, és nem akarja elengedni az 1990-es években kialakuló neoliberális rendet, amelynek legitimitását a demokráciák világszintű támogatása adja. Nem véletlen, hogy 2021-ben demokráciacsúcsot tartott az USA, ahol azonban elég vegyesek voltak a meghívottak.\n\nA világpolitikai folyamatok, valamint az ezzel együtt járó amerikai belpolitikai válság az egyik tényező, ami miatt Oroszország is bátrabb és asszertívebb külpolitikát kezdett folytatni a múlt évtized közepére, és Kína mellett a leginkább revizionista hatalommá vált. Az említett narratíva alapja, hogy a középhatalmak asszertívebbé válnak, és az Egyesült Államok kivonulása vagy beavatkozásának elmaradása miatt keletkezett regionális űrt próbálják betölteni.\n\nAmerikának nem érdeke, hogy Európában stabilitás legyen\n\nA Biden-adminisztráció jelszavai ellenére az Egyesült Államok a gyakorlatban Donald Trump külpolitikáját folytatja az eurázsiai régióban.\n\nNEM STABILIZÁLNAK OLYAN RÉGIÓKAT, AHOL OROSZ HATALMI ÉRDEKELTSÉG IS VAN.\n\nNem maradt el az afganisztáni kivonulás, emellett a Közel-Keleten továbbra is inaktív a 2000-es évekhez képest az amerikai külpolitika.\n\nAZ OROSZOKAT SZÍRIA IS ARRA BÁTORÍTHATTA, HOGY BEAVATKOZZANAK UKRAJNÁBAN, HISZEN ARRA SZÁMÍTOTTAK, HOGY KÖZVETLEN ÖSSZEÜTKÖZÉSBE OTT SEM FOGNAK KERÜLNI AZ EGYESÜLT ÁLLAMOKKAL, AMI VISZONT UTÓBBINAK IS KÉNYELMES MEGOLDÁS.\n\nAmerikának ugyanis már messze nem olyan fontos Európa, mint például az indopacifikus térség. Nem véletlen, hogy a Biden-adminisztráció sokkal keményebben lép fel Tajvan, mint Ukrajna ügyében. Ez azt is jelenti, hogy\n\nAZ EGYESÜLT ÁLLAMOKNAK EGYÁLTALÁN NEM PRIORITÁS AZ, HOGY A KÖZEL-KELETEN VAGY AKÁR EURÓPÁBAN POLITIKAI STABILITÁS LEGYEN.\n\nAzzal valószínűleg tisztában vannak, hogy a nukleáris elrettentő erejét leszámítva Oroszország semmilyen téren nem jelent veszélyt rájuk az ukrajnai háborúval, valamint az amiatt kivetett szankciókkal pedig saját magát emészti fel lassan. Európa és Oroszország távolodása pedig egyenesen amerikai érdeknek is tekinthető. Előbbi ugyanis kiszolgáltatott az energiahordozók szempontjából,\n\nA SZABADKERESKEDELMI EGYEZMÉNYEKEN ALAPULÓ GLOBALIZÁCIÓS VILÁGRENDSZER PEDIG EMIATT EURÓPA–USA-VISZONYLATBAN IS VÉGLEG ELBILLENTHETI AZ ERŐEGYENSÚLYT UTÓBBI JAVÁRA.\n\nUkrajna ráadásul jó lehetőség az amerikai fegyverek kipróbálására is, amit az Egyesült Államok egy másodlagos terepen tud megtenni úgy, hogy azzal közvetlenül nem destabilizálja a számára fontosabbnak tartott régiókat, köztük az indopacifikus térséget. Bár az ukrajnai válság megnövelte a régió jelentőségét, Közép-Európa a globális nagyhatalmak számára nem elsődleges jelentőségű térség, mint ahogy nem volt az a hidegháború idején sem.",
    "Luhanszk megyét fenyegeti az ukrán ellentámadás, már az orosz állami médiában is teljes a zűrzavar - Háborús híreink kedden": "Az ukrán-magyar határszakaszon 5894-en léptek be hétfőn Magyarországra, a román-magyar határszakaszon belépők közül pedig 5308-an nyilatkoztak úgy, hogy Ukrajnából érkeztek - tájékoztatta az Országos Rendőr-főkapitányság (ORFK) kedden az MTI-t.\n\nA beléptetettek közül a rendőrség 164 embernek állított ki ideiglenes tartózkodásra jogosító igazolást, amely 30 napig érvényes. Nekik fel kell keresniük az Országos Idegenrendészeti Főigazgatóság tartózkodási helyük szerint illetékes hivatalát a végleges okmányok beszerzéséért.\n\nVonattal 87-en érkeztek - köztük 30 gyermek - az ukrajnai háború elől menekülve Budapestre - tudatta az ORFK.\n\nA Budapesti Rendőr-főkapitányság azt közölte a police.hu oldalon, hogy a Készenléti Rendőrséggel segítik az Ukrajnából vonattal érkező menekülteket. A feladatokban támogatást nyújt a Budapesti Polgárőr Szövetség is.\n\nFolyamatosan tartják a kapcsolatot az Országos Katasztrófavédelmi Főigazgatóság, az Országos Idegenrendészeti Főigazgatóság, a Magyar Államvasutak Zrt., a Budapesti Közlekedési Központ, a Fővárosi Önkormányzati Rendészeti Igazgatóság, Budapest Főváros Kormányhivatala, valamint a segélyszervezetek munkatársaival - olvasható a közleményben.",
    "Titokban Moszkvára is veszélyes fegyvert rejtegethet Ukrajna, ezzel pedig megoldódhat a háború egyik legnagyobb rejtélye": "Augusztus elején több robbanás is történt a Krím-félszigeten, egymás utáni napokban, különféle célpontok ellen, de a mai napig nem tudni, hogy pontosan mi történt az oroszok által üzemeltetett katonai objektumok térségében. Szabotázs, baleset, dzsihadisták, dróntámadás – sokféle elmélet kering, a legvalószínűbb a robbanások nyomai, illetve a félhivatalos sajtókommunikáció alapján mégis az, hogy Ukrajna hajtotta végre a támadást, valamilyen nagy hatótávolságú rakétarendszerrel. Bár többször is felmerült, hogy az Egyesült Államok titokban ATACMS-indítókat adott Ukrajnának, Washington ezt vehemensen tagadja, jóval valószínűbb, hogy az ukránok valamilyen saját fejlesztésű rendszert használtak a támadások kivitelezéséhez. A gyanú egy Grom, Hrim-2 és Szapszan néven is emlegetett, kísérleti rakétarendszerre terelődik, melynek fejlesztését legalább részben Szaúd-Arábia finanszírozta.\n\nA mai napig megoldatlan rejtély, hogy mi robbantotta fel pontosan augusztus elején a Krímben található Novofedorivka térségében működő légibázist, illetve a Dzsankoj térségében lévő lőszerraktárat. A robbanások / robbantások hátteréről és a lehetséges elméletekről itt írtunk:\n\nAugusztus végén a Ukraine Front Lines nevű, korábban Euromaidan PR néven működő oldal arról kezdett el információkat terjeszteni, hogy Szaúd-Arábia „visszaad” Ukrajnának egy rejtélyes, nagy hatótávolságú rakétarendszert, melyet Rijád még Kijevtől vásárolt meg a háború előtt.\n\nThe Saudis will return to Ukraine the Grim-2 missile system bought from it, which is more reliable than Iskander and fires missiles further, 700 km.That is, the missiles of the Armed Forces of Ukraine will reach moscow. pic.twitter.com/SVzqmRU7Iv — Ukraine (Front) August 22, 2022\n\nNagyon valószínű, hogy a hír nem igaz, hiszen nincs semmilyen fellelhető információ arról, hogy Ukrajna bármilyen nagy hatótávolságú rakétarendszert adott volna el Rijádnak.\n\nMaga, a szóban forgó rakétarendszer, melyet az oldal csak Grim-2 néven emleget, viszont kifejezetten érdekes és legalább kísérleti szinten létezik / létezett.\n\nA Drive haditechnikai melléklete, a War Zone nemrég részletes cikket közölt a saját fejlesztésű ukrán rakétarendszer hátteréről. Mint írják, a Juzsnoje Tervezőiroda 2003 óta dolgozik azon, hogy kifejlesszen egy olyan, kis- és közepes hatótávolságú ballisztikus rakétaindítót, melyek segítségével a szovjet gyártmányú, OTR-21 Tocska U rakétarendszereket le tudja váltani az ukrán haderő.\n\nUkrán Tocska-U Kijevben. Fotó: Voidwanderer via Commons\n\nA lap azt írja, hogy a projekt több néven is ismert, ezek közül a Szapszan (vándorsólyom) valószínűleg a fejlesztési projekt fedőneve, miközben a Grom / Grim / Hrim-2 (mennydörgés) magának a rakétaszállító- és indítójárműnek (TEL) és hozzá kapcsolódó rakétarendszernek az elnevezése.\n\nAz orosz invázió kezdetén az ukránok nagyon közel állhattak a rakétarendszer fejlesztésének véglegesítéséhez. 2016-ban már bemutatták és tesztelték a „Grom” elnevezést viselő rakétát, 2018-ban pedig nyilvánosan is felfedték a rendszerhez tartozó szállító- és indítójárművet is.\n\nHrim-2 rakétarendszer, 2018-as, eddig első és egyetlen nyilvános bemutatóján. Forrás: Voidwanderer via Wikimedia Commons\n\nAzt, hogy milyen képességekkel rendelkezik, vagy kellene, hogy rendelkezzen a Hrim-2-es rakétarendszer, nem tudni pontosan. Az exportra szánt változat 280 kilométeres lőtávolsággal bír, mivel a Missile Technology Control Regime (MTCR) névre hallgató nemzetközi egyezmény 300 kilométerben limitálja a nemzetközi piacon értékesíthető rakétarendszerek maximális lőtávolságát.\n\nAz ukrán védelmi minisztérium, 2016-os, már archivált tájékoztatása szerint viszont a rakétarendszer belföldi használatra szánt változatának lőtávolságát 500 kilométeresre tervezték, ráadásul képes lesz a rakéta iránymódosításra is, jelentősen rontva ezzel az elfogás lehetőségét.\n\nEz azt jelenti, hogy a rakétarendszerrel - elvileg - akár Moszkvát is célba lehetne venni Ukrajna északkeleti csücskéből.\n\nIsmét fontos hangsúlyozni, hogy nem tudjuk, hogy az ukrán haderő rendelkezik-e akár egyetlen egy Hrim-2-es rakétarendszerrel is. Hivatalosan az ukrán fegyveres erők 2022-ben kezdték volna meg a rakétarendszer hadrendbe állítását – első körben két darab szállító- és indítójárművet, illetve az ehhez szükséges radarrendszereket, parancsnoki járműveket kapta volna meg az ukrán haderő.\n\nA háború azonban sok mindent felülírt: az oroszok bombázni kezdték egyéb célpontok mellett az ukrán hadiipari üzemeket, kutatólaborokat, gyakorlótereket, katonai bázisokat is.\n\nEz azonban nem jelenti azt, hogy az ukrán haderő teljesen leállt volna az új fegyverek fejlesztésével és rendszerbe állításával. Erre a legjobb példa a Neptun cirkálórakéta esete – mint ismert, az ukrán haderő valószínűleg ezzel a rendszerrel süllyesztette el a Moszkvát, a Fekete-tengeri hadiflotta zászlóshajóját. Hivatalosan a Neptun-rakéták csak kísérleti fázisban szolgáltak az ukrán haderőben, valószínűleg ezért is sikerült velük meglepni az orosz hadiflottát.\n\nHasonló a helyzet a Burevij rakéta-sorozatvetővel is, egy olyan rendszerrel, melyet az ukránok vélhetően csak 2022 végén, 2023 elején akartak rendszerbe állítani, de már dolgozik élesben a frontvonalakon.\n\nHa tehát a Hrim-2-es rakétarendszerek valóban közel álltak a fejlesztés végéhez (és a 2022-es rendszeresítési dátum erről árulkodik), nem kizárt, hogy ezeket a rendszereket használták az ukránok a krími célpontok támadására.\n\nNem is kellett, hogy a korábban belengetett, 500 kilométeres lőtávot teljesítsék ezek a rendszerek:\n\nOdessza térségéből simán át tudnak lőni a Krímre még a 280 kilométeres lőtávolságot teljesítő változattal is.\n\nAz, hogy mindössze egy, talán kettő támadás volt, azt jelzi, hogy vélhetően, ha rendszerbe is állították az ukránok a Hrim-2-eseket, akkor is nagyon limitált mennyiségű rakétával és indítójárművel rendelkeznek. Ez simán összhangban van a fent is említett tervekkel, melyek szerint Ukrajna mindössze két indítót tervezett rendszeresíteni 2022-re.\n\nVégül érdemes pár szó erejéig visszatérni a cikk elején említett szaúdi szálra is. Ami tény az, hogy Szaúd-Arábia valamennyi pénzt maga is belerakott a Hrim-2-es fejlesztésébe, hiszen úgy volt, vélhetően egészen a krími krízisig, hogy Rijád lesz a rakétarendszer első, és talán egyetlen vásárlója. Jó eséllyel nagyrészt a szaúdi tőkének és ellenőrzésnek köszönhető, hogy egy ilyen költséges és körülményes fejlesztés végül valamennyi eredményt is fel tudott mutatni.\n\nAzt nem tudni, hogy a szaúdi szponzorok tolják-e még a pénzt a Hrím / Szapszan projektbe. Jó eséllyel már egy ideje nem, hiszen, mint idén februárban kiderült, Rijád Kínával közösen indított ballisztikus rakéták fejlesztésére irányuló projektet, hivatalosan azért, mert „Irán fenyegetését akarják ellensúlyozni,” nem hivatalosan pedig jó eséllyel azért, mert a kínaiak ár / érték arányban jobb termékeket kínáltak nekik.\n\nBármilyen cudar dolog is elismerni, tény, hogy ez a háború, ha mást nem is, komoly lehetőséget teremt az ukrán hadiiparnak, hiszen az egész világ látja, hogy Ukrajna saját fejlesztésű termékei kifejezetten jó teljesítményt nyújtanak a frontvonalon, annak ellenére, hogy nagyrészt szovjet eszközök továbbgondolt változatait láthatjuk akcióban. A Neptun cirkálórakéták mellett láthattuk a Szkif / Sztuhna páncéltörőket is jelentős sikerrel pusztítani nemcsak az orosz harcjárműveket, hanem még a harci helikoptereket is, illetve az ukránok saját fejlesztésű BTR-4-ese is hatékonynak bizonyult könnyebben páncélozott katonai járművek ellen. Ezen kívül úgy tűnik, az ukránok saját fejlesztésű PD-2-es drónja is nehezebben detektálható a vártnál, hiszen egy ilyen eszköz követte el a támadást egy Rosztov megyében, Novosaktinszk térségében működő olajfinomító ellen, 160 kilométerre a donbaszi frontvonal mögött.\n\nHa bebizonyosodik, hogy Ukrajna valóban saját fejlesztésű, Hrim-2-es rakétarendszerekkel követte el a támadást a Krím ellen, ezzel komoly riválist kap mind az amerikai ATACMS-rendszer, mind pedig az orosz Iszkander a nemzetközi piacon – már ha Ukrajna hadiipari kapacitásai valóban túlélik ezt a háborút.\n\nCímlapkép: Getty Images",
    "Szentpéterváron már hajléktalanokat is toboroznának, Ukrajna árammal segítene Németországnak függetlenedni": "Ukrán férfi áll egy lerombolt piacon egy orosz csapás után Kramatorszkban 022. szeptember 3-án – Fotó: Reuters/Ammar Awad",
    "Hiába az ukrán felszabadítás, Herszon megye lakóinak azt tanácsolták, hogy a telet más régióban töltsék": "A dél-ukrajnai Herszon megye kormányzói hivatala azt tanácsolta az orosz ellenőrzés alól megszabadult térségben található települések lakóinak, hogy a téli időszakra utazzanak el otthonukból.\n\nTekintettel a felszabadult településeken kialakult helyzetre, azt tanácsoljuk, hogy a téli időszakra költözzenek el Kárpátalja, Hmelnickij és Zsitomir megyék területére\n\n- írta Jaroszlav Janusevics herszoni kormányzó a Telegram üzenetküldő alkalmazáson az Ukrajinszka Pravda hírportál hétfői beszámolója szerint. Kiemelte, hogy ezt különösen ajánlják a gyermekes családoknak és a mozgásukban korlátozottaknak. Azt azonban nem részletezte, hogy mit kell érteni \"a kialakult helyzet\" alatt.\n\nA hivatalnál hozzátették, hogy a belső menekültstátusz megszerzése után a Herszon megyeiek pénzügyi támogatásban részesülnek: a felnőtteknek fejenként kétezer hrivnya (körülbelül 21 639 forint), a fogyatékossággal élőknek és a gyermekeknek pedig háromezer hrivnya (32 458 forint) jár.\n\nSzerhij Hajdaj Luhanszk megyei kormányzó a Telegramon arról adott hírt, hogy újabb települést szabadítottak fel az ukrán erők régiójában: Bilohorovka falut. \"A luhanszki Bilohorivkát megtisztították, és teljes mértékben az ukrán fegyveres erők ellenőrzése alatt áll\" - írta a kormányzó. Hajdaj a megye felszabadítását illetően ugyanakkor türelemre intett.\n\nEz a folyamat sokkal nehezebb lesz, mint a harkivi régióban volt, mivel az ellenséget ebben az irányban meglepni nem lehet. Kemény küzdelem lesz Luhanszk megye területének minden centiméteréért\n\n- figyelmeztetett.\n\nNatalija Humenyuk, a dél-ukrajnai műveleti parancsnokság sajtóközpontjának vezetője egy tévéműsorban arról beszélt, hogy az orosz csapatok Ukrajna déli részén beszorultak az ukrán védelmi erők és a Dnyeper (Dnyipro) folyó jobb partja közé. Emiatt néhány parancsnokuk megpróbál az ukrán fegyveres erők képviselőivel kapcsolatba lépni, hogy letegyék a fegyvert és megadják magukat - mondta.\n\nA Jevropejszka Pravda hírportál arról számolt be, hogy Németország további négy darab Panzerhaubitze 2000 típusú önjáró löveget szállít Ukrajnának. Németország \"saját nehéz anyagi helyzete ellenére a Bundeswehr további négy tüzérségi fegyvert - Panzerhaubitze 2000 típusú önjáró tarackokat, egy további lőszercsomaggal - biztosít Ukrajnának\" - idézte a portál a német védelmi minisztérium közleményét.\n\nChristine Lambrecht védelmi miniszter elmondta, hogy ezzel 14-re nő a Németország által Ukrajnának szállított ilyen típusú fegyverek száma, a Hollandia által szállított tarackokkal együtt pedig 22-re.\n\n\"Ukrajna nagyon dicsérte ezt a rendszert, és kifejezte óhaját, hogy több tarackot szeretne kapni. Annak érdekében, hogy tovább támogassa Ukrajnát a kegyetlen orosz invázió elleni bátor harcában, Németország teljesíti ezt a kérést, és további négy ilyen önjáró tarackot biztosít\" - fogalmazott Lambrecht.\n\nMark Rutte holland miniszterelnök és Olaf Scholz német kancellár hétfőn telefonon egyeztetett Ukrajna további katonai támogatásáról - tette hozzá a Jevropejszka Pravda.\n\nCímlapkép: Getty Images",
    "A katonai sikereken felbuzdulva további fegyvereket kér a Nyugattól Ukrajna": "Volodimir Zelenszkij ukrán elnök felszólította a nyugati országokat, hogy gyorsítsák fel a modern fegyverrendszerek szállítását Ukrajnának, miután csapataik az elmúlt napokban sikeres katonai műveleteket hajtottak végre, és igyekeznek megszilárdítani az Oroszországtól visszaszerzett északkeleti területek feletti ellenőrzést – számolt be róla a Reuters.\n\nFotó: AFP\n\nOroszország szombaton feladni kényszerült az egyik fő bástyáját Északkelet-Ukrajnában, és a háború kezdete óta a legsúlyosabb vereséget szenvedte el. Az ukrán csapatok több tucat várost foglaltak vissza, ami igen komoly változás a harctéren.\n\nEgy magas rangú amerikai katonai tisztviselő szerint\n\nOroszország jelentős területeket volt kénytelen átengedni Harkiv közelében, és csapatai egy részét visszavonta a határon túlra.\n\nAz Egyesült Államok és szövetségesei a háború kitörése óta eltelt több mint fél évben több milliárd dollár értékben adtak fegyvereket Ukrajnának, amelyek Kijev szerint nagyban hozzájárultak ahhoz, hogy korlátozni tudják az orosz térnyerést.\n\nHétfőn késő esti videóüzenetében Volodimir Zelenszkij újfent elmondta, hogy Ukrajnának és a Nyugatnak meg kell erősítenie az együttműködést az orosz terror legyőzése érdekében.\n\nAntony Blinken amerikai külügyminiszter szintén arról számolt be, hogy az ukrán erők jelentős előrelépést értek el a nyugati támogatás segítségével.\n\nAmit tettek, azt nagyon módszeresen megtervezték, és természetesen jelentős támogatást kaptak az Egyesült Államoktól és sok más országtól, amelyre szükségük van ennek az ellentámadásnak a folytatásához\n\n– nyilatkozta egy mexikóvárosi sajtótájékoztatón Blinken.\n\nFotó: Metin Aktas / AFP\n\nWashington egy héttel ezelőtt jelentette be Ukrajnának szánt legújabb fegyvercsomagját, amely többek között lőszert tartalmaz a HIMARS rakétaelhárító rendszerekhez. Korábban már küldött Ukrajnának NASAMS föld-levegő rakétarendszereket és Excalibur csapásmérő csodafegyvert is.\n\nZelenszkij az üzenetében beszámolt arról, hogy\n\nUkrajna csaknem 6000 négyzetkilométernyi területet foglalt vissza,\n\nami egy százaléka az ország mintegy 600 ezer négyzetkilométernyi területének.\n\nOroszország a február 24-én megindított háború kezdete óta Ukrajna nagyjából ötöde felett vette át az ellenőrzést.",
    "Az EU erősembere szerint tartani kell Putyin atomfenyegetésétől": "A BBC-nek nyilatkozott Josep Borrell, az Európai Unió külügyi főképviselője, aki kiemelte, hogy bár most úgy áll, hogy sikerült sarokba szorítani az orosz hadsereget, Putyin minderre a legrosszabb módon is reagálhat, és ezt komolyan kell venni.\n\nAmikor a hét elején bejelentette a részleges mozgósítást, az orosz elnök arról beszélt, hogy a Nyugat nukláris zsarolást vet be velük szemben, Oroszországnak viszont megvannak a maga fegyverei, amelyeket kész bevetni, „nem blöfföl”. Egyik legfőbb bizalmasa, Dimitrij Medvegyev még ennél is tovább ment, ő már konkrétan stratégiai nukleáris fegyverek bevetését latolgatta. Borrell szerint ha valaki nukleáris fegyverekről beszél, és arról, hogy nem viccel, azt komolyan kell venni.\n\nBorrel ezzel együtt a többi vezető európai politikus hasonlóan a békét és a valamilyen diplomáciai megoldás tető alá hozását szorgalmazta, amelynek eredményeként Ukrajna megőrizheti szuverenitását és területi integritását. Ugyanis ha ezek nem valósulnak meg, a politikus szerint a háború ugyan véget érhet, de béke nem lesz, és csak idő kérdése, mikor robbannak ki újra a harcok."
}