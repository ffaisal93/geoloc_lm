{
    "Vitatott területen kapott össze ismét Izrael és a Hezbollah": "Libanonnak is érdeke lenne a megegyezés, az viszont a Hezbollah legitimitását kérdőjelezné meg.\n\nA mediterrán vizeken tört felszínre ismét a libanoni–izraeli konfliktus, amely egy nemrég feltárt gázmező kapcsán újult ki az egyébként is instabil közel-keleti régióban. Az Izrael, Ciprus és Libanon közötti háromszögben hatalmas értékű erőforrásokat tártak föl, és bár mindegyik félnek megvannak a saját exkluzív gazdasági övezetei, Haszan Naszr Alláh, az iráni síiták által támogatott Hezbollah vezetője megfenyegetett mindenkit, aki Libanon javait el akarná bitorolni.\n\nA Hezbollah vezetőjének ugyan nincs hivatalos kormányzati pozíciója Libanonban, mégis kétségkívül az ország legbefolyásosabb személyisége. Ennek oka, hogy\n\na Hezbollah fegyveres erői sokkal jobban képzettek, emellett felszereltség tekintetében is erősebbek, mint a libanoni hadsereg.\n\nA szervezet rengeteg rakétával és drónnal rendelkezik.\n\nHárom ilyen drón repült július elején a Karish (Cápa) gázmező fölé, amely 90 kilométerre található Izrael partjaitól, és vitatott tengeri területnek számít. Az Energean nevű görög tulajdonú cég, amely izraeli licenccel működik, már azon dolgozik, hogy elkezdje a kitermelést a térségben. Az izraeli légierő ugyan elfogta a drónokat, azonban Naszr Alláh üzenete világos:\n\naz eredetileg tervezett szeptemberi időpontban Izrael nem kezdheti meg a gáz kitermelését.\n\nBár Libanonban most politikai válság van, a jelenlegi ügyvivő kormány vezetője, Nádzsib Míkáti fölszólította a Hezbollahot, hogy maradjon ki a vitából. Az izraeli tisztviselők ennek ellenére továbbra is tartanak attól, hogy a szervezet támadásokat hajt végre a gázmező ellen.\n\nIzrael gyakorlatilag a saját ellenségét táplálja\n\nA konfliktus hátteréről Robert C. Castel biztonságpolitikai szakértőt, a Neokohn főmunkatársát kérdeztük, aki rögtön kiemelte: Libanon és Izrael között a mai napig nincs békeszerződés, csupán tűzszünet van érvényben. Az 1990-es években ugyanis Izrael megszállása alatt tartotta Libanon déli részeit, majd fokozatosan kivonult onnan.\n\nA szakértő kiemelte: Izrael éveken át importált energiahordozókat, köztük földgázt Egyiptomból. Ez a szállítás ugyanakkor ellehetetlenült ezen az útvonalon, mivel a terroristák fölrobbantották a csővezetékeket a Sínai-félszigeten. Így azonban nemcsak Izrael, hanem Jordánia is elesett az egyiptomi földgáztól.\n\nEzzel egy időben kezdett el Izrael új források után kutatni, és nagy mennyiségű földgáz- és olajlelőhelyet tárt föl a partjaitól nem messze. Robert C. Castel rámutatott arra is, hogy\n\na szállítási irány teljesen megfordult, és ma már Izrael exportál gázt Egyiptomba.\n\nEmellett Libanonban nagy szegénység és energiahiány van, miközben folyamatosak a kormányválságok.\n\nEközben Libanon megegyezett Egyiptommal arról, hogy Jordánián és Szírián keresztül importál tőle gázt, mivel Izraellel a mai napig nincs békeszerződése. A szakértő azonban ezzel kapcsolatban elmondta, hogy Libanon gyakorlatilag izraeli gázt kap, csak sokkal hosszabb útvonalon, mivel Egyiptom onnan importálja, majd adja tovább.\n\nRobert C. Castel úgy fogalmazott:\n\nIzrael hasonló helyzetben találta magát Libanonnal, mint Oroszország Ukrajnával szemben, azaz gyakorlatilag a saját ellenségét táplálja földgázzal.\n\nA szakértő az exkluzív gazdasági övezetekkel kapcsolatban elmondta: a fő probléma Izrael és Libanon között az, hogy Ciprussal ellentétben nemhogy megegyezés, de még békeszerződés sincs, a Hezbollah pedig annak ellenére, hogy pártként van jelen a libanoni parlamentben, saját fegyveres erejét és legitimitását – amely nagyobb, mint a libanoni hadsereg – mindig azzal indokolja, hogy Libanont meg kell védeni Izraeltől.\n\nA megegyezés azonban azért lenne szükséges, mert anélkül Libanon sem tudja megkezdeni a kitermelést,\n\nami viszont – látva az ország gazdaságának jelenlegi állapotát – kulcsfontosságú lenne számukra.\n\nAhogy az Economist is írja: a Kelet-Mediterráneumban található földgáz föllendítheti Libanon és Egyiptom hanyatló gazdaságát, emellett finanszírozhatná a gázai palesztinok számára oly nagyon szükséges infrastrukturális projekteket, ráadásul korábban is segítette az együttműködést Izrael, Egyiptom és Jordánia között, amelyek már közös gázvezetékkel is rendelkeznek. Szaúd-Arábia szintén haszonélvezője lehetne ennek, hiszen futurisztikus városa, Neom a jordániai határ közelében épül.\n\n(Borítókép: Haszan Naszr Alláh 2019. szeptember 28-án. Fotó: KHAMENEI.IR / AFP)",
    "Reggeli hírek – diplomácia és libanoni kémincidens": "ujkelet.live\n\nLibanoni kémincidens\n\nA Kan izraeli közszolgálati tévécsatorna hétfői riportja arról számolt be, hogy a libanoni biztonsági erők a múlt héten letartóztattak egy zsidó amerikai állampolgárt miután tudomásukra jutott, hogy gyanús úticéljait érintve nemrégiben Izraelben is tartózkodott.\n\nA jelentés szerint a húszas éveiben járó fiatalembert Bejrútban vették őrizetbe, kémkedéssel illetve Izraellel való együttműködéssel gyanúsították, majd néhány nap múlva szabadon engedték.\n\nA libanoni hatóságoknak az szúrt szemet, hogy az érintett nemrégiben történt ciprusi látogatását követően miközben egy jeruzsálemi jesivában tanult szállodát foglalt Bejrútban, ahonnan az iraki kurd régióba szándékozott tovább utazni.\n\nAz incidens diplomáciailag kényes időszakot érintve történt, amikor Izrael és Libanon feszült tárgyalásokat folytat az Egyesült Államok közvetítésével a tengeri gázkészletekhez való hozzáférésről.\n\nIzrael és Libanon gyakorlatilag háborúban áll egymással, és nincsenek diplomáciai kapcsolatai, miközben az anyagi és humanitárius összeomlás szélén álló országot sakkban tartó libanoni Hezbollah terrorcsoport többször is megfenyegette Izraelt a Karish gázmező jogait illetően, amely az izraeli kormány állítása szerint az ENSZ által elismert kizárólagos gazdasági övezetében található, Libanon pedig azt állítja, hogy a szóban forgó terület vita tárgyát képezi.\n\nMichel Aoun libanoni elnök hétfőn ugyan optimizmusának hangot adva azt nyilatkozta, hogy a tengeri határvita lezárására irányuló tárgyalások „végső szakaszában” vannak, amit izraeli részről Jáir Lapid miniszterelnök megerősített, ugyanakkor kijelentette, hogy Izrael megállapodással vagy anélkül el fogja kezdeni kitermelést a karishi gázmezőn.\n\nErdogan baráti látogatásra Izraelbe utazna\n\nA jelenleg New Yorkban tartózkodó Recep Tayyip Erdogan török elnök egy helyi diplomáciai rendezvényen jelenlévő zsidó vezetők előtt, újabb jeleként békülési szándékának jeléül azt nyilatkozta, hogy szeretne Izraelbe ellátogatni.\n\nA török elnök az ENSZ közgyűlésre érkezett az államokba, és a konkrét dátumot ugyan nem tartalmazó bejelentése a helyi zsidó szervezetek előtt hangzott el, miközben a Jewish Telegraph Agency – a találkozón jelenlévő egyik résztvevője szerint, az elnök azt is hangsúlyozta, hogy az antiszemitizmus „emberiség elleni bűncselekmény.”\n\nA török nagykövetség és a jelentősebb amerikai zsidó szervezetek elnöki konferenciája égisze alatt összehívott találkozóra New Yorkban került sor, ahol az Egyesült Nemzetek Közgyűlése a héten globális diplomatákat gyűjtött össze.\n\nAz Egyesült Nemzetek Közgyűlésének keddi, New York-i ülésén Jáir Lapid miniszterelnök is jelen lesz, hivatala közleménye szerint a látogatás során sor kerül egy Lapid – Erdogan találkozóra, ami azért is jelentős fejlemény a két ország közötti közeledést figyelembe véve, hogy 2008 óta [Ehud Olmert], a török vezető izraeli miniszterelnökkel először fog találkozni.\n\nIzrael és Törökország a múlt hónapban jelentette be a diplomáciai kapcsolatok újrafelvételét. Lapid közleményben üdvözölte a fejleményt, hangsúlyozva, hogy „a Törökországgal fenntartott kapcsolatok megújítása fontos eszköz a regionális stabilitás szempontjából, és gazdaságilag nagyon fontos Izrael lakosai számára. A kapcsolatok normalizálása a felek közötti egy évnyi fokozatos „melegítés” után kezdődött el, különösen a Bennett-Lapid kormány megalakulása óta.\n\nErdogan többször hangoztatta, hogy a közel 15 éves folyamatos válság után érdekelt az Izraellel fenntartott kapcsolatok javításában. A török elnök kijelentéseit nagy gyanakvás fogadta Izraelben, mivel köztudott, hogy kiszámíthatatlanul viszonyul Izraelhez, és nagy pártfogója a palesztinoknak, diplomáciai vonalon a reál politika híve, ezért magatartását többnyire Törökország egyéb érdekei befolyásolják a régióban\n\nLapid amerikai útja előtt a Külügyminisztérium bejelentette, hogy az izraeli-törökországi megbékélésben kulcsszerepet vállaló Irit Lillian vezető diplomata lesz a zsidó állam következő ankarai nagykövete.\n\nLillian 2021 februárja óta szolgál Ankarában, mint Izrael ügyvivője, miközben jelentős mértékben hozzájárult ahhoz, hogy mindkét fél lassan, de biztosan haladhasson a teljes diplomáciai kapcsolatok helyreállítása útján.\n\nIzraelnek nem volt nagykövete az országban 2018 óta, amikor Törökország visszahívta diplomáciai képviselőjét, és egyúttal Izrael távozását kérte, tiltakozásul a zsidó államnak a gázai határon zajló zavargások kezelésére indított – Ankara szerint nem megfelelő, katonai válaszai miatt.\n\nAz új ankarai nagykövet emlékeztetve a hosszú évekig tartó meglehetősen feszült viszonyra a két ország között, megjegyezte a héber médiában megjelent interjú kapcsán, hogy a cél a megfelelő, pozitív kétoldalú kapcsolatokat kialakítása, ami sokrétű és sokféle tevékenységre ad lehetőséget, de tudjuk, hogy vannak olyan pontok, amelyekben nem értünk egyet. Tudjuk, hogy ez nem egy tökéletes házasság.\n\nLillian kinevezését a kormánynak, és – mivel az országot átmeneti kabinet irányítja a választásokig – a főügyésznek is jóvá kell hagynia.\n\nErdogan igyekszik szorosabbra fűzni kapcsolatait a Nyugattal, különösen az Oroszország által kirobbantott Ukrajna elleni háború nyomán kialakult válság közepette. A török érdekeket szem előtt tartva, biztosítani akarja, hogy Törökország részese legyen a Földközi-tenger keleti térségében zajló energiafeltárás fejlesztésében, amelyet eddig Izrael és Görögország felügyelt.\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "Izraeli katonai hírszerzés vezetője: Ha nem lenne a Hezbollah, Libanon normalizálná kapcsolatait Izraellel": "ujkelet.live\n\nAz izraeli katonai hírszerzés vezetője, Aharon Haliva vezérőrnagy kedden kijelentette, hogy „az Egyesült Államok, a legfontosabb stratégiai partnerünk” oldalán áll az ukrán-orosz konfliktusban.\n\n„Megkérdezték, hogy Ukrajnával vagy Oroszországgal vagyok-e. Én az Egyesült Államok oldalán állok” – mondta Haliva vezérőrnagy.\n\nA Reichman Egyetem terrorelhárító konferenciáján Haliva elmondta, hogy az Amerika és Kína közötti verseny hatással volt a Közel-Keletre, rámutatva az Irán által támogatott Hezbollah terrorszervezetre, amely szerinte ,,átvette Libanont”.\n\n,,Az Ábrahám-egyezményre tekintve megkérdezem magamtól, hogy ha a Hezbollah nem vette volna át Libanont, akkor Libanon része lenne a megállapodásoknak? Biztos vagyok benne, hogy az lenne” – mondta Haliva.\n\nAmi a Hezbollah közelmúltbeli Izrael elleni fenyegetéseit illeti a Karis olajfúrótorony ügyében, Haliva figyelmeztette a terrorszervezet vezetőjét, Hasszán Naszrallahot, hogy ,,ne becsülje alá Izrael megtorlását… [és] erejét” amikor támadást fontolgat. „Emlékeztetem Naszrallahot, hogy Izrael ereje nagyon nagy, és nem hinném, hogy tesztelni akarja… Naszrallah tudja, hogyan mérje fel az izraeli hírszerzést és Izrael tűzerejét. Naszrallah komoly ember. Tudja, miről beszélek”.\n\nA tengeri vita, amely a gázmezők tulajdonjogával foglalkozik, júniusban eszkalálódott, miután Izrael egy földgázfúró platformot helyezett ki a Karis gázmező közelébe, amelyre részben északi szomszédja is igényt tart.\n\nA Hezbollah, amely júliusban négy drónt indított a Karis felé, támadásokkal fenyegetőzik, ha Izrael folytatja a gázkitermelést a szerinte vitatott területen.\n\nHétfőn egy vezető izraeli tisztviselő azt mondta, Izrael és Libanon közel állnak a tengeri vitát lezáró megállapodáshoz.\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "Fegyverrel követelik banki megtakarításaikat a libanoniak": "Egyre több elkeseredett libanoni lakos követeli fegyverrel a bankfiókokban, hogy hozzáférhessen a befagyasztott megtakarításaihoz. A hét elején már össze is csaptak a bejrúti hatóságokkal az Igazságügyi Minisztérium előtt tüntetők, akik a banki támadásokat végrehajtók szabadlábra helyezését követelték – számolt be az ABC.\n\nNem lehet nem együttérezni azokkal, akik erre a lépésre kényszerülnek, főleg akkor, ha sürgős ügyben van szükségük pénzre, például rákkezelésre, de alapvetően felelőtlen viselkedés ez a többi betétessel szemben – nyilatkozta Marwan Kheireddine, az Al-Mawarid Bank elnöke a Financial Times-nak.\n\nKheireddine elsősorban a támadások sorát elindító Sali Hafezre utalt, aki egy játékpisztollyal érte el, hogy kiadjanak neki 13 ezer dollárt a 20 ezer dollárnyi megtakarításából a testvére rákkezelésére. Hafez korábban több alkalommal is megpróbált hagyományos módon hozzáférni a pénzéhez, de minden alkalommal azt a választ kapta, hogy havonta maximum 200 dollár értékű libanoni fontot kaphat.\n\nHárom éve tart a válság\n\nLibanon gazdasági helyzete 2019-ben vált válságossá, az évek óta tartó korrupció, a közpénzek herdálása és a fenntarthatatlan fiskális politika miatt. A libanoni GDP becslések szerint 20,5 milliárd dollárra esett vissza tavaly a 2018-as 55 milliárd dolláros szintről, a Világbank szerint ekkora csökkenés rendszerint háborús körülmények között szokott előfordulni.\n\nA libanoni font mintegy 95 százalékot veszített az értékéből, így az árak megugrottak és a vásárlóerő visszaesett. Az Egyesült Nemzetek Szervezetének (ENSZ) Nyugat-Ázsia Gazdasági és Szociális Bizottsága (ESCWA) szerint ma már a libanoni lakosság 80 százaléka a szegények közé sorolható be.\n\nTömegesen vándorolnak ki az országból, így 2021-es közvélemény-kutatásban a megkérdezettek 63 százaléka állította azt, hogy végleg el akarja hagyni az országot, míg a válság előtt még csak a nyilatkozók 26 százaléka tervezett kivándorlást. Az állam egészségügyi rendszerét különösen megrázta az, hogy az Egészségügyi Világszervezet (WHO)szerint az orvosok 40 százaléka – javarészt specialisták – és a nővérek 30 százaléka hagyta el véglegesen az országot.\n\nReformok szükségesek az IMF-hitelhez\n\nA Nemzetközi Valutaalap (IMF) delegációja a héten tárgyalt Bejrútban arról, milyen előrelépéseket tett a libanoni kormány a gazdasági válság kezelésének érdekében. A valutaalap áprilisban állapodott meg arról a kabinettel, hogy kaphatnak egy 3 milliárd dolláros kölcsönt, ehhez azonban előbb végre kell hajtaniuk bizonyos reformokat. Az IMF szóvivője elmondta, lassú javulást látnak ugyan Libanon részéről, de mindenképp fel kell gyorsítani a folyamatot.",
    "Migránstragédia a Földközi-tengeren": "Újabb holttesteket emeltek ki a tengerből, miután elsüllyedt egy Libanonból indult, migránsokat szállító hajó a szíriai partoknál. Eddig 77 halálos áldozatról tudni – közöttük sok a nő és gyerek.\n\nA csütörtökön szerencsétlenül járt hajó, amelyen mintegy 120-150 különböző nemzetiségű, köztük libanoni és szíriai illegális bevándorló tartózkodott, kedden indult el a Tripoli melletti Minjéből a görög partok felé.\n\nTaláltak néhány túlélőt is, akiket a szíriai tengerparti Tartusz város kórházába szállítottak.\n\nEgyikük elmondta, “az emberek kétségbe vannak esve, el akarják hagyni Libanont, mert az életkörülmények elviselhetetlenek”.\n\nLibanon egyre inkább az illegális bevándorlóhajók kiindulópontjává válik. A súlyos gazdasági és pénzügyi válság miatt sok libanoni, szíriai és palesztin próbál illegálisan Európába jutni.",
    "Zelenszkij elégedetlen Izraellel, előrehaladás a tengeri határokról Libanonnal és csaláson ért tisztek": "ujkelet.live\n\nZelenszkij elégedetlen\n\nVolodimir Zelenszkij ukrán elnök egy pénteki interjúban panaszkodott, hogy Izrael „semmit” nem adott hazájának, amivel megvédheti magát.\n\n„Izrael semmit sem adott nekünk. Semmit, semmit” – nyilatkozta a francia TV5Monde-nak. ,,Megértem, hogy nehéz helyzetben vannak Szíriával és Oroszországgal.”\n\nNoha humanitárius segélyt küldött Ukrajnának, Izrael ismételten visszautasította Kijev védelmi fegyverekre vonatkozó kérését, különös tekintettel az orosz légicsapások kivédésére használható rakétavédelmi rendszerekre.\n\nZelenszkij, aki azt mondta beszélt Jáir Lapid miniszterelnökkel és elődjével, Naftali Bennettel a légvédelmi szállítmányról, jelezte, hogy az elutasítás oka az volt, hogy Izraelnek szüksége van az ütegekre saját védelmére.\n\n„Megértem, hogy meg kell védeniük a földjüket, de aztán információt kaptam a titkosszolgálataimtól, hogy Izrael más országokat ellátott vele. Eladhatják, exportálhatják, ezért vagyok megdöbbenve.”\n\nIzrael titokban tartja, hogy hány Vaskupola üteggel rendelkezik, és hol vannak üzembe helyezve, de két rendszert biztosított az Egyesült Államoknak, amely segítette a fejlesztés finanszírozását, és közelmúltbeli riportok beszámoltak egy megállapodásról, melynek értelmében ütegeket adnak el Ciprusnak.\n\nA Reuters pénteki riportja szerint Izrael egy másik légvédelmi rendszert, a Rafael SPYDER-jét eladta az Egyesült Arab Emírségeknek.\n\nOroszország ukrajnai inváziója előtt az izraeli védelmi minisztérium exportengedélyt adott azoknak az izraeli cégeknek, amelyek drónelhárító rendszereket akartak eladni Ukrajnának. De amikor a háború kitört, ezeket az engedélyeket felfüggesztették.\n\nMúlt héten a Times of Israel arról számolt be, hogy egy izraeli cég drónelhárító rendszert adott el Lengyelországnak, hogy átadja az ukrán hadseregnek.\n\nA jelentés szerint az izraeli védelmi minisztérium tisztában volt azzal, hogy a rendszer végfelhasználója Ukrajna lesz, de úgy döntött, hogy nem avatkozik be.\n\nMióta Oroszország megtámadta Ukrajnát, Jeruzsálem próbálja megőrizni kapcsolatait Moszkvával, és egészen a közelmúltig megtagadta, hogy védelmi felszerelést küldjön Ukrajnának – ehelyett több mint 100 tonna humanitárius segélyt küldött, és hat hétre tábori kórházat állított fel Nyugat-Ukrajnában.\n\nMájusban 2000 sisakot és 500 golyóálló mellényt küldött Ukrajnának a mentőerők és civil szervezetek számára, majd júliusban 1500 sisakot, 1500 védőmellényt, több száz aknamentesítéshez szükséges védőruhát, 1000 gázálarcot és több tucat vegyvédelmi szűrőrendszert.\n\nJelentős előrelépés a tengeri határokkal foglakozó tárgyalásokon\n\nJelentős előrelépés történt Izrael és Libanon tengeri határral foglalkozó tárgyalásai során, jelentette a Kan közszolgálati műsorszolgáltató péntek este.\n\nAz ENSZ Közgyűlés 77. ülésszakának plenáris ülése alatt a közvetítők Izrael és Libanon csapatai között vándoroltak, hogy áttörést érjenek el.\n\nAmos Hochstein amerikai megbízott kedden találkozott az izraeli tárgyalócsoporttal New Yorkban.\n\nA találkozóra azután került sor, hogy Jáir Lapid miniszterelnök hivatala hétfőn azt írta: „Izrael úgy véli, hogy lehetséges és szükséges is egy olyan megállapodásra jutni a Libanon és Izrael közötti tengeri határról, amely mindkét ország állampolgárainak érdekeit szolgálja.”\n\nAz iroda közleménye azt is leszögezi, hogy a megállapodás nagymértékben hozzájárul a regionális stabilitáshoz, és azt is közölte, hogy a gáztermelés nem kapcsolódik a tárgyalásokhoz. A libanoni elnök korábban azt mondta, hogy a tárgyalások „oly módon zárulnak, amely garantálja Libanon jogát a gáz- és olajkutatáshoz”.\n\nA tengeri vita, amely a gázmezők tulajdonjogával foglalkozik, júniusban eszkalálódott, miután Izrael egy földgázfúró platformot helyezett ki a Karis gázmező közelébe, amelyre részben északi szomszédja is igényt tart.\n\nA Hezbollah, amely júliusban négy drónt indított a Karis felé, támadásokkal fenyegetőzik, ha Izrael folytatja a gázkitermelést a szerinte vitatott területen.\n\nBotrány\n\nA légvédelmi parancsnokság parancsnokokat, köztük két őrnagyi rangú tisztet bebörtönöztek, másokat pedig letartóztattak, miután csalárd módon megszerezték az időszakos vizsga másolatát, jelentette a Kan.\n\n,,Az incidens erkölcsi kudarcot jelképez, és ellentétes a megbízhatóság értékével, amely az Izraeli Védelmi Erők egyik alapértéke” – nyilatkozta egy magas rangú tiszt.\n\nMiután a tisztek beismerő vallomást tettek, az alakulat parancsnoka úgy döntött, hogy öt nap börtönbüntetésre ítéli őket, de nem távolította el őket posztjukról.\n\n„Tegnap két őrnagyi rangú tisztet szabadságvesztésre ítéltek, és több más, alattuk szolgálatot teljesítő tisztet szintén börtönbüntetésre ítéltek, mert nem feleltek meg a megbízhatóság értékének” – közölte a hadsereg. ,,Az incidens súlyos erkölcsi eset, amely ellentétes az Izraeli Védelmi Erők értékeivel és azzal, amit a parancsnokaitól elvárnak.”\n\n„A tárgyalás során a tisztek beismerték tévedésüket és vállalták a felelősséget. Ezért a légvédelem parancsnoka többek között úgy döntött, hogy a büntetés letöltése után lehetővé teszi számukra, hogy visszatérjenek szolgálati tevékenységükhöz.”\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "II. Ramszesz korából származó, érintetlen temetkezési barlangot tártak fel Izraelben": "Sértetlen, több mint 3300 éves temetkezési barlangot fedeztek fel Izrael földközi-tengeri partjának déli részén – jelentette a Haarec című újság honlapja.\n\n\n\n\n\n\n\nA Palmachim nevű kibuc új parkjának építése közben, szeptember 13-án egy sziklának ütköző munkagép tárta föl a II. Ramszesz idejéből származó, és azóta emberkéz nem bolygatta temetkezési barlangot, amelyről vasárnap számolt be az Izraeli Régészeti Hatóság (IAA).\n\nA sírban talált tárgyak a fáraó korából származnak, aki i. e. 1279 és 1213 között nemcsak Egyiptomban uralkodott, hanem Izrael földjén is, valamint a mai Libanon, Jordánia, és részben Szíria is fennhatósága alá tartozott.\n\nA régészek épen maradt kerámia- és bronzedényeket találtak ugyanúgy, ahogy az i. e. 13. században a sírba helyezték őket, ami jelentős támpontot nyújt a késő bronzkori helyi temetkezési szokások megismeréséhez az ásatásokat vezető régész, Eli Janai szerint.\n\nFöldi javakkal teli különféle amforákra és tálakra leltek, amelyek az egykor élt emberek hite szerint a halottakat szolgálják túlvilági életükben, és ezért főzőedényeket és olajlámpásokat is adtak melléjük útravalónak. Apró cserepekben értékes egykori gyógyszerekkel is ellátták az elhunytakat, ezek a régészek szerint Türoszból, Szidónból és más, ma Libanonban található kikötőkből érkezhettek erre a vidékre, a mai Tel-Avivtól délre.\n\nAz esetleges túlvilági harcra is felkészítették a távozót: bronz nyíl- és lándzsahegyeket is elhelyeztek a sírban. A négyzet alaprajzú sírkamrát a kőbe vésték, mennyezetét egy oszlop tartja.\n\nA sírbarlangban talált holttestek állapota nem teszi lehetővé DNS-vizsgálatok végzését, de tárgyaikból bizonyosan megállapítható, hogy élénk kereskedelmi kapcsolataik voltak a mai Ciprus, Libanon és Szíria térségével.\n\nNéhány halottat a hátára fektettek, és úgy tűnik, néhányat elmozdítottak a későbbi temetkezések során. Ezért a szakemberek szerint több nemzedéken át használták a barlangot.\n\nNoha az emberek kilétét egyelőre homály fedi, az edényekben talált szerves anyagok vizsgálatával hamarosan fény derül arra, hogy mit szerettek enni, mivel táplálkoztak.\n\nA barlang évezredekig megmenekült a sírrablóktól, de szeptember közepi megtalálása óta már tolvajok dézsmálták meg a benne lévő tárgyakat. Az izraeli hatóságok nyomozást indítottak kézre kerítésükre, és már folyamatosan őrzik a helyet.",
    "Közel-kilét-Kelet – Hungarikumokkal a világ körül": "Ítéletmentes, ám még mindig kíváncsi tekintetünket ezúttal az emberiség bölcsőjére, civilizációnk alapköveire vetettük: ezúttal a Közel-Keletre indult el a Hungarikumokkal a világ körül stábja!\n\nÍrta: Kurucz Dániel és Almási Miklós\n\nA hanyatló nyugat után idén a felperzselt keletre esett a választásunk. A hamburgert dürümre, a méretes steakeket pedig literes hummuszokra cseréltük. Ítéletmentes, ám még mindig kíváncsi tekintetünket ezúttal az emberiség bölcsőjére, civilizációnk alapköveire vetettük, oda, ahová évszázadok óta járnak magyarok – rengeteg lábnyomot hátrahagyva nekünk.\n\n¡Vigyázat, rendkívül hosszú véleménycikk következik 5 országról!\n\nLegyünk őszinték: a Közel-Kelet felől az elmúlt években a csapból is a „migránsáradat” szólt, és persze az állandósult arab-izraeli konfliktus. Pedig a térség jóval izgalmasabb, mint egy szalagcím, és még így is jóval pihentetőbb, mint a balatoni vonatokon aszalódni. Akik egy ideje velünk tartanak, már tudják, hogy a sztereotípiákat jól megrágjuk, kiköpjük, megtapossuk, felgyújtjuk és még azután is megtapossuk. No, nem a pc világlátás akadémiai székfoglalójáért vívott őszinte küzdelem miatt, hanem mert egyszerűen nem igazak.\n\nAz a tapasztalatunk, hogy minden filmes, webes előítélet legfeljebb harmada nyugszik valós alapokon.\n\nKezdjük is a legvégével: az idén leforgatott, de csak 2024 januárjában műsorra kerülő Hungarikumokkal a világ körül 7. évadának utolsó állomásával. Azzal az országgal, ami az osztály rosszfiúja vagy rosszleánya versenyen még mindig egy átlagosnál nagyobb ormányra szerelt pecabottal veri a többieket, így például Magyarországot is.\n\nIZRAEL\n\nHa turisták volnánk, vérmérsékletünktől és ízlésünktől függően biztosan nagybetűs szavakkal ecsetelnénk a közel-keleti furcsaságokat, pedig Jordániával karöltve Izrael a legeurópaibb – vagy inkább legamerikaibb – országa a környéknek. Mindezt úgy, hogy az ország 30%-a ma is muszlim, és a zsidó lakosság nagy része is arab, de legalábbis nem keresztény környezetből érkezett. Miért fontos ez?\n\nHa van olyan ország, amit nem lehet skatulyázni, egy-egy halmazba csoportosítani, az éppen Izrael.\n\nEnnyire sokszínű országgal még nem találkoztunk\n\n– ami nagy szó, mert a zsidó állam volt a 40. ország, ahol jártunk. Kicsit olyan, mint egy ananászos, peccorinós, magyar kolbászos, rukkolás pizza. Vannak, akik oda vannak a gyönyörtől, mi azonban kissé idegenkedve szemléltük a dolgokat. Talán nem is volt még annyira szükségünk egy-egy interjúalanyra, mint Izraelben, hogy megértsük az országot, a kultúrát.\n\nA mindenféle bőrszínű, felekezetű, felekezet nélküli emberek: ortodoxok, neológok, ateisták, cionisták, feketék, fehérek, arabok, szőkék, vörösek. Első, de talán ötödik látásra is, inkább tűnt Izrael egy Benetton reklámnak, semmint egy egységes nemzetnek. Pedig ott lapul mindenkiben a válasz.\n\nInterjúalanyok\n\nSzanyi Dorottya 24 éves korára megjárta az alija minden csínját-bínját és az izraeli hadsereget is. Lustig Éva férjével épp 1948. május 14-én érkezett meg Tel-Avivba, aznap, amikor hivatalosan is megalakult Izrael állam. Családot alapítottak, vagy, ahogy Éva néni fogalmaz: „hazát és családot”, majd nyugdíjas éveikre régóta dédelgetett álmukat is megvalósították, a magyar nyelvterületről származó zsidóság emlékmúzeumát Safedben, vagy, ahogy errefelé mondják Cfatban.\n\nRitter Sándor, Afula volt rendőrfőkapitánya öt háborút is megjárt izraeli veterán, még gimnazista korábban érkezett a ’60-as évek végén. Szegedi László, a rendszerváltozás előtt dobbantott, és ma bátran mondhatjuk, hogy a Közel-Kelet legjobb magyar éttermét viszi, a Tulipot. Tsur Dorina volt az egyetlen magyarunk, aki nem alijával érkezett ki Izraelbe. Őt csupán a szerelem vezényelte, ami egy pesti moziban talált rá pár évvel ezelőtt. Ez a Shay fiú tud valamit, amit a magyar fiúk nem tudhattak.\n\nHogy mi is az az alija?\n\nAz izraeli kormány által támogatott kivándorlási program, amely során a bevándorlók rengeteg támogatást kapnak, kezdve az anyagi segítségtől a repülőjegyek kifizetésén át, az okmányok mihamarabbi megszerzéséig.\n\nEgy feltétel van csupán, a valamilyen zsidó származást igazoló okirat, dokumentum.\n\nA mai Izrael közel 10 milliós lakosságából a körülbelül százezer magyar származású személy 90%-a is aliján keresztül jutott ki a Közel-Kelet ütközőállamába. No, Dorina épp ez alól kivétel.\n\nÉs ez mind miért is fontos?\n\nAz együvé válás, az összetartozás érzése nem feltétlenül velejárója, hogy boldog családként egy országban éljünk. Mi magyarok ezt 102 éve gyakoroljuk, a zsidók minimum 2000. Mégsem tűntek el a történelem lomtárában. Persze az USA-tól Kínáig fontosak a kultúrmorzsácskák, amik még ma is megkülönböztetnek minket a szomszédtól – gondoljunk csak az amerikai filmek kanadai poénjaira –, de talán sehol sem látszik ez annyira, mint itt. A Közel-Kelet egyetlen nem muszlim országában – és mielőtt Libanonban most felsóhajtanának, el fogunk jutni oda is – izraelinek lenni óriási büszkeség.\n\nKivétel nélkül minden családnak van egy – 99%-ban – halállal, meneküléssel, megpróbáltatásokkal vegyes, emberöltőkön átívelve mesélt története. Míg a világ nagy részén ezeket szeretik eltemetni a megbékélés, együttélés, és a többi szavak oltárán, itt épp ellenkezőleg, nagyon is beszélnek róluk. Sőt, írnak a sérelmekről, vannak, akik megpróbálják ki is nevetni azokat – ki nem találnánk, de Izrael legjobb humoristái közt nem egy magyar származású akad; Adir Miller, Arik Einstein, stb.. Kérdezzetek csak meg egy könyvárust, árul-e még „Új-Keletet”. Azonnal részletes beszámolót kapunk a családját ért szörnyűségekről, hogyan és miért alijáztak ki, és a többi. Ha pedig egy kicsit aktuálisabbra vágyunk, érdeklődjük meg finoman, milyen Izrael megítélése úgy általában. Iszonyatosan nagy a skálája a „miért is utálják máshol Izraelt” válaszoknak.\n\nSzóval mindezek alapján a közös tragédiák – és itt nem csak a holokausztra kell gondolni –, valamint a kitaszítottság egyfajta modern érzése generációkat is összekötő kapocs.\n\nPedig, ha van ország, amely politikailag és vallásilag is a végletekig megosztott, az épp Izrael.\n\nPersze fölmerül a kérdés, hogy mi történik majd, ha nem sikerül legalább a szomszédokkal egy erős-közepes kapcsolatot kialakítani a jövőben. Erre lehet legyinteni, de a magyar-román viszony bébi tápszer az Ammantól Damaszkuszon át Bejrútig átívelő viszonyrendszerhez képest. Vagy, ahogy Ritter Sándor monda találóan:\n\n„… ahogy mi megvédtük magunkat újra és újra, az még nagyon sokáig tananyag lesz. Ám ez nem jelenti azt, hogy Izrael története ezzel lezárult. Engedményeket kell tenni, hogy ne Palesztinának hívja még az arab értelmiség is az országot. Gondoljunk csak bele, hány évig maradtak fent a szentföldi keresztes államok a középkorban? Körülbelül 150, 200 évig? Amint apadtak az európai támogatások, Szaladin máris megtörte a Jeruzsálemi királyságot. No, Izrael idén 74 éves. Ha tényleg fontos a jövő, akkor most meg kell nyernünk a békét is!”\n\nJORDÁNIA\n\nÚtinaplónkat olvasva kaptunk pár felháborodott üzenetet, hogy Jordánia milyen király hely, mi pedig nem ezt írtuk meg. Nos, minden ország ilyen is, olyan is – uh, de bölcsek vagyunk –, ám az öt csillagos szállodákból nem szabad kiindulni. Se a „turistás” helyekből. A szórakoztatásra épülő iparág nagyjából minden kontinensen pénzből működik, így a megvásárolt mosolyok, kedves szavak nem reprezentálják a valódi Jordániát. Pedig ez a sivatagnyi ország valamit nagyon jól csinál.\n\nMindenekelőtt azért lássuk csak, mi jut eszünkbe filmélményeink alapján, ha a Közel-Keletre gondolunk? Dühös emberek, dudaszó, elképesztő meleg, pokolgépek, ééés ennyi hirtelen elég is lesz. Meg kell ugyanis nyugtatnunk mindenkit, legfeljebb a meleg igaz ebből a random négyesből – sőt, tengerszint feletti magasságtól függő, de például Amman egész kellemes hely tud lenni még nyáron is. Másrészről,\n\nmíg Libanon, Törökország, de Szíria is meglepően békés, nyugodt, addig Jordánia egyáltalán nem az.\n\nFülledt, ideges hely, amin a turizmus sem sokat segít.\n\nIndiana Jones\n\nAkad pár jó történetünk, de a legjobban Omar tudja összefoglalni, hogy miképp változtatta meg az egész országot egy film, harminc évvel ezelőtt. Valaha Jordánia épp annyira volt turistaparadicsom, mint mondjuk ma Mozambik. Aki nem kifejezetten oda akart menni, nem választotta magának üdülési végállomásként az akkor még Izraellel hadban álló arab országot. Aztán jött Spielberg, és azóta évente közel egymillió turista érkezik, hogy mindenféle résbe egydolláros borravalókat dugdoshasson, nem tisztelve semmit sem – megváltoztatva viszont sok mindent és sok mindenkit.\n\n„ A covid előtt napi tízezer turista jött ide. Nem havi, napi! Képzeld el az milyen, úgy hogy én itt élek? Kijövök a barlangomból, aztán látom a sok gyökeret fotózkodni meg idehugyozni, amikor már évszázadok óta ez itt a miénk” – mondja Omar, aki abból a 35 beduin család egyikéből származik, akik még mindig a nabateusok egykori fővárosában, Petrában élnek. Spielberg Indiana Jones-a előtt Jordánia fővonzerejét jelentő Petra városát nagyjából annyian keresték fel, mint ma az egerszalóki fürdőt – magyarán sokan, csak nem milliónyian. Ennek rengeteg pozitív hozadéka van, de nem azoknak, akik tradicionálisan a barlangokban élnek. Ugyan a kormány kárpótlásul épített nekik egy kis falvat pár kilométerre, de néhányan megtartották az ősi családi fészket is. Nem holmi Aggteleki cseppkőbarlangot kell elképzelni táblákkal és korlátokkal, a legtöbben még jakuzzi is van, nemhogy angol vécé vagy áram.\n\nAz Indiana Jones és az utolsó kereszteslovag tehát alapjaiban változtatta meg az egyetlen olaj nélküli arab államot.\n\nHogy is mondta Napóleon? „A gazdagság nem a kincsek birtoklásából áll, hanem azok kihasználásából.” És épp ebben nagy király a Jordán Hásimita Királyság. A dühös, ingerült emberek ellenére a béke szigetét jelentik a Közel-Keleten. Mindezt úgy, hogy a világ egyik legnagyobb menekült közössége is itt él – szírek, irakiak, palesztinok. Apró büszkeség, hogy a világ jelenleg legnagyobb menekülttáborában, Zaatariban, a magyar Teqball is humanitárius missziót folytat. Egy szír menekült ex-tesitanár igyekszik a sivatag közepén összezsúfolt több tízezer gyermeknek megmenteni valamit a gyerekkorából. Ha csak pár délutáni foglalkozás erejéig, de a gyerekek gyerekek lehetnek és nem a sokadik proxy háború áldozatai – menekültként a sivatag peremén.\n\n„ Nézz körbe. Mindenhol vagy háború van, vagy háború volt. Palesztinában a zsidók folyamatosan konfliktusban élnek, azt nem nevezném békének. Igen, jobban élnek, mint mi, de azért nekünk sem megy rosszul. Jólétben és demokráciában élünk. Nem tudtad? Melyik muszlim országban lehet poénkodni a miniszterelnökkel? Na, nálunk még a királlyal is lehetó” – mesélte büszkén a Brooklynból hazatelepült ammani taxisofőr, és milyen igaza van. Egy sivatagnyi dühös ország megépítette a maga jövőjét, igaz sokat vesztettek a hagyományokból, és egyre Burger King-ízűbb, de működik. Béke van.\n\nSZÍRIA\n\nSzerencsére mi nem tudjuk felfogni ép ésszel mi is zajlik most Szíriában. Ugyan az energia- és minden egyéb válság hatásait érezzük, de 2022-ben Szíriát nagyjából úgy kell elképzelni, mint Magyarországot 1945 májusában, amikor az utolsó náci katona is elhagyta az országot. Mégsem találkoztunk egyetlenegy ingerült vagy dühös emberrel sem a tíz nap alatt.\n\nA felfoghatatlan állapotokat nem is annyira a 2011-18-ig tartó háború, hanem a ’19-ben bevezetett nyugati embargó okozza, amit csak tetéz, hogy az ország jelentős részét ma is megszállva tartják.\n\nA polgárháborút úgy-ahogy lezáró fegyverszünet tehát még rosszabbra fordította az itt élők sorsát.\n\nNapi egyszer-kétszer pár órára pislákol csupán az áram, nincs benzin – van, aki egy hétig áll sorban érte –, és Libanont leszámítva semelyik szomszédos ország nem hajlandó az embargó miatt ételt-italt szállítani: gyakorlatilag jegyrendszer van. Pedig Szíria önellátó is lehetne. Egyes vidékeit már a Biblia is megénekelte, mint bőségesen termő területet, de ezek nagy része ma nincs szír kézben. Így fordulhat például elő, hogy hiába rendelkezik az ország a világ egyik legnagyobb szénhidrogénkincsével – az Al-Jazīrah-nak hívott területen, a Tigris és az Eufrátesz folyók közt –, azt ma az USA segítségével a szíriai kurdok ellenőrzik. Vannak itt orosz katonák is, de a legkevésbé az ex-terrorszervezetek jelenléte érthető, akik ma „demokratikus ellenzék” néven szorultak ki egy-egy határmenti részre, és onnan robbantgatnak, lövöldöznek. Röviden összefoglalva így néz ki ma a valaha szebb napokat látott ősrégi ország. Fáj a szívünk, ha körbenézünk az emberiség civilizációjának bölcsőjében, pontosabban annak romjain.\n\nUgyanakkor nem látjuk a lemondást az emberek szemében. Sőt, úton-útfélen beszélgetve az is kiderül, hogy errefelé nem szokás panaszkodni. Hiába a rommá lőtt ország, az élelmiszer-, áram- és üzemanyaghiány, nem akarják itt hagyni a szülőföldjüket. Sokan elmentek, de sokan vissza is térnek.\n\n„ Az is érthető lenne, ha egy évtizednyi szenvedés után, miután meglátnak egy hozzátok hasonló nyugati csapatot, megfordulnak, gorombák, akár meg is vernek, de ők nem. Ők szírek. Ők kedvesek, segítenek, és mosolyognak rád. Az élethez való efféle hozzáállást évekig tanulmányozhatnák nyugaton, akkor se értenék meg”– meséli Major Balázs régész, arabista, két lábon járó hungarikum, akinek a neve összeforrt errefelé a daccal és a kitartással. Olyan is volt, aki csak „crazy hungarianként” emlékezett meg róla, hiszen amikor minden régészcsapat elhagyta Szíriát – legkésőbb 2012-ben –, a Pázmány Péter Régészettudományi Intézet vezetője és csapata maradt. Sőt, végig a háború alatt dolgozott, és a rossz körülmények közt sem adta fel a munkát. Ám Major Balázson és az általa kutatott II. András-féle hagyatékon kívül is rengeteg kapcsolat van Magyarország és Szíria között. Egész családok is átvészelték az elmúlt évtizedet, pedig itt nem a kimaradó metrójáratokkal kellett megküzdeni, hanem a sorozással, éhezéssel, bombázással és az ISIS, Al Nusra-féle iszlamista terrorhullámmal: lefejezések, rabszolgasorban tartás, nők erőszakolása és a többi.\n\nA sok nehézség és az elzártság hihetetlen módon, de pozitív hatással is járt.\n\nKözelebb hozta egymáshoz az egyébként is emberközpontú szíreket. Ha nincs az áram nyújtotta kényelem és a modern technika instant szórakoztatása, akkor még mindig vissza lehet nyúlni a polcra a porosodó családi beszélgetésekért, valódi élményekért. Pillanatok alatt szárba tudnak szökkenni hús-vér barátságok, és nem, ez nem az a fajta „tesózás”. Ilyen helyzetben az emberek egymásra vannak utalva, a városban, a faluban – és ezt nagyon jól tudják errefelé. Sokat lehet tanulni ezért a mai Szíriában, hiszen abból a nagyon kevésből is, ami megmaradt, rengeteget ki tudnak hozni.\n\n„ Ez már a múlt. Mennünk kell tovább, megtettük azt, amit akkor tennünk kellett” –mondja Joseph, a sofőrünk, akiről kiderült, hogy amúgy egy valóságos háborús hős. Mikor 2011 végén elkezdett a szír vidéken mindenhová begyűrűzni az Európában csak „Arab tavasznak” becézett hőbörgés, barátaival, családtagjaival gondolt egyet,\n\nés megszervezték szülővárosuk védelmére a sednayah-i keresztény milíciát.\n\n„ Eredetileg azért csináltuk, hogy megvédjük magunkat és persze hogy senkinek se legyünk kiszolgáltatva. Aztán mikor a Jézus-szobor {Sednayah mögötti stratégiai hegy} körül folytak a harcok és lemészároltunk vagy két tucat ISIS-est, akkor döbbentem rá, hogy eddig semmit sem tudtam. Egytől-egyig mindegyiknek nyugati papírjai voltak, nem is voltak szírek, de volt náluk egy kis tasak drog fejenként.”\n\nLIBANON\n\nNem is olyan régen még Libanon volt a környék Szíriája. A tizenöt éven át tartó polgárháború azonban, ha nem is lett volna elég csak az elmúlt pár évben, a Közel-Kelet legsűrűbben lakott országa összehozott egy államcsődöt, majd felrobbant a bejrúti kikötő, aztán a kormány is lemondott. Mégis Libanon az egyik legérdekesebb hely, ahová ember a bolygón csak beteheti a lábát.\n\nSzögezzük le gyorsan újra, hogy NEM turista szemmel járjuk a vidéket. Ez azért fontos, mert évek óta akad egy-két szemellenzős anonim kommentelő, aki továbbra sem akarja megérteni, hogy az embereket, a történetüket, adott esetben a magyarságukat keressük. Nem pedig a tripadvisor pontozólistáján gyűjtjük a képzeletbeli pontokat. Bár az tény, hogy „Kelet Párizsa” a maga egyedülálló eklektikájával akkor sem tudja elkerülni az ember figyelmét, ha kifejezetten ezen erőlködik.\n\nA város keresztény és muszlim negyedeit járva nagyon hamar a felszín alá kukkanthatunk,\n\nhogy lássuk a csupasz valóságot:\n\n„ Ez egy nagyon dühös ország”\n\nNem jordán értelemben, ők kicsit olyanok, mint mi, ingerültek, türelmetlenek és a többi... Libanon más. Ugyan nem tudom, hogy csinálják, de itt is olyan kedves az átlagember, mintha fizetnének érte. Pedig nem a turistaútvonalakról beszélünk, hanem egy random járókelőről, buszsofőrről, utcazenészről. Egy-két túlbuzgó, kéretlen emberke azért itt is akad: van e forgatási engedélyünk? Majd ő segít eligazítani minket a világ kusza dolgaiban pár fontért! Mondjuk meg Európában, hogy fizessék ki a fiataljaik taníttatását visszamenőleg, ha már ellopták őket tőlük! Mondjuk az utóbbit Szíriában mondták.\n\nNem is különösebben kell Libanon-szakértőnek lenni ahhoz, hogy a házak között járkálva Bejrút félmillió lakosával együtt érezzük a mélyről fakadó, generációkon átívelő dühöt –, ami úgy tűnik, megfér az életigenlés mellett. A sokadik politikai üzenetet magában hordozó falfirka után nem is bírtunk magunkkal és kérdezősködtünk, utána olvastunk, sőt még egy-két filmre is rávetettük magunkat. Ha ez kicsit jobban érdekel, katt ide a részletes úti beszámolóra.\n\n„ No Politics, no religion, no drama” – áll egy bejrúti lebuj ajtaján, mely vendégei sok álmatlan éjszakát okoztak a stábnak. Az új generáció, mely épp csak felocsúdott a libanoni nemzetet megrázó szörnyűségekből, egyre jobban hallatja hangját, és nagyon úgy tűnik, nem kér többet más háborújából. Hogy ez vallástalanságba, kivándorlásba vagy a teljes megújulásba vezet-e majd, azt nem tudjuk. Az viszont nagyon is valószínűnek tűnik, hogy Libanon a térségben egyedüliként jutott el idáig, vagyis a teljes tagadásig.\n\n„ Szátokban alvad a vér, ebből lesz végül a fekete nyál\n\nGyűlnek a fekete felhők, marad a fekete nyár”\n\nPróbáltuk fordítgatni Beton.Hofi egy-két – szerintünk oda passzoló – számát, de ha a szöveg nem is, az érzés átment. No, de mi az az oda? A bejrúti keresztény negyed java része még most is romokban áll. Hiszen\n\naz a bizonyos kikötő alig pár méterre robbant fel a Gouraud-tól, vagyis a környék Kazinczy utcájától.\n\nA mindenféle zenét titokban hallgató muszlimok és a velük bulizó keresztények itt tudják kiélni csupán, amit máshol nem lehet, vagy ahogy ők mondják: „amit nem lát az apám”. Rájuk is fér, hiszen az ország 18-30 év közötti lakosságának fele már nem él az országban, akik maradtak, pedig keresik a helyeket, ahol kiereszthetik a gőzt. Ezért jönnek tehát oda. Vagyis a Gouraud utcába és környékére, felejteni inflációt, háborút, kötelességet, árkokat.\n\n„ Amikor már ki tudod nevetni a fájdalmaidat, akkor jó úton vagy, hogy túllépj rajtuk.” Baromi fontos. Teszi hozzá Yussuf Tripoliban – Libanon második legnagyobb főleg muszlim városában.\n\n„ Én még kurvára nem tudom kinevetni. A keresztények itt a testvéreim, rájuk már nem haragszom, de kinevetni nem fogom, ahogy a nagyapámat annak idején főbe lőtték, de a nyugatra és igen itt mindenkire gondolok, aki a háborúkban részt vesz nagyon is haragszom. Hagyjanak már minket élni, becsszó lesz demokrácia is meg minden, csak hadd szállítsunk például szír testvéreknek kaját, hogy ne haljanak éhen.”\n\nÚtban Csontváry cédrusai felé nem számítottunk ilyen őszinteségre. Talán ők sem. Hiszen gyorsan megbeszéltük, hogy nem a CNN vagyunk, hanem egy kis magyar stáb, így Yussuf és nyolc haverja a tripoli piacon miért is ne mondta volna el, amit gondol. Közben pipával kínáltak olyan angolsággal, amit otthon bárki megirigyelne –, de kedvesen azt is felajánlották, hogy folytassuk franciául, ha nekünk úgy könnyebb.\n\nMi tagadás, van valami ebben a térségben, ebben az országban, ami magával ragadja az embert\n\n– és akkor a gasztro-orgiákra, építészetre, történelemre nem is marad most időnk. Micsoda mázli, hogy 2024 januárjában nem akárki mesél majd nekünk, mint Boros, vagyis Dahrouge Edit. Aki 1981-ben a kényelmes állását hagyta hátra Budapesten, Yasserért.\n\n„’ 81-ben voltam itt először, családlátogatáson… az az igazság, hogy a férjem családja egy pillanat alatt elfeledtette velem a polgárháborút. Annyira kedvesek és befogadóak voltak, hogy szerintem már akkor beleszerettem az országba. És meg kell mondjam, több mint 40 év telt el és még mindig így bánnak velem.”\n\nTÖRÖKORSZÁG\n\nMindezek után azt hiszem, bátran kijelenthetjük, hogy Törökország csupán az előszobája a Vad-Keletnek. Nagyjából, ahogy Magyarország Európában, úgy\n\na törökök a kompország kelet és nyugat között.\n\nNem nagyon létezik olyan Kabultól Ammanig, vagy épp Szófiától Berlinig, amit ne találnánk meg az Ararát és Meriç folyó közt valahol. És most itt nem a Kinder tojásra kell gondolni – pedig amúgy az is van.\n\n„ A félreismert Törökország”\n\nKinek mi ugrik be elsőre a törökökről? Ami nekünk a „150 év”, a németeknek talán a rengeteg vendégmunkás, az osztrákoknak és a hollandoknak pedig a történelem leghosszabb európai uniós csatlakozási kérelme.\n\nPedig ahogy Isztambulból kifelé látjuk a helyi Mol-székházakat, az Árpád-híd nagyságú tengeri hajókat és a mindenfelé mozgolódó szélmalmokat, Törökország sokkal több, mint egy nagy csokor sztereotípia. Még akkor is, ha csupán ottlétünk alatt közel 20%-os inflációt hozott össze a török gazdaság, ami azóta már nem is tudjuk, hol áll éppen. Micsoda szerencse, hogy a HVK nem a makrogazdaságról, hanem a magyar lábnyomokról szól.\n\n„ Dünya tek bir ülke olsaydı, başkenti İstanbul olurdu” – mondta anno Napóleon Isztambulról, vagyis\n\n„Ha a világ egyetlen ország volna, Isztambul lenne a fővárosa”.\n\nEz azért is fontos, mert aki nem látta még saját szemével a Bizáncból kisarjadó egykori török fővárost, nem akárkinek az interpretációjában kap ízelítőt. Másrészről több török is állította, hogy ez a mondás török, valószínűleg Kemal Atatürktől való. Itt azért érdemes megállni, mert Szíria mellett Törökország a másik mindent magának betudó itt a térségben. Nehéz olyan dologra mutatni, amire tízből legalább egy ne mondaná rá, hogy: „az török!”\n\nÍgy esett operatőrünkkel, Ádámmal is, amikor rábukkant Izmirben a helyi gulyás-pörkölt kombóra, az izmir köftére. Aki végigolvasta a török gasztronómiával kapcsolatos idegösszeomlásunkat, az pontosan tudja, hogy nem lettünk az agyonpetrezselyemezett törökországi török konyha rajongói – nem véletlen a distinkció, mert például a magyar török éttermek réti sólymok az ottanihoz képest. Mégis jól mutatja a birodalmi gondolkodás máig túlélő kis nyalánkságait. Ahová anno betette a lábát az Oszmán Birodalom, ott ezt máig nem felejtették el, és most érdemes a Kárpát-medencén kívüli spektrumban gondolkodni – akár a magyarországi szíreket kifaggatni erről –, tanulságos lesz. Csakhogy török szemmel ez fordítva is igaz. Hiszen Napóleon mondataival ellentétben vajon ki jegyezte föl, hogy a gulyást vagy akár a köftét ki nyúlta és kitől? Mellesleg a köfteháború a cevapcicével vagy a miccsel épp olyan szórakoztató, mint a baklava „kié volt először” játéka.\n\nKellene írni egyszer egy könyvet a különböző ételek evolúciójáról, és azok kulturális és földrajzi hatások alapján történő átalakulásáról. Például itt a török pogácsa. Finom omlós, a közepén pedig valami töltelék található, főleg hagymás-hús, kevéske fűszerrel. Hiába írják pár betű eltéréssel (poğaça), ahogy mi írnánk otthon, mégis sokkal inkább hasonlít a Kínától Oroszországig megtalálható töltött gombóckákra, nem pedig a hamuban sült pogácsánkra. Attól függetlenül, hogy gőzgombócról vagy pelmenyiről beszélünk, tudjuk, hogy ezek az ételek egy közös őstől származnak, épp ahogy a török pogácsák is.\n\nMagyarán nem kell ezt a kulturális büszkeséget olyan komolyan venni – ezért is vezettük le inkább gasztronómiából, mint bármi másból.\n\nTörökország a térség Németországa nagyjából 800 éve,\n\nígy amikor efféle dolgok kerülnek szóba, nem szabad belemenni. Különösen abba, hogy minket, magyarokat szabályosan imádnak. Ha meghallja az utca embere, hogy Macaristan (Magyarország), megváltozik még a madarak csicsergése is. Molekuláris szinten önti el a köfte- vagy a perecárust valami apai, anyai hangulat, ahogy a nyugatra szakadt kistesók, valami az övéjükhöz nagyon hasonló hangzású nyelven beszélgetnek. Volt már, hogy meg is öleltek minket, de az alap dicséret, a vállveregetés elmaradhatatlan. Hálás dolog errefelé magyarnak lenni. Utazásaink során ez már a sokadik alkalom, amikor kívülről másnak, jobbnak látnak minket, mint mi magunkat.\n\nKossuth-kultusz\n\nEgy kvízműsorban izgi kérdés lenne, hogy mi, illetve ki a kapocs New Orleans és Kütahya közt? Kossuth Lajos. De ne gondoljuk, hogy csak egy magyar ember emlékét őrzik Törökországban. Számunkra igazi aranybánya volt errefelé forgatni, hiszen Thökölytől Rákócziig megfordult errefelé a magyar történelem, de ezt majd elmeséljük inkább 2024 januárjában.\n\nÚTON HAZAFELÉ\n\nMinden évben a kedvenc pillanat, amikor egy hosszúra nyúlt, fárasztó forgatás után a repülőn ülve merengünk a látottakon és közben Magyarországra gondolunk. Libabőrös érzés hazatérni, bármilyen szelek is fújnak otthon. Ahogy még 2017-ben mondta Greksa Gábor operatőrünk, „most megpróbálok megőrizni valamit abból, amit láttam, és nem ledudálni azonnal a másik fejét”.\n\nReméljük, sikerül egy mentőövet dobnunk a mai média szellemi nihiljébe. Szeretnénk, ha továbbra is hozzájárulhatnánk ahhoz, hogy ne szűnjön meg a magyar világlátás Bécsnél, és az „Óperencia” kereteit kitágíthassuk, amennyire csak lehet.\n\nSzeretettel, a stáb:",
    "Nem semmi: A bank nem adta ki egy libanoni nő pénzét, fegyverrel vette vissza": "A libanoni bankok a három évvel ezelőtti pénzügyi válság kitörése óta a legtöbb betétesnek elzárták a megtakarításait, így a lakosság nagy része azóta nem tudja kifizetni még az alapvető szükségleteit sem.\n\nSzerdán 11:00 óra körül egy nő, akit később az édesanyja Sali Hafizként azonosított, és akinél látszólag fegyver volt, bement a BLOM Bankba Bejrút Sodeco negyedében, és hozzáférést követelt a pénzéhez.\n\nHafiz később azt mondta az Al Jadeed TV helyi hírcsatornának, hogy a fegyver csak egy játék volt, és hogy a rákos nővére kezelésének finanszírozására akarta felvenni a pénzt.\n\n„Nincs már vesztenivalóm, az út végére értem. Két nappal ezelőtt elmentem a fiókvezetőhöz, és azt mondtam, hogy a nővérem haldoklik, nincs ideje”\n\n– mondta, hozzátéve, hogy a fiókvezető által felajánlott összeg nem volt megfelelő.\n\n„Eljutottam arra a pontra, hogy eladom a vesémet, hogy a nővérem megkaphassa a kezelést”\n\n– mondta.\n\nHafiz elmondta, hogy 13 000 dollárral távozott, amelynek nagy részét készpénzben, dollárban kapta. A pénz mind a saját számlájáról származott.\n\nJoyce Karam on Twitter: „BEIRUT: Video of another Bank – hostage situation today as citizen Sally Hafez threatened bank employees with fake pistol to get her own money out to treat her sister with cancer. She reportedly got $13,000: pic.twitter.com/2aIOnSXxo7 / Twitter” BEIRUT: Video of another Bank – hostage situation today as citizen Sally Hafez threatened bank employees with fake pistol to get her own money out to treat her sister with cancer. She reportedly got $13,000: pic.twitter.com/2aIOnSXxo7\n\nA Betétesek Kiáltványa Egyesület vállalta a felelősséget az incidensért.\n\nHafiz édesanyja, Hiam egy helyi libanoni televíziós csatornának elmondta, hogy a pénz létfontosságú volt lánya túléléséhez.\n\n„Csak ez a pénz van a bankban. A lányom kénytelen volt elvenni ezt a pénzt – ez az ő joga, a számláján volt -, hogy a húgát kezelni tudjuk”\n\n– mondta az asszony.\n\nNem sokkal később egy másik fegyveres férfi lépett be a Bankmed egyik fiókjába a libanoni Alej városában, és ugyancsak megpróbálta visszaszerezni csapdába esett megtakarításait – közölte az érdekvédelmi csoport és egy biztonsági forrás a Reuterssel.\n\nA biztonsági forrás szerint a férfinak sikerült visszaszereznie pénzének egy részét, mielőtt feladta volna magát a biztonsági erőknek, akik őrizetbe vették.\n\nA Bankmed nem kívánt nyilatkozni, míg a BLOM Bank közleményben erősítette meg, hogy a túszdráma véget ért, de további részleteket nem közölt.\n\nLibanon pénzügyi válsága\n\nA libanoni bankok a három évvel ezelőtti pénzügyi válság kirobbanása óta a legtöbb betétest kizárták megtakarításaiból, így a lakosság nagy része nem tudta kifizetni az alapvető szükségleteit, és a kormány eddig nem tudta kezelni a válságot.\n\nA szerdai incidensek nagyjából egy hónappal azután történtek, hogy augusztus közepén egy férfi fegyverrel lépett be egy másik bejrúti kereskedelmi bankba, hogy felvegye a saját pénzét beteg édesapja kezelésére.\n\nA túszejtés után az elkövetőt letartóztatták, de később szabadon engedték, miután a bank ejtette ellene a keresetet.\n\nEzt a cikket szerkesztőségünk a Sábát beállta előtt készítette és előre időzítve jelent meg az oldalon.",
    "Műszaki hiba miatt a hadsereg leállította egy teljes drónflotta bevetését": "ujkelet.live\n\nCsütörtökön a tengerbe zuhant az izraeli légierő drónja Izrael és Libanon tengeri határa mentén, közölte a hadsereg pénteken, megjegyezve, hogy a haditengerészet begyűjtötte a légi járművet.\n\nAz Izraeli Védelmi Erők szerint az incidens műszaki hiba miatt következett be, de további részletekkel nem szolgált.\n\nA szóban forgó drón teljes flottájának bevetését leállították az incidens kivizsgálásának idejére.\n\n2015-ben az izraeli légierő Elbit Hermes 450 drónja a tengerbe zuhant Libanon partjainál, és a libanoni hadsereg megszerezte.\n\nMás kisebb felderítő küldetésekre használt drónok néhány havonta lezuhannak Libanonban – és a Gázai övezetben.\n\nA támadó drónok kulcsszerepet játszanak az Izraeli Védelmi Erők különböző arénákban végzett műveleteiben, de júliusig a katonai cenzor megtiltotta annak közzétételét, hogy Izrael pilóta nélküli légi járműveket vet be.\n\nAz izraeli hadseregnek több rakétával is felszerelhető drónja van, köztük a Hermesz 900 (Kochav), a Hermesz 450 (Zik) és a Heron TP (Eitan).\n\nA hadsereg szerint a drónok a légierő teljes operatív repülési idejének mintegy 80%-át teszik ki. Izrael nem hozta nyilvánosságra, hány támadó drónja van.\n\nA zsidó állam a világ egyik legnagyobb drón-exportőre, és külföldi jelentések szerint több mint 50 különböző országba értékesített drónokat elsősorban hírszerzési célra.\n\nLibanon és Izrael gyakorlatilag háborúban áll egymással, és a szigorúan őrzött határon nem szokatlan a drón behatolás mindkét oldalról.\n\nA közelmúltban a feszültség fokozódott a két ország között a tengeri határvitáról szóló, Egyesült Államok által közvetített tárgyalások közepette.\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "Terrortámadási kísérletek, indul a korona elleni vakcinázás, a tengeri vita Libanonnal New Yorkba “költözött”": "ujkelet.live\n\nBiztonság\n\nPalesztin terroristák kedden kora délután tüzet nyitottak egy szamáriai katonai bázisra, majd elmenekültek.\n\nA rendőrség szerint számos lövedék becsapódási pontot találtak a Szalem bázison területén lévő földúton, a biztonsági kerítés mentén.\n\nSérülés nem történt, hajtóvadászat indult a tettesek után.\n\nNéhány órával később ismét lövéseket adtak le a biztonsági kerítés mentén tevékenykedő izraeli csapatok felé Fakkua közösség mellett, közölte a hadsereg.\n\nSérülés nem történt, átfésülik a környéket a terroristák után.\n\nMindeközben Sechemben\n\nA palesztin utca felszólított minden lakost, hogy kedden 15:00 órakor zárják le az utakat Sechemben, és égessenek gumiabroncsokat, tiltakozásul Muszab a-Stajje letartóztatása ellen, melyet a Palesztin Hatóság biztonsági szervei hajtottak végre tegnap éjszaka, jelentette az izraeli 12-es csatorna.\n\nAz Oroszlán Barlangja militáns csoport polgári zavargásokra szólít Stajje és egy másik palesztin militáns szabadon bocsátására, akit szintén letartóztattak.\n\nA nap folyamán kvázi kijárási tilalom volt érvényben Sechemben – a lakók otthonaikban maradtak, az üzletek zárva maradtak, az utcán lévők pedig szembeszálltak a palesztin biztonsági erőkkel.\n\nThis isn't an IDF military vehicle Palestinians are attacking in Nablus, it's a one belonging to PA security forces. Unrest has hit the city after last night's arrest of Hamas member Musab Shtayye by the PA. Militant org. have issued an ultimatum to the PA to release Shtayye. pic.twitter.com/4JhvEMpsER — Joe Truzman (@JoeTruzman) September 20, 2022\n\nA tüntetéseken részt vevők a palesztin társadalom minden szegmensét képviselték, és különböző szervezetekhez tartoznak.\n\nA hajnali órákban temették el Firasz Ja’is palesztin tüntetőt, aki a palesztin erőkkel vívott összecsapások során vesztette életét, állítólag fejbe lőtték. A temetés feszült légkörben zajlott, tiltakozó szövegek skandálásával, miközben igazi anarchia uralkodik a városban.\n\nA temetéssel egyidőben azt is közölték, hogy az összecsapásokban egy másik személy is súlyosan megsérült, akit kórházba szállítottak, a közösségi oldalakon pedig fotókat kezdtek terjeszteni a Palesztin Hatóság biztonsági erőinek mesterlövészeiről.\n\nبتنسيق مع قوات الاحتلال..\n\nتغطية صحفية: \"انتشار قناصة من قوات السلطة فوق البنايات بمنطقة الدوار في نابلس، لقمع المواجهات مع المواطنين عقب اعتقال المطاردين مصعب اشتية عميد طبيلة\". pic.twitter.com/n3Nn6FmPqy — وكالة شهاب للأنباء (@ShehabAgency) September 20, 2022\n\nMíg a Gázai övezetet uraló Hamász és a Palesztin Iszlám Dzsihád elítélte a letartóztatásokat, a Palesztin Hatóság megpróbálja átvenni az irányítást a terület felett, és véget vetni a tiltakozásoknak. A Palesztin Hatóság attól tart, hogy a terrorista sejtek dzsenini hatalomátvétele és az ottani irányítás elvesztése Sechemre is átterjed. Ezért a kormányzó Fatahnak nagy a motivációja, hogy helyreállítsa a rendet, amely egyben próbatétel is lehet annak eldöntésében, hogy Dzseninben is megpróbálja-e visszaszerezni a tényleges irányítást. Ellenkező esetben elképzelhető, hogy a Hamász tovább nyírbálja a Fatah hatalmát, és további központokban is megpróbálja megerősíteni irányítását a térségben – ez nyilvánvalóan a Palesztin Hatóság szemszögéből rendkívül problematikus forgatókönyv.\n\nStajje, akit tegnap éjszaka letartóztatott a Palesztin Hatóság, a Hamász katonai szárnyának tagja, a Sechem régióbeli Szalem falu lakosa. Rokonait a Fatah-al azonosítják, ő maga pedig a Fatah embereinek egy csoportjához kötődik, akiket eredetileg a Hamászba és főleg az Iszlám Dzsihádba toboroztak. A libanoni Hezbollah terrorszervezet és Irán finanszírozásával az a cél, hogy a dzsenini terrortevékenységet délre, Sechem felé is kiterjesszék.\n\nStajje letartóztatása Izrael palesztinokhoz intézett üzeneteinek hátterében történt, melyekben azt követeli, hogy fokozzák a terrorellenes tevékenységük hatékonyságát. Valójában az Izraeli Védelmi Erők arról tájékoztatta a Hatóságot, hogy Izrael éppen annak küszöbén áll, hogy a letartóztatási műveleteit széles és agresszív behatolássá terjessze ki, amely hatással lenne a palesztin gazdaságra. Miután a letartóztatás Izrael érdekét szolgálja, hatalmas zavargások törtek ki a palesztin utcákon, azt állítva, hogy a Palesztin Hatóságot “Izrael golyóálló mellényeként” használják.\n\nA letartóztatás óta Sechem egyfajta nagy csatatérré vált, megállás nélküli lövöldözéssel és erőszakos zavargással. A kibontakozó erőszakos zavargások részeként fegyveres palesztinok lövöldöztek a Palesztin Hatóság Dzseninben lévő kormányzati épületeire, és a lázadók tömegei csaptak össze a Palesztin Hatóság biztonsági szerveinek tagjaival Sechemben – mindezt a délutáni órákban várt erőszak csúcspontja előtt.\n\nEgészségügy\n\nA koronavírus fertőzési adatok emelkedése hátterében csütörtökön várhatóan elindul az ötödik oltási kampány Izraelben, a Pfizer omikron ellen is hatékony vakcinájával, jelentette a 12-es csatorna.\n\nAz elmúlt napokban megérkeztek Izraelbe a vakcinák, az egészségügyi minisztérium pedig értesítette az egészségpénztárakat, hogy megkezdhetik a beadásukat. Az egészségpénztárak egy része már most csütörtökön, míg a többi jövő héten indítja el a kampányt.\n\nAz oltásra jogosultak a 65 évesek vagy annál idősebbek, valamint a veszélyeztetett populációk, beleértve a terhes nőket, az egészségügyi dolgozókat és a tanárokat. A lakosság többi része második prioritást élvez, beleértve azokat 12 éveseket és idősebbeket, akik legalább két oltást kaptak, és három hónap telt el a vírusból való felépülésük vagy az utolsó védőoltásuk felvétele óta.\n\nAz igazolt esetek számának az elmúlt napokban tapasztalt mérsékelt növekedése nem ad aggodalomra okot az egészségügyi minisztériumban, másrészt látják, mi történik a világ más országaiban, ahol nagyobb a növekedés, és a korona és az influenza együttes fertőzése is előfordul.\n\nEzért az ünnepekre készülve az Egészségügyi Minisztérium zárt térben maszkviselést, és az ünnepi étkezések előtt otthoni tesztelést javasol.\n\nTengeri határvita Libanonnal\n\nAz izraeli-libanoni tengeri határtárgyalások New Yorkba költöztek: Amos Hochstein amerikai megbízott ma New Yorkban találkozott Ejál Hulata izraeli nemzetbiztonsági tanácsadóval és a külügyminisztérium főigazgatójával, Alon Ushpizzal hogy megvitassák a kialakulóban lévő megállapodást, jelentette a Walla riportere.\n\nA Fehér Ház közel-keleti koordinátora, Brett McGurk is csatlakozott Hochstein izraeli tisztviselőkkel folytatott találkozójához. Jáir Lapid miniszterelnök hivatala szerint a találkozó jó és eredményes volt.\n\nAntony Blinken amerikai külügyminiszter később New Yorkban találkozik Nadzsib Mikati libanoni miniszterelnökkel, hogy megvitassa vele a kérdést. Izrael és Libanon is arra számít, hogy Hochstein napokon belül benyújtja a megállapodástervezetet.\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "Naszrallah: A Hezbollah rakétái célba vették a Karish-gázmezőt": "A libanoni terrorvezér „vörös vonalnak” nevezte a Karish-gázmezőn folyó kitermelést.\n\nHaszan Naszrallah, a Hezbollah terrorszervezet vezetője pénteken újabb fenyegetést fogalmazott meg, és figyelmeztette Izraelt.\n\nTelevíziós beszédében Naszrallah felhívta a figyelmet arra, hogy a Karish-i platformot a tervek szerint a következő napokban csatlakoztatják az izraeli nemzeti gázhálózathoz. Naszrallah szerint a Hezbollah „nagyon határozott üzenetet küldött” a tesztekkel kapcsolatban, de Izrael tisztázta, hogy azok nem a gáz Karishból történő kitermelését jelentik.\n\n„A vörös vonal számunkra az, hogy ne legyen kitermelés Karishból”\n\n– mondta.\n\nAzt mondta, hogy a Hezbollah „igazi esélyt ad” az Egyesült Államok által közvetített tárgyalásoknak, amelyek célja a Libanon és Izrael közötti tengeri határ kijelölése, hogy lehetővé tegyék a tengeri fúrásokat a vitatott területeken.\n\nLibanon igényt tart Karish-gázmező egy részére, amely Izrael szerint a saját vizein fekszik, és nem része a folyamatban lévő tárgyalások tárgyát képező vitatott területnek.\n\nFontos megjegyezni, hogy a két ország formailag továbbra is háborúban áll.\n\n„Minden szemünk Karishra szegeződik, és rakétáink Karishra szegeződnek”\n\n– mondta Naszrallah.\n\n„Amíg a kitermelés nem kezdődött meg, addig van esély a megoldásokra.\n\nNem fogjuk megengedni, hogy a vitatott karish-i mezőn kitermeljék az olajat és a gázt, mielőtt Libanon nem kapja meg jogos követeléseit”\n\n– tette hozzá.\n\nAz Energean, a londoni tőzsdén jegyzett vállalat, amely a Karish fejlesztésére vonatkozó engedéllyel rendelkezik, szeptember 8-án közölte, hogy „jó esély van rá, hogy heteken belül leszállítja [az] első kitermelt gázt a Karish fejlesztési projektből”.",
    "Lapid az ENSZ-ben felszólalva támogatni fogja a kétállami-megoldást, de Abbásszal nincs kilátásban találkozó": "ujkelet.live\n\nJáir Lapid izraeli miniszterelnök csütörtökön az ENSZ Közgyűlésén felszólalva támogatását fogja kifejezni az izraeli-palesztin konfliktus kétállami-megoldása mellett, közölték magas rangú izraeli tisztviselők a Walla híroldal szerint.\n\nEz lesz az első alkalom, hogy Lapid miniszterelnökként nyilvánosan támogatja a kétállami-megoldást. Az izraeli tisztviselők hangsúlyozták, Lapid világossá fogja tenni, hogy egy palesztin állam létrehozása biztonsági intézkedéseket kell magában foglaljon Izrael számára.\n\n2017 óta ez lesz az első alkalom, hogy egy izraeli miniszterelnök nyilvánosan támogatja a kétállami-megoldást.\n\nBenjamin Netanjahu volt izraeli miniszterelnök 2009 májusában tartott beszédében támogatását fejezte ki mellette. A későbbiekben többször is megismételte támogatását, többek között az ENSZ-ben is, de Donald Trump volt elnök 2017-es hatalomra kerülése óta mellőzi a témát.\n\nAz izraeli tisztviselő azt mondta, Lapid úgy döntött, hogy a november 1-jei választások előtt világossá teszi álláspontját a kétállami-megoldással kapcsolatban, mert úgy véli, hogy ez „az őszinteség része, amelyre a politikusok részéről szükség van… hogy elmondják, mit képviselnek, és merre kell az országnak haladni.”\n\n,,Izrael politikai víziójának részét kell képeznie a palesztinoktól való elszakadásnak” – mondta a magas rangú izraeli tisztviselő, megjegyezve, Lapid jelenleg nem tervezi, hogy találkozzon Mahmúd Abbász palesztin elnökkel, és úgy látja, a béketárgyalások a közeljövőben nem folytatódnak.\n\n,,Ha Lapid úgy gondolná, hogy a találkozó eredményes lenne Abbásszal, már meglépte volna” – mondta az izraeli tisztviselő.\n\nAbbász pénteken várhatóan tüzes beszédet mond az ENSZ Közgyűlésén, amelyben csalódottságának ad hangot a stagnáló izraeli-palesztin békefolyamat miatt.\n\nAbbász belpolitikai pozícióinak gyengülése miatt ENSZ-beszéde ritka alkalom a jelenlegi helyzet elleni tiltakozásra. Valószínűleg kemény kritikákkal fog élni Izrael ellen.\n\nAbbász azzal fenyegetőzött, hogy beszédében szavazást kér a Biztonsági Tanácsban Palesztina teljes körű ENSZ-tagságáról, de amerikai tisztviselők szerint nem valószínű, hogy véghez viszi a Biden-kormány, valamint az olyan országok, mint Jordánia és Egyiptom nyomása miatt.\n\nA Kan közszolgálati műsorszolgáltató szerda esti jelentése szerint Mahmúd Abbász beszédében a három téma egyike szerepelhet:\n\n– Teljes ENSZ-tagság kérése\n\n– Izrael elismerésének eltörlése\n\n– Az Izraellel való kapcsolatok, beleértve a biztonsági koordinációt, megszakítása\n\nAbbász 2015-ös felbujtó beszéde után vette kezdetét a késes intifáda.\n\nLapid beszéde a kétállami-megállapodás említésével pozitívan befolyásolhatja Abbász beszédét a Kan szerint.\n\nMindeközben Szaúd-Arábia külügyminisztere és az EU külügyminisztere szerdán zárt ajtók mellett találkozót hívott össze 25 ország képviselőivel az arab békekezdeményezés előmozdításának lehetőségeiről.\n\nAmerikai és palesztin tisztviselők meghívást kaptak, Izrael viszont nem.\n\nA kezdeményezés relevanciája azonban most kérdéses, miután négy arab ország normalizálta kapcsolatait Izraellel az Ábrahám-egyezmény révén a palesztin állam létrejötte előtt.\n\nA 2002-es szaúdi békekezdeményezés lehetővé teszi 22 arab ország kapcsolatainak normalizálását Izraellel a következő feltételekkel:\n\n„a. Teljes izraeli kivonulás az 1967 óta elfoglalt összes területről, beleértve a Szíriai Golán-fennsíkot az 1967. június 4-i vonalakig, valamint a fennmaradó megszállt libanoni területeket Libanon déli részén.\n\nb. A palesztin menekültprobléma igazságos megoldásának elérése, amelyről az ENSZ Közgyűlésének 194. határozatával összhangban kell megállapodni.\n\nc. Egy szuverén független Palesztin Állam létrehozásának elfogadása az 1967. június 4. óta elfoglalt palesztin területeken Ciszjordániában [Júdea és Szamária] és a Gáza övezetben, amelynek fővárosa Kelet-Jeruzsálem”\n\nIzrael elutasítja a 2002-es szaúdi javaslatot, ami arra is felszólítja a zsidó államot, hogy fogadja el az úgynevezett “visszatérési jogot” arab leszármazottak millióinak, akik elmenekültek az állam alapítás előtt, ami gyakorlatilag véget vetne az ország zsidó karakterének.\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "Szíria: Háború vagy béke?": "A múlt héten Izrael vadászbombázókkal támadta a Szíriában lévő Irán-barát milíciákat. Augusztus végén az amerikaiak megtorlásként hajtottak végre hasonló akciókat, mert korábban a perzsa állammal szövetséges síita erők rakétacsapást mértek támaszpontjaikra. E szerint háború van Szíriában. A külföldi csapatok és szövetségeseik szír földön tevékenykednek, mint az Iszlám Állammal folytatott harcok idején. De ez már nem az a háború.\n\nPósa Tibor írása a Makronómon.\n\nA nemzetközi figyelem érthetően most az orosz-ukrán háborúra összpontosul. Szinte csak lábjegyzetekben jelenik meg hír arról, hogy Szíriában amerikai és izraeli gépek rendszeresen hajtanak végre légi csapásokat az ott állomásozó Irán-barát erők ellen. Igaz, a Teherán-hű milíciák meg is tesznek ezért mindent. A közelmúltban két Északkelet-Szíriában lévő amerikai bázist – a Conocót és a Green Village-t – Iránhoz köthető erők részéről rakéta- és dróncsapás érte, amelyeket Joe Biden elnök által engedélyezett légi csapások keményen megtoroltak. Egy iraki internetes lap, az Al-Alam Al-Dzsadid a fellángolt harcokról megállapította, hogy azok kiterjedtek voltak, nem hasonlítottak az előző időszak kisebb lőpárbajaihoz.\n\nFekete öves időhúzó\n\nA nyílt fegyveres összecsapások ellenére tovább folynak Bécsben az alkudozások Irán és az Egyesült Államok képviselői közt arról, hogy Teherán milyen feltételekkel lenne hajlandó eltekinteni a perzsa atomfegyver megépítésétől, és milyen garanciákat képes nyújtani arra, hogy többé nem próbál nukleáris fegyverhez jutni. Érdekes módon az amerikai csapások Szíriában mindig akkor újulnak ki, ha valami akadozik az osztrák fővárosban zajló iráni atomtárgyalásokon. Washington mintha ezzel akarná ösztökélni a tárgyaló felet. Teherán ugyanis fekete öves nagymestere annak, hogy a végtelenségig húzza az egyezkedést.\n\nA legutóbbi, 2015-ben született megállapodást, amelyet három év múlva Trump elnök annak hiányosságai miatt felmondott, 12 év alatt tudták tető alá hozni.\n\nAz egyeztetések hangulata természetesen most is hullámzó. Vannak olyan szakaszok, amikor a szakértők teljesen kilátástalannak ítélik meg, hogy a tárgyaló felek valaha is megegyeznek. Míg máskor olyan hírek szivárognak ki – ilyet tapasztalunk napjainkban is –, hogy küszöbön áll az egyezség, kézzelfogható közelségbe került a megállapodás. Az amerikaiak szerint doppingolhatja Teheránt, ha szövetségesei kénytelenek bombatámadást elszenvedni Szíriában.\n\nNem kell nagy fantázia ahhoz, ha Irán nem megy bele az egyezségbe, talán az iráni atomlétesítményeket is érheti hasonló csapás.\n\nIrán azért mozgósítja Szíriában a hozzá közel álló milíciákat, hogy keresztbe tegyen az amerikai terveknek. Ebben nagy gyakorlata van. A közvetítők útján folytatott, úgynevezett proxyháborúval ő is képes nyomást gyakorolni Washingtonra. Eközben meg arról jönnek a hírek Iránból, hogy a perzsa állam az atombombához szükséges dúsított uránból egyre nagyobb mennyiséggel rendelkezik. Érthetően a mind szívélyesebbé váló orosz-iráni viszonynak sem örülnek Washingtonban. Különösen annak nem, hogy Putyin orosz elnök legutóbbi teheráni útjáról olyan szerződéssel tért haza, amely több száz iráni drón szállításáról szólt, amelyek közül néhány már meg is jelent az ukrán frontokon, állítja a Washington Post amerikai napilap.\n\nAz izraeliek meg azt róják fel Teheránnak, hogy kereskedelmi járatként feltüntetett szállítógépekkel továbbra is fegyvert szállít a libanoni Hezbollahnak, az ottani síita milíciának, amely nem ápol baráti viszonyt Izraellel. A zsidó állam katonai hírszerzői szerint – számolt be róla a Ha’ Aretz napilap – igen fejlett fegyrendszerekről van szó, az irániak műholdvezérlésű rakétákkal akarják felszerelni a libanoni hittestvéreiket.\n\nAz izraeli légitámadásoknak a Szírián átvezető csempészútvonalak megsemmisítése a feladatuk, a célpontjuk a repülőterek, a lőszerraktárak, az Iránból érkező üzemanyag-szállítmányok.\n\nEzeket az izraeli gépek rendszeresen hajtják végre, a szíriai polgárháború kirobbanását követően számuk már jóval száz felett jár. Izrael biztonsági érdeke az lenne, ha a szír elnök, Basár al-Aszad rezsimje megszabadulna ezektől a fegyveres Irán-párti csoportoktól, de korántsem ez a helyzet.\n\nGyőztesek és vesztesek\n\nHol vannak ezek az egységek, amelyeknek jelentős szerepe volt abban, hogy al-Aszad megszabadult a szunnita lázadóktól? Főleg az ország déli vidékén, a jordán határhoz közel eső térségben állomásoznak. Nem egy esetben a szír hadsereg egyenruháját viselik, sőt az elnök testvére, Maher al-Aszad irányítása alatt lévő 4. hadosztály katonáival együtt járőröznek. Azt követően, hogy létrejött a megállapodás a Damaszkusz ellen korábban lázadó erők és a szír rezsim között a megbékélésről, az orosz katonák száma jelentősen csökkent a térségben. Visszavonultak az ország nyugati részén található tartuszi bázisukra. De sokuk számára ez egyet jelentett a frontváltással, mint harcedzett katonákat várta őket az ukrajnai összecsapás.\n\nA szíriai rezsim és a tucatnyi lázadó csoport között folytatandó tárgyalások szinte mindegyikén közvetítőként jelen voltak az orosz tisztek, tehát nemcsak a harctéren vitézkedtek, hanem a tárgyalóasztalnál is.\n\nA helyzet délen megszilárdult, és al-Aszadnak itt már valóban nincs szüksége az oroszok fegyveres támogatására. Jordániát viszont aggodalommal tölti el az Irán-barát milíciák jelenléte, ami miatt mégsem lehet stabilitásról beszélni.\n\nAkárcsak északon. A törökök a kurd területek jó részét uralják. Amelyeket nem, azt meg állandó drónmegfigyelés alatt tartják. A levegőből a PKK, a Kurdisztáni Munkáspárt hegyekben rejtőző harcosait és vezetőit támadják. A kurdok szerint az amerikaiak adják meg a törököknek a katonai egységek koordinátáit. Washington és Európa szemében a PKK továbbra is terrorszervezetnek minősül, nem beszélve Ankara szempontjairól.\n\nA török erők szíriai jelenlétéhez kellett az is, hogy hajdanán Washington és Moszkva halkan rábólintson a kialakult helyzetre.\n\nMost viszont erre az egyetértésre, hogy Ankara kiterjedt offenzívát indítson a kurd területek ellen, aligha számíthat ilyen cinkos összekacsintásra. A hírek szerint az Egyesült Államok „ösztönözni fogja” a helyi PKK-s vezetők távozását Irakba, ahol Kandilban a fő bázisuk van. Ezzel is kedvében akarnak járni Törökországnak, és eltéríteni a további fegyveres beavatkozástól.\n\nA kurdok hiába arattak jelentős fegyveres sikereket hajdanán az Iszlám Állam ellen vívott harcokban, a megfigyelők szerint a Szíriában kialakult helyzet legnagyobb vesztesei.\n\nAz amerikaiak cserben hagyták egykori szövetségesüket legnagyobb vágyuk, az autonómia elérésében. Hiába van meg a kapcsolatuk a damaszkuszi rendszerhez, de ebben a törekvésükben ők sem tudják támogatni a kurdokat.\n\nIdlib az egyetlen tartomány, ahol az ellenállók gyakorolják a hatalmat. Van itt belőlük mindenféle. Az iszlamista csoport, a Hajat Tahrir al-Sam, HTS kezében van a térség irányítása. A török hírszerzés jól beépült a különböző szervezetekbe, a francia Figaro napilap is rájuk hivatkozott, amikor bemutatta ezeket a csoportokat. A legradikálisabb terroregységek is jelen vannak a tartományban, még az Iszlám Állam haderejének maradványai is ide menekültek.\n\nÚgy 150 francia nemzetiségű harcosról tudnak, de mellettük más nemzetek szülöttei is megtalálhatók.\n\nAztán vannak olyan társaságok, amelyek változatlanul hűségesek az al-Kaidához, ilyen például a türkmenisztáni ujgurok csapata. Damaszkusz és Moszkva egyáltalán nem zárta ki, hogy egyszer majd visszafoglalja a tartományt. A kormányhű erők rendszeresen bombázzák a területet. Oroszország, miután gondjai vannak az ukrán fronton, most biztos, hogy nem hajt végre Szíriában felszabadító hadjáratot.\n\nA béke és a „különleges hadműveletek” között\n\nBasár al-Aszad a több mint tízéves polgárháborúban – az oroszok segítségével – győztesnek tekintheti magát. Ám az ország gazdasága romokban, és a lakosságot még a nyugati szankciók is sújtják. De ezzel Damaszkusz ura nem is sokat foglalkozik. Számára fontosabb az, hogy a kapcsolatait az arab országokkal rendezze. Ebben is van kedvező elmozdulás. Ha Bécsben létrejön az amerikai-iráni megegyezés, az biztosan érinteni fogja Teherán külföldi szerepvállalását, így a szíriai katonai tevékenységet is.\n\nAz irániak teljesen kivonulni Szíriából nem fognak, de például nem támadhatnak meg amerikai érdekeltségeket.\n\nAz Egyesült Arab Emírségek és Bahrein a közelmúltban újította fel a viszonyát Szíriával, és Törökország is erre készül. Omán és Algéria sohasem hátrált ki Aszad mögül. Annyi év után Egyiptom, Jordánia, Libanon, Irak, a Palesztin Hatóság is megpróbálja megtalálni a hangot Damaszkusszal. A novemberi Arab Liga-csúcson, amelyet Algírban rendeznek, folytatódhat a közeledés. Egyelőre ez nem mondható el a nyugati államokról. Ám hamarosan majd ők is feláldozzák veretes elveiket, és – ha nem is a legmagasabb szinten, de – fokozatosan kénytelenek lesznek elfogadni a valóságot.\n\nBéke van-e Szíriában vagy háború?\n\nAz biztos, hogy igazi béke nincs, hiszen az ott jelen lévő fegyveres csoportok bármikor ugrásra készek. De azért ez nem is az a háború, ha az Ukrajnában zajló „különleges műveletekkel” vetjük össze. Valahol a kettő között.\n\n(Fotó: Pixabay)",
    "Azbej Tristan: helybe kell vinni a segítséget a különböző válsághelyzetekben": "A magyar kormány nem az elhibázott uniós szankciókban hisz, hanem abban, hogy helybe kell vinni a segítséget a különböző válsághelyzetekben, és azokat enyhíteni nem szankciókkal, hanem segélyezéssel és kölcsönös partnerséggel lehet – jelentette ki Azbej Tristan, az üldözött keresztényeket segítő programokért felelős államtitkár hétfőn Brüsszelben az MTI-nek adott nyilatkozatában.\n\nAz államtitkár a Hungary Helps delegációjának élén látogatott Brüsszelbe, ahol a magyar állandó képviselet kezdeményezésére másodízben tartottak nemzetközi kerekasztal-konferenciát a nemzetközi kulturális örökség védelméről. Az államtitkár emellett egyeztetéseket folytatott Várhelyi Olivér bővítésért és szomszédságpolitikáért felelős uniós biztossal.\n\nAzbej Tristan az MTI-nek elmondta: mindkét találkozójának az volt a lényege, hogy a magyar kormány kész az Európai Unióval együttműködni az unión kívüli szolidaritás vállalásában, legyen szó humanitárius támogatásról, fejlesztési együttműködésről vagy a kulturális örökség védelméről. Mint mondta, a nemzetközi kulturális örökség védelme az EU olyan támogatási területe, amelyben Magyarország zászlóvivő: a magyar kormány felismerte, hogy a különböző uniós szomszédsági területeken, illetve a válságövezetekben, a segélyezési, valamint a fejlesztési politika szerves részéve kell tenni az örökségvédelmet. Kifejtette: a kulturális örökségvédelemre szükség van például az üldözött keresztény közösségek esetében, ugyanis általában ezeknek a közösségnek számít, hogy megőrizhessék kultúrájukat, megélhessék identitásukat. Véleménye szerint ez segít, hogy erős közösségekben maradjanak, és ne a migrációt válasszák.\n\nAz államtitkár elmondta, hogy a brüsszeli konferencián ennek az elvnek a mentén áttekintették a kulturális örökség védelemről szóló tanácsi következtetések 2021-es elfogadása óta eltelt év eseményeit. A tanácskozáson Ódor Bálint állandó képviselő mellett számos ország nagykövetei vettek részt, valamint a francia Aliph örökségvédelmi szervezet és az UNESCO, továbbá az uniós biztosok hivatalának magas szintű képviselői. A konferencia azzal a következtetéssel zárult, hogy a magyar kezdeményezésű tavalyi tanácskozás és annak utókövetése óriási lökést adott az európai folyamatoknak, a kulturális örökségvédelem számos fontos uniós dokumentumban és jogszabályban jelent meg, és több, az EU által finanszírozott művelet fontos komponenssé vált – tette hozzá.\n\nAz államtitkár a konferencián – elmondása szerint – azt hangsúlyozta: fontos, hogy az uniós intézmények, továbbá a tagállamok a magyar példát követve közvetlen partnerségbe lépjenek egyházi szereplőkkel. Továbbá – tette hozzá – az is szükséges, hogy az EU nemzetközi támogatáspolitikájába ne csak a régi nagy tagállamok, hanem az új tagállamok nemzetközi fejlesztési ügynökségeit is vonják be.\n\nVárhelyi Olivérrel tartott találkozójával kapcsolatban elmondta: megállapították, hogy az uniós szomszédságpolitika célkitűzései és a Hungary Helps Program fő prioritási pontjai között több átfedés van. Az EU-nak és Magyarországnak is érdeke például, hogy a többrétű válsággal küzdő Libanon helyzete stabilizálódjon, de a magyar nemzetközi segélyezési és fejlesztési politika és az uniós szomszédságpolitikában is vannak közös pontok, például a Nyugat-Balkán esetében, ahol a Hungary Helps Program igen aktív.\n\nAzbej Tristan arra is kitért, hogy a Hungary Helps Programnak fontos része a vallásüldözésnek kitett csoportok megsegítése, a program kézzelfogható segítséget adott hitelvű kezdeményezéseknek Afrika számos országában és Közel- Keleten, ahol a keresztényeket erőszakos atrocitások érték. Véleménye szerint a nyugati országok liberális politikusai részéről van egy olyan kísérlet, hogy a keresztényüldözést mint jelenséget nem a valláshoz kötik, hanem megpróbálják más okokkal magyarázni.\n\n„Míg a tények azt mutatják, hogy a kereszténység a világ legküldözöttebb vallása, különböző kutatások szerint több mint 300 millió ember szenved el diszkriminációt vagy tömeges erőszakot hite miatt” – emelte ki. Véleménye szerint a vallási alapú atrocitásokat a „liberális woke oldal” megpróbálja politikai ideológiai alapon eljelentékteleníteni. „Ez az oldal a kereszténységet megpróbálja egy elnyomó és agresszív eszmének beállítani, és ebbe a hamis narratívába nem illik bele a keresztényüldözés valósága” – hívta fel a figyelmet az üldözött keresztényeket segítő programokért felelős magyar államtitkár.",
    "Európába tartó szír migránskaraván szerveződik Törökországban": "A mozgósítás arab nyelven folyik. Az üzenetekben arra utasítják a szír migránsokat, hogy a menethez csatlakozva gondoskodjanak maguknak hálózsákról, sátorról, mentőmellényről, ivóvízről, konzerv élelmiszerekről és elsősegélycsomagról.\n\nA szervezők szerint a karaván ötvenfős csoportokban fog haladni, élükön egy-egy csoportvezetővel. Az AFP megkeresésére az egyik ötletgazda elmondta, hogy majd akkor jelentik be a menet indulását, amikor annak eljött az ideje. A névtelenségét őrző 46 éves szír mérnök szerint a karaván szervezőinek egy része már az Európai Unió területén él.\n\nA Telegramcsatorna egyik mozgósító üzenetében például az áll, hogy „Már tíz éve élünk Törökországban. Oltalmazott státusunk van, azonban Nyugat-Európának is ki kell vennie a részét a szír menekülteknek járó gondoskodás terheiből.”\n\nA törökországi szír migránsok nagyszabású szervezkedésének a hátterében az áll, hogy a török elnök, Recep Tayyip Erdogan még májusban bejelentette, hogy a 3,6 millió szír menekültből egymilliónak – kezdetben önkéntes alapon – vissza kell térnie a hazájába. A marokkói hírportál, a Hespress pedig vasárnap arról számolt be, hogy Ankara már megkezdte több száz illegális marokkói migráns hazatoloncolásának a végrehajtását is. A súlyos gazdasági nehézségekkel küzdő Libanon pedig ugyancsak a területén élő nyolcszázezer szír hazaküldésére készül, adta hírül szombaton a francia Le Monde. A térségben tartózkodó menekültek elfogadása rövidesen véget ért, ezért a törökországi szírek migránskaravánnal Európa felé vennék az irányt, hogy elkerüljenek egy hazatoloncolást.\n\nBorítókép: Illusztráció: várakozó migránsok (Fotó: MTI/Balogh Zoltán)",
    "Úgy tűnt, hogy megoldódik az ukrajnai háború egyik legnagyobb kihívása, de a számok cudar képet festenek": "Sokáig úgy tűnt, hogy az augusztus elején beindult ukrán gabonaexport számos előzetes várakozás ellenére folyamatosan, probléma nélkül halad előre. A múlt héten azonban Vlagyimir Putyin orosz elnök azzal vádolta meg Ukrajnát és a Nyugatot, hogy az egész gabonaexport-megállapodás csak arra szolgál, hogy Oroszországgal ellenséges országoknak szállítsanak ukrán gabonát, miközben alig jut gabona a szegény, feltörekvő országoknak. Elemzésünkben a gabonaexport első másfél hónapjának tükrében mutatjuk be, hogy mekkora valóságalapja lehet az orosz elnök állításainak, és hogy merre is halad jelenleg az ukrajnai konfliktus fontos részét képező gabonaexport.\n\nAz orosz-ukrán háború miatt szinte teljesen leállt, majd másfél hónapja, egy nemzetközi megállapodásnak köszönhetően újraindult az ukrán gabonaexport. Bár több héten át meglepően zökkenőmentesen haladtak a dolgok, Oroszország nemrég kételyeinek adott hangot az esetleges folytatással kapcsolatban. Az alábbiakban az export fejleményei mellett elsősorban az orosz vádakra, és azok igazságtartalmára keressük a választ az eddig útra kelt összes hajó adatait vizsgálva.\n\nAz orosz vádak\n\nSzeptember 7-én Vlagyimir Putyin orosz elnök közölte, hogy fontolóra veszi az Ukrajnával kötött, mérföldkőnek számító gabonamegállapodás módosítását, hogy korlátozza azokat az országokat, amelyek szállítmányokat kaphatnak. Állítása szerint Moszkva tartotta magát a szerződéshez, de a megállapodás nem az éhező, szegény országokat segítette, hanem a gazdag nyugati országok használják csak ki az alku előnyeit.\n\nHa Törökországot, mint közvetítő országot kizárjuk, akkor az Ukrajnából exportált gabona szinte teljes egésze nem a legszegényebb fejlődő országokba, hanem az Európai Unió országaiba kerül\n\n- mondta Putyin szerdán egy gazdasági fórumon a keleti Vlagyivosztok városában.\n\nPUTYIN ELMONDTA, HOGY A 87 HAJÓBÓL, AMELYEK 60 000 TONNA GABONÁT SZÁLLÍTOTTAK, CSAK KETTŐ MENT Feltörekvő ORSZÁGOKBA.\n\nMihajlo Podoljak, az ukrán elnök tanácsadója gyorsan reagált az orosz vádakra, és kijelentette, hogy szerinte országa betartja az egyezményben foglalt vállalásokat.\n\nKapcsolódó cikkünk 2022. 09. 07. Putyin az asztalra csap, szerinte elárulták Oroszországot\n\nA gabonaexport felügyeletéért felelős isztambuli székhelyű Közös Koordinációs Központ szeptember eleji jelentése szerint az Ukrajnából elindított gabonaszállítmányoknak csak 30 százaléka ment tovább a szegény, vagy közepesen szegény országokba. Ez a szám a brit védelmi minisztérium szeptember 11-ei jelentése szerint cáfolja Putyin fentebbi állítását, és az egész vádaskodás arra utal szerintük, hogy Oroszország szándékos dezinformációs stratégiát folytat. Ezáltal igyekszik elterelni a felelősséget az élelmezésbiztonsággal kapcsolatos problémákról, rossz fényben feltüntetni Ukrajnát és minimalizálni az inváziójával szembeni ellenállást.\n\nKapcsolódó cikkünk 2022. 09. 11. Brit hírszerzési jelentés: Putyin nem mondott igazat az élelmiszerválságról\n\nÉrdekes megfigyelni a fenti narratívák bizonyos részleteit. Ugyanaz az adatsor, amit a Közös Koordinációs Központ, mint egyszerű tényt közöl, a brit védelmi minisztérium szerint cáfolja az orosz állításokat. Putyin azonban érdekes megfogalmazást választott, mivel a 60 000 tonna szállítókapacitásnál nagyobb hajókat vette csak figyelembe érvelésénél. Érdemes feltenni a kérdést, hogy eddig ez számszerűen a hajók mekkora arányát jelenti, és mekkora arányát a szállított gabonának.\n\nA gabonaexport számai\n\nSzeptember 12-ig a Közös Koordináció Központ által közzétett adatok alapján 141 hajónak engedélyezték, hogy ukrán gabonát szállítson a Fekete-tengeren át. Ezek közül 9 darab van, ami 60 000 tonna feletti szállítókapacitással rendelkezik, és ezek közül egy Izraelbe, 4 Spanyolország, 1 Kínába, 2 Dél-Koreába, 1 pedig Iránba indult el. Ezek a hajók összesen 513 041 tonna gabonát szállítottak a 2 607 613 tonnából, azaz 19,67 %-t adták szállított gabonának.\n\nEz alapján igaz, hogy alulreprezentáltak a szegény országok, azonban az önkényes határválasztással az export jelentős része kiesik a vizsgálat alól,\n\nígy érdemes megnézni, mit lehet tudni, ha minden hajót figyelembe veszünk.\n\nA Közös Koordináció Központ által szeptember 12-ig közzétett adatok alapján a részletesen dokumentált hajókat alapul véve az eddigi ukrán gabonaexport az alábbiak szerint alakult: 1 453 243 tonna kukorica, 573 001 tonna búza, 210 010 tonna napraforgóolaj, 25 772 tonna szójabab, 101 748 tonna repce, 2800 tonna búzakorpa pellet, 94 734 tonna árpa, 16 800 tonna napraforgómag, 123 735 tonna napraforgóliszt, 5 770 tonna borsó, összesen 2 607 613 tonna gabona.\n\nEzeknek az aránya jelentős eltérést mutat az egy hónappal korábbi adatokhoz képest. Míg korábban a kukorica és kukorica származékok 83,7 % részesedéssel rendelkeztek, most ez 55,7 %-ra mérséklődött. A korábbi második napraforgó és származékai szinte teljesen megőrizték arányukat, 13,2 illetve 13,4 %-kal. A kisebb arányokban feltűnő egyéb termékeket leszámítva jelentős változás a búza esetében állt be, ahol a korábbi 0,7 %-hoz képest már 22,1 %-ról beszélhetünk.\n\nEz azért is egy fontos változás, mert legtöbbször az élelmiszerválságot az elsődlegesen kenyér sütéséhez szükséges búzával asszociálják, azonban ehhez képest még mindig szembeötlő a kukorica erős túlsúlya.\n\nKérdés, hogy ezek az arányok rögzülnek, vagy az aratási szezon előrehaladtával fokozatosan növekedni fog-e a búza részesedése.\n\nA célországok\n\nHa célországok szerinti bontásban nézzük a gabonaexportban résztvevő hajókat, akkor megállapítható, hogy a legtöbb, mintegy 49 hajó Törökországba, 12 Spanyolországba, 12 Olaszországba ment. Ehhez képest jelentősen kevesebb hajó ment Libanonba (mindössze 3), Líbiába, Kenyába, Szomáliába vagy Dzsibutiba (az utóbbi országokba mind csak 1-1 hajó ment).\n\nAz ukrán gabonaexport célországai\n\nKorábbi elemzésünkben kitértünk arra, hogy a háború előtt Az Observatory of Economic Complexity (OEC) szerint Ukrajnából a legnagyobb búzaimportőrök 2020-ban Egyiptom, Kína, Törökország, Nigéria és Indonézia voltak. Ami a kukoricát illeti, a rendelkezésre álló legfrissebb OEC-adatok 2018-ból származnak, a legnagyobb importőrök Mexikó, Japán, Dél-Korea, Vietnam és Spanyolország voltak. Az Ukrajnából származó kukorica fő vásárlói közé tartozott Hollandia, Spanyolország és Kína is. Az árpa vezető importáló országai 2020-ban Kína, Szaúd-Arábia, Hollandia, Belgium és Németország voltak.\n\nMásfél hónap után talán elmondható, hogy kezd reprezentatív lenni a rendelkezésre álló adatsor az ukrán gabonaexportot illetően. A háború előtti állapotokat rögzítő listához viszonyítva a mostani eredményeket feltűnő, hogy Törökország az abszolút élre tört, de számos korábbi nagy felvevőpiac megtalálható a mostani célországok között is, Egyiptom, Kína, Dél-Korea, Spanyolország és Hollandia például. Egyelőre viszont több korábbi partner hiányzik a kifutó hajók célországai közül, például Nigéria, Mexikó, Indonézia, Japán, Vietnám. Érdemben a listára felkerült országokok között Olaszország tűnik fel, valamint a Fekete-tengerhez, vagy annak földközi-tengeri kijáratához kifejezetten közel elhelyezkedő Románia, Izrael, Görögország és Libanon.\n\nAz újraindult ukrán gabonaexport első két hetének 16 hajójához képest elmondható, hogy sokkal inkább diverzebbek lettek a célországok, azonban Törökország dominanciája megmaradt, mellé jelentősebb szereplővé csak néhány ország tudott felnőni, a korábban is jelentős partner Egyiptom és Spanyolország, valamint Olaszország.\n\nHa Vagyimir Putyin érvelését követve kivesszük a számításból Törökországot, akkor az mondható el, hogy az Európai Unió országai (Nagy-Britanniát már nem számolva) összesen 57,3 %-át teszik ki a célországoknak.\n\nEzen számok alapján az az állítás, hogy Törökországon kívül a szállítások szinte teljes egésze Az Európai Unióba irányul nem igazolható, azonban más országokhoz viszonyítva egyfajta túlsúly valóban jelen van.\n\nFeltűnő továbbá, hogy Putyin másik állításához mérten tényleg nagyon alulreprezentáltak a szegény afrikai országok, lényegében egy hajó ment a szubszaharai Afrikába, és Egyiptomon kívül egész Észak-Afrikába csak egy Líbiába tartó hajóról beszélhetünk. Eddig tehát úgy tűnik, van valóságalapja annak a kritikának, hogy az afrikai országokba minimális mennyiségű ukrán gabona ment. Azonban ha egészében vizsgáljuk meg a célországokat, elsősorban az állapítható meg, hogy a korábbi nagy felvevőországok közül is azok hiányoznak, amelyek tengeren messzebb vannak, ez alól lényegében csak a kiemelt vásárlóerővel rendelkező Inda, Kína és Dél-Korea a kivétel. Minden bizonnyal a közelség egy fontos faktor, mert a fogadó országok között is a legközelebbiek vannak felülreprezentálva. Azonban ezen túlmenően, ahogy orosz és ukrán források egyaránt tanúsítják: a nyugat-európai vevők jelentősebb anyagi forrásokkal és logisztikai képességekkel rendelkeznek, mint a feltörekvő országok (pl.: biztosítás és hajóbérlés területén), így egyelőre jelentős előnyük van az új szállítmányok lebonyolítására.\n\nKérdés ezek alapján, hogy ha az orosz igények Ellenére nem lesznek korlátozva a célországok, akkor az idő előrehaladtával fokozatosan fel fognak-e tűnni a távolabbi célországok, vagy pedig az európai anyagi dominancia lesz A döntő.\n\nAz azonban mindenképpen megállapítható, hogy a bevételhez jutó ukrán gazdákon és gazdaságon túl a megállapodás igazi nyertese nem az Európai Unió, hanem Törökország. Azt nem tudjuk, hogy a Törökországba érkezett szállítmányok mekkora hányada megy tovább más országokba, részben vagy egészben. Vélhetően minimális mennyiségről van szó, mivel Törökország gazdasága kifejezetten rossz állapotban van, így Erdogan elnöknek nagy szüksége van az olcsó gabonára, mind a rekord infláció mérséklésére, mind pedig a szegény választók számára az elérhető árú élelmiszerek biztosítása miatt.\n\nÖsszességében tehát elmondható, hogy egyelőre valóban úgy tűnik, hogy a gabonaszállítmányok nagy része Törökországba és fejlett, európai országokba megy tovább. Ez azért érdekes, mert ezen országok vezetőinek egy része korábban azzal az érvvel akarta minél korábban megindítani az ukrán gabonaszállítmányokat, mert úgy látták: a feltörekvő országokban súlyos élelmezési válság lehet kialakulóban az ukrán gabona nélkül, különösen Afrikában és Ázsiában.\n\nIdővel persze változhat a felállás, mind a szállítmányok összetételének, mind pedig célországainak tekintetében. Azért is fontos, hogy változzanak az arányok, mert az észrevétel jogos, hogy a túlnépesedett országokban az élelmiszerhiány komoly destabilizációs tényező lehet, ennek következményei pedig Európára nézve is közvetlenek és súlyosak lehetnek.\n\nCímlapkép: Getty Images",
    "Nem jött össze a 21. század legnagyobb diplomáciai blöffje: egyhamar nem lesz atomalku Iránnal": "Másfél éves vergődés után holtvágányra futott az Iránnal folytatott bécsi atomalkudozás. A vita tárgya a Barack Obama elnök által jóváhagyott, majd Donald Trump által felmondott jegyzék, ami nem is nemzetközi szerződés vagy jogilag értékelhető dokumentum. Joe Biden megválasztásakor mégis visszakerült a tárgyalóasztalra Bécsben. A rá következő másfél év a 21. század eddigi legnagyobb diplomáciai blöffje volt, ahol a békességet színlelő egyik tárgyalófél nem ült asztalhoz a másikkal, és közben szinte zavartalanul folytatta nukleáris katonai fejlesztéseit, aminek a korlátozásától éppen tárgyalt.\n\nAz új izraeli miniszterelnök csikarta ki az elutasító választ Joe Biden elnökből\n\nA hírről beszámoló források szerint Jaír Lapid izraeli miniszterelnök és Joe Biden amerikai elnök legutóbbi telefonbeszélgetése során hangzott el a Fehér Ház döntése, hogy az alku egyelőre lekerül az asztalról és a közeljövőben nem is kerül aláírásra. Pontos további dátumok a teljes lemondásról vagy a folytatásról még nem ismertek. A végső lökést az amerikai elnök közel-keleti látogatása jelenthette július közepén, amikor találkozott az Irán által leginkább fenyegetett két ország vezetőivel.\n\nA felfüggesztés valószínűségét az Unió bécsi főtárgyalója is elismerte.\n\nNem lesz egyhamar újabb atomalku\n\nKorábban mind az iráni, mind az orosz, sőt az amerikai tárgyaló is optimista nyilatkozatokat tett, annak ellenére, hogy sokasodtak a hírek az iráni nukleáris fejlesztések (dúsítás) egyre magasabb szintjeiről, amik az atomfegyver előállításának lehetősége felé mutattak. Augusztus közepén az orosz delegátus még úgy nyilatkozott, hogy az USA-nak semmi oka nincs az egyezmény megtagadására. Mihail Uljanov szerint korábban valóban léteztek akadályok a megállapodás előtt, de ezek mind megoldódtak, és Oroszország nem lát ellentmondást az iráni feltételek és a végső szöveg között.\n\nNem egészen így lett\n\nElnökségének kezdetén Joe Biden az alku újragombolásának híve volt, hiszen szerepe volt alelnökként az eredeti egyezség megalkotásában is. Elnöksége folyamán három izraeli miniszterelnök igyekezett erről a lépésről lebeszélni, előbb Benjámin Netanjahu, majd Naftáli Bennett, végül Jaír Lapid.\n\nA JCPOA története\n\nAfganisztán, majd az ukrajnai invázió óta viszont az elnök viszonyulása a Bécsben folyó tárgyalásokhoz folyamatosan változott, a negatív irányba. Egyre világosabb lett, hogy az ukrajnai háború megerősíti az orosz-iráni kapcsolatokat, és egy Moszkva-Peking-Teherán háromszög túl erős tömböt képezhet. Ezért vált veszélyessé a gondolat, hogy a perzsa államot kiengedjék a szankciós nyomás alól, és lehetővé tegyék számára a katonai megerősödést.\n\nA vélemények természetesen máris gyökeresen eltérőek. A Haaretz izraeli lap által megkérdezett szakértők egyike szerint ez a döntés rossz opció Izraelre nézve, míg egy másik elemző a lehető legjobb fejleménynek tartja. A pesszimista vélemény arra hivatkozik, hogy miután Donald Trump felmondta az egyezséget, Irán óriási mértékű katonai fejlesztésekbe kezdett válaszul. A másik nézet szerint a 2015-ös alku olyan kiskapukat, az ellenőrzés előli kitérési lehetőségeket és csalásokat engedélyezett Irán javára, amiket ki is használt, és éppen ez a békés bécsi kávéházi hangulat kínált számára időnyereséget a további fegyverkezésre. Ezért vele szemben csak a további legszigorúbb korlátozások politikája képzelhető el.\n\nA kérdés tehát továbbra is az, hogy legyen-e egyáltalán, vagy ne legyen semmilyen megegyezés Iránnal, nem pedig az, hogy milyen legyen.\n\nAmerika fokozódó nyugtalanságát és haragját Iránnal szemben jelzi a Fehér Ház újabb közleménye, miután iráni kibertámadás érte a NATO-tag Albániát. Az ilyen incidensek sem fogják szolgálni a békés nukleáris megegyezést.\n\nTovábbi lépések várhatók\n\nAz iráni akció mögött az áll, hogy Teherán legerősebbnek számító emigráns ellenzéke, a MEK Albániában működteti egyik hadiszállását. Az iráni rezsim szerint a MEK a felelős több iráni atomtudós és technikus elleni merényletért, melyeket az izraeli titkosszolgálat segítségével hajtottak végre.\n\nA támadás miatt Albánia már bejelentette kapcsolatainak megszakítását Iránnal.\n\nNem csak izraeli, de arab nyomás is nehezedett Joe Bidenre\n\nIrán térségbeli ellenfelei, főként Szaúd-Arábia és az Emírségek, de Jordánia, Libanon és Egyiptom is folyamatosan jelezték aggodalmaikat az atomalkuval kapcsolatban. Vészjelzéseik és figyelmeztetéseik egybecsengtek az izraeli jelzésekkel. Az amerikai elnöknek figyelembe kellett vennie, hogy az alku megkötése esetén elveszítheti ezeknek az országoknak a bizalmát, ami kihat az energia-kapacitásokra és a katonai együttműködésre.\n\nFőként Jemen és Szíria felől kellett volna ebben az esetben súlyosbodó biztonsági veszélyekkel számolni, amelyek amerikai életeket is fenyegettek volna. A Szaúd-Arábiát ért jemeni támadások az ott állomásozó jelentős amerikai koncentrációkra is veszélyesek.\n\nHúti dróntámadás egy szaúdi olajlétesítmény ellen, a Forma-1 futam idején, 2022 március AP Photo\n\nAz aggódó és tiltakozó jelzések nem csak diplomáciai csatornákon záporoztak Washingtonra, de szerte az arab sajtóban is megjelentek.\n\nSayed Zahra, a bahreini Akhbar Al-Khaleej szerkesztője augusztus 31-én arra mutatott rá, hogy az egyezség Iránnak továbbra is túlzott előnyöket nyújtana, és hogy valótlan az az amerikai állítás, hogy Teherán lemondott alapvető követeléseiről. Nem mondott le semmiről.\n\nAz egyezkedés utolsó változata valóságos sokkhatást váltott ki az arab világban. Ugyancsak a bahreini sajtóban jelent meg olyan vélemény, hogy ezzel az Egyesült Államok lemondana Irán fenyegető terrorista szerepének korlátozásáról, ami célponttá teszi a mérsékeltebb rezsimeket. Figyelmeztettek arra is, hogy ha Irán újra jelentős bevételekhez jut, azt a terrorista hálózatok fejlesztésére fogja fordítani, ami az Egyesült Államokra és Európára nézve is fenyegető.\n\nA veszélyek közé sorolják, hogy az arab országok vallási és politikai szempontból rendkívül megosztottak (amire példa a jelenlegi iraki belső válság), és saját ellentéteikkel sem tudnak megküzdeni, főként Libanonban és Egyiptomban. Teherán katonai és pénzügyi megerősödése újabb belső válsággal fenyegeti azokat az országokat, amelyeknek enélkül is súlyos tehertétel a szélsőséges iszlamizmus elleni küzdelem.\n\nHezbollah-párti tüntetők Egyiptomban AMR NABIL/ASSOCIATED PRESS\n\nA bécsi kritikák nem csak az Iráni Forradalmi Gárdát, a Hezbollahot, a Hamászt, a szíriai síita proxy-erőket és a jemeni hútikat említik, de hozzáteszik, hogy a perzsa hadsereg további erősödése még ezeknél is nagyobb veszélyeket rejt, főként a támadó célú rakétafejlesztések terén.\n\nA tavasz és a nyár folyamán az arab és az izraeli kormányzatok fokozott nyomást fejtettek ki Washingtonra, hogy álljon el a további alkudozásoktól, amik csak arra szolgálnak, hogy közben Irán zavartalanul folytathassa nukleáris fejlesztéseit.\n\nIbrahim Allush szír költő, író és újságíró a kibontakozó alkut azzal kommentálta, hogy az első és legsúlyosabb árat az ő országa fogja megfizetni. Szíriában hemzsegnek az iráni biztonsági tisztviselők és milíciák, ami oda vezetett, hogy a nép \"ma éhezik, vagy kitelepülésre kényszerül. Országomat egy olyan rezsim tartja túszként, amely kapcsolatban áll az irániakkal és az oroszokkal, és miközben az ellenállás mítoszát terjeszti, valójában a terrorizmust támogatja. Az iráni rezsim gyakorlata nem különbözik a tálib vagy az ISIS rendszerétől, melyeknek fő célja a destabilizáció, az emberek feletti totális uralom megszerzése\".\n\nAllush arra is figyelmeztetett, hogy a nukleáris megállapodáshoz való visszatérés évente dollármilliárdokkal finanszírozza a mollahok (papi vezetők) rezsimjét és milíciáit. \"Az iráni nukleáris megállapodás aláírása csak részleges megoldás lehet arra az olaj- és gázválságra, amelyet Vlagyimir Putyin orosz elnök Ukrajna elleni háborúja váltott ki. Minden nehézségünk ellenére a megállapodást nem fogadhatjuk el, mert az még több pénzt hozna az Aszád-rezsimnek a szíriaiak elleni bűncselekmények elkövetéséhez\".\n\nAbdul Wahab Badrakhan libanoni újságíró még augusztus vége előtt azt fájlalta, hogy az USA ahelyett, hogy a mollahok akcióira figyelne a régióban, inkább Irán megbékítése, megpuhítása mellett döntött (appeasement), hogy aztán alkudozhasson vele a nukleáris kérdésben. Ennek egyik oka az volt, hogy Amerika eleinte hamis partnerségre törekedett Teheránnal, mégpedig Kína ellensúlyozására, noha szinte biztosan látható volt, hogy ez nem fog bekövetkezni, és nem is látni jelét jelenleg sem.\n\nA gazdasági statisztikák is azt mutatják, hogy Irán óriási mértékben profitált az egyezségből, inflációs rátája csökkent és olajbevételei megháromszorozódtak 2015-18 között.\n\nIrán sokat nyert az egyezséggel EURONEWS\n\nIrán már nem tudja a békesség álarcát viselni\n\nA leginkább kijózanító fordulat az volt, amikor kiderült, hogy Irán harci drónokat szállít Oroszországnak, ukrajnai felhasználásra. \"Az USA nagyon elkésett Irán felelősségre vonásával, és emiatt a térséggel kapcsolatos Biztonsági Tanácsi határozatok egyike sem említi Iránt. Annak ellenére sem, hogy szerepe immár meghatározó négy másik ország manipulálásában és intézményeik megsemmisítésében\" - írja Badrakhan. A szerző Libanonra, Irakra, Jemenre és Szíriára céloz elsősorban, amihez hozzá kell még tenni a Gázai övezetet uraló Hamász feletti teljes iráni kontrollt.\n\nAbdullah Bin Bijad Al-Otaibi szaúdi politikai elemző azt írta augusztus végén, hogy az arab országok félelmei a nukleáris megállapodással kapcsolatban jogosak, és nem korlátozódnak Irán nukleáris helyzetére. Ahhoz mérhető veszélynek tartja az arab országok belügyeibe való beavatkozást, valamint a fundamentalista és terrorista szervezetek bővítését is.\n\n„A rossz nukleáris egyezmény aláírása után Irán dollármilliárdokhoz jutna, a régió pedig újból káosznak, instabilitásnak és terrorizmusnak lenne tanúja és elszenvedője. Az iráni fenyegetés minden országra kiterjed majd, beleértve a nyugatiakat is. Sok nép fogja megsínyleni ennek következményeit\".\n\nEmil Amin egyiptomi író szerint „Irán hosszú és szívós utat tett meg, és csak egy lépésre van a célvonaltól. Biden elnök adminisztrációja eddig megpróbált olyan képet vetíteni az amerikaiak szemében, hogy Irán visszatérése a nukleáris megállapodáshoz megoldja az ellenőrzésüket. Washington azonban gyenge helyzetben van, különösen a fegyveres beavatkozás lehetőségének hiányában.\"\n\nAz iráni szándékok megegyezéssel vagy anélkül változatlanok maradnak, és a térség országainak együttes nemzetbiztonsági képességeiknek megfelelő módon kell értékelniük a helyzetet.\n\nA farkas felfal téged. Ha pedig nem ő, akkor majd a fia\n\nMashar al-Thaydi szaúdi kommentátor azt a kérdést vetette fel, hogy „meddig nézzük ezt az abszurd játékot a Nyugat és Irán között, miközben minket, Irán szomszédait az foglalkoztatja, hogy mi lesz a mi sorsunk egy új alku után? Obama pénzt és legitimitást adott a teheráni rezsimnek úgynevezett garanciákért cserébe. Ma Biden, az egykori Obama-csapat tagja próbálja megnyugtatni azokat, akikre Washingtonnak szövetségesként kellene építenie a térségben. De ha ezek az összegek [mintegy 100 milliárd dollár] befolynak a Forradalmi Gárda és a Quds pénztárába, hogyan fogja Washington garantálni ezeknek az országoknak a biztonságát?” – kérdezi a szerző.\n\nEgyben idézi a fenti ősi sivatagi mondást, és figyelmeztet, hogy a farkasfalka egyre népesebb, mert nem csak az automatikusan emlegetett terrorszervezeteket kell számba venni, hanem például a bahreini Ashtar-brigádokat, az iraki Hasdra gerillacsoportot, a kuvaiti sejteket és a még mindig aktív al-Kaidát. Ha ezeknek még több pénz jut, akkor a farkaskölykök száma is szaporodni fog.\n\nHúti támadások áldozatainak koporsói Saana-ban, Jemen Hani Mohammed/AP\n\nRafik Khoury libanoni cikkíró szerint „Joe Biden elnök kormánya megismétli azt a sikertelen kísérletet, amelyet már Barack Obama kormánya is tesztelt. A téves nézet szerint a nukleáris megállapodáshoz való visszatérés három célt érhet el: megakadályozni, hogy Irán katonai atomhatalom lehessen, mérsékelni az iráni rezsimet anélkül, hogy kapcsolatba lépne vele, és az a remény, hogy Irán gazdasági helyzetének javulása megerősíti a belső reformereket\".\n\nKhoury szerint mindaddig, amíg a megállapodás kizárólag a nukleáris aktára korlátozódik és semmi más célt nem tűz maga elé, a forgatókönyv a papok és ügynökeik javát szolgálja. „Teherán mindent megkap, amit akar, és befejezi mindent, amit csinál, anélkül, hogy ebben bármilyen kontroll alá esne\".\n\nNem korlátozzák Irán ballisztikus rakétaprogramját, nem korlátozzák az iráni befolyást a térségben, nem állítják le destabilizáló magatartását, nem zavarják el Szíriából, Irakból és Libanonból, nem fognak visszalépni a jemeni lázadók felfegyverzésétől, további rakétákat és drónokat indíthatnak el polgári és ipari célpontok ellen Szaúd-Arábiában és az Egyesült Arab Emírségekben.\n\nVajon Washington feladja-e a létfontosságú amerikai érdekeket, valamint szövetségesei és barátai érdekeit? – veti fel a szerző. Az arab országok, melyeknek megcsappant az amerikaiakba vetett bizalma, újabb próba elé néznek: szembe kell szállniuk az iráni terjeszkedéssel, függetlenül attól, hogy Amerika mit tesz. Minél közelebb kerül a Biden-kormányzat a teheráni papokhoz, az Egyesült Államok annál inkább elveszíti hitelességét az arab világban.\n\nEgy eleve reménytelen egyezkedés színpada Bécsben, 2021 április Ronald Zak/Copyright 2020 The Associated Press. All rights reserved.\n\nA következő hetek-hónapok kérdése az, hogy a bécsi diplomáciai zsibvásár után az USA tartja-e szavát, és a korábban kialakult közös izraeli-arab együttműködés kiszorítja-e Iránt abból a térségből, ahol semmi keresnivalója nincs, mint azt az legutóbbi iraki események is bizonyították.",
    "VIDEÓK : Fiona: Kanada történetének legnagyobb vihara ért partot szombaton hajnalban": "",
    "VIDEÓK : Végső nyughelyére kísérik II. Erzsébet királynőt": "",
    "VIDEÓK : A NAÜ missziója úton van a zaporizzsjai atomerőmű felé": ""
}