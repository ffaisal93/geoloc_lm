{
    "Brazília: Ronaldo csapata, a Cruzeiro visszajutott az élvonalba": "A Ronaldo többségi tulajdonában lévő Cruzeiro labdarúgócsapata biztossá tette visszajutását a brazil élvonalba.\n\nRonaldo tavaly decemberben lett többségi tulajdonosa a Cruzeirónak (Fotó: AFP)\n\nA Belo Horizonte-i székhelyű együttes 3–0-ra legyőzte a Vasco da Gamát, ezzel a legjobb négy közé került a másodosztályban, ami garantálja a feljutást.\n\n\n\n„Ez hab a tortán, de sokat dolgoztunk, hogy ezt kiérdemeljük. Néhány napig ünneplünk, aztán már a következő idényen gondolkodunk” – nyilatkozta a 2002-ben világbajnok Ronaldo.\n\n\n\nA négyszeres bajnok Cruzeiro 2019-ben esett ki, mert jelentős pénzügyi válságba került. A rendőrség később megállapította, hogy ezt a korábbi vezetők felelőtlen gazdálkodása idézte elő.\n\n\n\nRonaldo tavaly decemberben jelentette be, hogy megvásárolta a részvények 90 százalékát a csapatot működtető gazdasági társaságban. A korábbi világklasszis csatár azután döntött így, hogy új törvényt fogadtak el Brazíliában a futballbefektetések ösztönzésére. Ronaldo hamarosan drámai változásokat ígért a klub vezetőségében, és visszatérést az élvonalba. Kevéssé ismert játékosokat szerződtetett, és csökkentette a kiadásokat.",
    "Brazília: óriási balhéval, 5 piros lappal ért véget a rangadó – vid": "Hiába nyert a Fluminense a Flamengo vendégeként 2–1-re a brazil labdarúgó-bajnokság 27. fordulójának rangadóján, a mérkőzés inkább az utolsó percekben látott balhéról marad emlékezetes – szúrta ki az Origo. A tömegjelenetek vége 4 piros lap lett (egyet már az első félidőben is kiosztott a játékvezető).\n\nFelipe Melo és David Luiz (balra) is részese volt a balhénak (Fotó: Thiago Ribeiro/AGIF)\n\nGabriel Barbosa a 83. percben csökkentette egygólosra a Flamengo hátrányát, azonban ezután már nem a játéké volt a főszerep: óriási tömegjelenetek zajlottak a pályán olyan sztárok főszereplésével, mint David Luiz, Felipe Melo vagy éppen Arturo Vidal – érdekesség, hogy a chilei éppen azok közé tartozott, aki nyugtatni próbálta a többieket.\n\nA lökdösődés vége 4 piros lap lett (egyet pedig már az első félidőben is kiosztott a játékvezető). Nézze meg videón az esetet!",
    "Korrupció és válság: választásokra készül Brazília": "Brazíliában választásokat tartanak október elején. A jobboldali Bolsonaro, akinek elnöki munkája még támogatói szerint sem túl sikeres, valamint a korrupciós botrányoktól érintett Lula da Silva, kétszeres korábbi elnök várható befutó helyre. Közben felmerült, hogy szükségállapotot vezessenek be a dél-amerikai országban a kampány utolsó napjaiban.\n\nBrazíliai nyomornegyed. A szegények többsége a volt államelnököt, Luiz Inácio Lula da Silvát támogatja • Fotó: Wikipédia\n\nBrazíliában október 2-án tartják az elnökválasztást, valamint a parlamenti és a regionális választásokat. A világ tizedik legnagyobb gazdaságában 156 millió választásra jogosult polgár dönt az ország jövőjéről.\n\nA regnáló elnök, Jair Bolsonaro a felmérések szerint nem áll túl jól. A négy éve hatalomra került konzervatív politikus a korábbi vezetés korrupciós botrányainak hatására, korrupcióellenes fellépésével nyerte el a választók bizalmát.\n\nHIRDETÉS\n\nAzonban a brazil gazdaság stagnálása, a szegénység terjedése és az elhibázott koronavírus-politika kapcsán csökkent a népszerűsége. Legfőbb ellenfele, Luiz Inácio Lula da Silva 10–12 százalékkal vezet előtte. A különbség hétről hétre csökken, de az első fordulóban Lulának jóval több esélye van a győzelemre. A többi jelölt 5–10 százalékra számíthat.\n\nLula da Silva baloldali jelölt elsősorban a szegényebb rétegekre támaszkodhat, akikből a mostani válságos időszakban egyre több lett. Bolsonaro támogatói inkább a felsőbb osztályokból kerülnek ki, de az elnök a közelmúltban szegénységellenes programot indított. A várt támogatottságnövekedés azonban egyelőre várat magára.\n\nBolsonaro kiváló kapcsolatot ápolt Donald Trumppal és más jobboldali vezetőkkel, így Orbán Viktorral is. Ennek egyik eredménye, hogy hazánk KC-390-es brazil katonai szállító repülőgépeket vásárol,\n\nés a brazil cég kutatás-fejlesztési programokat is támogat majd Magyarországon. Brazília a magyar családtámogatási politikát figyeli, és vesz át abból elemeket. Bolsonaro Trumpon és Orbánon kívül Vlagyimir Pu­tyinnal, valamint a nemzetközi politikában középhatalmi státuszú más államokkal is kiváló kapcsolatokat ápol, így Kínával, Indiával és Dél-Afrikával is.\n\nA várakozások szerint Lula győzelme esetén sem változnának lényegesen Brazília külföldi kapcsolatai. A nemzetközi konzervatív-populista vonallal talán kissé gyengülnének a viszonyok, de a harmadikutas, baloldali táborban erősödés várható. Lula da Silva két cikluson át volt már Brazília elnöke, és elsősorban infrastrukturális beruházásokban, valamint a szegényebbek támogatásában volt sikeres. Lula baloldali politikusként azonban privatizációba is kezdett, amelyet korábban ellenzett. Másik botránya, hogy megtagadta egy olasz baloldali terrorista kiadatását, aki Brazíliában bujkált. Lula börtönben is ült mintegy másfél évig, korrupciós ügyek miatt ítélték el. Az állami olajvállalat korrupciós botránya, valamint építőipari cégek helyzetbe hozása miatt került az igazságszolgáltatás figyelmébe.\n\nA vádak szerint a volt elnök tengerparti házát is olyan cégek építették, amelyeknek pályázati sikereihez Lula is hozzájárult.\n\nEgyes elemzők szerint Bolsonaro a választások előtt szükségállapotot vezethet be, amivel még nagyobb támogatást tud nyújtani a szegényeknek. A válságra való hivatkozással elrendelte az üzemanyagárak befagyasztását és adócsökkentést. Dél-Amerikában az ilyen „trükkök” nem szokatlanok, és az sem, ha az elnök valamilyen okra hivatkozva megtartja hatalmát. Az ellenzék Bolsonarót is ezzel vádolja. Ennek ellenére Brazíliában működik a demokrácia:\n\nBolsonaro pártjának nem túl népes frakciója van a törvényhozásban, ezért mindig komoly alkukat kell kötnie, ha akaratát át akarja vinni.\n\nAz alsóházat jelenleg 23 párt alkotja, ezek nagy része regionális erő, és vannak országos pártok is alacsonyabb támogatottsággal. Most sem várható érdemben a pártok és frakciók csökkenése: akárhogy is alakul az elnökválasztás, az új brazil vezető alkudozásra kényszerül a kormányzáshoz a nép által megválasztott pártok sokaságával.",
    "Bolsonaro: Brazília mindent megtesz, és eddig is mindent megtett a béke érdekében": "Néhány héttel a brazil elnökválasztás előtt Jair Bolsonaro elnök az ukrán-orosz háború befejezésére szólított fel egy kampánybeszédében.\n\n„Testvérek vagyunk, egymás javát akarjuk. Bízunk a békében, Brazília mindent megtesz, és eddig is mindent megtett a béke érdekében” – mondta Bolsonaro kampánykörútján Prudentópolis városban péntek este.\n\nPrudentópolis városát Brazília kis Ukrajnájának tartják. Az 53 ezer lakos háromnegyede ukránok leszármazottja, a várost és környékét pedig több tucat hagymakupolás templom díszíti.\n\nBrazíliában a becslések szerint mintegy 600 ezer ukrán származású lakos él, akik többnyire az ország déli részén telepedtek le. Paraná államban néhány város, mint Guarapuava és Prudentópolis menekülteket is befogadott már Ukrajnából.",
    "Tízezreknek mondott beszédet Bolsonaro Brazília függetlensége 200. évfordulóján": "Több tízezer hívének tartott politikai nagygyűlést Brazília függetlenné válásának 200. évfordulóján szerda reggel Brazíliavárosban Jair Bolsonaro államfő, alig egy hónappal a választások előtt.\n\nEllenzéke azzal vádolja a radikális jobboldali vezetőt, hogy a 200. évforduló alkalmából rendezett ünnepségeket a saját újraválasztási kampányához használja fel. A közvélemény-kutatási eredmények szerint baloldali ellenfele, Luiz Inácio Lula da Silva vezet az október 2-i szavazás előtt – írta a Reuters brit hírügynökség.\n\n„A mi harcunk a jó és a gonosz közötti küzdelem” – fogalmazott Bolsonaro hívei előtt, akik „Lula, te tolvaj” és más, Lula-ellenes jelszavakat skandáltak, valamint katonai beavatkozást követeltek a brazil legfelsőbb bíróság ellen.\n\nBolsonaro kifejezetten nem támadta a brazil igazságszolgáltatást, de több mint egy éve ostorozza az elektronikus szavazógépeket működtető bíróságokat,\n\namelyek szerinte gyengék a csalással szemben, bár konkrét bizonyítékokkal nem szolgált. Az elnök beszédében „hazugnak” nevezte a közvélemény-kutatási eredményeket.\n\nAz elnöknek a brazil választási rendszerrel kapcsolatos bírálata miatt több radikális híve felvetette a katonai hatalomátvétel lehetőségét. Egyes hívei attól tartanak, hogy Bolsonaro amerikai szövetségeséhez, Donald Trump volt elnökhöz hasonlóan “választási csalásra irányuló aknamunka” áldozata lesz, és eleve elutasítják Lula esetleges győzelmét.\n\nA brazíliavárosi hatóságok szoros biztonsági kordonnal akadályozták meg, hogy Bolsonaro hívei tovább vonuljanak a legfelsőbb bíróságra, miután állítólag a Capitolium 2021. január 6-i ostromától megihletve a legfőbb igazságügyi szervhez akartak menetelni.\n\nRöviddel a beszéd előtt Bolsonaro elnökletével a Brazíliának Portugáliától való függetlenné válása 200. évfordulója alkalmából katonai díszszemlét tartottak, amelyen légiparádé mellett gyalogoskatonák, páncélozott járművek és traktorok vonultak fel. Bolsonaro támogatóinak többsége ugyanis a befolyásos agrárszektorból kerül ki.\n\nA tervek szerint Bolsonaro szerdán hasonló katonai díszszemléken elnököl Rio de Janeiróban és a híres copacabanai strandon is.\n\nAz évforduló alkalmából Bolsonaro az orosz és a kínai vezetőktől kapott üdvözletet. Vlagyimir Putyin orosz elnök reményét fejezte ki, hogy Brazíliaváros és Moszkva tovább fejleszti a két ország közötti stratégiai partnerséget. Hszi Csin-ping kínai államfő pedig közölte: nagy jelentőséget tulajdonít a Kína és Brazília közötti kapcsolatoknak.\n\nA Datafolha közvélemény-kutató intézet szerint Lula, aki 2003 és 2010 között volt Brazília államfője, 45 százalékponttal vezet Bolsonaro előtt, akire a szavazásra jogosultak 32 százaléka voksolna, bár a baloldali jelölt előnye csökkent az elmúlt hetekben. A legutóbbi felmérések szerint Lula várhatóan kétszámjegyű szavazattöbbséggel győzne Bolsonaro előtt az október végén tartandó második fordulóban.",
    "Brazília kitiltotta az új iPhone-okat a kereskedelmi forgalomból": "A brazil kormány arra utasította az Apple-t, hogy vonja ki az országban a kereskedelmi forgalomból az iPhone 12-es és 13-as modelleket. Az indoklás az, hogy ezekhez a készülékekhez az Apple nem ad a gyári csomagban töltőt, és így a brazilok szerint hiányos, illetve működésképtelen terméknek minősül a telefon.\n\nAz Apple arra hivatkozva hagyta el az iPhone-szériafelszerelések közül a töltőt, hogy ilyesmi úgyis mindenkinek van otthon elfekvőben tucatszám, és feleslegesen plusz tízmilliókat legyártani belőle felelőtlenség környezetvédelmi szempontból. A céget sok kritika érte annak idején a döntés miatt, de az iPhone 12 és 13 eladási adatai alapján úgy tűnik, a vásárlókat nem rázta meg igazán a töltő hiánya. A brazil hatóságokat nem hatotta meg az indoklás, és a tiltás mellé a cég még 12,275 millió reál (közel egymilliárd forint) fogyasztóvédelmi bírságot is kapott.\n\nMindez egy nappal az iPhone 14 várható bejelentése előtt történt, és egyelőre minden jel arra utal, hogy az idei készülék dobozában sem lesz töltő – így várhatóan Brazíliában nem is kerülhet piacra. Az ország egyébként az ötödik legnagyobb okostelefonos piacnak számít a világon, így az Apple számára az elvesztése elég érzékeny pont lehet – annak ellenére, hogy amúgy elég kicsi a helyi piacon az iPhone-ok részesedése.\n\nAz Apple egyelőre nem reagált a brazil döntésre.\n\nEz nem az első eset, hogy egy világszerte népszerű elektronikai eszköz ellehetetlenül Brazíliában, néhány éve a Sony Playstation 4 játékkonzolja kapott olyan különadókat és vámokat, hogy az amúgy 399 dolláros/eurós árcédula Brazíliában 1800 dollárnak megfelelő összeget mutatott.",
    "Erős kapcsolatot vízionált az EU és Brazília között a korábbi elnök": "Az Európai Unió delegációjával találkozott Sao Paulóban Luiz Inacio Lula da Silva brazil elnökjelölt. A korábbi elnök ígéretet tett a környezetvédelmi ellenőrzések megerősítésére. Lula elmondta, hogy a jelenlegi elnök, Jair Bolsonaro kormányzata történelmi erdőirtásokat engedélyezett az esőerdőkben, ezért – bányászati, tenyésztési és fakitermelési célokból – több millió hektár erdőt vágtak ki.\n\n„Ha újra mi kormányozzuk az országot, a kapcsolatunk az Európai Unióval nagyon erős lesz. Arra törekszünk majd, hogy egyezményt kössünk a Dél-amerikai Közös Piac, illetve Dél-Amerika és az EU között” – mondta Lula.\n\nA brazil elnökválasztást októberben rendezik, a közvéleménykutatások szerint Bolsonaro lemaradása jelentős Lula mögött. Az idei első félévben, rekordmértékű, mintegy 4000 négyzetkilométernyi esőerdőt pusztítottak az Amazonas-medence brazíliai területén.",
    "Az illegális fakitermelés miatt nőtt meg idén az erdőtüzek száma Brazíliában": "Az illegális fakitermelés miatt megszaporodtak Brazíliában az erdőtüzek – írja az al-Dzsazíra.\n\nAz idei augusztus volt az Amazonas történetének legtöbb tűzzel járó időszaka az elmúlt 12 évben. Brazília állami űrkutató intézetének műholdjai több mint 33 000 tüzet észleltek, amikor az esőerdők a tűzszezon csúcspontjához érnek.\n\nAz erdőtüzek mennyisége összefügg a túlzott erdőirtással. Ha túl nagy az erdőirtás mértéke, több lesz a könnyen meggyulladó száraz fa is. Az Amazonas mentén idén leégett terület mintegy 20 százalékát csak nemrégiben irtották ki. A tűzszezon ráadásul csak fokozódhat szeptemberben.\n\nA tüzekhez az is hozzájárul, hogy egyesek legelőt akarnak csinálni a szarvasmarháik számára. A környezetvédők és a bennszülött csoportok gyakran erőszakkal szembesülnek, amikor megpróbálják megvédeni az erdős területeket.\n\nAz erdőtüzek miatti füstfelhők aztán napokra megállnak olyan városok felett, mint Manaus, az Amazonas régió legnagyobb városa. Ugyanakkor Jair Bolsonaro elnök igyekezett kisebbnek mutatni a problémát.\n\n„A minket támadóknak nincs igazuk. Ha egy szép erdőt szerettek volna maguknak, akkor meg kellett volna őrizniük az országukban lévő erdőket” – írta a Twitteren Bolsonaro, aki az újraválasztásért kampányol.",
    "Brazília támogatja a hazai játékfejlesztést, elindult a Brazil Games Week": "Bár a dél-amerikai ország nem a játékairól ismert, a brazil külügyminisztérium tesz azért, hogy ez megváltozzon.\n\nHa megkérdeznénk egy járókelőt arról, hogy melyik a kedvenc brazil videojátéka, jó eséllyel nem tudna azonnal megnevezni egyet, pedig az elmúlt években érkezett néhány indie alkotás Dél-Amerika legnagyobb országából, ami jelentős sikereket ért el. Ottani fejlesztőknek köszönhetjük például a Horizon Chase Turbót, a Blazing Chrome-ot, a 99Vidast, a Sludge Life-ot és az Override: Mech City Brawlt is.\n\nA brazil külügyminisztérium, az ApexBrasil, valamint a Brazil Games exportprogram együttműködésében idén már másodszor rendezik meg a Brazil Games Weeket, ami szeptember 26-29. között igyekszik felhívni a figyelmet az országban készülő, ígéretes játékokra.\n\nHirdetés\n\nEgy a közelmúltban végzett kutatás alapján a brazil lakosság 75%-a játszott 2021-ben, és napjainkban 1009 játékfejlesztő stúdió működik ott, ami jelentős növekedés a 2018-ban számolt 375-höz képest. Számos olyan csapat van, ami nem saját alkotásokat készít, hanem másoknak segít be.\n\nA hét folyamán a Brazil Games Week honlapján tájékozódhatunk a legjobb brazil játékokról, melyekből az alábbi videó is ízelítőt ad, de érdemes követni a magyar brazil nagykövetség Instagramját is bővebb infókért.\n\nHa többet szeretnél tudni az üzleti világról, vagy az IT területén akarsz dolgozni, akkor kövesd a legfontosabb híreket!",
    "Vb 2022: Brazília a PSG stadionjában mérkőzik meg Tunéziával": "Az egyaránt világbajnoki résztvevő brazil és tunéziai labdarúgó-válogatott a párizsi Parc des Princes-ben játszik egymással felkészülési mérkőzést szeptember 27-én – írja az MTI.\n\nNeymar a PSG stadionjában, a brazil válogatott tagjaként játszhat felkészülési mérkőzést Ghána ellen (Fotó: AFP)\n\nA létesítményt hazai mérkőzésein használó Paris Saint-Germain honlapjának közlése szerint a találkozót 20.30-kor kezdik.\n\nA párizsi együttesben két brazil válogatott, Neymar és Marquinhos is az alapemberek között szerepel.\n\nA dél-amerikai válogatott négy nappal korábban Le Havre-ban mérkőzik meg Ghánával, szintén a vb-felkészülés jegyében. A találkozókat már korábban bejelentették, de akkor még konkrét helyszínek nélkül.\n\nA katari világbajnokságot november 20. és december 18. között rendezik meg 32 válogatott részvételével. Brazília Szerbiával, Svájccal és Kamerunnal szerepel együtt a G-csoportban, míg Ghána Dél-Koreával, Portugáliával és Uruguayjal, Tunézia Ausztráliával, Dániával és Franciaországgal találkozik a csoportkörben.",
    "Csecsemő és nők is meghaltak Brazíliában egy hajóbalesetben": "Legkevesebb tizenegy ember életét veszítette egy engedély nélküli utasszállító hajó balesetében Brazília északi részén, nyolc eltűntet még keresnek - jelentette helyi idő szerint csütörtökön a G1 brazil hírportál Pará szövetségi állam kormányzatára hivatkozva.\n\nA halottak között kilenc nő és egy csecsemő van\n\n- közölte a brazil haditengerészet és Pará állam közbiztonsági titkársága. A jelentések szerint 80 ember tartózkodott a fedélzeten, közülük 62-t mentettek ki, vagy jutottak partra önerőből, amikor a hajó Cotijuba-sziget közelében elsüllyedt.\n\nA kormányzat első közleményében 14 halottról számolt be. Eszerint a hajónak, amely az Amazonas torkolatában fekvő Marajó-sziget és Belém városa között közlekedett, nem volt engedélye utasszállító tevékenységre, és egy illegális kikötőből futott ki Camarából.\n\nAz MTI beszámolója szerint a rendőrség vizsgálatot indított a baleset ügyében.",
    "Szép film mutatja be, mekkora szarban van a világ tüdeje": "Köztudottan klímaválságban élünk, ami nagy para, a Föld tüdejének nevezett amazonasi esőerdő pedig tovább zsugorodik, akárcsak a két pólus jégtakarója. Előbbinek nem tett jót, hogy a jobboldali populista, nőgyűgyölő, Covid-tagadó Jair Bolsonaro brazil elnök – micsoda fura ötlet – liberalizálta az erdőirtást. A gazdasági fejlődés felpörgetésére hivatkozva védett területekhez nyúlt hozzá, leépítette a szabályozó-felügyelő intézményeket; és önmagáért beszél, hogy a környezetvédelmi minisztere ellen illegális fakitermelés engedélyezése miatt indult nyomozás.\n\nMindezek következményeként – klímaválság ide vagy oda – Brazíliában az elmúlt 14-15 évben jelenleg a legnagyobb az erdőpusztítások aránya. És mivel az erdők egy része indián területre esik, 2021 óta megduplázódott a védett indiánterepekre történt behatolások száma. Erről szól a Territory (magyarul a Föld életre-halálra) című dokumentumfilm egy aprócska törzs történetén keresztül.\n\nBrazíliában a környezetvédő az egyik legveszélyesebb hivatás, mondjuk a kaszkadőrével vetekszik.\n\nFotó: Dogwoof\n\nCsak amíg egy kaszkadőr munkafolyamata megtervezhető, és valamikor a nap során véget ér, addig a környezetvédő munkája végtelen, sokszor spontán, életét pedig nem csupán pár órán át kell féltenie. Halálos fenyegetések kereszttüzében él, és az elmúlt évek brazil híreiből és a statisztikákból pontosan látszik, hogy a fenyegetéseket sokszor követik tettek (itt egy statisztika arról, hogy Brazília a világon a harmadik helyen áll az aktivisták ellen elkövetett gyilkosságokban, az első kör alakú ábrán pedig az látszik, hogy az amerikai kontinensen a legtöbb atrocitás a környezetvédőket éri).\n\nEnnyi háttérből már talán látható, hogy Alex Pritz rendező (aki eredendően környezettudományokat tanult Kanadában) nagyon érzékeny témáról forgatta első dokumentumfilmjét.\n\nA Rondônia nevű közép-nyugati állam területén, az amazonasi esőerdőben él az Uru-eu-vau-vau-törzs. A kezdő képsorok bemutatják a félnomád idillt, folyóban játszó gyerekekkel, szorgos rovarokkal, rengeteg csodás fával stb. A területen élő indiánok egészen a nyolcvanas évekig a civilizációtól elszigetelve éltek, ekkor „találtak rá” a pár ezer fős törzsre, amelynek nagysága mára 200 főre apadt. Még ugyanabban az évtizedben hétezer négyzetkilométeren védett területet jelölt ki számukra a brazil kormány. Az itt található esőerdőt egy ideje már szeretnék az új termőföldekre és legelőkre vágyó – Bolsonaro megválasztása óta vérszemet kapott – telepesek, farmerek és illegális favágók elfoglalni, felégetni, kivágni.\n\nNeidinha Bandeira, környezetvédelmi és emberi jogi aktivista, nagyjából 55 körüli nő. Nem él a törzzsel, de évek óta fáradhatatlanul dolgozik területük megvédésén; nevezhetjük őt a doku egyik főhősének. A másik Bitaté, a 18 éves indián fiú, akit épp a történet kezdetén választ meg új vezetőjének a törzs – leginkább azért, hogy megszervezze védelmüket az illegális betolakodókkal szemben.\n\nA film ennek a két világnak a szembenállását bontja ki izgalmasan, szép és fájdalmas, indiánromantikától mentes képekben.\n\nA Territory nem egy unalmas, beszélő fejeket váltogató dokumentumfilm. Egyrészt szépen filmezett, és tele van természeti képekkel, akciójelenetekkel, illetve sok drámai pillanattal; másrészt már maga az alaphelyzet magában hordozza a feszültséget, ami később csak fokozódik. „Az agráripar és gazdaság nevében megölik az erdőt és azokat, akik meg akarják védeni az erdőt” – morfondírozik az egyik jelenetben a Freedom Cowboy feliratú sapkát viselő környezetvédő nő, és a közel másfél óra alatt végig ott van a levegőben, hogy valakit itt tényleg meggyilkolnak (inkább nem spoilerezek).\n\nNem olyan téma ez, ahol egy percig is dilemma lenne, kik a jók, és kik a rosszak. A film egyik nagy erénye mégis az, hogy lelkiismeretesen bemutatja az ellentétes nézőpontokat, megszólaltatja a másik oldalt is. Persze nem a jelenséget csöndben legalizáló Bolsonaro elnököt, hanem az egyik napról a másikra élő, kizárólag rövid távú gondolkodásra képes telepeseket, földműveseket és favágókat.\n\nFotó: Dogwoof\n\nŐk azok, akik a legtöbbször következmények nélkül égethetik fel és vághatják ki az esőerdőt, és akik az őslakosok földjének elfoglalását legális és jogszerű mozgalomként élik meg.\n\nJól szerkesztett, korrekt, semennyire nem szájbarágós és ítélkező film a Territory, a rendező nem vágta ki például azokat a mondatokat, amelyek miatt ezek a bűnözők pár másodpercre akár szimpatikussá is válnak, vagy a nézőben legalább egy kis empátia ébred egyszerű igazságaik iránt.\n\nA dolgos, küzdelmes életet élő földművesek vezetője például azért mérges az indiánokra, mert nem állítanak elő semmit, csak úgy éldegélnek a területükön. A favágó bibliai idézetekkel és családja szükségleteivel igazolja saját földfoglalási törekvéseit. Politikailag kiegyensúlyozott gesztus az is, hogy a rendező nagyjából ugyanannyi időt szentel nekik, mint a tevékenységüktől szenvedő, a néző teljes szimpátiáját élvező másik oldalnak.\n\nMeglepő egyébként, hogy a telepesek és favágók nézőpontjának bemutatását az indiánvezér Bitaté és a környezetvédő Neidinha Bandeira javasolta a rendezőnek (ő mutatta be a törzset Pritznek).„A nézők nem fogják megérteni ennek a konfliktusnak és erőszaknak a forrását, ha csak azokat az embereket látják, akik megpróbálják megvédeni az erdőt” – érveltek.\n\nAz egyik legerősebb jelenet az, amikor az illegális favágók hatalmas fákat döntenek ki, majd száraz ágakkal gyújtanak fel egy jókora zöld erdősávot. A nyomasztó képek után a környezetvédő hangját halljuk, aki épp azt kérdezi, ami az én fejemben is motoszkál:\n\n„Hány állat pusztulhat el az ilyen tüzekben? Ki tudja. Gyújtogatnak gondolkodás nélkül.”\n\nAz ifjú indiánvezető gondolatai is többször megjelennek a filmben, és ezek nem sokban különböznek bármely más fiatal klímaaktivistáétól, akár Greta Thunberggel is állhatnának jövőre egy színpadon.\n\nFotó: Dogwoof\n\nA forgatás három éve alatt a Covid is elérte az Uru-eu-vau-vau-törzs élőhelyét. A világjárványt – a narráció szerint – a betolakodók hozták az elszigetelten élő indiánokra, a törzs 5 százaléka meghalt. Úgy tűnik, itt a mélypont, és nem sokkal később tényleg jön a fordulat: a külvilágtól kapott technikai eszközökkel kiegészülve – mint drónok, kamerák, helymeghatározó eszközök – az indiánok kezükbe veszik az ügyüket, elindulnak az őserdőbe, hogy maguk kutassák fel és állítsák meg a betolakodókat. Még bőven tart a Covid egyik legerősebb hulláma, ezért harci arcdíszítések helyett orvosi szájmaszkban intézkedő, íjakkal felfegyverzett indiánokat látunk, akik 30 illegális favágót kapnak el és hívják ki rájuk a rendőrséget. Minden kapcsolódó tereptárgyat felkutatnak – táborhelyeket, a behatolók kikötőit a folyójukon stb. – és elpusztítanak. A technikai eszközeikkel rögzített képeknek köszönhetően bekerülnek a hírekbe is, és a politikusok innentől kezdve már fű alatt sem segítik tovább a telepeseket, önsegítő egyesületük feloszlik.\n\nEközben a környezetvédő Bandeira – lánygyermekek anyja – egyre több halálos fenyegetést kap. A válasza ezekre az, hogy nem adja fel, hanem fallal és szögesdróttal veszi körül a házát, a gyerekeivel pedig megígérteti, hogy mindig bekapcsolva tartják a telefonjukat.\n\nÉs az indiánok sem adják fel, küzdenek a területükért, kiterjesztik az ügyüket, és segítséget kérnek a világtól, hiszen felvilágosult vezetőjüknek köszönhetően pontosan tudják, hogy az ő amazonasi életük elválaszthatatlanul kapcsolódik a Föld valamennyi lakójáéhoz.\n\nA Territory is ennek a pompásan sikerült eszköze: az egyik legjobb aktivista dokumentumfilm, amit eddig láttam.",
    "Fényűzésből nem lesz harci kedv – olyan csapat verte a magyarokat, amely ott sem lehetett volna a vébén": "Az 1938-as bronz- és az 1950-es ezüstérem után 1958-ban jött el Brazília ideje először: a dél-amerikai válogatott nagyszerű játékkal, a 17 éves Pelével soraiban nem talált legyőzőre a svédországi labdarúgó-világbajnokságon. A tornán a francia Just Fontaine 13 góljával lett a legeredményesebb (ezt a csúcsot azóta sem sikerült megdönteni), míg a magyar csapat – elvesztve az Aranycsapat keretének többségét) már a csoportkörbe sem jutott el. A végzetét az a walesi válogatott okozta, amelynek nem is lett volna szabad ott lennie. Vb-történelem, 6. rész.\n\nJúnius 5-én nagy örömöt okozott Walesnek a válogatott, hiszen Andrij Jarmolenko öngóljának köszönhetően 1-0-ra legyőzte Ukrajnát a világbajnoki pótselejtezőn, így európai nemzetek közül utolsónak kvalifikált a 2022-es katari világbajnokságra. A helyi sajtó harsogta is, hogy Wales története során másodszor jutott ki vébére: a válogatott 1958-ban, Svédországban a negyeddöntőben búcsúzott.\n\nCsak azt nem tette hozzá senki, hogy 64 éve elvileg nem is lehetett volna ott a csapat.\n\nMeccs nélkül nem lehet kvalifikálni\n\nElőzetesen Argentína, Chile, Mexikó és Svédország jelezte rendezési szándékát, de mire a végső döntésre került a sor, az európai ország egyedüliként maradt, így meg is kapta a jogot. Ez azt jelentette, hogy a házigazda svéd és a címvédő NSZK válogatott automatikusan kvalifikálta magát, a fennmaradó 14 helyből kilencet Európának, hármat Dél-Amerikának, egyet Észak-/Közép-Amerikának és egyet Ázsiának/Afrikának osztottak ki.\n\nA FIFA a selejtezők előtt új szabályt vezetett be: többet nem fordulhatott elő, hogy egy válogatott meccs nélkül kvalifikálja magát. Hogy ezt a négy évvel korábbi magyar eset kapcsán lépte meg a szervezet, nem tudni, de az tény, hogy 1954-ben a végül ezüstérmes Aranycsapat úgy jutott ki Svájcba, hogy a selejtező 7. csoportjában sem Izland, sem Lengyelország nem indult el végül.\n\nNégy évvel később hasonló helyzetbe került Izrael, amely az ázsiai selejtezők első körében Törökországot kapta, azonban az ellenfél zokon vette, hogy nem Európához sorolták, így visszalépett. A következő körben már négy csapat versengett volna, de Egyiptom a szuezi válság miatt visszalépett, míg Indonézia a belpolitikai válság miatt azt kérte a nemzetközi szövetségtől, hogy semleges pályán játszhasson Izrael ellen. A FIFA ezt elutasította, ezért Indonézia is visszalépett.\n\nEgyszerűsödött a helyzet, az izraeli-szudáni csata győztese ugyanis ott lehetett volna a világbajnokságon. Szudán azonban szintén lemondott a lehetőségről, az Arab Liga tagjaként ugyanis bojkottálta Izraelt. A válogatott azonban az új szabály miatt meccs nélkül nem lehetett vb-résztvevő, így valami megoldást kellett találni.\n\nA FIFA ötlete nyomán a selejtezőcsoportok második helyezettjei közül kellett ellenfelet találni, és miután Uruguay visszalépett, a 8. csoportban pedig még hátra volt a sorsdöntő olasz-északír mérkőzés, ez a három válogatott kikerült, a maradék kilenc közül kellett ellenfelet sorsolni.\n\nEz Belgiumnak sikerült, de a válogatott meglepetésre visszautasította a lehetőséget, így Wales ölébe pottyant a pótselejtező.\n\nA Jimmy Murphy irányította válogatott pedig élt a lehetőséggel, oda-vissza 2-0-ra verte az izraelieket (Ivor Allchurch mindkét meccsen betalált) és a történelem során először és eddig utoljára úgy jutott ki a világbajnokságra, hogy egyszer már kiesett a selejtezőn.\n\nAkik megúszták a légi katasztrófát\n\n1958. február 6-án súlyos tragédia rázta meg a futballvilágot. A Crvena Zvezda elleni BEK-meccsről hazafelé tartva a Manchester United repülőgépe leszállt Münchenben, hogy üzemanyagot vegyen fel. A kifutópálya azonban olyan jeges volt, hogy nem sikerült a felszállás. A gép kétszer is megpróbált felemelkedni, sikertelenül, harmadszorra pedig úgy megcsúszott, hogy irányíthatatlanná vált és egy használaton kívüli házba csapódott.\n\nA fedélzeten 44 ember tartózkodott, közülük 20-an a helyszínen, hárman a kórházban haltak meg. A légi katasztrófa nyolc játékos (Geoff Bent, Roger Byrne, Eddie Colman, Duncan Edwards, Mark Jones, David Pegg, Tommy Taylor, Liam „Billy” Whelan) életébe került – nem véletlen, hogy Anglia a világbajnokságon sem tudott nagyot domborítani.\n\nA walesi válogatott nem szenvedett kárt, pedig akadt két manchesteri alkalmazottja is. A csatár Colin Webster influenza miatt nem utazott el a BEK-mérkőzésre, míg Matt Busby edző jobbkeze, Jimmy Murphy a walesi válogatott szövetségi kapitányaként éppen az Izrael elleni pótselejtezőn tevékenykedett.\n\nMurphy egyébként is érdekes figurának számított, a West Bromwich Albion egykori válogatott szélsővédőjéből lehet, sohasem lett volna edző, ha Busby nem fedezi fel őt a világháborúban. Igen, nem tévedés, az akkor a harmincas éveiben járó sportember a seregben egyszer olyan lelkesítő beszédet mondott a futballról, hogy a teljesen lenyűgözött Busby – amikor kinevezték a Manchester United menedzserének – azonnal szerződtette.\n\nAz ő feladata lett felfedezni és kinevelni azokat a fiatalokat, akikből később a legendás MU, az ún. Busby Bébik (köztük Duncan Edwards és Bobby Charlton) lettek. Azt megelőzően a nagyobb csapatok inkább vásároltak, mint neveltek labdarúgókat, Busby úttörőszerepet töltött be abban, hogy csapatában az idősebb és tapasztaltabb játékosokat saját nevelésű fiatalokra cserélte.\n\nA müncheni légi katasztrófát Busby ugyan túlélte, de hosszabb időre kórházba került, akkor Murphy vette át az irányítást, és az újjászervezett csapattal bejutott az FA-kupa döntőjébe.\n\nLeginkább azonban a világbajnoki szereplésére lehetett büszke, hiszen Wales nem elég, hogy pótselejtezős párharcban harcolta ki a továbbjutást, de a világbajnokságon a vb-ezüstérmes magyarok ellen megismételt mérkőzésen is győzelemre és továbbjutásra vezette csapatát.\n\nVáratlan magyar búcsú\n\nBár az várható volt, hogy a magyar csapat meggyengült – melyik válogatott bírta volna el Puskás Ferenc, Kocsis Sándor vagy Czibor Zoltán elvesztését? –, de a berni döntősök közül még mindig ott volt a keretben Grosics Gyula, Bozsik József, Budai II László és a 36 éves Hidegkuti Nándor is. Mellettük pedig olyan fiatalok kaptak lehetőséget, mint Mátrai Sándor, Tichy Lajos vagy Fenyvesi Máté.\n\nArra senki sem gondolt, hogy a csoportból nem sikerülhet a továbbjutás: a Wales elleni 1-1-es döntetlen meglepetésként hatott, a svédektől elszenvedett 2-1-es vereség kevésbé (a házigazda bevetette olaszországi légiósait is a vébén), de úgy tűnt, a kétgólos Tichy vezérletével elért 4-0-s siker Mexikó ellen elég lesz a negyeddöntőhöz. Svédország azonban az utolsó fordulóban nem bírt Walesszel (0-0), pontazonosságnál pedig nem a gólkülönbség döntött (amiben a magyarok jobbak voltak), hanem új meccset kellett játszani.\n\nJúnius 17-én a stockholmi Rasunda-sstadionban a Grosics Gyula, Mátrai Sándor, Sipos Ferenc, Sárosi László, Bozsik József, Kotász Antal, Budai László, Bencsics József, Bundzsák Dezső, Tichy Lajos, Fenyvesi Máté összeállítású csapat nem bírt a riválissal. Ugyan Tichy a 33. percben vezetést szerzett, de Allchurch 55. percben szerzett egyenlítő gólja után Terry Medwin a 76. percben továbbjuttatta a walesieket (1-2).\n\nA walesi csapat megérdemelten győzött\n\n– állapította meg a Népsport másnapi száma, amely megállapította, hogy a magyarok váratlanul gyengén játszottak, és „Latisev játékvezető megfelelően látta el feladatát, megengedte a kemény játékot, a szabálytalanságokat azonban rendre észrevette. Az első walesi gól előtti lesállás elengedése partjelzőinek lelkiismeretét terheli.”\n\nPuritánabb légkörre van szükség\n\nBaróti Lajos szövetségi kapitány elismerte, hogy amíg a játékosai a mexikóiak ellen remegő lábakkal mentek ki a pályára, a jó játékkal elért 4-0-s győzelemmel megtalálták az önbizalmukat.\n\n„Sajnos, egy kissé túlságosan is, mert Wales csapatát már lebecsülték. Mesterembereknek, favágóknak nevezték őket. Még a mérkőzés szünetében is tréfálkoztak, mintha már a zsebükben lett volna a továbbjutás. Nekem viszont balsejtelmeim voltak a második félidőre…”\n\nA szakember szerint két hibát követtek el a felkészülés során. Egyrészt az alapozás után a játékosok nem folytatták azt a munkát, amellyel továbbfejleszthették volna az alapozó táborozás jó hatását. Ekkor ugyanis visszakerültek a játékosok az egyesületekbe. A másik hiba az volt, hogy az előkészületi mérkőzések során nem olyan ellenfeleket sikerült lekötni, amilyeneket szerettek volna – éppen a walesi mérkőzésre való tekintettel jó lett volna egy átlagos angol ligacsapattal játszani.\n\nDe a körülményekre nem lehetett panasz.\n\nA játékosok mindent megkaptak, sőt talán egy kicsit el is kényeztettük őket. Olyan kérdés ez is, amely megfontolást kíván. Puritánabb, egyszerűbb légkörre van szükség, ha növelni akarjuk labdarúgóink küzdőképességét. Fényűzésből nem lesz harci kedv.\n\nHa John Charles játszhatott volna…\n\nAmi Walest illeti, a negyeddöntőben Brazília ellen lépett pályára, és a helyi lapok akkor és azóta is azt ecsetelik, mi lett volna, ha…\n\nA csapat legjobbja, az olasz bajnok Juventus gólkirály középcsatára, John Charles ugyanis nem vállalhatta a játékot. A magyarok ellen ugyanis annyi rúgást kapott, hogy – csere híján – már a második félidő nagy részét a pályán sántikálva töltötte. A brazilok ellen azonban nem lehetett ott.\n\n„De nem volt szerencsénk, Brazília mindenkit könnyedén legyőzött, de nagyon jól teljesítettünk, kétszer is eltaláltuk a kapufát és a keresztlécet. Úgy gondolom, hogy ha a bátyám, John Charles játszott volna, másképp alakul minden. Ha ott volt, az mindig pokolian megváltoztatta a csapatunkat” – nyilatkozta róla még 2009-ben öccse, Mel Charles.\n\nA csatát egyébként a 17 éves Pelé döntötte el, ezzel a villanással:\n\nAmit tudni kell a vébéről:\n\nEz volt az egyetlen világbajnokság, amelyen az Egyesült Királyság minden válogatottja (angol, skót, északír, walesi) ott lehetett.\n\nA kialakult világbajnoki mezőny lehetőséget adott az irányított sorsolásra, a négy csoportot nem a csapatok erőssége alapján alakították ki, hanem földrajzilag: mindegyikbe került egy-egy nyugat- és kelet-európai, egy brit és egy amerikai válogatott.\n\nA csoportkörben rendezett brazil-angol összecsapás lett vb-történelem első gól nélküli döntetlenje.\n\nMinden idők legfiatalabb játékvezetője ezen a vébén dolgozott: a spanyol Juan Gardeazabal mindössze 24 éves és 193 napos volt, amikor 1958. június 8-án a Franciaország–Paraguay (7-3) mérkőzést vezette. Később ő fújt még a francia-északír (4-0) csatát is.\n\nmindössze 24 éves és 193 napos volt, amikor 1958. június 8-án a Franciaország–Paraguay (7-3) mérkőzést vezette. Később ő fújt még a francia-északír (4-0) csatát is. Az elődöntő két csatája is megerősítette, szükség lenne a cserelehetőségek bevezetésére. A brazil-francia csata csak az első félidőben volt szoros, mert az európaiak csapatkapitánya, Robert Jonquet 35 perc után megsérült, miután ütközött Vavával. Ugyan a szünetben a csapatorvos egy fájdalomcsillapító injekciót adott neki, de csak téblábolt a pályán – mint később kiderült, eltört a szárkapocscsontja. Brazília végül Pelé mesterhármasával 5-2-re nyert. A svéd-német csata során előbb megsérült Fritz Walter, majd Erich Juskowiakot kiállította a játékvezető (ő lett az első német, aki tétmérkőzésen erre a sorsra jutott), így a svédek a hajrában szerzett két góllal 3-1-re nyertek.\n\n35 perc után megsérült, miután ütközött Ugyan a szünetben a csapatorvos egy fájdalomcsillapító injekciót adott neki, de csak téblábolt a pályán – mint később kiderült, eltört a szárkapocscsontja. Brazília végül Pelé mesterhármasával 5-2-re nyert. A svéd-német csata során előbb megsérült majd kiállította a játékvezető (ő lett az első német, aki tétmérkőzésen erre a sorsra jutott), így a svédek a hajrában szerzett két góllal 3-1-re nyertek. Just Fontaine 13 találattal lett a torna gólkirálya lett, ezt a rekordot azóta megközelíteni sem tudták.\n\n13 találattal lett a torna gólkirálya lett, ezt a rekordot azóta megközelíteni sem tudták. 2002-ben a svéd közszolgálati televízió elkészítette a „Conspiracy 58” című filmet, amelyben azt állították, a világbajnokságot sohasem rendezték meg, ezt csak a CIA és a FIFA egy hidegháborús összeesküvésben hamis televíziós és rádiós közvetítések segítségével hitette el a világgal. A filmben elhangzott, hogy Svédországnak nem volt meg a gazdasági vagy technikai erőforrása egy ekkora esemény megrendezéséhez. Olyan bizonyítékokat mutattak be, miszerint a meccsekről készült televíziós felvételeken a háttérben látható házak valójában soha nem álltak ott vagy hogy a játékosok árnyékai nem vetődhettek úgy a földre. Természetesen kiderült, hogy áldokumentumfilmről volt szó, de ezt az eredeti vetítésen csak a végén árulták el a közönségnek. A film célja a rendező, Johan Löfstedt szerint az volt, hogy bemutassa, hogyan működik a történelemhamisítás (különös tekintettel a holokauszt tagadására vagy a Holdra szállás megkérdőjelezésében), és ezzel is felhívja a figyelmet a forráskritika fontosságára.\n\nVI. világbajnokság, 1958, Svédország I. csoport:\n\nNSZK–Argentína 3-1\n\nÉszak-Írország–Csehszlovákia 1-0\n\nNSZK–Csehszlovákia 2-2\n\nArgentína–Észak-Írország 3-1\n\nNSZK-Észak-Írország 2-2\n\nCsehszlovákia–Argentína 6-1 A végeredmény: 1. NSZK 4, 2. Észak-Írország 3, Csehszlovákia 3, 4. Argentína 2.\n\nA továbbjutásért: Észak-Írország–Csehszlovákia 2–1 – hosszabbítás után II. csoport:\n\nJugoszlávia–Skócia 1-1\n\nFranciaország–Paraguay 7-3\n\nParaguay–Skócia 3-2\n\nJugoszlávia–Franciaország 3-2\n\nFranciaország–Skócia 2-1\n\nJugoszlávia–Paraguay 3-3 A végeredmény: 1. Franciaország 4, Jugoszlávia 4, 3. Paraguay 3, 4. Skócia 1. III. csoport:\n\nSvédország–Mexikó 3-0\n\nMagyarország–Wales 1-1\n\nMexikó–Wales 1-1\n\nSvédország–Magyarország 2-1\n\nSvédország–Wales 0-0\n\nMagyarország–Mexikó 4-0 A végeredmény: 1. Svédország 5, 2. Magyarország 2, Wales 3, 4. Mexikó 1.\n\nA továbbjutásért: Wales–Magyarország 2-1 IV. csoport:\n\nBrazília–Ausztria 3-0\n\nSzovjetunió–Anglia 2-2\n\nBrazília–Anglia 0-0\n\nSzovjetunió–Ausztria 2-0\n\nBrazília–Szovjetunió 2-0\n\nAusztria–Anglia 2-2 A végeredmény: 1. Brazília 5, 2. Szovjetunió 3, Anglia 3, 4. Ausztria 1.\n\nA továbbjutásért: Szovjetunió–Anglia 1-0 . Negyeddöntő:\n\nNSZK–Jugoszlávia 1-0\n\nSvédország–Szovjetunió 2-0\n\nBrazília–Wales 1-0\n\nFranciaország–Észak-Írország 4-0 Elődöntő:\n\nSvédország–NSZK 3-1\n\nBrazília–Franciaország 5-2 A 3. helyért: Franciaország–NSZK 6-3 Döntő:\n\nBrazília–Svédország 5-2 (2-1)\n\nStockholm, 51 ezer néző\n\nv: Guigue (francia)\n\nBrazília: Gilmar – Djalma Santos, Bellini, Orlando, Nílton Santos – Zito, Didi – Garrincha, Vavá, Pelé, Zagallo\n\nSvédország: Svensson – Bergmark, Gustavsson, Axbom – Börjesson, Parling – Hamrin, Gren, Simonsson, Liedholm, Skoglund\n\ngól: Vavá (9., 32.), Pelé (55., 90.), Zagallo (68.), illetve Liedholm (4.), Simonsson (80.) Gólkirály: Fontaine (Franciaország) 13 góllal.",
    "Rossz hír érkezett, elszáll a kávé ára is": "Soha nem volt még ilyen alacsony Brazília kávékészlete mint most, miközben kereslet folyamatosan nő.\n\nEgy csésze kávé sokak reggelének elengedhetetlen része. A fogyasztók azonban elkezdhetnek aggódni, ugyanis a világ kávékészletei apadnak. A Bloomberg új jelentése szerint Brazíliában, a világ legnagyobb kávétermelő országában rekordalacsony a kávébabkészlet, globális szinten nézve pedig a kikötői raktárakban az arabica készletek az elmúlt huszonhárom év legalacsonyabb szintjén vannak.\n\nA kávékészletek olyan alacsonyak, hogy még ha jó termés is lesz jövőre, Brazíliában alig lesz elég a kereslet kielégítésére.\n\nA kávé iránti igény azonban nő, ami még inkább megnehezíti a dolgokat. A globális fogyasztás 1,5 százalékkal nőtt a tavalyi két százalékos emelkedés mellett, ez pedig azt jelenti, hogy egy év múlva a kereslet meghaladhatja a kínálatot.\n\nEnnek ellensúlyozására a vállalatok világszerte emelik az árakat,\n\na brazil kávébab is tizenkilenc százalékkal kerül többe, mint egy évvel ezelőtt.\n\nA tavalyi termelési időszakot a szélsőséges időjárás jellemezte, tüzek és fagyok egyaránt károkat okoztak. A Cooxupe, Brazília legnagyobb arabica-termelő szövetkezete tizenegy százalékos termeléscsökkenést prognosztizált az előző szezonhoz képest.\n\nA közelgő időjárási viszonyok pedig úgy tűnik, nem adnak okot az optimizmusra. Brazíliában inkább szárazság lesz, míg Kolumbiában, a világ második legnagyobb kávétermelő országágban a várakozások szerint túl sok eső fog esni. Guatemala, Honduras, Nicaragua és Vietnám kávétermelő nemzetei szintén rossz kilátásokkal rendelkeznek.\n\n(Forrás: RobbReport, fotók: Getty Images)",
    "Rossz hírek jöttek a kávé áráról": "Emelkedésnek indult az arabica kávéfajta ára, ugyanis az aszályos időjárás miatt szűkült a kínálat Brazíliában ebből a kávéfajtából. \"Természetesen, mint általában ilyenkor, mindig árnövekedésre számítunk\" – mondta az InfoRádiónak Nezvál Máté, a 42 Coffee tulajdonosa, kávépörkölő-mester, kávészakértő.\n\nAz aszállyal összefüggő terméskiesés akár évekre is visszavetheti a hozamokat ezeken a területeken, így ennek lesznek nagyobb hatásai, dacára annak, hogy Brazília a világ kávétermelésében már nem egyeduralkodó. A szakértő megjegyezte: feltehetőleg ez nálunk is érezhető lesz, hiszen hazánkba is rengeteg brazil kávé érkezik.\n\nKAPCSOLÓDÓ A presszókávé növeli a koleszterinszintet – de csak az egyik nem esetében A norvég kutatók eredményei szerint a másik nemnél a filteres főzőben készített kávé bír hasonló hatással....\n\nBrazília részaránya a világ kávétermelésében az arabica fajtából a szakértő szerint még mindig \"kiugróan magas\", és a kávéfogyasztási szokások, illetve a felvevőpiacok az elmúlt évek folyamán változtak:\n\naz eddig tradicionálisan teafogyasztó nemzetek is kezdenek belépni a kávéfogyasztók sorába,\n\nezért most már a robusta is sokkal nagyobb részarányban jelenik meg. Ez változtat a teljes globális kávépiacon, mert a brazil kávétermelés részesedése ebben nem olyan kiugró, mint korábban volt. A legkiemelkedőbb robusta kávétermelő területek közé Vietnam, illetve Délkelet-Ázsia sorolható.\n\nAz utóbbi hónapokban nagyon sok termék ára jelentősen emelkedett, és a kávé árában is várható növekedés, tekintettel arra, hogy Brazíliában aszály volt. A kávészakértő szerint \"Brazília ilyen szempontból mindig is meghatározó trendteremtő volt\", mert megadta, milyen irányba tartsanak az árak.\n\nA másik gondot a globális szállítási és az ellátási láncok fennakadásai jelentik, mert a kávét konténerekben szállítják Európába, és az ehhez rendelkezésre álló konténerek és hajók száma korlátozottá vált az utóbbi időben – mondta Nezvál Máté. Ebből következik, hogy nemcsak az aszály, hanem a logisztika miatt is valószínűleg növekedés várható az árakban.\n\nA szakértő ugyanakkor kiemelte: a tőzsdén a világ kávétermelésének a tízszerese fordul meg, és sokszor előfordul, hogy a kikötőben állnak a szállítmányok, és várják, hogy adják-vegyék őket. Így az, hogy idén kevesebb lesz a termés, sokszor inkább csak ürügy az áremelésre, mert amit a tőzsdei ármozgásokon látunk, az nem biztos, hogy tükröződik a valós mennyiségben – mondta a kávépörkölő-mester.\n\nNyitókép: MTI/EPA",
    "Vigyázat, spoiler! Megmondta a tőzsdeguru, ki nyeri a foci-vb-t": "Joachim Klement csak egy tőzsdei bróker, de valószínűleg jobban ért a futballhoz, mint megannyi szakember. Ugyanis a svájci tőzsdeguru kidolgozott egy matematikai képletet, amelynek segítségével – helyesen – megjósolta, ki nyeri a világbajnokságot 2014-ben (Németország) és 2018-ban (Franciaország). Klement most is belenézett a varázsgömbjébe, és kimondta a szentenciát: Argentína–Anglia-döntő lesz Katarban, és Messiék emelik magasba a trófeát.\n\nJoachim Klement svájci befektetési tanácsadó nem ma kezdi a szakmát. A matematikusi diplomával rendelkező bróker húsz éve dolgozik a tőzsdén, és közben előrejelzést is készít az éppen aktuális labdarúgó-világbajnokságra. Eddig kétszer tippelt matematikai-statisztikai képletének köszönhetően, mindkétszer telibe találta a végeredményt, Németország (2014) és Franciaország (2018) végső győzelmét.\n\nFelütésképpen csak annyit, hogy négyévente több nemzetközi bank is készít prognózisokat, de a legutóbbi két vb-re vonatkozóan csak Klement találta el a végeredményt. Íme:\n\nGoldman Sachs Brazília (2014) Brazília (2018)\n\nUBS Brazília Németország\n\nING Spanyolország Spanyolország\n\nNomura – Franciaország\n\nMacquarie Bank Németország Spanyolország\n\nJoachim Klement Németország Franciaország\n\nMeggyőző, nem?\n\nKlement matematikai képlete elsősorban szocioökonómiai tényezőket vesz figyelembe a futballszakmaiak mellett, ilyen például az egy főre eső GDP. Ne feledjük, hogy szegény ország eddig még nem nyert világbajnokságot, leszámítva Brazíliát és valamelyest Argentínát, de ezekben az országokban annyira erős a futball és annyira nyomósak a szakmai érvek, hogy elhomályosították a gazdaságiakat.\n\nTérjünk a tárgyra. Klement már a csoportkörtől kezdve megjósolta a továbbjutó válogatottakat.\n\nA csoport: Hollandia, Szenegál\n\nB csoport: Anglia, Egyesült Államok\n\nC csoport: Argentína, Mexikó\n\nD csoport: Franciaország, Dánia\n\nE csoport: Spanyolország, Németország\n\nF csoport: Belgium, Horvátország\n\nG csoport: Brazília, Svájc\n\nH csoport: Portugália, Uruguay\n\nA legjobb tizenhat között csupán egyetlen meglepetés lesz, de az elementáris: Klement szerint Mexikó kiveri a címvédő franciákat.\n\nHogy miért? Mert Európában már a derekánál tartanak a bajnokságok, fáradtak lesznek a játékosok, míg Mexikóban épphogy elkezdődött a pontvadászat, pihenten érkezik a válogatott a vb-re. Hmmm… Meglátjuk. A továbbjutók vastag betűvel:\n\nHollandia–Egyesült Államok, Portugália–Svájc, Argentína–Dánia, Spanyolország–Horvátország, Brazília–Uruguay, Anglia–Szenegál, Mexikó–Franciaország, Németország–Belgium.\n\nA negyeddöntők óriási csatákat hoznak, a következő eredményekkel:\n\nArgentína–Hollandia, Spanyolország–Brazília, Anglia–Mexikó, Portugália–Németország.\n\nItt már jönnek a meglepetések csőstül, ebbe a kategóriába tartozik Spanyolország és Portugália továbbjutása, és egy kicsit Argentínáé is. Két párharc is csak tizenegyesekkel dől el, a spanyolok és a portugálok így mennek az elődöntőbe.\n\nAz elődöntők igazi csemegét ígérnek:\n\nAnglia–Portugália, Argentína–Spanyolország\n\nKlement azt állítja, az angolok elsősorban azért gyűrik le Portugáliát, hogy a döntőben visszavághassanak Argentínának az 1986-os 2–1-es vereségért, amit, ugye, Maradona szabálytalan gólja fémjelzett. A másik ágon az argentinok hosszabbításban 3–2-re győznek, amihez Klement „tudományos” magyarázata csak ennyi: „Ne kérdezzék, miért…”\n\nÉs ezzel előállt a döntő:\n\nArgentína–Anglia.\n\nEnnek a döntőnek óriásiak a hagyományai, gondoljunk csak az 1986-os Isten keze-mérkőzésre. Negyven évvel a falklandi háború után békésen is lejátsszák a meccset, amit annak idején fegyverekkel – és angol győzelemmel – vívtak meg. Most viszont Argentína kerekedik felül. Amúgy világbajnokságokon eddig négyszer találkozott a két ország. 1966-ban a negyeddöntőben Anglia győzött 1–0-ra, 1986-ról már beszéltünk, 1998-ban Argentína ment tovább tizenegyesekkel, 2002-ben a csoportban David Beckham góljával nyertek a háromoroszlánosok, és ejtették ki a dél-amerikaiakat.\n\nMessinek most meglesz az egyetlen trófeája, ami eddig még hiányzott a gyűjteményéből, és ami nagy ellenlábasának, Cristiano Ronaldónak örökre hiányozni fog.\n\n(Borítókép: Lionel Messi 2022. szeptember 18-án, Franciaországban, Lyonban. Fotó: Catherine Steenkeste/Getty Images)",
    "„Törölgettük magunkról a vért” – sohasem látott botrány a magyar-brazil vb-negyeddöntőn": "Amikor nosztalgiázni támad kedvünk, visszanyúlunk a múltba és felemlegetjük a hajdani Aranycsapat legendáját. A Sebes Gusztáv vezette, Puskás Ferenccel, Kocsis Sándorral és Hidegkuti Nándorral felálló válogatott olyan magasságokban járt, ahonnan egyértelműnek látszott az 1954-es világbajnoki cím megszerzése. Hogy végül miért nem sikerült a győzelem, sokan, sokféleképpen próbálták elemezni, ezúttal nem is vállalkoznánk rá. Ugyanakkor a vb-ezüstéremig vezető menetelés egyik kulcsmérkőzését kiemelnénk: a Brazília elleni negyeddöntő ugyanis nem a 4-2-es eredményről, hanem egy óriási verekedésbe és botrányba fulladó végjátékról vált hírhedté. Vb-történelem, 5. rész.\n\nA későbbi Aranycsapat magja már az 1940-es évek végére kialakult, Gallowich Tibor szövetségi kapitány 1945 és 1948 közötti regnálása során kilencen is bemutatkoztak, köztük Puskás Ferenc, aki az osztrákok elleni 5-2-es mérkőzésen góllal debütált 1945. augusztus 20-án.\n\nKapcsolódó Amikor egy részmunkaidős mosogatófiú legyőzte Angliát Hosszú tárgyalás, egyeztetés és könyörgés révén indult el első vébéjén a válogatott, de alaposan megjárta.\n\nAz 1948-as londoni olimpiára és az 1950-es brazíliai világbajnokságra nem mehetett ki a csapat, pedig nem lett volna esélytelen – 1952-ben, Helsinkiben már nem talált legyőzőre. Az olimpián mind az öt meccsét megnyerte, 20 gólt szerzett és mindössze kettőt kapott.\n\nA válogatott úgy vágott neki az 1954-es világbajnokságnak, hogy 20 mérkőzés óta nem talált legyőzőre, ezt a sorozatot folytatva a csoportkörben Dél-Koreát 9-0-ra, az NSZK-t 8-3-ra verte, majd a nyolc között a brazilokat, az elődöntőben Uruguayt intézte el egyaránt 4-2-re. Végül mint ismert, a németek 3-2-vel visszavágtak a fináléban…\n\nHarci szellem zászlócsókkal és himnusszal\n\nDe időzzünk el kicsit az egyenes kieséses szakasz első mérkőzésénél!\n\nBrazília négy évvel korábban hatalmas pofont kapott, hiszen csúcsesélyesként elbukta az Uruguay elleni finálét a Maracanában. A 2-1-es zakó, a Maracanazo égszakadást-földindulást hozott – és nem csupán azzal, hogy a meccset követően a szurkolók törni-zúzni kezdtek.\n\nA helyi szakemberek úgy vélték, semmit nem ér a 22 szerzett gól, ha két bekapottal világbajnoki döntőt lehet veszíteni – azaz cél egyértelmű, stabilabb védelemre van szükség. Ehhez kapitányváltás kellett, a támadószellemű Flávio Costát az óvatosabb Zezé Moreira váltotta. Ahogy Jonathan Wilson írta a Futballforradalmak című könyvében,\n\na váltás akkora volt, mintha egy argentin versenytáncost egy angol lelkészre cseréltek volna.\n\nAz ’54-es vébére a keret is kicserélődött, Castilho kapus mellett csupán öt mezőnyjátékos, Nílton Santos, Bauer, Baltazar, Rodrigues és Ely maradt hírmondónak. A négy évvel korábbi fájdalmas vereség alkalmával viselt fehér mez soha többet nem került elő, itt már a megszokott és jól ismert kék nadrág és sárga mez dívott. De amit még inkább szerettek volna elérni, az a szemléletváltás.\n\nAz 1950-es uruguayi csodát sokan még mindig a hazafiasságnak és az odaadó harci szellemnek tulajdonították, ezért ezt átvéve elvárták a braziloktól is, hogy mindent beleadjanak és legyenek képesek bármilyen áldozatra a győzelemért.\n\nEz azt jelentette, hogy Svájcban nem léptek pályára anélkül, hogy megcsókolták volna a zászlót, hogy nem énekelték volna el a himnuszt az öltözőben vagy nem hallgattak volna lelkesítő, indulatoktól sem mentes beszédet.\n\nAz egyikben például arra buzdították őket, hogy álljanak bosszút a pistoiai halottaikért (a második világháborúban 25 ezer brazil harcolt Hitler ellen, a mintegy 400 áldozat azóta is a toszkán Pistoia városának brazil katonai temetőjében nyugszik).\n\nBrazília rettegett a magyaroktól\n\nA brazilok a svájci világbajnokság első fordulójában 5-0-ra lesöpörték a pályáról Mexikót, majd 1-1-es döntetlen játszottak Jugoszláviával. Jöhetett az egyenes kiesés, de egy mai szemmel furcsa szabállyal: nem a manapság megszokott keresztbejátszás (csoportelső a csoportmásodikkal), hanem sorsolás döntött.\n\nAz O’Globo így emlékezett vissza a történtekre:\n\n„Zezé Moreira és segítője, Luís Vinhais Zürichbe ment megnézni a sorsolást. A játékosokat a szállodában hagyták, rádió és tévé nélkül csak az edzőtől tudhatták meg az eredményt. Késő este megérkezett Zezé. Sápadt volt, félt. Szembenézett a játékosaival és csak annyit mondott: É a Hungria! (Ez Magyarország!) Hiba volt, mert mintegy katasztrófát kommunikálva az egész csapatot aggodalommal töltötte el. Az atmoszféra, a hír hatása, a feszültség, amellyel a játékosok megélték a következő három napot, olyan változatokat hoz létre, amelyek rossz éjszakai alvástól a rosszullétig terjedtek.\n\nA brazil csapat a mérkőzés kezdetéig a túlzott felelősségtől és a vereségtől való félelem állapotába süllyedt.\n\nA szakvezetés próbálkozott variálni, és az addig jó teljesítményt nyújtó csapatból meglepetésre kihagyta a Baltazar, Pinga, Rodrigues triót és az Indio, Humberto Tozzi, Maurinho támadóhármasnak szavazott bizalmat. De jobban tette volna, ha a védekezésre koncentrál: Hidegkuti és Kocsis gólja nyomán már a 7. percben kétgólos hátrányban volt (2-0).\n\nPedig a magyar csapatban is történt változás, Puskás sérülés miatt nem játszhatott, így Sebes Gusztáv végül úgy döntött, hogy Tóth József, Kocsis, Hidegkuti és Czibor Zoltán mellé Tóth Mihályt jelöli a kezdőbe.\n\nA brazilok teljesen pánikba estek, és tőlük váratlan és szokatlan módon egyre keményebben, sőt brutálisan játszottak. A 18. percben Djalma Santos tizenegyesből szépített (2-1), majd a 41. percben a Népsport tudósítása szerint Maurinho (más források szerint Nílton Santos) olyan durván rúgta meg Tóth Józsefet, hogy a csepeli csatár a meccs hátralévő részében csak sántikálni tudott.\n\n„A 61. percben „Czibor a balszélen fut le, pontosan középre ad az ötösön álló Kocsis elé. Jobbösszekötőnk a kapu felé akar fordulni a labdával, Brandaozinho azonban kézzel megállítja a labdát. A játékvezető határozottan sípol és 11-est ítél. A büntetőnek Lantos nagy lendülettel fut neki, s lövése nyomán óriási erővel vágódik a labda a jobb felső sarokba. 3-1.”\n\nÖt perc múlva Julinho szépített, 3-2, ez szoros végjátékost ígért. A meccs azonban alattomos gladiátorharccá változott, a 71. percben Nílton Santos megrúgta Bozsik Józsefet, aki joggal kakaskodni kezdett. A Népsport szerint\n\nBozsik felemeli az öklét, de nem üti meg a brazil játékost, Ellis játékvezető azonban mindkettőjüket kiállítja.\n\nA brazilok nyomtak, teljesen beszorították a magyarokat, ám egy ellentámadás végén Czibor beadását Kocsis befejelte. Eldőlt, Magyarország 4-2-re nyert és elődöntős. A gól után még Humberto megrúgta Buzánszky Jenőt, így ő is megkapta a piros lapot.\n\n„Mintha a vereség elvette volna az eszüket”\n\nDe ezzel nem ért véget a harc. A Népsport azt írta, a brazilok botrányos verekedést rendeztek a mérkőzés után.\n\n„Amikor a játékvezető lefújta a mérkőzést, a magyar játékosok boldogan ölelgették, csókolgatták egymást, örültek, hogy bejutottak az elődöntőbe. Elkövették azonban azt a hibát, hogy a brazil csapat után röviddel bevonultak ők is az öltözőbe, noha többen kiabáltak nekik, hogy várjanak.\n\nA brazil játékosok, teljesen elvesztve józan ítélőképességüket, megtámadták a magyar játékosokat, leírhatatlan verekedésbe kezdtek, s a magyar játékosok segítségére siető svájci rendőröknek is nekiestek. A rendet csak igen nehezen lehetett helyreállítani.\n\nA rendőrség ezután kordont vont az öltöző köré a folyosókra, úgy, hogy senki az öltözőkbe be nem juthatott. A folyosókon lévő szakemberek, újságírók a legnagyobb felháborodással beszéltek erről az utójátékról és több jóérzésű brazil újságíró is szégyenkezve fejezte ki sajnálatát a történtek felett.”\n\nAz O’Globo úgy emlékezett vissza, hogy a játékosok már a pályán is összecsaptak, és a csetepaté az öltözőfolyosón is folytatódott. „Néhányan megsérültek, mások elmenekültek. Pinheiro fejét úgy kellett összevarrni, miután Puskás fejbe dobta egy palackkal. De a durvaság csúcspontja az a rúgás volt, amellyel Zezé Moreira megsebesítette Sebes Gusztáv fejét.”\n\nHogy Puskás valóban tett-e ilyet, ki tudja, az biztos, hogy a csapattársait agyba-főbe próbálták verni.\n\nAmit a brazilok a vereség után az öltöző folyosóján műveltek, azt részletesen megírták a világ minden lapjában. Brazil vezetők és játékosok közös erővel támadtak ránk, mintha a vereség elvette volna az eszüket.\n\nVédekeztünk, ahogy tudtunk. Elképedtünk, felháborodtunk, elkeseredtünk, ki-ki a saját természete szerint. Ez is megtörténhet a labdarúgás legnagyobb nemzetközi tornáján, a világbajnokságon?! Miközben törölgettük magunkról a vért, és sziszegtünk, mialatt kiváló orvosunk, dr. Kreisz László a sebeinket kezelte, különböző változatokban ezt a gondolatot ismételgettük: „Hát ezek aztán igazán nem bírják el a vereséget!…” (Nekem is felrepedt a bőr a szemem alatt, mikor arcomba vágtak egy üveggel az öltözőfolyosón; dr. Kreisz László négy kapoccsal fogta össze a sebet)” – írta Sebes Gusztáv az Örömök és csalódások című könyvében.\n\nA Daily Express riportere, Desmond Hackett, aki jelen volt az összecsapáson, azt írta tudósításában:\n\nA kabátom és az ingem is szakadt, és elveszítettem a nyakkendőm. Ráadásul átdobtak egy korláton.\n\nBüntetlenül…\n\nDe Arthur Edward Ellis játékvezetőnek is kijutott a haragból. Az autóját leköpték, amikor elhagyta a stadiont, a brazilok pedig hivatalos tiltakozást nyújtottak be a FIFA-nál, és a mérkőzést kommunista összeesküvésnek nevezték.\n\nEnnyi évnyi gondolkodás után meg vagyok győződve arról, hogy a hírhedt berni csata a kommunista magyarok politikájának és a katolikus brazilok vallásának a csatája volt\n\n– írta később 1962-es önéletrajzában.\n\nA francia L’Aurore megállapította, hogy a brazilok sportszerűtlensége a legdurvább és legalattomosabb brutalitásokban mutatkozott meg. A válogatottja csak egy lélektelen test volt és szertelen akciókkal próbálkozott a magyarokkal szemben, akik pedig úgy játszottak velük, ahogy akartak.\n\nA FIFA végül egyszerűen szemet hunyt a történtek felett, és a botrány egyik résztvevőjét sem szankcionálta. A nemzetközi szövetség azzal érvelt, ha megbünteti a játékosokat, akkor csak a magyar válogatott jár rosszul, hiszen Brazília már kiesett…\n\nAmit tudni kell a vébéről:\n\nA világbajnokság selejtezőire 37 csapat nevezett, őket földrajzi szempontok alapján 13 csoportba osztották. Svájc házigazdaként és Uruguay címvédőként automatikusan kvalifikálta magát, a csata a maradék 14 helyért folyt. Összesen 33 csapat játszott legalább egy selejtezőt\n\nA német csapatok ismét indulhattak, NSZK ki is jutott, de a részvételt lemondó NDK helyett a Saar-vidéki válogatott próbálkozott (a francia protektorátus alatt álló terület csapata 1950 és 1956 között összesen 19 mérkőzést játszott), sikertelenül. Argentína az egymást követő harmadik vébétől tagadta meg a részvételt.\n\nMagyarország a selejtező 7. csoportjából meccs nélkül jutott tovább, miután sem Izland, sem Lengyelország nem indult el végül. A 6. csoportban a törökök és a spanyolok csaptak össze, a madridi 4-1-es hazai győzelmet egy 1-0-s isztambuli török siker követte. A felek így semleges pályán, Rómában játszottak egy harmadik meccset is, amely hosszabbítás után 2-2-vel végződött. Ekkor jött a szerencsefaktor, egy 14 éves fiú, Luigi Franco Gemma, akinek édesapja a stadionban dolgozott, bekötött szemmel húzott, és Törökországot juttatta ki a vébére.\n\nakinek édesapja a stadionban dolgozott, bekötött szemmel húzott, és Törökországot juttatta ki a vébére. A csoportkör lebonyolítása is egyedi volt, a négy négyes csoport mindegyikében két kiemelt és két nem kiemelt csapat szerepelt, akik egymás ellen meccseltek. Így mindössze négy mérkőzést rendeztek csoportonként. Ha a második és harmadik helyezett pontazonossággal állt, a továbbjutásért új meccsre is szükség volt.\n\nA vb a támadófutball diadalát hozta: 26 mérkőzésen 140 találat esett , a 5,38-as gólátlag egyelőre megdönthetetlen. De az is, hogy egy válogatott 27 gólt szerezzen egy adott vébén: ez a csúcs azóta is a magyaroké.\n\nA világbajnokságok történetében három olyan mérkőzés volt, amelyen kilencgólos különbséggel nyert egy válogatott. Az elsőt Zürichben a magyarok érték el Dél-Korea ellen, a 9-0-s sikerből Kocsis Sándor 3, Puskás Ferenc és Palotás Péter 2-2, Lantos Mihály és Czibor Zoltán 1-1- találattal vette ki a részét. (Később 1974-ben Jugoszlávia ugyancsak 9-0-ra verte Zairét, míg 1982-ben a magyarok 10-1-re Salvadort.)\n\n3, és 2-2, és 1-1- találattal vette ki a részét. (Később 1974-ben Jugoszlávia ugyancsak 9-0-ra verte Zairét, míg 1982-ben a magyarok 10-1-re Salvadort.) A torna legfiatalabb játékvezetője a magyar Zsolt István csupán 32 éves és 364 napos volt, amikor az Anglia–Svájc csoportmérkőzésen bíráskodott. Zsolt a következő három vébén is vezetett mérkőzéseket.\n\ncsupán 32 éves és 364 napos volt, amikor az Anglia–Svájc csoportmérkőzésen bíráskodott. Zsolt a következő három vébén is vezetett mérkőzéseket. Ez volt az első vébé, amelyet a televízió is közvetített.\n\nNyugat-Németország lett az első olyan válogatott, amely úgy nyerte meg a világbajnokságot, hogy a csoportkörben elveszített egy meccset (8-3-ra kikapott Magyarországtól). Ezt a bravúrt később megismételte az NSZK 1974-ben, Argentína 1978-ban és Spanyolország 2010-ben.\n\n2010-ben Lipcsében bemutattak egy olyan tanulmányt, amely a német sportdoppinggal foglalkozott. Ez azt állította, hogy az 1954-ben világbajnoki címet szerző német válogatott több tagját is egy pervitin nevű készítménnyel segítették a csapat orvosai. A teljesítményfokozó és koncentrációt elősegítő készítmény (amelyet a második világháborúban a német katonák is használtak, többek között a halálfélelem legyőzése érdekében) olyan amfetaminszármazék, amely napjainkban egyértelműen doppingnak minősül.\n\nV. világbajnokság, 1954, Svájc I. csoport:\n\nBrazília–Mexikó 5-0\n\nJugoszlávia–Franciaország 1-0\n\nBrazília–Jugoszlávia 1-1 – hosszabbítás után\n\nFranciaország–Mexikó 3-2 A végeredmény: 1. Brazília és Jugoszlávia 3–3 pont; 3. Franciaország 2; 4. Mexikó 0. II. csoport:\n\nMagyarország–Dél-Korea 9-0 (4-0)\n\nNSZK–Törökország 4-1\n\nMagyarország–NSZK 8-3 (3-1)\n\nTörökország–Dél-Korea 7-0 A végeredmény: 1. Magyarország 4 pont 2. Törökország és NSZK 2–2; 4. Dél–Korea 0.\n\nA továbbjutásért: NSZK–Törökország 7–2 III. csoport:\n\nAusztria–Skócia 1-0\n\nUruguay–Csehszlovákia 2-0\n\nAusztria–Csehszlovákia 5-0\n\nUruguay–Skócia 7-0 A végeredmény: 1. Uruguay és Ausztria 4–4 pont; 3. Skócia és Csehszlovákia 0. IV. csoport\n\nAnglia–Belgium 4-4 – hosszabbítás után\n\nSvájc–Olaszország 2-1\n\nAnglia–Svájc 2-0\n\nOlaszország–Belgium 4-1 A végeredmény: 1. Anglia 3 pont; 2 Svájc és Olaszország 2–2, 4. Belgium 1.\n\nA továbbjutásért: Svájc–Olaszország 4-1 Negyeddöntő:\n\nUruguay–Anglia 4-2\n\nAusztria–Svájc 7-5\n\nNSZK–Jugoszlávia 2-0\n\nMagyarország–Brazília 4-2 (2-1) Elődöntő:\n\nNSZK–Ausztria 6-1\n\nMagyarország–Uruguay 4-2 (1-0, 2-2, 3-2) – hosszabbítás után A 3. helyért:\n\nAusztria–Uruguay 3-1 Döntő:\n\nNSZK–Magyarország 3-2 (2-2)\n\nBern, 64 000 néző\n\nv.: Ling (angol)\n\nNSZK: Turek – Posipal, Liebrich, Kohlmeyer – Eckel, Mai – Rahn, Morlock, O. Walter, F. Walter, Schäfer\n\nMagyarország: Grosics – Buzánszky, Lóránt, Lantos – Bozsik, Zakariás – Czibor, Kocsis, Hidegkuti, Puskás, Tóth I.\n\ngól: Morlock (10.), Rahn (18., 84.), illetve Puskás (6.), Czibor (8.) Gólkirály: Kocsis (Magyarország) 11 góllal.",
    "Egy hűtőládában túlélt 11 napot egy brazil halász az Atlanti-óceánon": "Egy brazil férfi a múlt hónapban 11 napon keresztül élt túl az Atlanti-óceánon, miután hajója elsüllyedt, és egy hűtőládában keresett menedéket.\n\nA Romualdo Macedo Rodrigues nevű halász csónakja egy augusztus eleji, háromnaposra tervezett horgásztúrán az azon keletkezett repedések miatt elkezdett vízzel megtelni, majd a hajó Észak-Brazília partjainál elsüllyedt. A férfi a vízen úszó hűtőládájába tudott beugrani, és halászok egy csoportja 11 nappal később Suriname partjainál talált rá − írta meg a CNN.\n\nKimentése után kórházban kezelték, és a hatóságok néhány napig őrizetben tartották, mert nem rendelkezett megfelelő iratokkal. A halász már újra Brazíliában van.\n\nÚjjászülettem. Azt hittem, nem fogom tudni elmesélni ezt a történetet, de most újra itt vagyok. Kétségbe voltam esve. Úgy éreztem, közeleg a vég. De hála legyen Istennek, adott még egy esélyt\n\n− mondta el. Rodrigues elmondta, hogy látta, hogy a fagyasztó nem süllyed el, ezért beleugrott.\n\nA halász azt is közölte, hogy nem tud úszni.\n\nCápák vették körül a fagyasztóládát, de elmentek. Azt hittem, megtámadnak. A láda tetején maradtam, és nem aludtam. Láttam a hajnalt, az alkonyatot, és kértem Istent, hogy küldjön valakit, aki megment\n\n− mondta Rodrigues.\n\nVégül a víz elkezdett beszivárogni a fagyasztóba, amit a kezével mert ki. Étel és víz sem volt nála.\n\nCsoda történt. A Jóisten egy hűtőláda képében jelent meg\n\n− fogalmazott a halász.",
    "Jair Bolsonaro a brit benzinárak miatt háborgott a királynő temetésén": "Brazília elnöke arra használta fel a királynő temetésére tett angliai útját, hogy megálljon egy benzinkútnál, és videót tegyen közzé az üzemanyagárakról.\n\nJair Bolsonaro a londoni Bayswater Roadon megállt egy Shell-benzinkútnál, és az ólommentes üzemanyag árára mutatott az elektronikus táblán.\n\nFelhívta a figyelmet arra, hogy a literenkénti üzemanyagár „gyakorlatilag kétszerese számos brazil állam átlagának”, és azt állította, hogy az üzemanyag Brazíliában a legolcsóbbak közé tartozik a világon. A videót a királynő temetése előtti estén tették közzé, és a közösségi médiában néhányan bírálták, mondván, hogy az összehasonlítás nem igazságos, mivel Brazíliában a minimálbér sokkal alacsonyabb, mint az Egyesült Királyságban.\n\nNagy-Britanniában az elmúlt hónapokban a literenkénti közel 2 fontos (910 forint) csúcsról csökkentek az árak. Brazília elnöke a Politico szerint az üzemanyagárak csökkenését hirdeti, miközben igyekszik elkerülni, hogy a jövő hónapban esedékes elnökválasztáson kirúgják hivatalából.\n\nAz IPEC hétfői felmérése szerint a korábbi vezető, Luiz Inacio Lula da Silva 47 százalékkal vezet Bolsonaro 31 százalékával szemben. Bolsonarót azzal is vádolták, hogy londoni útját arra használta, hogy a világ vezetői mellett pózoljon, és ezzel próbálja növelni támogatottságát.\n\nVasárnap a brazil nagykövetség erkélyéről szólt támogatóihoz, és azt mondta a tömegnek, hogy „egy olyan ország vagyunk, amely nem akarja a kábítószer-liberalizációt, amely nem akar az abortusz legalizálásáról beszélni, és amely nem fogadja el a genderideológiát”.\n\nA szélsőjobboldali vezetőt sokan bírálták a világjárványhoz való hozzáállása és az Amazonas esőerdővel kapcsolatos politikája miatt. Például akkor, amikor lehetővé tette, hogy egy nagy autópályát építsenek az Amazonas esőerdő egyik legvédettebbnek nyilvánított területén.\n\n(Borítókép: Jair Bolsonaro 2021. június 29-én. Fotó: Andressa Anholete/Getty Images)",
    "Nagy bukás után kiálthat választási csalást az Orbán-kormány trópusi barátja": "A legtöbb közvélemény-kutató cég a baloldal kezében van - mondta Eduardo Oliveira, egy volt katona szeptember 7-én Rio de Janeiróban, egy Bolsonaro mellett tartott függetlenség napi gyűlésen. Ha felmérést végeznek az utcán, azt látják, hogy 80-90 százalék támogatja Bolsonarót. Oliveira attól tart, hogy a szavazógépeket Lula javára manipulálják, és ez megrémíti, mivel véleménye szerint Lula azt tervezi, hogy megszünteti a magántulajdont, megszabadul az egyházaktól és kommunista diktatúrává változtatja Brazíliát.\n\nHa Lula lesz a győztes, felkelés lesz. A szabadságot golyókkal intézik el... Ha szükséges, háborúba megyünk\n\n– figyelmeztetett a volt katona.\n\nKapcsolódó cikk „Csak Isten mozdíthat el a hatalomból” – brutális felfordulás jöhet az óriási országban A brazil elnök azzal fenyeget, hogy vereség esetén megkérdőjelezi a választási eredményt. Bolsonaro szoros összefonódása a katonasággal joggal ad okot az aggodalomra.\n\nÚgy, mint Donald Trump\n\nDonald Trump egyszer első számú szövetségesének nevezte a brazil elnököt, de a sztárnövendék jelző találóbb – írja az Economist. A lap szerint Bolsonaro valami olyasmit tesz Brazíliával, ami kísértetiesen hasonlít arra, amit Trump tett az Egyesült Államokkal, sokszor ugyanazokat a módszereket alkalmazva. A demagógia intravénás cseppjeivel mérgezte meg a politikát, súlyosbítva a megosztottságot, erősen rájátszva arra, hogy ellenfelei gonoszak, nem csupán félrevezetettek, és csak az ő támogatói igaz hazafiak – a tetteit érő kritikák pedig természetesen álhírek.\n\nA jó és a rossz közötti küzdelemmel állunk szemben\n\n- mondta nemrég Bolsonaro. Most pedig úgy tűnik, arra készíti fel támogatóit, hogy vonják kétségbe az októberi választások eredményét, azzal vádolva az egyébként jól megtervezett és biztonságos digitális voksolási rendszert, hogy azt ellenfele javára manipulálták. Az elnök vádjai és az állítólagos csalásokról szóló történetek tűzvészként futottak végig a közösségi médiában, azt eredményezve, hogy mára Bolsonaro támogatóinak mindössze 25 százaléka mondja azt, hogy nagyon bízik a választási rendszerben, míg Lula támogatóinak 60 százaléka. A bolsonaristák 31 százaléka egyáltalán nem bízik a rendszerben, és ez az arány minden bizonnyal növekedni fog, ha az ő emberük veszít, és csalást kiált.\n\nVajon elfogadja majd a választás eredményét Jair Bolsonaro? Fotó: Depositphotos Vajon elfogadja majd a választás eredményét Jair Bolsonaro? Fotó: Depositphotos\n\nSok brazil pedig attól tart, hogy pontosan ezt fogja tenni, újabb lapot kölcsönözve Trump forgatókönyvéből – ha ragaszkodik ahhoz, hogy győzött, és az utcára buzdítja a támogatóit, egy olyan felkelés sem kizárt, mint amilyen a kongresszus megtámadása volt a trumpista csőcselék részéről 2021. január 6-án, vagy valami még rosszabb. Bármi történjék is, sem Bolsonaro, sem a mozgalma nem valószínű, hogy eltűnik.\n\nKapcsolódó cikk Orbán Viktor brazil szövetségese választási csalástól tart Csak akkor tartaná tiszteletben Jair Bolsonaro az elnökválasztás eredményét, ha az tiszta és átlátható lesz.\n\nAz elnök állítása szerint el fogja fogadni a választási eredményt, ha az „tiszta és átlátható”; de folyamatosan azt sugallja, hogy nem lesz az, júliusban például külföldi nagyköveteket hívott össze azért, hogy panaszkodjon saját országa választási rendszerére.\n\n100 százalék, hogy nem fogja elfogadni az eredményt, ha veszít\n\n- mondta Guilherme Casarőes, a Getulio Vargas Alapítvány politológusa.\n\nBolsonaro kampányával meggyőzte a hívei jelentős részét, hogy Brazília „pokolra jut”, ha ellenfele veszi át a hatalmat: Lula azt tervezi, hogy bezáratja a templomokat, szövetséget köt a drogbandákkal, és Brazíliát a venezuelai típusú diktatórikus szocializmus felé vezető útra tereli. Fontos megjegyezni: Lula mindezek közül semmit sem tett, amikor 2003 és 2010 között elnök volt.\n\nAz ellenfél sem szent\n\nMindezek ellenére Lula nem példakép. Pártja legutóbb, amikor hatalmon volt, korrupciós botrányból korrupciós botrányba keveredett, sőt, őt magát elítélték kenőpénz elfogadásáért (egy lakás és egy vidéki ház felújítása formájában), és másfél évet töltött börtönben. Végül egyébként egy formai hibára hivatkozva engedték szabadon, de az ex-elnök állítja, sosem volt bűnös.\n\nLula azt hangoztatja a választóknak, hogy az élet jobb volt, amikor ő volt a kormányfő. Bár fiatal radikálisként ismerhette meg a közvélemény, fiskálisan óvatos szociáldemokrataként kormányzott, aki az árupiaci fellendülés gyümölcseit a nehéz sorsúak megsegítésére fordította. Az egy főre jutó jövedelem 47 százalékkal nőtt az ő irányítása alatt.\n\nSokan azért fognak Lulára szavazni, mert az alternatíva megrémíti őket. Igen, a Lula elleni korrupciós vádak zavarnak. De ő az egyetlen remény arra, hogy megállítsuk Bolsonarót - mondta Maria Julia Lima, egy művészeti hallgató São Paulóban.\n\nKapcsolódó cikk Tarolt a trópusi Trump – elmondjuk, miért nyert A privátbankár.hu Lénárt András Latin-Amerika szakértőt, a Szegedi Tudományegyetem Hispanisztika Tanszékének adjunktusát kérdezte a brazíliai történések hátteréről.\n\nA brazil választás a világ számára sem mindegy\n\nAmellett, hogy Brazília egy jelentős gazdaság, amely komoly kereskedelmi értéket képvisel, ráadásul Dél-Amerika legnagyobb országaként politikai helyzete koránt sem mindegy szomszédjai számára, van még egy ok, amiért az egész világnak érdemes odafigyelni az októberben esedékes voksolásra.\n\nA brazíliai választás azért fontos a világ többi része számára, mert az egyik jelölt meg akarja menteni az Amazonas-medence esőerdőjét és élővilágát, a másik viszont nem. Luiz Inácio Lula volt elnökként, keményen fellépett az illegális fakitermelés, a bányászat és a szarvasmarha-tenyésztés ellen. Jair Bolsonaro ezzel szemben meggyengítette az illetékes rendvédelmi szerveket, és hagyta, hogy a láncfűrészek zúgjanak – így nem csoda, hogy az erdőirtás üteme mintegy 70 százalékkal nőtt, és a brazil szövetségi környezetvédelmi ügynökség az erdőirtási riasztások 98 százaléka után nem intézkedett. Akár fogalmazhatunk úgy is, hogyha lenne egy díj az éghajlatváltozás felgyorsításáért, Bolsonaro elnök jó esélyekkel szállhatna ringbe a győzelemért.\n\nKapcsolódó cikk Orbán, Trump és Bolsonaro – konzervatívok verik szét a természeti környezetet Trump lépései szégyenteljesek a republikánusokra nézve is, hiszen még Richard Nixon republikánus elnök hozta létre a környezetvédelmi ügynökséget.\n\nAligha kérdés, hogy a magyar kormány kit támogatna\n\nNem sok kérdés merülhet fel akörül, hogy Orbán Viktor kormánya melyik brazil elnökjelöltet látná a jövőben is szívesen hatalomban, hiszen Bolsonaróval megválasztása óta igen jó a magyar miniszterelnök és a kormány kapcsolata: Orbán részt vett Bolsonaro elnöki beiktatásán.\n\nKapcsolódó cikk Felszabadulást ígért országának Orbán Viktor legújabb cimborája Orbán Viktor szerint Bolsonaro a Magyarország által is fontosnak tartott értékeket vitte győzelemre hazájában.\n\nAz idei évre is jutott már nem is egy hivatalos találkozó, hiszen Jair Bolsonaro egy héttel az orosz-ukrán háború kirobbanása előtt Moszkvából érkezett Magyarországra, Orbán Viktor ezt a látogatást különös megtiszteltetésnek és diplomáciatörténeti eseménynek nevezte arra utalva, hogy korábban még soha nem járt brazil elnök hivatalos látogatáson Magyarországon.\n\nKapcsolódó cikk Különös megtiszteltetés érte ma Orbán Viktort Most járt először brazil elnök Magyarországon.\n\nJúliusban pedig Novák Katalin már köztársasági elnöki minőségében járt Brazíliában, ahol egyebek mellett kereskedelmi kérdésekről, a jövőbeli együttműködésről, a gazdasági kapcsolatokról is beszélgettek. Bolsonaro azt is kijelentette, hogy hatalmas megtiszteltetés számára Novák Katalin látogatása, Magyarországot és Brazíliát pedig a haza, a család és a szabadság védelme köti össze.\n\nKapcsolódó cikk A reggel képe: a trópusi Trumpnál járt Novák Katalin A magyar államfő Brazíliában épít kapcsolatokat.\n\nMindezt elnézve tehát kijelenthető, hogy a magyar kormány októberben Jair Bolsonaro újraválasztásáért szorít majd – még akkor is, ha egyértelműen nem neki áll a zászló a jelenlegi körülmények szerint.",
    "Neymar és a Puma olyan kollekciót álmodott meg, aminek minden darabjáért csak rajongani lehet": "A világsztár a Pumával működik együtt, közösen egy olyan kollekciót alkottak, amely a trópusi hangulatokkal idézi meg Brazíliát.\n\nNeymar és a Puma ruha-, valamint sportcipő-kollekciót dobott piacra, az ihletet pedig ezúttal a futballból, Sao Paolo street artjából és a labdarúgó tetoválásaiból merítették.\n\nA kollekcióban központi elemként megjelenő szimbólum például a focista nyakán található madártetoválásra utal.\n\nNeymar úgy fogalmazott: “A Puma több mindent átemel a személyiségéből a kollekciókba. Így ezek valóban hiteles darabok, melyekben a vidám színek a mindennapi életéből származó elemekkel, így például a tetoválásokkal találkoznak”. Hozzátette:\n\na trópusi kollekció is azért jött létre, hogy egy kicsit emlékeztessen Brazília légkörére és arra, hogy ki ő, mint ember.\n\nA kapszulában megtalálható bomber dzseki, ingnyakú póló, futónadrág, rövidnadrág, hátizsák, sapka, papucs és sportcipő is.\n\nA Neymar x Puma kollekció szeptember 22-én jelent meg, a darabok 28 és 150 dollár (11,700 és 63 ezer forint) közötti összegekért vásárolhatók meg.\n\nDe nemcsak Neymar kacsintgat a divatvilág felé. Ahogyan azt a Roadster is megírta, egy héttel azután, hogy a Real Madrid sztárja, Karim Benzema átvette az UEFA-tól az Év férfi játékosának járó díjat, a legendás csatár egy teljesen új szerepkörben is bemutatkozhat: a Fendi új Faster Sneakerének lett a nagykövete.\n\n(Forrás: hypebeast, fotók: PUMA)",
    "Tizenegy éve vesztette el legnagyobb ígéretét a Bayern München": "11 éve nagy port kavart a Bayern München egyik brazil védőjének az ügye. Brenóra néhány napig csodálattal tekintett a futballvilág, hiszen éjszaka kigyulladt és porig égett házából sértetlenül tudott kimenekülni, amit sokan isteni szerencsének tekintettek. Szeptember 24-én aztán 180 fokos fordulatot vett az ügy, a bajor rendőrség gyújtogatás gyanúja miatt őrizetbe vette. Egy tehetséges játékos pályafutása végleg derékba tört.\n\nBreno Vinícius Rodrigues Borges 1989. október 13-án született Cruzeiróban. 14 évesen már az FC Sao Paulo ifjúsági csapatának volt igazolt játékosa, 2007-ben, 18 évesen került át a profik közé. Kiválóan futballozott, a debütáló szezonjában jelentős szerepet játszott a bajnoki cím megvédésében.\n\n„Jelenleg ő a legjobb védő, akit Brazília kínálhat” – írta róla a Kicker, megemlítve, hogy általa a Sao Paulo védelme szinte áthidalhatatlan védőbástyává vált, hiszen a csapat 998 percen át nem kapott gólt, és egyébként is 36 bajnokin mindössze 15-ször rezdült meg a hálója.\n\nA szezon végén az év felfedezettjének választották, és bekerült a szezon csapatába is. Ezzel egyenes út vezetett az utánpótlás-válogatottba és a pekingi olimpiára, ahol hat mérkőzésen is szerepelt, és bronzéremhez segítette Brazíliát.\n\nA hírek szerint ekkor már a Fiorentina, a Juventus és a Real Madrid is figyelte, hozzájuk csatlakozott a Bayern München, amelynek az egykori játékosa, Giovane Élber ajánlotta a figyelmébe. Bár a hírek szerint a madridi szerződés amiatt esett kútba, hogy a Real csontsűrűség-tesztet követelt a braziltól, ugyanis kételkedtek az életkorában, a bajoroknál azonban minden simán ment.\n\nMindent tönkretett a térdsérülés\n\nTizenkét millió euróért 2012. június 30-ig szóló szerződést írt alá, első mérkőzését 2008. március 12-én az Anderlecht elleni UEFA-kupa nyolcaddöntő visszavágóján játszotta, majd közel két hónap múlva, május 4-én debütált a Bundesligában is a Wolfsburg ellen.\n\nUgyan a Bayern tele volt sztárokkal (Luca Toni, Franck Ribéry vagy Bastian Schweinsteiger), a védelem közepén Lucio társat keresett, és ezt az űrt Martín Demichelis, Holger Badstuber és Daniel Van Buyten nem igazán tudta betölteni. Így aztán Breno is kapott lehetőséget, 2009 végéig hét Bundesliga-, öt Bajnokok Ligája- és egy Német Kupa-mérkőzést játszott, hogy nagyobb rutinra tegyen szert a klub kölcsönadta Nürnbergbe.\n\nNagyszerűen futballozott, de csak hét mérkőzés jutott neki, márciusban ugyanis a Leverkusen ellen térdszalag-szakadást szenvedett.\n\nA 2011–12-es szezon elején végleg letaglózta, hogy közölték vele, újabb térdműtét vár rá. A szeptemberi bejelentés annyira padlóra küldte, hogy a depresszió addigi jeleit is mutató sportoló beült egy bárba, alaposan leitta magát, és csak zárás után tért haza.\n\nA porig égett villa rejtélye\n\nHogy pontosan mi történt, talán sohasem derül ki, az tény, hogy a brazil felgyújtotta a villát, amely porig égett. Szerencsére a felesége és három gyereke nem volt otthon. Egyesek úgy vélik, hogy Breno meg akarta mutatni a feleségének, képes arra, hogy önkezével vessen véget az életének, mások szerint viszont mészárlásra készült, és nem is tudott arról, hogy a ház üres. De felmerült egy olyan eshetőség is, miszerint a család éppen azért nem tartózkodott otthon, mert az asszony tudott a futballista lehetséges szándékairól.\n\nMinden égett. Könyörögtem a rendőröknek, hogy menjenek be és hozzák ki a férjem. Az utcán térdeltem és sírtam, mert a tűzoltók szerint már késő volt. Majdnem fél órán keresztül gyászoltam, akkor mondták, hogy még életben van\n\n– mesélte később Renata Borges, a játékos felesége.\n\nAz biztos, hogy amíg a szeptember 21-i hírek arról szóltak, hogy micsoda balszerencse érte a játékost, és hálálkodtak a sorsnak, hogy nem sérült meg, 24-én már őrizetbe is vették. Október 6-án óvadék ellenében szabadlábra helyezték, fél évvel később, 2012. április 11-én a német ügyészség vádat emelt ellen gyújtogatás miatt. Július 4-én három év kilenc hónap börtönbüntetésre ítélték.\n\nA Bayern nem hagyta magára, segített a félmillió eurós óvadék kifizetésében, míg Uli Hoeness azt mondta, a büntetés aránytalan volt a tettéhez képest. De a börtönt nem kerülhette el.\n\n„Csak a rokonaim tudják, milyen kemény harcot vívtam a börtönben. Minden nap azt mondtam magamnak, hogy újra szabad leszek. Próbáltam pozitív maradni, bár volt, amikor sírtam. Főleg az elején, amikor leveleket kaptam a feleségemtől, és néztem a gyerekeimről készült képeket. A fürdőben azonban egyedül sírtam, hogy ne lássák a rabtársaim” – mesélte.\n\nLáttam néhányat, aki megpróbált öngyilkos lenni. Megígértem magamnak, hogy tisztelem az életet, és nem csinálok semmi őrültséget\n\n– tette hozzá.\n\nMiután 2014. december 14-én kiszabadult, hazatért Sao Paulóba, ahol 2015 januárjától elkezdte az edzéseket. 13 tétmérkőzés jutott neki, majd 2017-től a Vasco da Gama mezét viselte, ott még 33 meccsen lépett pályára.\n\nDe az a tény, hogy visszatérése után kevesebb mint 50 meccset játszott, azt mutatta, a komoly szintre már nem volt esélye. 2021 januárja óta nincs klubja, bár még mindig csak 32 éves, a pályafutása befejeződött.\n\nA tehetségét elherdálta, a karrierjét elszúrta, de talán a legfontosabb meccsét megnyerte és leküzdötte a depressziót.\n\nA bejegyzés megtekintése az Instagramon Breno Borges (@oficialbrenoborges33) által megosztott bejegyzés",
    "Így működik az okos-kávétermesztés": "A kávéfogyasztás becslések szerint világszerte egymilliárd ember napi rutinjának fontos része. Ám az aromás fekete ital rajongói közül viszonylag kevesen tudják, hogy a világ számos kávékeverékéhez használnak brazil kávébabokat. Tavaly azonban a dél-amerikai ország éves termése csaknem negyedével esett vissza az aszály miatt, a kávébabkínálat visszaesése pedig a nagykereskedelmi árak megugrását okozta. A BBC arról ír, hogyan, milyen módszerekkel próbálják javítani a gazdálkodók a termelékenységüket, hogy meg tudjanak küzdeni az egyre szélsőségesebb időjárási viszonyok okozta kihívásokkal.\n\nKávébabot pörkölő munkás a brazíliai kávétermesztés egyik kiemelt régiójában, Sao Paulóban.\n\nFotó: Bloomberg / Getty Images\n\nBrazília messze a világ legnagyobb kávébabtermelője: a globális kínálat több mint egyharmadát, egészen pontosan 37 százalékát adta 2020-ban. A második helyen Vietnám áll 17 százalékkal.\n\nA brazil babok népszerűek, és testességükről, édességükről ismertek. Ezért a világ számos kávékeverékében a mi kávénkat használják alapként\n\n– mondja Christiano Borges, az Ipanema Coffees, az ország legnagyobb termelőjének vezetője.\n\nA csapadékosabbra forduló időjárásban reménykednek a kávézás szerelmesei A gyengébb termés sokszor csak ürügy az áremelésekre.\n\nMilyen hatással vannak az időjárási viszonyok a kávétermesztésre?\n\nA brazil kávénövények mintegy 70 százaléka a magas árú arabica fajtához, a fennmaradó 30 százalék pedig a robusta típushoz tartozik. Az előbbit elsősorban a friss, az utóbbit viszont leginkább az instant kávékhoz használják. Tavaly azonban csaknem negyedével esett vissza Brazíliában az éves termés, ugyanis a fő kávétermelő régiót – Minas Gerais, Sao Paulo és Paraná államot – aszály sújtotta. Ennek hatására a kávébabkínálat világszerte csökkent, a nagykereskedelmi árak pedig megduplázódtak tavaly nyárra.\n\nAzért, hogy a jövőben elkerüljék a termelés drasztikus visszaesését, Brazília legnagyobb kávétermelői egyre inkább a technológiai újítások és a különböző okosmegoldások felé fordulnak. Az Okuyama az egyik olyan vállalat, amelyik a digitalizációban látja a megoldást. Azt állítják, bevételeik legalább 10 százalékát technológiai újításokba fektetik. A Minas Gerais-i székhelyű vállalkozásnak 1100 hektárnyi kávéültetvénye van, és munkatársai a Cropwise Protector nevű alkalmazást használják, amelyet a svájci-kínai mezőgazdasági technológiai cég, a Syngenta fejleszt.\n\nHogyan orvosolható az aszály okozta kár a kávétermesztésben?\n\nA szoftver különböző földi érzékelők adatait és műholdképeket használ, hogy feltérképezze az ültetvények állapotát, a táblagépeken vagy laptopokon megjeleníthető vizuális információk pedig lehetővé teszik a mezőgazdasági munkásoknak, hogy gyorsan, illetve célzottan azon a területen avatkozzanak be (például öntözéssel vagy kártevőirtással), ahol arra valóban szükség van. Ez a módszer környezetkímélőbb is, hiszen adott esetben elkerülhető a teljes termőterület vegyszerezése például rovarirtás esetén.\n\nÍgy lehet jelentősen csökkenteni a kávé szénlábnyomát Súlyarányosan nézve a kávé az egyik legkevésbé fenntartható módon előállítható élelmiszer, annyi szén-dioxidot termel, mint a sajt, szénlábnyoma pedig fele az egyik leginkább környezetszennyező élelemének, a marhahúsénak – írja a The Conversation hírportál.\n\nMinden év hoz valami új kihívást, de ezek a technológiák segítenek leküzdeni az akadályokat\n\n– mondta Bruno Hiroiti, az Okuyama egyik menedzsere, hozzátéve, hogy a kávébabok szárítási folyamatát is fejlesztették: befektettek egy olyan eszközbe, amelyikkel a pörkölés előtti tárolás során nyomon tudják követni a hőmérséklet alakulását, és az időzítést is be tudják állítani, így energiát sem pazarolnak.\n\nAz Ipanema Coffees vezetője, aki Minas Gerais államban három helyszínen összesen 4300 hektáron gazdálkodik, azt mondja, az elmúlt években ők is a technológiai fejlesztések mellett döntöttek.\n\nHatalmas összeget áldoztunk a félautomata öntözés kiépítésére: a rendszer méri a vízhiányt és az időjárási körülményeket, így minden területre vonatkozóan külön ajánlásokat ad. Az öntözőrendszer segített nekünk a termelékenységünk javításában\n\n– állítja Christiano Borges.\n\nA kávétermesztés egyik legnagyobb kihívása a szélsőséges időjárás okozta károk enyhítése.\n\nFotó: Bloomberg\n\nAz Ipanema első embere hozzáteszi, hogy minden traktoron nyomkövető van a termelékenység mérésére, a Cropwise Protector szofverrel pedig a kártevőket monitorozzák. Elmondása szerint az alkalmazás annak meghatározásában segít, hogy az ültetvényeken hol és milyen intenzitással jelentkezik egy adott probléma. De még itt sem ér véget az okosmegoldások sora: a kávébabok betakarítása után automata szelektálót használnak a termések válogatásához. Ennek segítségével különítik el az érett, sárga és piros színű babokat a még éretlenektől.\n\nA gépet úgy állítjuk be, hogy beprogramozzuk a szükséges színeket. Miután a babok a szállítószalagra kerülnek, a nem az általunk meghatározott színű terméseket sűrített levegővel kilökjük\n\n– mondja Rodrigo Ferreira üzemvezető.\n\nMit hozhat a jövő?\n\nFlora Viana, a Cropwise Protectort fejlesztő Syngenta digitális mezőgazdaságért felelős globális marketingmenedzsere szerint a brazil kávétermelők pusztán azzal már nem tudják növelni termelékenységüket, hogy több földet vásárolnak.\n\nA termelőknek ehelyett a termelési folyamatot kell optimalizálniuk\n\n– vélekedett.\n\nA technológiai újítások bevezetését azonban nagymértékben megnehezíti a megfelelően képzett személyzet hiánya. Az Ipanema 800 alkalmazottja közül néhányan főiskolai oktatáson vesznek részt, azonban az ország kávétermelésének 66 százalékáért felelős kistermelők ezt nem feltétlenül engedhetik meg maguknak.\n\nVersenyképtelenek lettek a magyar malmok Romániában – itthon újabb lisztáremelés jön, a kenyér is drágább lesz Három-négy havi készletet tárolt be a malmok többsége, amelyek a világpiaci áraknál magasabb hazai búzaárakkal küzdenek, és októbertől újabb áremelést terveznek.\n\nHalvány reménysugár, hogy a várakozások szerint az 5G-hálózatok kiépítése javítani fogja a vidéki területek internetkapcsolatát, ezáltal a Cropwise Protectorhoz hasonló technológiák is elterjedtebbé válhatnak.",
    "Globalizáció és/vagy autarkia?": "Miután Európa megszakított Oroszországgal minden kapcsolatot, vagy legalábbis a függőség-zsarolhatóság feloldásának nevében erre törekszik, a német elitben egyre gyakoribbak a hangok, hogy ugyanezt (a várható kínai amerikai konfliktus perspektívájában) Kínával is meg kell tennie. Az senkit nem látszik túlságosan zavarni, hogy eközben egy még nyomasztóbb függőség és zsarolhatóság csapdájába farolunk… Az amerikaiba.\n\nKína azonban még Oroszországnál is keményebb dió. A két – egyként kivitelre berendezkedett – ország, Németország és Kína gazdasága oly mértékben összefonódott, hogy a szétválás csak fájdalmas és kétes eredményességű csonkolásokkal volna lehetséges.\n\nKülönben is. Nem világos, hogyan egyeztethető össze a globalizmus ideológiája a nemzeti elzárkózással, azaz a – ma már gyakorlatilag aligha lehetséges – gazdasági-kulturális autarkiával. Európa az ipari forradalom kezdete óta jobbára kimerítette saját nyersanyagforrásait. Annak ellenére is, hogy a kolonizáció évszázadaiban Afrika, Dél-Amerika és Ázsia államait is megpróbálta kizsigerelni. A végsőkig vitt individualizmus – az állítólagos női emancipáció nevében – a nyugati társadalmak demográfiai forrásait paralizálta…\n\nEnnek ellenére – vagy éppenséggel következtében – a világ legfontosabb nyersanyag- és emberi erőforrásai a nyugati világ határain kívül találhatók. Ezek nélkül a nyugati gazdaság elkerülhetetlenül összeomlana. Ezt a fejleményt sem a robotika, sem a mesterséges intelligencia felfuttatása nem tudhatja megakadályozni. Mindkettőhöz nyersanyagokra, méghozzá legtöbb esetben nagyon ritka és zömében szintén a Nyugat határain kívül található nyersanyagokra lenne szükség. És a mesterséges intelligenciához is több emberi intelligenciára van szükség, márpedig az genetikai okokból egyenletesen oszlik el az emberi közösségekben. Több gyerek, több intelligens felnőtt. Az angol Hardy által felfedezett iskolázatlanul is zseniális indiai matematikushoz, a matematikatörténet legnagyobbjainak egyikéhez, Sirivásza Rámánudzsanhoz hasonló zsenik nagyobbik része is elkerülhetetlenül a Nyugat határain kívül lát napvilágot… Igaz, a munkaerő magától menekülne Nyugatra, csakhogy a bevándorlók integrálására ma már a Nyugat sem rendelkezik azokkal az technikákkal, amelyekkel a spanyol, a francia és az angolszász „fénykor” évszázadaiban rendelkezett.\n\nA nyersanyagokra és az agyelszívás gyanánt értelmezett bevándorlásra a Nyugat kétféleképpen tehet szert, méltányos és kiegyensúlyozott társadalmi-gazdasági kapcsolatokkal vagy valamiféle neokolonizációval, ami csak a Föld-bolygó világháborús újrafelosztásával válhatna lehetségessé.\n\nCsakhogy a Nyugat ez esetben olyan (legtöbbször) atomarzenállal is rendelkező nagyhatalmakkal kerülne szembe, mint Oroszország, Kína, India, Dél-Afrika, Brazília. A világ államainak kétharmada, hiába szólította fel Zelenszkij a Föld népeit, hogy mondjanak le a semlegességről, ma sem a Nyugat oldalán áll. (Feltehetőleg tudja miért…)\n\nEz az alternatíva tehát még a világ legszofisztikáltabb fegyvereinek birtokában is illuzórikus.\n\nMarad a másik lehetőség: az egyenjogúságra alapozott együttműködés. A kölcsönös tisztelet. Ez nemzetközi aspektusban csupán a globalitás és a lokalitás egymást kölcsönösen fenntartó rendszereire alapozható. Vagyis a nemzeti közösségeknek – az együttélés követelményei által mindig korlátozott – szuverenitására és az államközi kapcsolatok széles körű és pusztán a nemzeti szuverenitásigény követelményei által korlátozott összjátékára.\n\nMár maga a nyelv is világossá teszi, hogy a nemzetköziség csupán nemzetekre alapozható és a nemzetek is csupán más nemzetek, vagy az egyes államokon belül más nemzetiségek összefüggésrendszerébe illeszkedve maradhatnak életképesek.\n\nAz emberi közösségek, családok, szomszédságok, települések, régiók, államok, államszövetségek kontinensek és azokat is átfedő szövetségi rendszerek csak és csakis az akadálytalan önrendelkezés elve alapján élhetnek egymással békességben.\n\nAz államhatárok a demokratikus rendszerek működésének alapfeltételei. Hiszen a demokrácia csak alkotmányos lehet, az alkotmányt pedig csupán az állampolgárok szentesíthetik. De a határok sérthetetlenségének elvénél – ha azt korlátlannak tekintjük – aligha képzelhető el ostobább és kártékonyabb jogelv. A határok csak akkor lehetnek sérthetetlenek, ha a határokon belül a kisebbségi közösségek ugyanolyan helyi, vagy csoportszuverenitással rendelkezhetnek, mint maguk az államok. Ez esetben a kisebbségi közösségek ugyanúgy nagymértékben szuverén társadalmi életet élhetnek, mint az állam többségi polgárai. A különféle (területi, lakóhelyi vagy csoport) autonómiáknak a többségi népességgel való együttélés követelményei által korlátozott szuverenitását az egyes államok alkotmányainak kell szavatolniuk. Egészen pontosan kellene, hiszen erre a világ nagyon kevés államában van példa. Enélkül a társadalmi béke, s az – ezzel szorosan összefüggő – államok közti békesség sem szavatolható. A határok sérthetetlensége voltaképpen a nagyhatalmak hatalmának bebetonozását szentesítheti.\n\nHa a kisebb államok és az államokon belüli kisebbségek tényleges önrendelkezésének érvényesítésére nincs lehetőség, a határok sérthetetlenségének sérthetetlen elve szükségszerűen torkollik háborús konfliktusokba.\n\nHogy a világ újabban tele van háborúkkal és háborús feszültségekkel, félreérthetetlenné teszi, hogy a társadalmi csoportok, népek, nemzeti közösségek (azaz államok) közti kölcsönösségre alapozott önrendelkezés feltételei ma még egyáltalán nem adottak. S ami még súlyosabb, ezekről a kérdésekről viták sem folynak, mert nem folyhatnak.\n\nVannak, akiknek a jelenlegi rendezetlenség áll az érdekükben, mert csak így nyílik tényleges lehetőségük arra, hogy a zavarosban halászhassanak. Ezt a tényt mi sem bizonyíthatná világosabban, mint az könnyedség, mellyel az EU vezető szervei a Minority SavePack egymillió aláírását egyszerűen szőnyeg alá söpörték.\n\nMa is fontosabb számukra egy végső győzelem (kerül, amibe kerül), mint az önrendelkezés fogalmának lelkiismeretes tisztázása és gyakorlatba ültetése…\n\n(Nyitókép forrása: az Európai Parlament Facebook-oldala)\n\n16/9 vagy 1920x1080\n\nCSAK SAJÁT",
    "Egy brazil orvos előtt tiszteleg a France Football legújabb díja": "A díjat a Peace and Sport (Béke és Sport) szervezet, a Sócrates család, valamint a L’Équipoe és a France Football kiadói csoportja alapította, mindhárom fél két fővel képviselteti magát a díjazottról döntő kuratóriumban, amelybe minden évben meghívnak az adott esztendőre vonatkozó döntéshez további egy főt.\n\nA szándék annak, illetve hosszabb távon azoknak a labdarúgóknak az elismerése, díjazása, akiknek a számára a társadalmi felelősségvállalás, az esélyegyenlőség fontos.\n\nA profi labdarúgó-pályafutása előtt orvosi diplomát szerző Sócrates Brasileiro Sampaio de Souza Vieira de Oliveira játékoskarrierje alatt híres volt a társadalmi ügyek iránti elkötelezettségéről, a Corinthians kétszeres állami bajnok csapatának kapitányaként vezéralakja volt az úgynevezett Democracia Corinthianának.\n\nA DC az egyik legkülönlegesebb formája volt a futballban az önkény elleni tiltakozásnak a hetvenes-nyolcvanas évek fordulóján. Részben\n\nideológiai mozgalom, részben a klub vezetésének újszerű módja volt, amelyre Brazíliában a diktatúra elleni küzdelem egyik legfontosabb akciójaként emlékeznek. Ez egy idealista, de hatékony politikai akció volt, amely harcolt a tekintélyelvű klubvezetési mód ellen egy olyan országban, amelyben katonai kormányzás folyt.\n\nSócrates és Wladimir vezetésével, valamint – ez nagyon fontos – Waldemar Pires klubelnök hozzájárulásával a játékosok átvették a Sport Club Corinthians Paulista (röviden: Corinthians) irányítását. Sócrates és Wladimir vezették a játékosokat, akik megvitattak minden fontos kérdést, majd egyszerű kézfeltartással szavaztak minden olyan ügyről, amely érintette őket. Akár olyan egyszerű dolgoktól kezdve, mint például, hogy mikor ebédelnek, de akár az „összetartásról”, a concentração-ról, amely Brazíliában bevett gyakorlat volt: a játékosokat egy-két napra elvitték „rejtekhelyre”, általában egy szállodába a meccs előtt. Nem hagyható figyelmen kívül az sem, hogy politikai színezetet kapott a mozgalom, amikor 1982-ben a „Szavazz 15-én” feliratot nyomtatták a játékosok a mezük hátára, hogy a szurkolókat voksolásra ösztönözzék az 1964-es katonai puccs óta először kiírt brazil többpárti választáson.\n\nA Democracia Corinthiana 1984-ig létezett, Sócrates akkor Olaszországba, a Fiorentinához igazolt. Előtte azt mondta, csak megy Olaszországba, ha a Kongresszus elutasítja a Dante de Oliveira által beterjesztett alkotmánymódosítást, amely visszaállítaná a közvetlen brazil elnökválasztást. A számára, a vágyai számára kedvezőtlen politikai döntés után valóban a firenzei klubhoz igazolt. Mottója a következő volt: „Ganhar ou perder, mas semper com democracia” „Győzz vagy veszíts, de mindig a demokráciával”).\n\nA zsűrit idén Raí, a Paris Saint-Germain világbajnok középpályása, Sócrates egyik testvére, valamint Sóstenes a Gol de Letra Alapítvány vezérigazgatója, Joël Bouzou és Jean-Jérôme Perrin-Mortier, a Béke and Sport elnök-vezérigazgatója, valamint Jérôme Cazadieu és Pascal Ferré, a France Football szerkesztő-igazgatója és főszerkesztője alkotja.\n\nRaí véleménye: „Sócrates mindig is hitt a sportot mozgósító és átalakító erejében, amellyel egyenlőbbé teheti a társadalmat. Ezt játékosként a Democracia Corinthiana forradalmi kísérlete során Brazília újbóli demokratizálásáért vívott harcával is kifejezésre juttatta. Pályafutása után továbbra is aktívan támogatta a brazil fiatalokat számos szociális intézményen keresztül. Közel tizenegy évvel halála után továbbra is az igazságosabb világ melletti elkötelezett bajnok szimbóluma.”\n\nA díj felkerül a világ legrangosabb egyéni trófeáinak listájára: az Aranylabda-gálán immár a hetedik díj lesz ez, a férfi és a női Aranylabda, a Kopa-trófea, a Jasin-díj, a Gerd Müller-díj és az Év klubja-díj mellett.",
    "Élet+Stílus: Meghalt egy brazil őslakoscsoport utolsó tagja, aki 26 évet töltött egyedül a dzsungelben": "A férfi neve nem volt ismert, de a médiában „Man of the Hole-nak”, vagyis a „gödrök emberének” nevezték, mert mély gödröket ásott – némelyeket állatok elejtésére, másokat feltehetően rejtőzködés céljából. A testét augusztus 23-án találták meg egy függőágyban a szalmakunyhója előtt. A férfi valószínűleg természetes halált halt, a testét színes tollak díszítették, amelyből arra lehet következtetni, hogy készült a halálra. Körülbelül hatvanéves volt – írja a BBC.\n\nA férfi volt törzse utolsó élő tagja – hat őslakost, akik szintén a törzshöz tartoztak, 1995-ben végeztek ki, azóta pedig teljes magányban élt. A törzs nagyrészét valószínűleg a hetvenes években irtották ki a földfoglaló farmerek. A csoport a Bolíviával határos Rondonia államban lévő, Tanaru őslakosok által lakott területen élt.\n\nA férfit 1996 óta megfigyelte a brazil őslakosügyi hivatal (Brazil's Indigenous Affairs Agency), amelynek ügynökei 2018-ban tudtak felvételt készíteni az őslakosról, ahogy az egy fejszére hajazó eszközzel próbál fát vágni. A felvétel óta nem látták, azonban az általa ásott gödröket, valamint a kunyhóit megtalálták. Drónok, valamint egy háromdimenziós szkenner segítségével figyelték a férfit, és különböző nyomokat is gyűjtöttek a lakhelyén, ezeket szintén elemzik.\n\nBrazília alkotmánya szerint az őslakosoknak joguk van a hagyományos földjükhöz, így nem egyedi eset, hogy a földfoglalók egyszerűen megölik őket.\n\nAn isolated Indigenous man known as the “man of the hole” has died in the Amazon; he is thought to be the last of his tribe\n\n\n\nHe resisted all attempts to contact him over decades, during which his family was killed. He shot arrows at anyone who came closehttps://t.co/7dK2NiQt7z pic.twitter.com/lTFuWKyDEO — philip lewis (@Phil_Lewis_) August 28, 2022\n\nA férfi bizalmatlanul állt más emberekhez – a BBC szerint rejtőzködött, csapdákat állított, vagy íjjal lőtt azokra, akik megpróbáltak a közelébe férkőzni. A bizalmatlansága nem meglepő, a törzs utolsó tagját ugyanis komolyan traumatizálhatta a közössége kiirtása, valamint az állandó fenyegetettség, ami őt és élőhelyét érte. Mivel elzárkózott az érintkezéstől, így semmi nem derült ki a kultúrájáról a külvilág számára.\n\nBrazíliában mintegy 240 őslakos törzs él, sok veszélyben van, mivel az illegális bányászok, fakitermelők és földművesek behatolnak a területükre – figyelmeztetett a Survival International, az őslakosok jogaiért küzdő érdekvédelmi szervezet. Köztük 114 olyan őslakos népet azonosítottak, amely teljesen elszigetelten él.\n\n(Képünk illusztráció.)",
    "Baszkföld büszkeségei különböző úton járnak": "Az vesse rá az első követ, aki nem így tenne, legfeljebb az nem elegáns, hogy Inaki, aki korábban többször hangsúlyozta a baszk identitását, hirtelen már arról beszél, hogy felfedezte afrikai gyökereit.\n\nMa este az öccse, Nico is debütálhat – a spanyol válogatottban! A kisebbik Williamset talán még tehetségesebbnek tartják a bátyjánál, amit ma a Sávjc elleni találkozón a nemzetközi porondon is bizonyíthat.\n\nMazinho, Rafinha és Thiago\n\nPersze nem csupán a két Williamsszel esik meg, hogy testvér létükre különböző válogatottban szerepelnek. Íme, néhány ismert példa.\n\nA korábbi brazil válogatott Mazinho fiai, Rafinha és Thiago Alcantara spanyol állampolgárságú is. Rafinha, aki korábban szerepelt a Barcelonában, az Internazionaléban és a Paris Saint-Germainben is, s jelenleg a Real Sociedad labdarúgója, a brazil válogatott választotta. Nem biztos, hogy jól döntött, hiszen csak kétszer lépett pályára a selecaóban. Thiago, Olaszországban született és Spanyolországban nevelkedett, tehát három ország válogatottját is választhatta. Ő is a Barcelonában vált híressé, aztán megfordult a Bayern Münchenben is, jelenleg a Liverpoolban futballozik, 46-szoros spanyol válogatott, de a nagy sikerekből, a vb- és az Eb-győzelmekből kimaradt.\n\nPaul Pogba és kétes hírű bátyjai\n\nPaul Pogba felmenői guineaiak, a két ikerbátyja, Florentin és Mathias még Guineában, Conakryban született, ők is labdarúgók, s szerepeltek is a guineai válogatottban. A testvérek közül a legkisebb a leghíresebb, Paul Pogba már Párizsban jött világra, csupán 16 éves volt, amikor a Manchester United lecsapott rá. Tagja volt a 2018-ban világbajnok francia csapatnak, s e nyáron visszaigazolt Juventusba, ahol négy évet korábban már focizott.\n\nA rokoni kapcsolatai azonban kételyeket ébresztenek. Szeptemberben derült fény arra, hogy még márciusban gyerekkori barátai Mathias testvérével közösen elrabolták, amikor hazalátogatott, hogy pénzt követeljenek tőle.\n\nJerome és Kevin-Prince Boateng\n\nJerome és Kevin-Prince Boatengnek csak ghánai édesapjuk a közös, igaz, mindketten Németországban nevelkedtek. Kevin-Prince talán jobb futballista, mégis a hátvéd Jerome vált sikeresebbé, aki 76-szoros német válogatott, tagja volt a 2014-ben világbajnok csapatnak.\n\nUtánpótláskorúként Kevin-Prince is szerepelt a német korosztályos válogatottakban, felnőttként aztán Ghánát választotta. Annak dacára kitartott, hogy a szóbeszéd alapján az első benyomásai finoman szólva vegyesek voltak. A meghirdetett első edzésre, amelyen rész vett, egyedül ő jelent meg időben, hiába, a német precizitás...\n\nTaulant és Granit Xhaka\n\nTaulant és Granit Xhaka koszovói albán családban született – Svájcban. Taulant felnőttként az albán válogatott invitálását fogadta el, Granit viszont kitartott a szülőhazája, Svájc mellett.\n\nA sor még folytatható, de az említettek a leghíresebbek a nemzetközi futballéletben.\n\nBorítókép: Inaki és Nico Williams együtt, de csak a Bilbaóban (Fotó: AFP)",
    "Mindenki a vb nevetséges nyitómeccse miatt dühös": "Sokszor, sok helyen elhangzott már, hogy mennyire rendhagyó és különleges világbajnokság lesz a 2022-es katari labdarúgótorna. Soha nem volt még foci-vb a Közel-Keleten, soha nem rendeztek világbajnokságot a november-decemberi időszakban, és soha nem kellett ekkora átszervezéseket végrehajtani a nemzetközi labdarúgó-programban. Majdnem a nyitómeccs is rendhagyóra sikeredett, de az utolsó pillanatban a FIFA addig sakkozott, amíg a szokásoknak megfelelően a házigazda meccsével indul a torna. Az már most biztos, hogy nem ez a nyitómeccs fog nézettségi rekordokat dönteni, mert finoman szólva sem túl erős a párosítás. Ebben a cikkben a világbajnokságok eddigi emlékezetes nyitómeccseit elevenítjük fel.\n\nAmikor még senkit sem érdekelt\n\nLassan kezdünk megbarátkozni a gondolattal, hogy mikor rendezik a világbajnokságot és a helyszínt is próbáljuk megszokni, de valahogy nem olyan érzésekkel várja az ember ezt a katari vb-t, mint egy nyári tornát. Az időponttal egyébként nem biztos, hogy rosszul járunk – ha nem arra gondolunk, hogy novemberben biztosan nem nagykabátban fogunk a kivetítők előtt ülni, akkor újabb közösségi élménnyel leszünk szegényebbek. Az más kérdés, hogy azzal még jól is járhatunk, ha a sztárfocisták még félig sem lesznek kizsigerelve a bajnokság kevesebb, mint féltávjánál, ugyanis nagyjából itt szakadnak majd ketté az európai topligák.\n\nDe térjünk vissza a nyitómeccsre. Augusztus közepén derült ki, hogy a tervezettnél egy nappal korábban kezdődik majd a torna, ugyanis a FIFA jóváhagyta, hogy a katari világbajnokság november 20-án kezdődjön. Ennek értelmében a megnyitót és Katar válogatottjának első, Ecuador elleni találkozóját az elfogadott menetrendhez képest 24 órával hamarabb rendezik meg. Az eredeti kiírás szerint a torna november 21-én négy mérkőzéssel rajtolt volna, és rendhagyó módon a nyitóünnepség, valamint a rendező ország csapatának bemutatkozó találkozója előtt két meccset - Szenegál-Hollandia, Anglia-Irán - is játszottak volna.\n\nHogy ezzel miért kellett augusztusig várni, az rejtély, de a lényeg, hogy helyreállt a világ rendje, azaz a házigazda kezdi majd a világbajnokságot. Ez így van rendjén, még akkor is, ha szinte teljesen érdektelen a számottevő futballkultúrával nem rendelkező Katar Ecuador elleni meccse.\n\nA múltban egyébként ugyanennyire volt érdektelen az, hogy az adott meccs a vb első vagy éppen sokadik meccse. A klasszikus megnyitó és a ma is ismert nyitómeccs fogalma sokáig nem létezett. 1930-ban, az első világbajnokságon például két meccset rendeztek egy időben a nyitókörben. Egy Franciaország-Mexikó (4-1) és egy Egyesült Államok-Belgium (3-0) meccsel indult a torna.\n\nNégy évvel később még ezt is sikerült felülmúlni, ugyanis nyolc meccset rendeztek egy időben az olaszországi világbajnokságon, azaz az összes csapat egyszerre kezdte meg a szereplését. A címvédő Uruguay el sem indult a tornán. A nyolc meccsen a kor szokásainak megfelelően rengeteg gól volt, Olaszország-Egyesült Államok 7-1, Spanyolország-Brazília 3-1, Ausztria-Franciaország 3-2, Magyarország-Egyiptom 4-2, Csehszlovákia-Románia 2-1, Svájc-Hollandia 3-2, Németország-Belgium 5-2, Svédország-Argentína 3-2 eredmények születtek.\n\n1938-ban, a franciaországi torna egy Svájc-Németország meccsel kezdődött, ez volt az első egyedüli nyitómeccs, és az első, ami döntetlenre (1-1) végződött. A II. világháború miatt legközelebb 1950-ben rendeztek világbajnokságot, akkor a házigazda Brazília 4-0-ra verte Mexikót. Mégsem lett rendszer ebből a felállásból, mert 1954-ben, Svájcban újra négy meccsel rajtolt a torna. A házigazda nem, de a címvédő Uruguay pályára lépett. Brazília-Mexikó (5-0), Jugoszlávia-Franciaország (1-0), Uruguay-Csehszlovákia (2-0) és Ausztria-Skócia (1-0) meccseket rendeztek.\n\nEzt követően úgy tűnt, kialakult valamiféle rendszer, mert négyből három alkalommal is a rendező kezdte a tornát. 1958-ban a rendező Svédország 3-0-ra verte Mexikót, majd 1962-ben megint négy meccsel indult a torna, a házigazda Chile 3-1-ra nyert Svájc ellen, valamint Uruguay 2-1-re verte Kolumbiát, Brazília 2-0-ra Mexikót és Argentína 1-0-ra Bulgáriát.\n\n1966-ban Angliában már visszafogott nyitóünnepség is volt az Anglia-Uruguay meccs előtt a londoni Wembleyben. A házigazda angolok végül 0-0-s döntetlent játszottak a dél-amerikaiak ellen, igaz, a későbbi vb-döntő hazai hősei, Hurst és Peters ekkor csak a kispadon ücsörögtek.\n\n1970-ben, Mexikóban is a házigazda kezdett, méghozzá a zsúfolásig megtelt Azték Stadionban, ahol 107 ezernél is több néző volt, ez a mai napig a nyitómeccsek rekordja. A zászlós, mezes, lufis megnyitó után, pokoli hőségen lépett pályára Mexikó a Szovjetunió ellen, de nem tudta így sem megtörni az ellenfelet, itt is gólnélküli döntetlen született.\n\nA kevés gólos, címvédős rendszer\n\nEz már egy lezárult korszak, ami 1974-től 2002-ig tartott és utólag el lehet mondani, hogy valamiért nem működött. Kevés volt az igazán szórakoztató, esetleg sokgólos meccs, ráadásul viszonylag hamar kiderült, hogy nem ez lesz a megoldás. Érthető volt, hogy a FIFA megpróbált kitalálni valamit, de sorrendben így nézett ki négy nyitómeccs is:\n\n1966: Anglia-Uruguay 0-0\n\n1970: Szovjetunió-Mexikó 0-0\n\n1974: Brazília-Jugoszlávia 0-0\n\n1978: NSZK-Lengyelország 0-0\n\nEbből is látszik, hogy hiába váltott szisztémát a FIFA, nem igazán változott semmi. 1982-ig kellett várni, hogy újra gól szülessen nyitómeccsen, ráadásul ez akkor óriási szenzációt jelentett. Argentína a Camp Nouban rendezett nyitómeccsen 1-0-ra kikapott Belgiumtól. Az igazsághoz hozzátartozik, ohgy az a belga csapat akkor éppen Európa-bajnoki ezüstérmes volt, de így is a Passarellával, Ardilesszel, Kempesszel, Valdanóval és a 21 éves Maradonával felálló argentinok számítottak esélyesnek.\n\nA belgák ha kellett faragták Maradonát, ha kellett szabályosan szerelték, a belgák küzdöttek és fokozatosan lelassították az argentin akciókat, fél óra elteltével már teljesen kiegyenlített mezőnyjáték folyt. A 64. percben aztán megszerezték a vezetést a belgák, egy beadás után Vandenbergh mellre vette labdát, majd kissé körülményesen lekezelte, még arra is jutott ideje, hogy állítson rajta egyet, és 12 méterről laposan a kapu jobb oldalába helyezett. Később Maradona 22 méteres szabadrúgása után a labda óriási erővel vágódott a felső kapufára, ezen kívül viszont Pfaff mindent védett, amit csak kellett.\n\nA két csapat így is továbbjutott a csoportjából, éppen a magyarokat megelőzve, de a következő csoportkörben elvérzett mindkét alakulat.\n\nA tévénézők nem adták fel, próbálkoztak tovább, ugyanis kialakult egy tendencia, miszerint a döntő után a nyitómeccsekre voltak a legkíváncsibbak a nézők. 1986-ban újabb meglepetéssel kezdődött a vb, ugyanis a címvédő olaszok nem bírtak a bolgárokkal. A vb-nyitányok egyik legunalmasabb meccsén Altobelli szerzett vezetést az olaszoknak, majd hiába ölték az olaszok az időt, a lefújás előtt, öt perccel Szirakov fejelt kapuba. Így is az elmúlt évtizedek leggólgazdagabb nyitómeccsét játszották Mexikóvárosban ezzel az 1-1-es döntetlennel.\n\nAz 1990-es nyitómeccset, aki látta, nem felejti el. Az argentinok öt világbajnokkal, köztük Maradonával kezdtek a lesajnált szelídíthetetlen oroszlánok, azaz Kamerun ellen. Az 1982-es torna után másodszor kijutó Kamerun a legendássá vált Francois Omam-Biyick góljával 1-0-ra legyőzte Argentínát. Rajta kívül még a torna legendás figurája lett a 38 éves Roger Milla is, akinek vezérletével első afrikai gárdaként jutott el a negyeddöntőig Kamerun, amely Anglia ellen esett ki.\n\nRoger Milla 1952-ben született, 1987-ben egy világbajnoksággal és egy olimpiával a háta mögött elköszönt a válogatottól. Vígan focizgatott (a Franciaországhoz tartozó) Réunion szigetén, amikor\n\na sikeres vb-kvalifikációt követően maga a kameruni elnök hívta föl telefonon, hogy keresse elő a régi stoplist, mert szüksége van rá a hazának. A válogatott szovjet szövetségi kapitánya, Valerij Nepomnjacsi csak egyszer küldte pályára sztárját 60 percnél hosszabb időre, de ez elég is volt neki. Románia ellen beállt a 61. percben, majd a 76.-ban és a 86.-ban rúgott egy-egy gólt. A kolumbiai elleni hosszabbításos nyolcaddöntőre esett a maratoni, 66 perces fellépése, de akkor is a végére tartogatta a show-t, a 106. és a 109. percben mattolta René Higuítát. És még a negyeddöntőt is majdnem megfordította.\n\nSzenvedős volt az 1994-es világbajnokság nyitómeccse is, a németek Jürgen Klinsmann góljával verték 1-0-ra Bolíviát. Az a nap nem a nyitómeccs miatt marad emlékezetes, sokkal ikonikusabbá vált Diana Ross alakítása, aki képtelen volt eltalálni öt méterről a játékkaput a megnyitó alatt.\n\nDiana Ross' penalty miss during the 1994 World Cup opening ceremony. pic.twitter.com/2CM74dWGyN — 90s Football (@90sfootball) January 17, 2021\n\n1998-ban a brazilok és a skótok meccse nyitott a vb-t, César Sampaio már az 5. percben gólt szerzett, de Collins tizenegyesből egyenlített. A skótok hősiesen harcoltak Colin Hendry vezetésével, de Boyd öngóljával a brazilok végül 2-1-re nyertek, így 1962 után született újra minimum három gól egy nyitómeccsen.\n\n2002-ben már megégett a címvédő, ugyanis a franciák a nyitómeccsen 1-0-ra kikaptak Szenegáltól. Igazi sztárok születtek azon a meccsen, ki ne emlékezne Aliou Cissé, az azóta elhunyt, győztes gólt szerző Papa Bouba Diop, Salif Diao vagy éppen El Hadji Diouf remek játékára, többen is remek lehetőséget kaptak a torna után, miközben a franciák csoportutolsóként mehettek haza.\n\nVisszatértek a gólok\n\n2006 óta nem a regnáló világbajnok, hanem a házigazda kezdi a világbajnokságokat. Először a németekre került a sor az új rendszerben, Jürgen Klinsmann csapata pedig 4-2-re verte Costa Ricát. Remek felhozó meccs lett az a németeknek, akik a bronzéremig jutottak.\n\nA meccs még egy dologhoz jó volt, az öt góllal gólkirály Klose ezen a meccsen duplázott, így nagy lépést tett az aranycipő felé.\n\nNégy évvel később először látogatott Afrikába a vb, itt lehetne egy kis párhuzam Katarral, de azért Dél-Afrikának komolyabb futballmúltja volt ekkor, mint most van Katarnak. Az a torna a kellemetlen vuvuzelákról marad emlékezetes, míg a nyitómeccsen egy életre megtanultuk Siphiwe Tshabalala nevét, aki bombagólt lőtt Mexikó ellen. A meccs vége 1-1 lett, a házigazda pedig balszerencsével nem jutott tovább a csoportjából.\n\n2014-ben a brazilok hazai pályán vb-győzelemre készültek, de már a nyitómeccsen is volt, hogy akadozott a gépezet. Azt a meccset még simán, 3-1-re nyerték Scolari fiai a horvátok ellen, de a németek elleni 7-1-et talán a mai napig nem heverték ki a futball legnagyobb művészei.\n\n2018-ban is az ideihez hasonló párosítással indult a torna, a házigazda oroszok 5-0-ra verték Szaúd-Arábiát, de a meccs, sőt, maga az eredmény sem vésődött be. Azzal, hogy a FIFA egyre bővíti a létszámot és folyamatosan felfedezetlen területekre viszi a világbajnokságokat, egyre több lesz a hasonló párosítás, mint a négy évvel ezelőtti vagy éppen a Katar-Ecuador.\n\nDe nézzük a jó oldalát, hasonló reformok nélkül soha nem jöhetnének létre ilyen egzotikusnak mondható (tét)meccsek. Hátha hosszú idő után újra egy izgalmakkal teli nyitómeccs vár ránk november 20-án.",
    "A lucerna feldolgozásának új lehetőségeit kutatták Debrecenben": "Alternatív fehérjeforrás és takarmány előállítása, újgenerációs technológiai eljárás kidolgozása volt a célja annak az ötéves kutatás-fejlesztési programnak, amelynek keretében a Debreceni Egyetem Mezőgazdaság-, Élelmiszertudományi és Környezetgazdálkodási Kar szakemberei a lucerna feldolgozásának új lehetőségeit kutatták.\n\n– A most lezáruló Protemill-projekt a lucerna felhasználásának komplex vizsgálata. Mintaprogram, amely maximálisan támogatja a körforgásos agrárium megteremtését, a hatékonyabb alapanyag- és energiafelhasználás érdekében – mondta a hirek.unideb.hu-nak Fári Miklós, a Debreceni Egyetem Mezőgazdaság-, Élelmiszertudományi és Környezetgazdálkodási Kar egyetemi tanára, a projekt szakmai vezetője.\n\nAz innovatív feldolgozó eljárás során a lucerna zöld biomasszájából 15-55 százalékos fehérjetartalmú takarmánykoncentrátum állítható elő. – A program keretében a Mezőgazdaság-, Élelmiszertudományi és Környezetgazdálkodási Kar ipari partnere, a Tedej Agrártermelő és Szolgáltató Zrt. területén működtetett kísérleti üzem mellé egy ötszáz hektár lucerna feldolgozására alkalmas új kísérleti, demonstrációs alapanyag-feldolgozó épült. Az üzemben napi több tonna szójafehérjével egyenértékű levélfehérje-koncentrátum előállítására van lehetőség. A takarmánynövény feldolgozása során nem keletkezik hulladék – emelte ki Fári Miklós.\n\nForrás: Debreceni Egyetem\n\nA projektvezetője hozzátette: az előállított mezőgazdasági melléktermékek mindegyike minősített agrárproduktum. – Az üzemben az úgynevezett „lucernatej” kiválasztása után keletkező rostanyag takarmányipari célokra használható, készülhet belőle pellet vagy lucernaliszt, de emberi fogyasztásra alkalmas táplálékkiegészítőként is felhasználható. A visszamaradt, bioaktív hatóanyagokban gazdag növényi levet tartósítják. A fermentált bio-juice, növényi lé egyedülálló biostimulátor, szerves tápoldat, amely keresett a mezőgazdasági piacon. Egy liter tápoldat 100 liter vízben oldva biológiai, öko-növénytápoldatként is használható. A fehérjementes léből olyan hasznos alapanyag is kinyerhető, mint a politejsav, ami a lebomló műanyag egyik alapanyaga – sorolta Fári Miklós.\n\nA takarmányozás területén a másik meghatározó fehérjeforrás a szója. A hazai termés mellett ugyanakkor Magyarország jelentős szója importra szorul. A behozott takarmány-alapanyag azonban genetikailag módosított, ezért a Proteomill-projekt része volt a lucerna mellett a nagyobb zöld biomasszát termelő szójafajták tesztelése is. – A lucerna évelő növény, ezért a termesztés inputanyag-szükséglete lényegesen kisebb a szójáénál. A területre vetített fehérjetermés-potenciálja pedig négyszerese.\n\nHazánk a szójatermesztés északi határán fekszik és rendkívül érzékeny a légköri aszályra, ezért fontos a megfelelő fajta megválasztása. A nemesítéseknek köszönhetően a régi, úgynevezett zöldtakarmány-szójafajták visszahozásával és levélfehérjévé történő feldolgozásával az import, mag-eredetű GMO szójától való függés tovább csökkenthető. Ez utóbbi, szabadalommal is védett technológia számottevő nemzetközi érdeklődésre tarthat számon, akár a nagy szójaexportáló országok számára is, mint például Brazília – jelentette ki az egyetem tanára.\n\nForrás: Debreceni Egyetem\n\nFári Miklós kiemelte: a Proteomill-projekt keretében végzett kutatások fontosságát mutatják, hogy az eredmények túlmutatnak a mezőgazdasági felhasználáson, az állattenyésztés és a növénytermesztés területén, érintik az élelmiszeripart és a vegyipart is.",
    "A 48 éves Gabriela Spanic bikinis istennő: dögös képet posztolt Instagramra": "Gabriela Spanic Rio de Janeiróba utazott, hogy részt vegyen a Rock in Rio nevű fesztiválon, ami Brazília egyik legnagyobb táncos rendezvénye, idén olyan zenekarok kaptak meghívást a több napig tartó eseményre, mint például a Guns N' Roses, a Coldplay, a Green Day, de az énekesek sem estek ki a szórásból, így fellépett ott Dua Lipa, Avril Lavigne és Camila Cabello is.\n\nSpanic több napot töltött el a brazil nagyvárosban, a fesztiválozás mellett pedig a strandolásra is jutott ideje.\n\nGabriela Spanic bikinis fotója\n\nA 48 éves szappanoperasztárról több bikinis felvétel készült. Az egyik a szálloda erkélyén készült róla, a háttérben az óceánparttal, a második és a harmadik fotót pedig már az óceán partján csinálták. A fotókat az alábbi Instagram-posztban nézheted végig.\n\nBomba formáját 2020-ban a Dancing With The Starsban is bemutatta, ami a TV2 képernyőjén futott. Spanic már a karrierje elején gyönyörű nő volt, alakjára mindig odafigyelt, közel az ötvenhez ugyanolyan energikusan sportol, és az egészséges étkezés az élete része.\n\nAz intermittent fasting diéta, azaz az időszakos böjtölés híve, a nap 24 órájából hét óra alatt viszi be a szervezetébe a napi ételadagját, a maradék 17 órában nem étkezik egyáltalán, írta meg az El Mexicano. Kedvencei közé tartozik a zöld és a matcha tea, fügekaktusz, bogyós gyümölcsök, magvak és klorofillban gazdag zöldségek, illetve kókuszolajjal főz.\n\nGabriela Spanic ikertestvére\n\nKépes összeállításunkban megnézheted a színésznő ikertestvérét.",
    "Amikor egy részmunkaidős mosogatófiú legyőzte Angliát": "Az 1938-as világbajnokság után a világháború miatt 12 évet kellett várni az újabb tornára, amelynek Brazília adott otthon. Bár a németek, a csehszlovákok és a magyarok nem lehettek ott, a FIFA nagy fegyverténynek tartotta, hogy a sportág óriását, Angliát végre rábírta az indulásra. A kissé nagyképű csapat azonban olyan pofonokat kapott, amelyeket azóta se nagyon feledett el. Főleg, amikor a halottaskocsi-sofőrrel, szövőszékszerelővel vagy tejesemberrel felálló amerikaiak is elverték. Vb-történelem, 4. rész.\n\n1950-ben eljött a nagy pillanat, hogy végre Anglia is megmutassa magát a világnak. A válogatott kissé el volt szállva, hiszen hazai pályán verhetetlennek érezte magát, mégiscsak elmondhatta magáról, hogy a sportág feltalálója, atyja, tanítómestere – kinek, hogy sikerült überelni a jelzőket –, és ha már felszámolta önkéntes száműzetését, elfogadta a világbajnokságon való indulás lehetőségét.\n\nKapcsolódó Méreg vagy öngyilkosság? – a náci Németország okozta az osztrák csodacsapat vesztét A vébénegyedik és olimpiai ezüstérmes Wundermannschaft nem lehetett ott az 1938-as világbajnokságon, a zseniális Matthias Sindelar halála pedig a mai napig rejtély.\n\nAz angoloknak mindig is lüktető volt a kapcsolata a FIFA-val. 1905-ben ugyan csatlakoztak, de az első világháború után úgy döntöttek, hogy kilépnek, mert a nemzetközi szövetség nem zárta ki a vesztes központi hatalmakat. 1924-ben újra csatlakoztak, de négy évvel később újra kenyértörés következett, az amatőrizmus vagy profizmus kérdésében ugyanis nem voltak egy véleményen. És az angolokkal mindig együtt mozogtak a skótok, az írek és a walesiek, akik szintén távoztak.\n\nAkadtak olyan nézetek is, miszerint Anglia nem a távolság, a pénzügyek vagy az ellenfelek miatt nem vett részt egyetlen versenyen sem 1950 előtt.\n\nEgyszerűen nem akart kudarcot vallani, és nem akarta, hogy akár csak egy futballmérkőzésen is, de vesztesnek tűnjön. Erősnek akart látszani és maradni.\n\nDe az is tény, hogy amíg a FIFA szabályokat akart elfogadtatni, ahogy egy szervezet esetében ez szükségszerű is, az angolok nem akarták magukévá tenni az 1925-ös prágai kongresszus által elfogadott határozatot, miszerint a FIFA a legfelsőbb hatóság minden futballügyben. Maradt a békés egymás mellett élés, melyben a szigetország legfőbb törekvése az lehetett, hogy megőrizze tekintélyét és függetlenségét.\n\nA kapcsolat azonban élő volt, a rendszeres információcsere mellett a FIFA rendszeresen képviseltette magát a Nagy-Britanniában lejátszott nemzetközi mérkőzéseken, míg a brit szövetségek képviselői részt vettek 1937 júniusában az amszterdami Közép-Európa–Nyugat-Európa mérkőzésén, valamint az 1938-as párizsi világbajnokságon.\n\nDe a közös munkára való hajlandóságot jelezte az is, amikor az FA fennállásának 75. évfordulója alkalmából Anglia–Európa mérkőzést rendeztek. Az európai válogatottat öt olasz, két német és egy-egy belga, francia, norvég és a magyar Zsengellér Gyula alkotta, de ez a csapat sima 3-0-s vereséget szenvedett. Ez pedig megerősítette a hagyományos brit futballfölény érzését.\n\nHárom az egyhez adták a vb-sikert\n\nA FIFA számára létkérdés volt, hogy mihamarabb ismét világbajnokságot rendezzen. Várható volt, hogy a világháború után nem lehet teljes a mezőny, ám az presztízskérdés volt, hogy a briteket is meggyőzze a visszatérésről. Mivel Anglia sem akart kikerülni a sportág vérkeringéséből, igent mondott, de feltételekkel.\n\nEgyrészt elérte, hogy a németek és a japánok ne lehessenek ott a vébén, másrészt nem volt hajlandó selejtezőt játszani, csakis a szigetországon belül. Az úgynevezett brit házibajnokságot (British Home Championship) 1883-84-től minden szezonban megrendezték, így egyszerűnek tűnt a helyzet.\n\nA vb-selejtező előtt azonban George Graham, a Skót Labdarúgó Szövetség jelezte, csak akkor utazik el Brazíliába, ha megnyeri a házibajnokságot. Anglia ezzel szemben elkötelezte magát a részvétel mellett, még akkor is, ha a második helyen végez. A mindent eldöntő meccset aztán az angolok Roy Bentley góljával 1-0-ra megnyerték, a nyakas skótok pedig tényleg bojkottálták a vébét.\n\nAnglia innentől kezdve úgy készült a brazíliai tornára, hogy ott csakis formaság lehet az a pár meccs. Ezt egyrészt a fogadóirodák is megerősítették, mert három az egyhez adták a válogatott végső sikerét, másrészt az eredmények is ezt jelezték.\n\nA csapat a háború után lejátszott 29 meccséből a világbajnokság kezdetéig 22-t megnyert, három döntetlen mellett csupán négyszer kapott ki. Az ellenfelekkel nem volt kíméletes, kiütötte a portugálokat (10-0), az íreket (9-2, 7-2, 6-2), a hollandokat (8-2) és a svájciakat (6-0) is.\n\nLenézték az amatőröket\n\nWalter Winterbottom szövetségi kapitány a legnagyobb sztárokat válogatta be: ott volt a már 35 éves legenda, a későbbi aranylabdás Stanley Matthews, a Preston csatára, Tom Finney, a londoni 6-3-ról is ismert csapatkapitány, Billy Wright és a Tottenham védője, az angolokat 1966-ban világbajnoki címig vezető Alf Ramsey.\n\nA B csoport nem is tűnt kegyetlennek, hiszen Spanyolország, Chile és a sehol sem jegyzett Egyesült Államok volt az ellenfél. A dél-amerikaiakat, ha nem is meggyőző játékkal, de könnyedén, 2-0-ra verte Anglia Stan Mortensen és Wilf Mannion találataival, és jöhetett az amerikaiak elleni csata.\n\nBár az amerikaiak ott voltak az 1930-as és az 1934-es vébén is (előbbin elődöntőt vívhattak!), nem számítottak esélyesnek. Teljesen amatőr kerettel érkeztek, a 18 labdarúgó közül egy sem akadt, aki legalább tíz meccsen játszott volna a nemzeti csapatban, nyolcan pedig teljesen újoncnak számítottak.\n\nÍgy utólag csak nevetünk azon, hogy akadt köztük postás, malomgyári munkás, halottaskocsi-sofőr, szövőszékszerelő, tejesember vagy éppen egy részmunkaidős mosogatófiú is – no meg három olyan haiti születésű játékos, akik akkor még amerikai állampolgárságot sem kaptak, csak kinyilvánították, hogy ebben a csapatban szeretnének játszani. A játékosok néhány nappal a torna előtt találkoztak először, egy barátságos meccset játszottak egy turnézó angol csapat ellen New Yorkban, majd két nap alatt három átszállással jutottak el Rióba, ahol a Cukorsüveg-hegy lábánál egy katonai bázison kaptak szállást.\n\nAz angol sajtó fikarcnyit sem törődött a meccsel, annyira biztos volt a komolyabb sikerben, Winterbottom kapitány pedig még azt a luxust is megengedte magának, hogy Matthewst nem játszatta, mondván, pihentetni kell a későbbi meccsekre.\n\nCsoda a füvön\n\nNincs esélyünk, mi csak levágásra kész birkák vagyunk\n\n– nyilatkozta Bill Jeffrey, az amerikai edzője jellemezve az erőviszonyokat. A mérkőzés az első pillanattól kezdve egyoldalú volt, az amerikai kapus, Frank Borghi tizenkét perc elteltével hat lövést kapott – ebből kettő a kapufán csattant. Borghi az első félidő hátralévő részében néhány extra bravúrt mutatott be.\n\nA 37. percben aztán megtörtént a lehetetlen: Walter Bahr beadását/lövését Joe Gaetjens befejelte – 1-0 az amerikaiaknak. A korabeli jelentések azonban eltérően írták le a történteket, volt, aki szerint Gaetjenst egyszerűen eltalálta a labda, miközben megpróbált félrelépni annak útjából.\n\n„Joe időnként eltűnt a pályán, de aznap jó helyen volt” – ezt már Walter Bahr nyilatkozta 2014-ben a Daily Mailnek.\n\nAz angol válogatott teljesítménye a második félidőre jócskán visszaesett, és végül általános megdöbbenésre, kikapott. Az utolsó csoportmeccsén a spanyolok is legyőzték 1-0-ra, így a tanítómesterek örökre felejthetetlen leckét kaptak.\n\n„1950-ben az American Soccer League elméletileg profi liga volt, de hát senki sem élt meg a futballból. A bajnokság kilenc csapatból állt, mindegyik a keleti part kis szakaszán működött. Ha hetente kétszer el tudtál menni edzésre, szerencséd volt” – emlékezett vissza Bahr.\n\n„Nekünk, játékosoknak fontos volt a világbajnokság, de másnak nem. Egyik játékosunk, Benny McLaughlin el sem tudott utazni velünk, mert a gyárban, ahol dolgozott, a főnökei azt mondták neki, mehet, de mire hazaér, már nem lesz munkája.”\n\nAz angolok elleni győzelem után Finney azt mondta, ha százszor játszottak volna, 99-szer simán nyernek. Ezt Bahr is megerősítette.\n\nSzerencsénk volt aznap, az angoloknak semmi sem jött össze. Amikor később a repülőtéren láttam őket, azt gondoltam: hogy a fenébe fogják ezt megmagyarázni otthon?\n\nA gólszerző tragikus halála\n\nA legenda szerint, amikor Angliába eljutott a végeredmény híre, akadt olyan szerkesztőség, ahol azt feltételezték, hogy gépelési hiba történt, és lemaradt egy nulla, ezért úgy nyomtatták ki az eredményt, hogy Anglia 10-1-re nyert. Eközben az Egyesült Államokban a valószínűtlen győzelem nem okozott extázist, a vébére is csupán egyetlen amerikai újságíró, Dent McSkimming, a St. Louis Dispatch munkatársa utazott el a saját pénzén.\n\nŐ egy hasonlattal élve magyarázta meg az eredményt:\n\nOlyan volt, mintha az Oxford Egyetem egy baseballcsapatot küldene Amerikába és legyőzné a Yankees-t.\n\nAzóta nevet is kapott az 1950. június 29-i csata:\n\nCsoda a füvön (Miracle on grass).\n\nA történelmi gólt szerző Gaetjens, a részmunkaidős mosogatófiú később Franciaországban futballozott, majd hazatért Haitire. Bár a politika nem érdekelte, a családját viszont igen. 1964 júliúsában egy sikertelen katonai puccsot követően elmenekültek az országból, Joe azonban maradt. Ez lett a veszte, a titkosrendőrség letartóztatta és a brutalitásáról híres Fort Dimanche nevű börtönbe vitte. A feltételezések szerint abban a hónapban meggyilkolták, CIA-jelentések szerint Francois „Papa Doc” Duvalier, a szigetország diktátora saját kezűleg végzett vele.\n\nAmit tudni kell a vébéről:\n\nMiután a második világháború miatt az 1942-es és az 1946-os vb is elmaradt, először is olyan országot kellett találni, amely vállalja a rendezést. A befutó Brazília lett, amely csak úgy bólintott rá, hogy a tervezett 1949 helyett 1950-ben legyen a torna.\n\nA zűrzavaros helyzet kihatott a mezőnyre is. Olaszország címvédőként végül elindult, de nagy könyörgések árán sikerült csak rávenni az erősen meggyengült csapatot, amelynek kulcsemberei 1949. május 4-én légi katasztrófában (amikor a torinói futballcsapatot szállító repülőgép nekiütközött a Superga bazilika hátsó támfalának) meghaltak.\n\nNémetország és Japán nem tudott részt venni a selejtezőkön, Szovjetunió mellett az 1934-es döntős Csehszlovákia és az 1938-as döntős Magyarország kihagyta a kvalifikációt, Argentína a Brazil Labdarúgó Szövetséggel fennálló vita miatt visszalépett. Aztán azok közül, akik mégis kijutottak, Skócia, Törökország és India is visszalépett. Utóbbi kettő pénzügyi okokra hivatkozott, de az indiaiak esetében állítólag az is szerepet játszott, hogy a FIFA nem engedte, hogy mezítláb játsszanak.\n\nAz újonnan épült Maracanában megrendezett nyolc meccs nagymértékben hozzájárult a közel 61 ezres átlagnézőszámhoz. De a Maracana-meccseket nem számítva is lenyűgöző, 37 500 fős szám jött ki.\n\nEz volt az egyetlen vébé, ahol a végső sorrend körmérkőzések után dőlt el. A győztes Uruguay lett, amely a döntő fontosságú mérkőzésen 2-1-re verte Brazíliát. A hazai kínos vereséget azóta is Maracanazo néven emlegetik\n\nA vereség után teljes volt a káosz, a szurkolók be akartak törni a pályára, volt, aki a lelátóról vetette a mélybe magát. Az uruguayi játékosok állítólag két napig nem merték elhagyni a szállodájukat, míg Flávio Costa brazil szövetségi kapitányt tíz nappal a döntő után is géppisztolyos, motoros rendőrök kísérték.\n\nbrazil szövetségi kapitányt tíz nappal a döntő után is géppisztolyos, motoros rendőrök kísérték. A győztes találatot szerző Alcides Ghiggia 1950 és 1952 között 12 alkalommal szerepelt az uruguayi válogatottban és négy gólt szerzett – mind a négyet ezen a vébén. Később az AS Roma játékosaként öt alkalommal szerepelt az olasz válogatottban is 1957 és 1959 között.\n\nIV. világbajnokság, 1950, Brazília A csoport\n\nBrazília–Mexikó 4-0\n\nJugoszlávia–Svájc 3-0\n\nJugoszlávia–Mexikó 4-1\n\nBrazília–Svájc 2-2\n\nBrazília–Jugoszlávia 2-0\n\nSvájc–Mexikó 2-1 A végeredmény:\n\n1. Brazília 5\n\n2. Jugoszlávia 4\n\n3. Svájc 3\n\n4. Mexikó 0 B csoport\n\nSpanyolország–Egyesült Államok 3-1\n\nAnglia–Chile 2-0\n\nSpanyolország–Chile 2-0\n\nEgyesült Államok–Anglia 1-0\n\nSpanyolország–Anglia 1-0\n\nChile–Egyesült Államok 5-2 A végeredmény:\n\n1. Spanyolország 6\n\n2. Anglia 2 (2-2)\n\n3. Chile 2 (5-6)\n\n4. Egyesült Államok 2 (4-8) C csoport\n\nSvédország–Olaszország 3-2\n\nSvédország–Paraguay 2-2\n\nOlaszország–Paraguay 2-0 A végeredmény:\n\n1. Svédország 3\n\n2. Olaszország 2\n\n3. Paraguay 1\n\nIndia visszalépett. D csoport\n\nUruguay–Bolívia 8-0\n\nTörökország és Skócia visszalépett. A csoportgyőztesek végső köre:\n\nBrazília–Svédország 7-1\n\nUruguay–Spanyolország 2-2\n\nBrazília–Spanyolország 6-1\n\nUruguay–Svédország 3-2\n\nSvédország–Spanyolország 3-1 Uruguay–Brazília 2-1\n\nRio de Janeiro, Maracana, 199 854 néző\n\nv.: Reader (angol)\n\nUruguay: Máspoli – González, Tejera – Gambetta, Valera, Rodríguez Andrade – Ghiggia, Pérez, Míguez, Schiaffino, Morán.\n\nBrazília: Barbosa – Augusto, Juvenal – Bauer, Danilo, Bigode – Friaca, Zizinho, Ademir, Jair, Chico.\n\ngól: Schiaffino (66.), Ghiggia (79.), illetve Friaca (47.) A végeredmény\n\n1. Uruguay 5\n\n2. Brazília 4\n\n3. Svédország 2\n\n4. Spanyolország 1 Gólkirály: Ademir (brazil) 9 góllal",
    "A világ legveszélyesebb helyei, ahova csak elszánt turisták vágynak": "Nem az átlagturistáknak találták ki azokat a célpontokat, amelyek felkeresése akár életveszélyes is lehet. Mégis, jócskán akadnak olyanok is, akik a különleges, sokszor megközelíthetetlen és borzongást kiváltó helyeket keresik, melyek némelyikéről első ránézésre talán nem is gondolnánk, milyen veszélyeket rejt magában. Bemutatunk 7 olyan kevésbé ismert desztinációt, ahová a legtöbb utazót erőnek erejével sem lehetne odavonszolni, ám egyeseket a józan ész sem tudná onnan eltéríteni.\n\nBikini Atoll, Marshall-szigetek\n\nEz az óceánnal körbevett sziget úgy néz ki, mint egy paradicsom, nem igaz? Ugyanakkor jó tudni, hogy Bikini Atoll aszámos nukleáris kísérleti programnak adott otthont, amelyek a szigetet radioaktívvá tették. Ha azt gondolnátok, hogy emiatt távol elkerülik a turisták még a környékét is, akkor nagyot tévedtek.\n\nValójában itt található a világ legjobb, hajóroncsokkal teli merülőhelye, a búvárok paradicsoma.\n\nEgy 1996-os tanulmány szerint ugyan biztonságos lenne a szigeteken sétálni, amíg nem nyúlsz az ott termő gyümölcsökhöz vagy zöldségekhez, de emiatt szárazföldi túrákat egyáltalán nem szerveznek ide. Csupán hajós túrákat indítanak, és ott is szállásolják el a turistákat is, így a szigetre – biztos, ami biztos – senki nem teheti be a lábát.\n\nDallol, Eritrea\n\nA vulkánoknak és gejzíreknek köszönhetően a Föld egyik legforróbb helye Dallol, amely Etiópia és Eritrea északi határán fekszik. A képen látható ragyogó sárga szín a kén és a só reakciójának eredménye.\n\nÉrdemes vezetővel menni, de aki egyedül fedezné fel a környéket, az megfelelő távolságból kémlelje a feltörő vizeket, amelyek 100 fokon bugyognak elő. A kiszáradt települést a fülledt Danakil-sivatag veszi körül, amely hozzájárul Dallol könyörtelenül forró éghajlatához.\n\nIlha da Queimada Grande, Brazília\n\nBrazília délnyugati partjainál elrejtve található az Ilha da Queimada Grande nevű sziget, amelyet széles körben a bolygó egyik legveszélyesebb helyeként tartanak számon. Ennek nagyon egyszerű az oka: ez a hely tele van a világ egyik legmérgezőbb kígyójával. Kígyószigetnek is nevezik, mert több ezer kígyó él ott, és ha ez még nem lenne elég, az egyik legveszélyesebb mérges kígyónak, az arany lándzsakígyónak is az otthona.\n\nMeglepő, de ezzel együtt is nagyjából 70 állandó lakosa van a szigetnek, ugyanakkor turisták csak különleges engedéllyel tehetik be a lábukat a veszélyes hüllőktől hemzsegő földre.\n\nSinabung vulkán, Indonézia\n\nEz a Szumátra szigetén fekvő vulkán egyike a 120 aktív tűzhányónak Indonéziában, amely a csendes-óceáni tűzgyűrűn fekszik. Ennek mentén különösen sok vulkán helyezkedik el, és gyakoriak a földrengések is. A Sinabung négy évszázadon ét szunnyadt, mielőtt 2010-ben kitört, két ember halálát okozva. Egy másik, 2014-es kitörése során 16-an haltak meg. 2016-ban pedig heten.\n\nAz elmúlt években több mint 30 ezren kényszerültek a környékén fekvő otthonuk elhagyására. Tavaly márciusban és áprilisban is kitört, a belőle felszálló füst- és hamuoszlop 1000 méter magasra szállt. A turisták mégis rajonganak a különleges, forrongó vulkánért, így a hatóságok nem győzik figyelmeztetni őket, hogy tartsák meg a megfelelő távolságot, azaz ne menjenek a tűzhányóhoz öt kilométernél közelebb!\n\nMadidi Nemzeti Park, Bolívia\n\nElső pillantásra ez a hely nagyon festőinek tűnik, de valójában rettentően veszélyes. Miért? Mert itt található a világ legmérgezőbb és legagresszívabb állat- és növényvilága. Elmondható, hogy szinte minden, ami ebben a parkban természetes, az mérgező. A nemzeti parkban található növények és rovarok képesek megbénítani, vagy akár meg is ölni az embert.\n\nA szörnyű természeti csodaként is aposztrofált park a botanikusok és a tudósok Mekkája, de sok látogató is érkezik ide, aki csak vezetett túra keretében látogathatja meg a nemzeti parkot. Ugyanakkor a garanciát nem vállalják, hogy teljes biztonságban lesznek a turisták.\n\nWashington-hegy, USA\n\nAz Egyesült Államok északkeleti részének legmagasabb csúcsa alig több mint 1900 méter magas, de sokan meglepődnek, amikor megtudják, hogy több emberéletet követelt, mint bármelyik más hegy az Egyesült Államokban.\n\nEz a látszólag nem teljesíthetetlen csúcs halálos veszélyt rejteget a túrázók számára. A Washington-hegy csúcsa tartja ugyanis a Föld felszínén uralkodó leggyorsabb szelek világrekordját. A legnagyobb itt regisztrált sebesség 327 km/h volt!\n\nNátron-tó, Tanzánia\n\nTanzánia északi részében, a kenyai határhoz közel lévő, kevesebb mint három méter mély tó nagyjából Balaton nagyságú, és a világ leglúgosabb tava. Hogy még ijesztőbb legyen, vöröses-narancssárgás színű a vize, amit a cianobaktériumok okoznak. A tó felszínén lévő alkáli sókéreg annyira veszélyes, hogy szinte minden élőlény meghal, amelyik belepottyan.\n\nA tóba kerülő elhullott állatok mumifikálódnak a magas nátron-sótartalom miatt, és emiatt úgy néznek ki, mintha kővé váltak volna. A flamingók ennek ellenére a tavon épített sárszigetekben fészkeiknek, amelyeket a víz maró hatása miatt a ragadozók nem tudnak megközelíteni.\n\n(Forrás: this-is-italy.com, read.cash)\n\n\n\n\n\n\n\n",
    "Az Egyesült Államok megbüntette Afganisztánt": "Afganisztán 2012-ben, Barack Obama elnök alatt kapta meg az Egyesült Államok fő NATO-n kívüli szövetségesének (MNNA) státuszát.\n\nJoe Biden idén júliusban jelentette be - majdnem egy évvel azután, hogy a tálibok átvették a hatalmat az országban -, hogy Kabult megfosztja ettől a státusztól.\n\nAz Egyesült Államok fő NATO-n kívüli szövetségeseinek listáján 19 ország szerepel, köztük Ausztrália, Egyiptom, Izrael, Japán, Dél-Korea és Brazília.\n\nNyitókép: MTI/EPA",
    "Hiába az elektromos autók előretörése, a bioüzemanyag nem fog eltűnni": "Mobilitás rovat támogatója az Audi\n\nNagy Nikoletta | 2022.09.22. 07:17\n\nAz egyik legnagyobb bioüzemanyag-gyártó cég feje szerint attól, hogy egyre több az elektromos autó az utakon, még nem kell temetni a bioetanolt sem.\n\nA világ egyik legnagyobb bioüzemanyag-gyártójának vezetője szerint a kormányok és az autógyártók globális mozgalma az elektromos autók ösztönzésére nem jelenti azt, hogy a bioetanolt temetni kellene. A bioüzemanyagot előállító országokban továbbra is fennáll a kereslet, és itt jellemzően az elektromos járművek bevezetése is lassabbnak tűnik. Ilyen például Brazília és India, ahol vannak olyan iparágak, amelyeknek bioüzemanyagot kell használniuk a kibocsátás csökkentése érdekében, mert a villamosítás nem megvalósítható megoldás – mondta Paula Kovarsky, a brazil Raízen SA bioetanolgyártó cég stratégiai igazgatója.\n\nA Reutersnek adott interjújában Kovarsky elmondta, hogy a kibocsátásukat nehezen csökkentő ágazatok, mint például a hajózás és a kereskedelmi repülés, erős célpontjai a bioüzemanyagoknak. Ezen felül nagy jövője lehet még az olyan elektromos autóknak is, amelyek üzemanyagcellákat használhatnak arra, hogy a bioetanolt hidrogénné akítsák.\n\n“A jövő szerintem az, hogy ugyanabban az elektromos autó modellben, amelynek akkumulátora Európában vagy az Egyesült Államokban elektromossággal működik, az autógyártók kicserélhetnék az akkumulátort egy bioüzemanyag-cellára Brazíliában vagy Indiában, és ehhez bioetanolt használhatnának” – mondta.\n\nA bioetanol kifejezés alatt olyan, nagyrészt etil-alkoholból (etanolból) álló üzemanyagot értünk, melyet biológiailag megújuló energiaforrások (növények) felhasználásával nyernek abból a célból, hogy benzint helyettesítő, vagy annak adalékaként szolgáló motor-üzemanyagot kapjanak.\n\nPersze ez nagyon környezetbarát megoldásnak hangzik, a valóság azonban ennél árnyaltabb: egy másik Reuters-elemzés szerint például az Egyesült Államok bioetanol-gyárai sokkal szennyezőbbek, mint az olajfinomítók, konkrétan az USA etanolgyárai több mint kétszer annyi káros anyagot termelnek, mint az ország olajfinomítói. Összehasonlításképp: amíg egy etanolgyár 2020-ban 1187 tonna szén-dioxidot bocsátott ki egymillió gallon (3, 7 millió liter) bioüzemanyag előállítása során, addig egy átlagos olajfinomító 533 tonna szén-dioxidot bocsátott ki azonos mennyiségű üzemanyag megtermelése alatt.\n\nHa ez a szennyezési kérdés megoldódna, a bioüzemanyag fennmaradása nem elképzelhetetlen dolog. A Nissan, a Toyota és a Volkswagen azon autógyártók közé tartoznak, amelyek olyan hibrid technológiát fejlesztenek ki, amely etanolból hidrogént állít elő az autóban, a gáz pedig az elektromos motort táplálja.\n\nA szakértők azonban úgy vélik, hogy ez a megoldás logikus olyan helyeken, mint Brazília, ahol széleskörű etanol-elosztó rendszer működik. De mivel az autógyártóknak globális gyártási terveik vannak, kétséges, hogy konkrét régiók igényeire gyártanának-e autókat.",
    "Dubaji reklámvideója miatt kirúgták az Eb-győztes dán labdarúgót": "Pillanatok alatt két munkáját is elveszítette Brian Laudrup, a dánok 82-szeres válogatott, Európa-bajnok labdarúgója, aki annak ellenére részt vett egy Dubajt népszerűsítő reklámvideóban, hogy országa elítéli Katart az emberi jogok megsértése, illetve a melegtörvények miatt.\n\nA dánok élharcosai annak a törekvésnek, hogy nemzetközileg is elítéljék a közel-keleti országot, amely a labdarúgó-világbajnokság megrendezésével próbálja legitimálni és elismertetni magát.\n\nA Visit Dubai honlapján látható összeállításban látható és hallható, ahogy a dán válogatott egykori sztárja, Laudrup az 1998-as vb-n Brazília ellen szerzett góljáról és legendás örömujjongásáról mesél. Emellett az 53 éves sportember elismerően nyilatkozott Dubajról is, írta a Daniasport.hu portál.\n\nLaudrup azt mondta, egy angol reklámügynökség kereste meg, esze ágában sem volt rosszat tennie, egyszerűen egy olyan országról nyilatkozott, amelyet évente 65 ezer dán turista is felkeres.\n\nUgyanakkor nem érzi úgy, hogy hülyét csinált volna magából, hiszen jóhiszeműen járt el, de sajnos a sport és a politika összekeveredett.\n\nA Daniasport szerint mindenesetre erős öngólnak tűnik, hogy egy olyan emírséget reklámozott, ahol a homoszexualitás illegális, hiszen a lánya révén ő maga is érintett:\n\nRasmine Laudrup ugyanis a világbajnok díjugrató Cathrine Dufour felesége.\n\nA bejegyzés megtekintése az Instagramon RASMINE LAUDRUP-DUFOUR (@rasminelaudrup) által megosztott bejegyzés\n\nBár lehet, anyagilag jól járt, a szerepvállalását ő maga is megérezte, mert mind a Politiken című napilap, mind a dán Tv2 megköszönte az eddigi munkáját.",
    "Botrány az F1-ben: az önfejű FIA magára haragította a csapatokat és a sportág vezetőit": "Kedd délután hivatalossá vált a Forma-1 2023-as versenynaptára, a bejelentéssel együtt, majd nem sokkal azt követően pedig a legnagyobb kérdésnek számító Monacói Nagydíj jövőjéről is információk kerültek nyilvánosságra. Azonban az eredeti tervek szerint ezeknek a leleplezéseknek nem szeptember 20-án kellett volna sorra kerülni.\n\nA Motorsport információi szerint a Nemzetközi Automobil Szövetség (FIA) bejelentése a jövő évi menetrendről váratlanul érte a Forma-1 vezetőségét, és jelentősen fel is bosszantotta őket.Mohammed bin Szulajmék ugyanis nem tájékoztatták Stefano Domenicaliékat arról, hogy kedd délután közzéteszik a versenynaptárat, ezzel leleplezték azt a kiemelkedően fontos hírt is, hogy a monte-carlói pályával szerződést hosszabbított a sportág.Az F1 így kénytelen volt maga is közzétenni egy közleményben a 2023-as naptárt, majd nem sokkal később a Monacói Nagydíjjal 2025-ig megkötött szerződésről szóló bejelentést is megosztották a nagyvilággal.\n\nA korábban a Red Bull vezető rendszertechnikusaként dolgozó Daniel Drury emellett arról is tájékoztatott, hogy az FIA mindössze két órával a közlemény megjelenése előtt osztotta meg a versenynaptárat a Forma-1-es istállókkal. Azokkal a csapatokkal, akik korábban ráadásul nem is mentek bele a két tripla hétvégébe, közülük is elsősorban az Egyesült Államok-Mexikó-Brazília hármasba, amelyet október 22-én, október 29-én és november 5-én, azaz három egymást követő héten rendeznek majd meg.\n\nEzek miatt, illetve az alapján, hogy a rekordszámú 24 verseny helyszínére összesen több mint 130 ezer kilométert utaznak majd a csapatok, várható, hogy a következő hetekben éri még néhány kritika a versenynaptárt, ám mégis valószínűtlen, hogy módosulni fog a kedden megjelent menetrend.",
    "17 éves fiú állhat a GTA VI kiszivárogtatása mögött": "A londoni rendőrség csütörtök este őrizetbe vett egy 17 éves oxfordshire-i fiatalembert hackertevékenység gyanújával. A hatóságok nem közölték, miért tartóztatták le a tinédzsert, azonban a hírek szerint ő állhat az elmúlt hetekben zajlott, az Ubert és a Rockstar Games játékgyártó céget is érintő kibertámadások mögött, írja a The Desk.\n\nMint arról korábban beszámoltunk, az elmúlt évek egyik legpimaszabb hackere az Uber feltörésekor beköszönt a vállalat dolgozói közötti kommunikációs platformra, a Slackre, ahol közölte, hogy épp feltöri a cég rendszerét. A dolgozók egy része nem is vette komolyan a fenyegetést, emiatt lassan indult meg a helyreállítás.\n\nPár nappal ezután az elmúlt évek legnagyobb videojátékos szivárogtatását hajtotta végre, melynek következményeként 90 videót tett közzé a sokak által várt Grand Theft Auto VI játékból, sőt egyes hírek szerint a GTA V és VI forráskódját is megszerezte. Ezek után már az FBI is elkezdett nyomozni a magát 18 évesnek valló fiatal után, a nyomozás pedig végül egy dél-britanniai otthonba vezetett, ahol őrizetbe vették a fiatalt. A rendőrség és a lapok nem hozták nyilvánosságra a gyanúsított kilétét, ugyanis még kiskorú.\n\nA Kotaku szerint azonban kiderült, hogy a tizenéves hacker kapcsolatban állhat a Laspus$ nevű hackercsoporttal. A hírek szerint a kollektíva nemcsak az Uber, de a Microsoft, a Cisco, a Samsung, az Nvidia és az Okta feltörésében is benne lehetett. A Telegramon szerveződő csoport először 2021-ben tűnt fel, amikor Brazília egészségügyi minisztériumát hekkelték meg. Sokáig azt hitték, hogy a csapat inaktívvá vált, de az e hónapban végrehajtott támadások megerősítették, hogy idáig csak rejtőzködtek.",
    "Nyolc tény, ami miatt futballtörténelmi a lipcsei diadal": "1. A magyar labdarúgó-válogatott tétmérkőzésen először győzte le az NSZK, illetve Németország válogatottját az 1954-es világbajnokság csoportmérkőzései során aratott 8:3-as diadal óta.\n\n2. A német válogatott Hansi Flick irányításával először szenvedett vereséget. Korábban olyan csapatok sem tudták legyőzni, mint a holland, az olasz vagy az angol válogatott.\n\n3. A magyar válogatott 2022-ben megnyert már három olyan mérkőzést (kétszer Anglia, egyszer Németország ellen), amelyen olyan ország vált az ellenfele, amely története során nyert már világbajnoki címet. Ilyenre legutóbb 1954-ben volt példa, Anglia, Németország, Brazília és Uruguay legyőzésével – az négy volt –, de az uruguayiak kivételével akkor még egyik sem volt világbajnok.\n\n4. A magyar válogatott sorozatban harmadik mérkőzésén maradt veretlen a németek ellen. Az NSZK időszakát is beszámolva, 1994 óta nem volt példa. Csak a tétmérkőzéseket tekintve még soha nem történt ilyen.\n\n5. A német csapat kezdő tizenegye csak két helyen, a mezőnyjátékosokat tekintve csak egy helyen tért el attól, amelyik a júniusi utolsó Nemzetek Ligája-mérkőzésén öt gólt szerzett az Európa-bajnok olaszok ellen. A magyarok ellen egyet sem tudott.\n\n6. Eddig mindössze egyszer fordult elő, hogy a magyar labdarúgó-válogatott azonos naptári évben legyőzte Angliát és Németországot, 1954-ben, az Aranycsapat révén. De, sajnos, elveszítette a világbajnoki döntőt, azaz nem maradt veretlen ellenük. 2022-ben igen.\n\n7. Talán a legfontosabb: a magyar válogatott biztosan a csoport első vagy a második helyén végez a Nemzetek Ligája A-divíziójának 3. csoportjában. Ez pedig azt jelenti, hogy az 1. kalapba kerül a 2024-es Eb selejtezőjének október 9-i sorsolásán.\n\n8. A magyar labdarúgó-válogatott, egész Európát átfogó sorozatban, az 1972-es Európa-bajnokság óta nem végzett ilyen előkelő helyen. Még elérheti akár az 1-4. helyet is – ehhez legalább döntetlent kell játszania hétfőn az olaszok ellen –, de semmiképpen sem végez a rangsorban az 5–8. helynél rosszabbul.\n\nNyitókép: Illyés Tibor",
    "Kontra: Bajnai, Karácsony, Soros, Korányi": "Most az olasz választásokba készül beavatkozni az Action for Democracy, és nem is titkolja.\n\n„Bajnai, Karácsony, Soros, Korányi: most az olasz választásokba készül beavatkozni az Action for Democracy, és nem is titkolja.\n\nNagyot megy a hazai sajtóban az Action for Democracy: tegnapi indexes írásának első részében Schiffer András a Kontrára, illetve az MMM részletes elszámolására is hivatkozik. A volt országgyűlési képviselő arra is felhívja a figyelmet, hogy a Márki-Zayékat közel kétmilliárd forintnak megfelelő dollárral támogató, az eredetileg bajnaista, jelenleg Karácsony Gergelynek dolgozó Korányi Dávid-alapította szervezet célkeresztjében bevallottan öt »csatatérállam« szerepel: Olaszország, Brazília, Magyarország, Lengyelország és Törökország. Megtisztelő ez a figyelem!\n\nA Magyar Nemzet mai összeállításában a választások előtt álló Olaszországgal foglalkozik részletesebben. Meglepetés: Korányiék a cikk szerint eurómilliókat küldenek az olasz baloldali koalíció pártjaival szövetségben álló öt civil szervezetnek. Az Action for Democracy legnagyobb aggálya most az, hogy ha az olasz jobboldal egy földcsuszamlásszerű győzelmet aratna, úgy népszavazás nélkül is megváltoztatná az alkotmányt.\n\n»Már láttuk, mi történt Brazíliában, Magyarországon és az Egyesült Államokban, amikor a civil mozgalmakat elöntötte a gyűlölet hulláma. Össze kell fognunk, hogy megakadályozzuk, hogy ugyanez megtörténjen Olaszországban!«\n\nA szervezet kiemelten figyel az olasz billegő körzetekre és az ott induló baloldali politikusokra. De érdekes a Voto Dove Vivo (Szavazok, Ahol Élek) nevű egyesület is, amely saját állítása szerint a lakhelyüktől távol szavazni kívánó olaszokat támogatja. Például segítenek nekik a választókörzetek közötti átjelentkezés bürokratikus folyamatában.”\n\nNyitókép: Kontra Facebook-oldala",
    "Célba vette az F1-et a Forma–2 új királya": "Három futammal a szezon vége előtt már Forma–2-es bajnoknak mondhatja magát Felipe Drugovich, aki a következetességet jelölte meg sikere kulcsaként, ami pedig a folytatást illeti, kijelentette, a cél a királykategória, ahol hazáját, Brazíliát is képviselni szeretné.\n\nAz ígéretes debütáló (2020) és a kiábrándító második (2021) F2-es szezon után a harmadik bajnoki címet hozott Felipe Drugovichnak, aki az idény messze legstabilabban teljesítő pilótája volt. Miközben több riválisnak is voltak jó sorozatai, ő a széria történetének eddigi leghosszabb évadában folyamatosan ott tudott lenni az élmezőnyben.\n\nMiután Monzában, a sprintversenyen elhódította a bajnoki címet (három futammal az évad vége előtt), ő is arról beszélt, a csalódást keltő 2021-es év után, ami majdnem kettétörte pályafutását, elhatározta, következetesen teljesítő pilótaként vág vissza.\n\nMikor viszonylag hamar kiderült, bajnokesélyes és a végső győzelemhez is megvan a tempója, továbbra is a stabilitás volt a kulcsszó. „Próbáltam következetes lenni egész évben, a tempó pedig minden hétvégén jó volt. És kezelni is tudtuk a versenyeket. Nagyon sokat jelentett, hogy már az év elején sikerült jól menedzselni a hétvégéket. Most pedig feljutottunk a csúcsra” – kezdte büszkén.\n\n„Pályafutásom legjobb döntése volt, hogy az F2-ben maradtam. Fogalmam sincs, mit csináltam volna F2 nélkül, nem is volt ilyen terv. A cím sok lehetőséget teremt, és remélhetőleg egy nap az F1-be is eljutok. Ez a cél, ezért fogok küzdeni” – jelentette ki.\n\nFelipe Drugovich (Fotó: XPB)\n\n„A szezon elején az ember nyilvánvalóan elgondolkodik azon, hogyan álljon majd a versenyzéshez. Amikor rájössz, hogy tényleg meg tudod szerezni a bajnoki címet, az egy igazán különleges pillanat. Ez Spa körül történt, a nyári szünet után, amikor újra nőtt egy kicsit az előnyünk. Akkor hittem el, hogy lehetséges. Bár már majdnem a végén voltunk, ott kezdtem gondolkodni ezen” – idézte fel.\n\nDrugovich csapatát, az először bajnoki címet szerző MP Motorsportot is külön kiemelte, és köszönetet mondott, amiért visszafogadták 2021 után (2020-ban velük debütált, majd váltott). Úgy érzi, a partnerségből mindkét fél profitált. „A csapat nagyon sokat segített. Segítették a fejlődésem, hogy jobban vezessek, de mivel egy fiatal csapatról van szó, hiszem, hogy én is segítettem az ő fejlődésüket. Azt hiszem, én is hozzájárultam a sikerhez. Sok tapasztalattal jöttem, segítettem a fejlődésüket, és ők is sokat fejlődtek. Egyértelmű csapatmunka volt, és sikerült” – mondta.\n\nA brazil egész évben magabiztosan és stabilan jól teljesített, a nyári szünet előtti hetekben viszont állítása szerint kissé elbizonytalanodott, sok pontot veszített ugyanis fő riválisával, az akkor remek lendületben lévő Théo Pourchaire-rel szemben. „Akkor úgy éreztük, veszítettünk egy kicsit a teljesítményünkből, és kezdett elapadni az előny. Nyilván, ez nem volt világvége, de sosem jó látni, hogy fogy az előny, a többiek javulnak, te pedig nem. De ennek meg kellett történnie, hogy a szünetben dolgozzunk az ügyön és erősen térjünk vissza” – emelte ki.\n\nAmi a bajnoki címszerzést illeti, az meglehetősen furcsára sikerült, Drugovich ugyanis kiesett a monzai sprintfutam első körében, onnantól kezdve pedig a garázsból figyelte a történéseket, és azt, fel tud-e jönni ellenfele, Pourchaire az esély életben tartásához szükséges hatodik helyre. A francia végül hibázott, sőt büntetést is kapott, ezzel pedig eldőlt, a boxfalról figyelő Drugovich a bajnok.\n\nFelipe Drugovich (Fotó: XPB)\n\n„Hát nem így képzeltem el a címszerzést, az biztos. Az elején egy kicsit még ideges voltam, mert Théo nyert pár pozíciót, de aztán rájöttünk, hogy nagyon nehezen fog még tovább javítani. Olyan érzésem volt, hogy én ülök abban az autóban. Eléggé irreális volt az egész, de az biztos, hogy nagyon sokáig fogom még élvezni ezt (hogy bajnok lettem)” – jegyezte meg a furcsa diadal kapcsán.\n\nAz újabb cél az F1-es debütálás lehet, amire nemcsak maga, hanem hazája, a királykategóriás versenyzőre évek óta váró Brazília miatt is vágyik. „Remélem, sokakhoz eljut a hír otthon, és sokan szurkolnak majd. Főleg azért, mert nincs F1-es versenyzőnk. Ha a csapatok végignéznek a ranglétrán, én vagyok az első számú választás (a brazil pilóták közül), és ez igazán különleges. Hiányzik nekik egy F1-es versenyző, és remélhetőleg egy nap én lehetek majd az, aki képviseli az országot” – fogalmazott.\n\nLehetőségei viszont korlátozottak, kevés versenyzői ülés érhető el, és mivel egyik juniorakadémiának sem tagja, kapcsolatai sem olyan erősek, mint néhány riválisnak. Az viszont nem tűnik elképzelhetetlennek, hogy tartalékosként közel kerül a tűzhöz, a hírek szerint erről a szerepkörről az Alpha Taurival és az Aston Martinnal is tárgyal. „Igyekszem a paddockban maradni. Kevés szabad hely van az F1-ben, és nyilvánvalóan nagyon nehéz megszerezni egyet. Próbálkozunk, de ha nem jön össze, megpróbálunk egy tartalékos pozíciót szerezni. De egyelőre a főállás a cél” – jelezte.",
    "Soha semmi nem változtatta még meg ilyen gyorsan a munka világát- HR Portál": "A Covid alapjaiban változtatta meg a távmunkához való hozzáállást a munka világában, mára a munkavállalók csaknem negyede keresne új állást, ha munkáltatójuk csak személyes jelenlétet megkövetelő munkát kínálna számukra.\n\nTartósan beépült az otthoni munkavégzés a vállalatok foglalkoztatási gyakorlatába és a munkavállalók alkalmazási elvárásaiba a müncheni ifo gazdaságkutató intézet 27 országban végzett felmérése alapján.\n\nNémetországban a teljes munkaidőben foglalkoztatottak körében a home office használata a világjárvány után heti átlagosan 1,4 napra csökkent. A szomszédos Franciaországban 1,3, az Egyesült Államokban 1,6, Japánban pedig 1,1 nap a heti otthoni munkavégzés.\n\nA leghosszabb átlagos otthoni munkavégzés, heti két teljes nap az Egyesült Királyságban és Ausztráliában épült be a foglalkoztatási gyakorlatba. A harmadik helyen Hollandia áll 1,8 napos heti átlaggal, a negyedik, ötödik és hatodik helyen pedig Törökország, Brazília és Magyarország osztozik heti 1,7 napos átlaggal.\n\nA legkevésbé Dél-Koreában vált bevett gyakorlattá az otthoni munkavégzés, ahol heti mindössze 0,5 napos átlag alakult ki.\n\nA koronavírus-járvány tehát tartósan megváltoztatta a munkakörülményeket.\n\nAz otthoni munkavégzéssel szembeni hagyományos bizalmatlanság a jelek szerint csökkent: a megkérdezett munkavállalók több mint fele azt állítja, hogy a home office-ban produktívabb, mint amire számított.\n\nMinél pozitívabban értékelték a munkavállalók saját otthoni teljesítményüket a korábbi feltételezéseikhez képest, annál több otthoni irodai napot ajánlottak fel nekik a munkáltatók. Ez az összefüggés mind a 27 vizsgált országban kimutatható volt.\n\n\"Soha semmilyen esemény nem fordította még fel ilyen rövid idő alatt ilyen átfogóan a munka világát\" - mondja Mathias Dolls, a tanulmány egyik szerzője.\n\nUgyanígy jellemzően ki lehetett mutatni azt is, hogy minél szigorúbb volt a járvány idején a zárlat, annál több otthoni irodai napot ajánlottak fel a munkáltatók a zárlat feloldását követően is.\n\nA felmérés megállapításai szerint a munkavállalók most már nem is akarnak lemondani az otthoni munkavégzésről: 26 százalékuk keresne új állást, ha a munkáltatójuk csak személyes jelenlétet megkövetelő munkát kínálna számukra\n\n. Az Egyesült Államokban más kutatók által végzett tanulmányok szerint pedig a jelenleg otthon dolgozók több mint 40 százaléka keresne új állást, ha a munkáltatója megkövetelné a teljes munkaidős irodai jelenlétet.\n\nAz ifo gazdaságkutató intézet (ifo Institut - Leibniz-Institut für Wirtschaftsforschung an der Universität München e.V.) szakértői felmérésükkel annak jártak utána, hogy az otthoni irodahasználattal kapcsolatos eredmények, tervek, vágyak és elképzelések hogyan változnak a 27 ország jól képzett, teljes munkaidőben dolgozó (20-59 éves) munkavállalói körében.\n\nAz adatgyűjtés 2021 júliusa és augusztusa, valamint 2022 januárja és februárja között zajlott.\n\nEgyes felmérések szerint egyébként 3-ból ketten fognak felállni a jövőben, ha nem biztosítják számukra a home office lehetőségét.\n\nFotó: unsplash.com",
    "Lionel Messi duplával és pazar emeléssel jelezte, hogy már „úton van” a vb-re – videó": "Lionel Messi duplával és pazar emeléssel jelezte, hogy már „úton van” a vb-re – videó\n\nAz argentin labdarúgó-válogatott a duplázó Lionel Messi vezérletével 3-0-ra legyőzte felkészülési mérkőzésen Honduras csapatát.\n\nA Miamiban rendezett találkozón a hétszeres aranylabdás támadó büntetőből és egy látványos átemeléssel is betalált. Ezzel 88 gólnál jár válogatott színekben a 35 esztendős Messi, amivel negyedik a nemzetközi örökrangsorban.\n\nAz argentin együttes a november 20-án kezdődő katari világbajnokságon Szaúd-Arábia, Mexikó és Lengyelország társaságában a C csoportban szerepel majd.\n\nMessi átemelős gólja:\n\nGOLAZO from Leo Messi. His second goal tonight. 🇦🇷😮‍💨 pic.twitter.com/8V4XqU1wVP — PSG Report (@PSG_Report) September 24, 2022\n\nEredmények, felkészülési mérkőzések:\n\nArgentína-Honduras 3-0 (2-0)\n\nMarokkó-Chile 2-0 (0-0)\n\nkorábban közölt eredmények:\n\nSzaúd-Arábia – Ecuador 0-0\n\nBrazília-Ghána 3-0 (3-0)\n\nUruguay-Irán 0-1 (0-0)\n\nKanada-Katar 2-0 (2-0)\n\nKoreai Köztársaság-Costa Rica 2-2 (1-1)\n\nJapán-Egyesült Államok 2-0 (1-0)",
    "Teqball: magyar sikerek az Európa Játékok főpróbáján, Krakkóban": "Teqballban magyar sikerekkel zárult a 2023-as Európa Játékok főpróbája, a 100 ezer dollár összdíjazású World Series Kraków.\n\nNagy érdeklődés övezte a krakkói teqball-versenyt\n\nA Maly Rynek téren, Krakkó történelmi belvárosában négy kontinens képviselői és a világ legjobb játékosai gyűltek össze, hogy szórakoztassák a több ezer kilátogató nézőt. A versenyen 27 országból 145 játékos vett részt. A döntőket az Eurosport élőben közvetítette.\n\nAz esemény fővédnöke, a díjátadásban is szerepet vállaló Jacek Majchrowski, Krakkó főpolgármestere kiemelte, hogy a kilátogató nézők magas száma, az izgalmas labdamenetek, mind bizonyítékai, hogy a város jól döntött, amikor a teqballal kezdett együttműködést. A verseny sikere garanciája a magyar sportág és a lengyel város hosszú távú együttműködésének. A lengyel városvezető kiemelte, bízik benne, hogy a teqball a jövő évi Európa Játékok legnépszerűbb sportága lesz – derül ki a hazai szövetség beszámolójából.\n\nA krakkói versenyen a magyar színeket képviselő versenyzők három számban is győztek – női egyéniben Ács Krisztina, férfi párosban a Bányik Csaba, Katz Balázs duó, vegyes párosban Vasas Lea és Bakó Ádám – de rajtuk kívül is többen éremmel távoztak a lengyel városból.\n\nA 2023. június 21. és július 2. között megrendezésre kerülő Európa Játékokon a teqball-torna kiemelt helyen, Krakkó főterén, a Sukiennice tövében kap helyet.\n\nA következő kiemelt nemzetközi teqball-eseménynek Magyarország ad otthont: szeptember 29. és október 2. között, amelyre a brazil aranylabdás labdarúgó, a teqball nagykövete, Ronaldinho is ellátogat Budapestre. Az eseményre a belépés ingyenes lesz, amelyre az Eventbrite oldalon lehet regisztrálni.\n\nTEQBALL, WORLD SERIES KRAKÓW\n\nEREDMÉNYEK\n\nFérfi egyéni:\n\n1. Györgydeák Apor (Románia)\n\n2. Julien Grondin (Franciaország)\n\n3. Adrian Duszak (Lengyelország)\n\n\n\nNői egyéni:\n\n1. Ács Krisztina (Magyarország)\n\n2. Rafaella Fontes (Brazília)\n\n3. Nagy Boglárka (Magyarország)\n\nFérfi páros:\n\n1. Bányik Csaba/Katz Balázs (Magyarország)\n\n2. Blázsovics Ádám/Bakó Ádám (Magyarország)\n\n3. Nikola Mitro/Bogdan Marojevic (Szerbia)\n\n\n\nNői páros:\n\n1. Natalia Guitler/Rafaella Fontes (Brazília)\n\n2. Janicsek Zsanett/Vasas Lea (Magyarország)\n\n3. Kota Gabriella/Ács Krisztina (Magyarország)\n\n\n\nVegyes páros:\n\n1. Vasas Lea/Bakó Ádám (Magyarország)\n\n2. Janicsek Zsanett/Bányik Csaba (Magyarország)\n\n3. Amélie Julian/Hugo Rabeux (Franciaország)",
    "Michelin csillagos étterem ihlette ízek a Cioccolatte-ban - A Sweet Escape Braziliába érkezett": "Immáron harmadik alkalommal utazhatunk virtuálisan a világ körül a Cioccolatte Fagylaltozó Sweet escape sorozának segítségével, amelyet 2020-ban a pandémia hívott életre. A Covid első évében a Ciocolattéban a fagylaltok ízeiben köszönt vissza egy adott ország gasztronómiája, legyen ez egy koktél vagy sütemény, de volt már olyan is, hogy a kubai dohányt alakították át a jéghideg édesség ízére.\n\nIdén ugyan már lehet újra utazni, de a Sweet Escape-pel is folytathatjuk a világ ízeinek felfedezését. Épp félidőhöz érkezett a sorozat, méghozzá Brazíliába, a fagylaltok ízeit pedig a brazil Alex Atala, a Sao Paoló-i D.O.M. étterem séfje ihlette. A két Michelin csillagos D.O.M. 2021-ben a világ harmadik legjobb étterme lett a Latin America’s 50 Best Restaurants rangsorában.\n\nAz egyik ízben, amely az Amazonia nevet kapta, az Atala által készített desszert, a sült saúva hangyás sütemény születik újjá. A hangya ugyan nem, de a különleges íze bekerült a fagylaltba, amelyet így még a vegánok is nyugodt szívvel megkóstolhatnak. Az édességet ezen kívül ananász, a gyömbér és a lime is ízesíti. A másik fajta fagyi pedig a BLP Amazónia kincsei előtt tiszteleg. A banán és a citrom mellett a különleges, egzotikus, illatos gyökér, a priprioca ízeit érezhetjük benne. Innen kapta a hárombetűs nevét is.\n\nAz édes utazás pénteken Etiópiával folytatódik.\n\nCioccolatte Fagylaltozók\n\nCím: 1137 Budapest, Pozsonyi út 7. és 1117 Budapest, Buda-part tér 3.\n\nNyitvatartás: Pozsonyi: Hétfőtől-csütörtökig és vasárnap: 12:00-21:00, péntek-szombat: 12:00-22:00 Buda-part: Hétfőtől-vasárnapig 12:00-20:00\n\nTovább olvasok:",
    "A futballszélhámos, aki bekamuzta magát egy 31-szeres bajnok csapathoz": "A futballnak megvannak a korszaktól függetlenül megkérdőjelezhetetlen szupertehetségei. Ilyen például Puskás, Pelé, Maradona, Ronaldo (az eredeti), Ronaldo (a C.) és Kylan Mbappé. Sok tehetségnek óriási, hollywoodi filmbe illő akadályokat kell(ett) leküzdenie a csúcsig, Mbappé mondjuk ebből a szempontból kilóg, ő már 12 évesen a francia futball Roxfortjának megfelelő Clairefontaine akadémiáján fejlesztette képességeit, 16 évesen bemutatkozott a francia élvonalban, most, 23 évesen pedig a világ egyik legjobban fizetett játékosa a Paris Saint–Germainnél.\n\nDe nem mindenki tudja le ilyen könnyen, természetesen a PSG-ig tartó utat. Ott van például a futballvilág második legnagyobb szélhámosa, a francia Gregoire Akcelrod. A legnagyobb szélhámos cím örökös birtokosa ugyanis a brazil Carlos Henrique Kaiser, aki az 1980-as években addig hantázott mindenféle kluboknak, amíg bármiféle focitudás nélkül le nem igazolták. Megfordult Brazília ikonikus klubjaiban, a Botafogót és a Flamengót kétszer is rászedte, de a francia Ajaccio is az áldozata lett. Carlos Kaiser csodálatos átverőszériáját még az Indexen írtuk meg részletesebben.\n\nNa, francia mese főhősünk, Gregoire Akcelrod hasonló vállalkozásra szánta el magát a kétezres évek második felében:\n\nlényegében nulla értékelhető futballtudással akart bekerülni egy legalább európai szinten jegyzett futballklubhoz.\n\nHa Ronaldóék és Maradonáék esetét hollywoodi filmhez hasonlítottuk, akkor maradjunk annyiban, hogy mesénk a párizsi végcélhoz képest kicsit messze indul, de Brazília helyett elég csak a hozzánk közeli Bulgáriáig menni. A kétezres évek vége turbulens időszak volt nemcsak Akcelrod, hanem a legismertebb, legnagyobb és legsikeresebb bolgár futballklub, a CSZKA Szofija életében is, letartóztatták ugyanis a klub korábban már lemondott elnökét, Alexander Tomovot és a korábbi klubvezető Alexander Garibovot is. A vád sikkasztás és okirat-hamisítás volt a páros ellen. Azt gondolná az ember, hogy egy ilyen botrányos eset után jobban óvja a renoméját egy – Bulgáriában mindenképp – patinás klub, és óvatosabban kezeli az ügyeit. De nem. Ahogy kellett, simán bedőltek Akcelrod átverésének.\n\nAkcelrod vagyonos francia családban nőtt fel, a vagyon mellett pedig hírességek is megfordultak a közelében. Ahogy a Set Pieces oldalnak később mesélte, 15 éves korában a nagyanyja az Oscar-díjas Maurice Chevalier-vel élt, de gyerekként sem a fényűzés, sem a hírességek nem érdekelték. „Nem nagyon szerettem a ház légkörét, mert a szüleim mindig az üzletről és a pénzről beszéltek” – mondta.\n\nHogy ebből kiszakadjon, úgy képzelte, futballista lesz. Csakhogy Puskással, Pelével vagy Maradonával szemben benne fikarcnyi tehetség sem lakozott. Becsülendő, hogy ez semennyire sem szegte kedvét, sőt, lényegében megállás nélkül próbálkozott. Tízévesen játszotta első meccsét, az apja természetesen a lelátón szorított végig a 4–0-s vereség alatt. Hazafelé a kocsiban atyai jó tanácsként megpróbálta rávezetni fiát, hogy a futball nem annyira neki való:\n\n„Nagyon rossz vagy. Lusta. Soha többé nem akarlak futballpályán látni”\n\n– így öntötte szavakba tömören, ugyanakkor könyörtelenül szikáran a meglátásait idősebb Akcelrod. Gregoire szíve összetört az apai kritikát hallva. „Oké, apa, most megtiltod, hogy focizzak, de majd ha felnövök, meglátod, hogy profi futballista leszek” – gondolta magában, és hogy ez meg is valósuljon, klubról klubra járt, hogy valóra váltsa az álmát, és igazolt játékos legyen. Ha egy helyről kitették, ment tovább, nem adta fel.\n\nPár év múlva, már az internet bűvöletében szikraként pattant ki a fejéből a megoldás. Olyan eszközhöz nyúlt, amiről Carlos Kaiser nem is álmodhatott: csinált magának egy honlapot, ami pont úgy nézett ki, mint Ronaldo weblapja, hátha. Telepakolta átírt újságcikkekkel, amik azt állították, a Real Madridba igazolhat, vagy épp a francia válogatottság kapujában áll. Akcelrod szét is küldte az infóját minden klubhoz, amihez talált elérhetőséget, és nagy meglepetésére jött is kapás a dologra: a nem túl nagynevű, épp akkor az angol harmadosztályba feljutó Swindon Town hívta próbajátékra az akkor 20 éves játékost 2003 nyarán. (Akcelrod honlapja és YouTube-videók 2007-re teszik ezt a próbajátékot, de akkorra már sokkal mélyebben volt a svindliben.)\n\nSőt, egyből be is tették egy barátságos meccsre: bár Akcelrod két gólt is lőtt, a meccs közben szinte végig csak kereste a helyét és a formáját a pályán, egyszer csúnyán arcon is találta egy, az ellenfél kapusa által kirúgott labda, mert fogalma sem volt róla, hogy az milyen erővel érkezik majd hozzá.\n\nKét gól ide, két gól oda, a Swindon nem kért belőle, már a másnapi próbajátékot is lemondták, de ezzel nem ért véget az angliai kaland az akkoriban már a családjától és annak vagyonától eltávolodó Akcelrodnak, ugyanis a szintén harmadosztályú Bournemouth és a másodosztályú Norwich is bepróbálkozott nála. Egyiktől sem kapott szerződést, így odahaza, a francia alsó osztályban játszó Racing Clubhoz került.\n\nLehetőséget kapott a belga amatőr RUS Givrytől, a walesi Cwmbran FC-től, de egyik sem az a szint volt, amiről Akcelrod álmodott, és egyik sem azt mutatta az önéletrajzában, hogy egy szupersztárról van szó. Kellett még valami, amivel fel tudja dobni a CV-jét. 2006-ban egy tévéhirdetésben látta, hogy a Paris Saint-Germain játékosokat toboroz a tartalékcsapataiba, hát jelentkezett. Végül valahogy be is került a hatodosztályban játszó, ötödik számú tartalékcsapatba. Akcelrod később a leggyengébb francia liga legrosszabb csapataként jellemezte magukat.\n\nKét évig evickélt a hatodosztályban, elviselve a heti egy edzés jelentette óriási terhet, de senki nem figyelt fel rá, úgyhogy újabb szintlépés következett, vagy ahogy ő mondja, „még jobb marketingre volt szüksége”.\n\nÓriási mázlijára az egyik ismerőse a PSG szurkolói boltjában dolgozott, aki el tudta intézni neki, hogy egy üres órában a pályára is felmehessen – ez akkoriban csak a klub első számú csapatában játszó focistáknak volt opció. Szóval Akcelrod elfogadta a lehetőséget, előtte pedig a szurkolói boltban vett egy mezt „a testvérének”, a hátán természetesen az Akcelrod névvel. Amikor az elkészült, egy Akcelrod feliratú PSG-mezben léphetett a Parc des Princes füvére, ahol persze gyorsan csinált egy csomó fotót.\n\nA Parc des Princes-ben készült fotókkal kész volt a mesterterv, tökéletesnek tűnő CV állt össze a honlapon a képekkel – meg persze azzal, hogy az első csapat tartalékjának hazudta magát. 2009 nyarán pedig jött is az igazán nagy kapás. A CSZKA Szofija próbajátékra hívta, majd mindössze két edzés után közölték Akcelrod ügynökével, hogy szerződtetnék is, egyből három évre, havi 15 ezer fontos fizetés mellett – ez mai árfolyamon hétmillió forint, de még 2009-ben is kb. havi ötmillió volt.\n\nKész. Akcelrod kilenc év küzdelem után révbe ért, képtelesen bemutatott apjának, igazolva, hogy igenis van létjogosultsága a futballban, ezt igazolta az is, hogy a 31-szeres bolgár bajnok játékosa lett.\n\nAkcelrod a CSZKA edzésén – Fotó: CSZKA Szofija\n\nIlletve nem egészen. Valószínűleg több CSZKA Szofija-szurkoló is utánanézett az interneten a klub friss igazolásának, egy pedig rájött, hogy egy szélhámossal van dolguk, és ezt jelezte is minden helyi újságírónak. Szóval amikor Akcelrod a szerződés aláírása utáni hétfőn megjelent a csapat közös reggelijén, már nem kellett helyet foglalnia – közölték vele, hogy lehet hazamenni Franciaországba.\n\nA nagy futballkaland ezzel még nem ért véget, Akcelrod később Kínában, Kanadában és Kuvaitban is megfordult egy-egy rövid etapra. 2021-ben könyvet írt a saját sztorijáról, honlapján pedig már nem a figyelmetlen klubok becsapdázására kreált bemutatóját találni, hanem az általa alapított sportügynökség infóit. Akcelrod ugyanis jelenleg feltörekvő tehetségek pályáját próbálja segíteni.\n\nForrások: Deadspin | Vice | The Set Pieces | Goal",
    "Rossz hír: felszökhet az egyik kedvenc italunk ára az aszály miatt": "Mivel a világszerte pusztító aszály az arabica kávéfajta fő termelési területét, Brazíliát sem kímélte, a közeljövőben várhatóan emelkedni fog a kávé ára hazánkban is.\n\nNezvál Máté, a 42 Coffee tulajdonosa, kávépörkölő-mester és kávészakértő az InfoRádiónak elmondta, hogy mivel a fent említett arabica adja a világ kávétermelésének nagyjából 70 százalékát, s ennek nagy része a dél-amerikai országban található ültetvényeken nő, valószínűleg itthon is érezhető lesz az aszály negatív hatása.\n\nA szárazsággal összefüggő terméskiesés akár évekre is visszavetheti a hozamokat ezeken a területeken, ezért ennek folyományait nagy eséllyel a lakosság is észlelni fogja, dacára annak, hogy Brazília már rég nem egyeduralkodó a kávétermesztés terén – írja az Infostart.",
    "A baloldal visszavág: tényleg egy „új pink hullám” szemtanúi vagyunk Latin-Amerikában? « Mérce": "Augusztus 7-én lépett hivatalba Kolumbiában az a Gustavo Petro, aki júniusi megválasztását követően immár hivatalosan is az ország történelmének első baloldali elnökévé vált. Nem sokkal ezután pedig Brazíliában kezdetét vette az idén októberben esedékes elnökválasztás kampánya is, amelynek során az országot korábban már két cikluson át (2003-2011) nagy sikerrel vezető és ugyancsak baloldali Luiz Inácio Lula da Silva mérkőzik meg a jelenlegi szélsőjobboldali elnökkel, Jair Bolsonaróval.\n\nLula – jelen állás szerint erősen valószínű – győzelmével olyasmi történne, ami Latin-Amerika történelmében eddig példa nélküli volt: a régió hat legerősebb gazdaságának (Argentína, Brazília, Chile, Kolumbia, Mexikó és Peru) mindegyike valamilyen baloldali irányzatot képviselő elnök, illetve politikai erő vezetése alá kerülne. Gustavo Petro beiktatása és a közelgő brazil elnökválasztás mindezek fényében kellő apropót szolgáltatnak arra, hogy áttekintsük, és némileg kontextualizáljuk az elmúlt évek folyamán kibontakozó latin-amerikai baloldali fordulatot, egyúttal pedig feltegyük a kérdést: valóban egy „új pink tide”-nak lehetünk szemtanúi a régióban?\n\nHogyan lett a pink tide utáni jobboldali fordulatból újra baloldali hullám?\n\n1998-ban a venezuelai Hugo Chávez választási győzelme egy valóságos lavinát indított el az ezredforduló környékének Latin-Amerikájában, amelynek során valamivel több mint fél évtized alatt a térségbeli országok túlnyomó részének vezetését különböző baloldali rezsimek vették át. Ez volt az ún. pink tide (magyarul „rózsaszín hullám” vagy „rózsaszín dagály”), mely megkülönböztető elnevezés ugyanakkor nem csupán a szóban forgó vezetők és politikai formációk közel egy időben, egy régiós trend keretében történő hatalomra kerülését hivatott jelölni.\n\nEnnél lényegesebbnek bizonyultak ugyanis a 2000-es évek latin-amerikai baloldali kormányait ilyen vagy olyan mértékben összekötő általános ügyek és célok: a neoliberális hegemóniával való szembehelyezkedés és a 21. századi szocializmus megvalósítása, az amerikai imperializmus elutasítása, illetve általánosságban az Egyesült Államok dominálta nemzetközi rendszerrel szembeni kritika, továbbá a gazdasági és politikai integráció előmozdítása Latin-Amerikában.\n\nAz ezredfordulót követő csaknem másfél évtized során a pink tide kormányai komoly eredményeket értek el, többek között\n\na szociális ellátórendszerek kiépítését és a szegénység visszaszorítását illetően (kihasználva az energiahordozók és nyersanyagok világpiaci árában ekkortájt bekövetkező robbanást, az ún. commodity boom-ot);\n\nolyan alkotmányos reformok végrehajtásában, amelyek a gyarmati múlt örökségének felszámolását, s olyan több évszázadon át elnyomott, kirekesztett csoportok emancipációját szolgálták, mint a különböző őslakos nemzetek;\n\na regionális integráció terén, amely összekapcsolódott az ekkoriban már globális nagyhatalmi ambíciókat dédelgető Brazília felemelkedésével is.\n\nA gyakorlatban azonban a pink tide kormányai több vállalásukkal (pl. a térségbeli országok gazdasági szerkezetének diverzifikálása, környezeti kérdések) is adósok maradtak, valamint az idő előrehaladtával több esetben feszültségek alakultak ki a politikai elit és a baloldali fordulatban annak idején kulcsszerepet játszó népi és őslakos mozgalmak között. Mindezt tetézte, hogy a 2010-es évek első fele, illetve azok közepe tájt végképp lecsengett a commodity boom, nehéz helyzetbe hozva ezzel a túlnyomórészt még mindig a nyersanyagok és energiahordozók exportjára alapozó latin-amerikai gazdaságokat.\n\nEközben – felismerve a kínálkozó politikai lehetőséget – a csaknem egy évtizedig perifériára szorult jobboldali erők is aktivizálódtak. A hazai – és nem ritkán külföldi – tőkecsoportok által támogatott jobboldal hol választásokon (pl. Argentína, 2015), hol a „korrupcióellenesség” álcája mögé bújva és amerikai titkosszolgálati segítséggel (Brazília, 2018), hol pedig egyenesen puccsal (Bolívia, 2019) szerezte meg a hatalmat. A 2010-es évek végéig tehát erősen úgy festett, hogy a baloldali hegemóniát egy jobboldali fordulat válthatja fel a régióban. A tény, hogy ma mégis a baloldal újbóli előretöréséről beszélhetünk Latin-Amerikában, alapvetően két fontosabb szempontnak köszönhető:\n\nA pink tide politikailag, társadalmilag, és gazdaságilag is olyan új helyzetet teremtett a térség országaiban, amely a tőkepárti, a gazdaságba történő állami beavatkozást minimalizálni akaró és rendszerint USA-barát jobboldali erők számára lehetetlenné tette egy, az ezredforduló előtti neoliberális status quo-hoz való visszatérés lehetőségét. Az utóbbi évek globális válságai (köztük a koronavírus-járvány és az annak nyomában érkező gazdasági krízis, a fokozódó klímaválság vagy az Ukrajnában zajló háború), illetve azok „helyi lecsapódásai” nehéz helyzetbe hozták a regnáló jobboldali kormányokat, esélyt kínálva ezzel a baloldalnak.\n\nAz aktuális latin-amerikai folyamatok esetében a jelenleg is hivatalban lévő mexikói elnök, Andrés Manuel López Obrador (akire gyakran csak AMLO-ként hivatkoznak) 2018-as győzelme „nyitotta a sort”. Őt követte 2019-ben a mérsékelt baloldali Alberto Fernández sikere Argentínában, majd 2020-ban az egy évvel korábban puccsal eltávolított Evo Morales pártjának, a Mozgalom Szocializmusért (Movimiento al Socialismo, MAS) választási győzelme Bolíviában, Luis Arce vezetésével. 2021-ben Peru és Chile, illetve Honduras következtek: míg a két andoki ország közül előbbiben Pedro Castillo nyerte el az elnökséget a júniusi elnökválasztáson, addig utóbbiban Gabriel Boric győzedelmeskedett decemberben, Hondurasban pedig Xiomara Castro személyében a közép-amerikai ország nemcsak egy baloldali vezetőt, de egyúttal az ország történelmének első női államfőjét választotta meg.\n\nMindezek „betetőzése” volt idén júniusban a kolumbiai elnökválasztás, ahol a már említett Gustavo Petro személyében a dél-amerikai államban először nyert baloldali elnök. A felsoroltak fényében az új latin-amerikai baloldali hullám kapcsán egyértelműen Lula da Silva esetleges októberi győzelme tehetné fel végképp a pontot az i-re. De „összeállnak-e” az elmúlt évek baloldali sikerei egy olyan átfogó és bizonyos ügyek mentén legalább egy minimális szinten egységes folyamatba, mint amilyen a pink tide volt?\n\nHasonlóságok és eltérések\n\nAmennyiben a 2000-es évek latin-amerikai eseményeit, illetve az utóbbi négy év történéseit összevetjük, úgy több hasonlóságot, de legalább ugyanennyi eltérést is felfedezhetünk. Az egyik legalapvetőbb átfedés az egyes politikai vezetők és pártok/mozgalmak szerepét illető kontinuitás: gondolhatunk itt például Lula mellett a pink tide alatt Argentína elnökeként szolgáló Cristina Kirchnerre, aki most Alberto Fernández mellett tölti be az alelnöki posztot, vagy a MAS-ra Bolíviában, amelynek színeiben korábban Evo Morales vezette csaknem másfél évtizeden át az országot, most pedig egykori gazdasági és pénzügyminisztere, Luis Arce teszi ugyanezt. Az ezredforduló környéki, valamint a mostani baloldali hullámot így az említett politikusok és pártjaik/mozgalmaik, továbbá az általuk képviselt ügyek egy bizonyos fokig mindenképpen összekötik.\n\nA második, ennél is fontosabb tényező, hogy a pink tide-hoz hasonlóan ezúttal is számos esetben jól beazonosítható az alulról szerveződő tömegmozgalmak akár több éven tartó küzdelmének szerepe a baloldal sikereiben. Itt is jó példa egyfelől Bolívia, ahol a 2019-es puccsot követően a MAS-szal szövetséges baloldali és őslakos mozgalmak ellenállása bírta rá az (elvileg) ideiglenes jobboldali kormányzatot arra, hogy ténylegesen megtartsa a már többször elhalasztott választásokat. Emellett mindenképpen meg kell említenünk Chilét és Kolumbiát: előbbinél ugyanis a 2019-ben kirobbant társadalmi felkelés, s az azt követő események (pl. az alkotmányozási folyamat megindítása) során kulcsfontosságú szerepet játszottak a már meglévő és ekkortájt újonnan születő társadalmi mozgalmak (mi sem szemlélteti ezt jobban, hogy maga a chilei elnök, Gabriel Boric is diákmozgalmárként kezdte politikai pályafutását). Kolumbiában pedig Gustavo Petro győzelmét ugyancsak a kolumbiai népnek az ország radikális jobboldali vezetése és konzervatív gazdasági elitje elleni, több éven át tartó küzdelme, illetve Petro baloldali és őslakos mozgalmakkal kötött szövetsége előzte meg.\n\nA jelenlegi és korábbi latin-amerikai baloldali hullám közti hasonlóságot képviseli a fentieken túl az a tény is, hogy miként egykor a pink tide, úgy a régió aktuális folyamatai is globális jelentőségű, a fennálló nemzetközi viszonyokat befolyásoló eseményekkel és fejleményekkel párhuzamosan – helyenként azokkal összefüggésben – zajlanak. Hiszen\n\nmíg a 2000-es évek baloldali fordulatát többek között 9/11 és a terror elleni háború kezdete, az USA globális hegemóniájának megrendülése és a – javarészt a kínai gazdasági felemelkedés által pörgetett – commodity boom kísérte, addig a térség mostani történései a globális pandémia, az orosz-ukrán háború és az egyre súlyosbodó nemzetközi gazdasági helyzet „árnyékában” folytak/folynak.\n\nE harmadik hasonlóság viszont egyúttal átvezet minket a pink tide és a kortárs baloldali hullám különbözőségeire is.\n\nA fenti bekezdésben felsorolt példákból ugyanis már első ránézésre kitűnik, hogy azok a nemzetközi politikai és gazdasági folyamatok, amelyekkel Petro, Arce, Boric vagy Fernández szembesülnek, sokkalta kedvezőtlenebbek, mint voltak mondjuk Chávez, Lula, Néstor és Cristina Kirchner vagy Rafael Correa elnöksége idején. Előbbiek közel sem számolhatnak olyan szerencsés feltételekkel, mint annak idején a commodity boom vagy egy töretlenül felfelé ívelő kínai gazdaság által kiváltott egyéb pozitív hatások; helyette a koronavírus-járvány társadalmi és gazdasági utóhatásaival, a globális ellátási láncok szétesése okozta nehézségekkel és az ukrajnai konfliktus, továbbá az Oroszország elleni nyugati szankciós rezsim következményeivel kell megküzdeniük.\n\nEgy, a pink tide és az aktuális baloldali hullám közti másik lényeges eltérés figyelhető meg egyfelől a „résztvevő országok” körét tekintve, másfelől pedig a jelenleg kormányzó vezetők, illetve pártok által priorizált ügyeket illetően. A jelenlegi latin-amerikai folyamatokban ugyanis több olyan ország tölt – vagy tölthet be – fontos szerepet, amelyek a pink tide alatt vagy partikuláris tényezők voltak (pl. Mexikó) az olyan országokhoz képest, mint Venezuela és Brazília, vagy teljesen kimaradtak belőle (pl. Kolumbia). De említést érdemelnek még azok az újonnan fókuszba kerülő – vagy a korábbiakhoz képest hangsúlyosabban megjelenő – ügyek és kihívások is, melyeknek Latin-Amerika kortárs baloldali vezetői közül többen is hatványozottabb figyelmet szentelnek elődjeikhez képest. Ezek közé tartoznak például a klímaválság, a fenntarthatóság, vagy a nemi emancipáció kérdései.\n\nA harmadik meghatározó – s egyben kifejezetten szembeötlő – különbséget az ezredforduló környéki és mostani baloldali hullám között az a tény jelenti, hogy a régió államfői közül egyelőre továbbra sem vállalta fel senki egyértelműen azt a karizmatikus vezetőszerepet, amelyet annak idején a pink tide radikálisabb szárnyán – illetve általánosságban is – Hugo Chávez, míg a mérsékelt oldalon Lula da Silva töltött be. Bár az Egyesült Államokban még június elején megrendezett, a nyugati félteke országainak részvételével zajló Összamerikai Csúcs (Summit of the Americas) esete (ahol Kubának, Venezuelának és Nicaraguának az eseményről történő kizárására hivatkozva számos latin-amerikai ország elnöke bojkottálta a csúcsot) megmutatta, hogy a Latin-Amerika baloldali kormányai közti szolidaritás továbbra is igen erős, azonban az együttműködés és koordináció terén ennél többre volna szükség.\n\nA térség államai közti erősebb kooperáció ugyanis nemcsak az itteni országokat egyaránt érintő kihívásokra való hatékonyabb válaszadást tenné lehetővé, de Latin-Amerika nemzetközi ügyekben történő egységesebb és hangsúlyosabb fellépését is előmozdítaná.\n\nUgyanakkor egy esetleges regionális vezető fellépésének és az új baloldali fordulatban résztvevő országok számára történő „iránymutatásnak” a legkevésbé sem kedvez, hogy a már említett államfők közül pillanatnyilag többeknek is komoly belpolitikai kihívásokkal, válságokkal kell megküzdeniük. Miközben Gabriel Boricnak a chilei alkotmánymódosító népszavazás és romló támogatottsági mutatói miatt kell aggódnia, addig Peruban Pedro Castillo folyamatos korrupciós vádakkal és egy jobboldal által dominált törvényhozással kénytelen szembenézni, míg Alberto Fernández Argentínáját súlyos gazdasági nehézségek és három évtizede nem látott mértékű infláció sújtják.\n\nA chilei választók a vasárnap tartott népszavazáson nagy többséggel, 62:38 arányban elutasították az új alkotmány tervezetét. A 154 tagú, többségében független politikusokból álló chilei alkotmányozó gyűlés egy éven keresztül dolgozott azon a javaslaton, amelynek az lett volna a célja, hogy felváltsa az Augusto Pinochet jobboldali katonai diktatúrája idején elfogadott, a neoliberális gazdaságpolitikát támogató alkotmányt. A népszavazás előzményeiről itt olvasható a szerző elemzése, a népszavazás kimeneteléről pedig ebben a hírben tájékoztattunk.\n\nVigyázó szemetek Bogotára vessétek\n\nHa az eddig elmondottak fényében kellene pálcát törnünk afelett a kérdés felett, hogy az aktuális latin-amerikai baloldali hullámra tekinthetünk-e jelenleg egy „új pink tide”-ként (amelynek keretében – „elődjéhez” hasonlóan – nem csupán baloldali erők közel egyidejű, s egyfajta regionális trendbe illeszkedő kormányra kerüléséről, hanem az említett vezetők és politikai formációk bizonyos közös ügyek mentén való összekapcsolódásáról, illetve egységéről is beszélhetünk), úgy a válasz jó eséllyel „Nem” lenne. Ez azonban nem jelenti egyúttal azt is, hogy mindez ne változhatna meg a közeljövőben, vagy baloldali szempontból ne találhatnánk okot a bizakodásra.\n\nNem véletlen ugyanis, hogy az utóbbi időkben mind a nemzetközi mainstream sajtóban, mind a rendszerkritikus médiafelületeken egyre nagyobb figyelem irányul Gustavo Petrora – akit én sem ok nélkül emlegettem a cikk folyamán már több ízben is. A baloldali közgazdász és a korábbi M-19 nevű gerillaszervezet egykori tagjának elképzelései és elnökségének esetleges sikeressége motiváló erőként, de leginkább egy új mintaként szolgálhat Latin-Amerika baloldali kormányai és mozgalmai számára régiószerte. Petro szakítana a korábbi chávez-i modellel, vagyis az energiahordozók és nyersanyagok kitermelésére építő extraktivista gazdaságpolitikára, s az így befolyt állami jövedelmek jóléti programokba fektetésére alapuló rendszerrel. Helyette az igazságos környezeti átmenetre, a fenntarthatóságra és a magasabb hozzáadott értéket képviselő, diverzifikált gazdasági rendszer kialakítására helyezné a hangsúlyt.\n\nAz Új Egyenlőség egy közelmúltbeli, ugyancsak a kolumbiai eseményeket taglaló podcast-adásában Lenti Attila mindezek kapcsán többek között arról beszélt, hogy Gustavo Petro „életnagyhatalommá” tenné Kolumbiát, azaz jelentős mértékben építene az ország biológiai sokféleségében és természeti kincseiben rejlő lehetőségekre (pl. ökoturizmus). Ezzel összhangban az új államfő véget vetne hazája kőolajkitermeléstől és -értékesítéstől való függésének, az emiatt kieső bevételeket pedig a kolumbiai társadalom leggazdagabb osztályainak intenzívebb megadóztatása révén fedezné.\n\nDe a fentiek mellett a regnáló latin-amerikai baloldali kormányok számára fontos tanulságokkal szolgálhat Petro azon pragmatizmusa is, amelynek segítségével – az eddigi jelek szerint – sikerült a törvényhozásban egy széles koalíciót létrehoznia az őt támogató szövetség, a Pacto Histórico (Történelmi Paktum), illetve a különböző liberális és jobbközép politikai erők között. E koalíciónak létfontosságú szerepe lehet az elnök elképzeléseinek megvalósításában.\n\nKiemelendőek továbbá egyfelől Gustavo Petronak a vidék felzárkóztatására és a mindenki számára elérhető, jó minőségű oktatás, illetve egészségügy megteremtésére irányuló tervei, másfelől pedig a kolumbiai történelem során lényegében mindvégig kirekesztett, kizsákmányolt csoportokkal, az őslakossággal és az afro-kolumbiaiakkal kötött szövetsége.\n\nPetro elnöksége ugyanakkor nemcsak odahaza mutathat utat a kortárs latin-amerikai baloldalnak, hanem a regionális együttműködés és a tágabb értelemben vett külkapcsolatok terén is. A kolumbiai államfő klímaváltozás elleni küzdelmet, igazságos környezeti átmenetet és egy fentartható, egyenlőbb gazdasági berendezkedést hangsúlyozó nézetei értő fülekre találhatnak olyan vezetők esetében, mint Gabriel Boric vagy – egy őszi elnökválasztási győzelmet követően – Lula da Silva.\n\nA felsorolt ügyek ezáltal könnyen olyan, a térség jelenlegi baloldali kormányait összefogó aktuális kapcsokká válhatnak, amelyek a közeljövőben kiforrottabb és szorosabb regionális kooperációhoz vezethetnek. Emellett Gustavo Petro és a venezuelai elnök, Nicolás Maduro nemrégiben megállapodtak arról, hogy helyreállítják a két ország között korábban mélypontra jutott diplomáciai kapcsolatokat. Nem kizárható tehát az sem, hogy Petro – jobboldali elődjeihez képest – jóval konstruktívabb attitűdje új lendületet adhat az immár hosszú évek óta húzódó venezuelai válság megoldását célzó törekvéseknek is.\n\nVégezetül pedig érdemes megemlíteni az Egyesült Államok és Kolumbia kapcsolatainak jövőbeli sorsát is. Az andoki ország ugyanis a múltban mindvégig az USA legszilárdabb latin-amerikai szövetségeseként funkcionált, különösen fontos szerepet töltve be az amerikaiak ún. „drogok elleni háborújában” (’war on drugs’). Gustavo Petro azonban júniusi megválasztását követően hamar jelezte, hogy – az addig igencsak aszimmetrikus viszonyok helyett – egy új alapokra helyezett, partneribb viszonyt képzel el a két ország között. Mindez a későbbiekben akár egyfajta „látleletként” is szolgálhat arra, hogy Latin-Amerika államai miként fogalmazhatják újra kapcsolataikat az utóbbi évtizedekben a „hátsó udvarában” is mind több befolyást veszítő Egyesült Államokkal.\n\nÖsszességében tehát elmondható, hogy habár a mostani latin-amerikai baloldali hullám a közelmúltig több szempontból is „elmaradt” a pink tide-tól, Gustavo Petro elnöksége – kiegészülve Lula da Silva várható győzelmével az októberi brazil elnökválasztáson – végre meghozhatja azt a várt áttörést, amely révén a régió jelenlegi baloldali fordulata „felnőhet elődjéhez”.\n\nPetro sikeres kormányzása ugyanis egyrészt segíthet meghaladni a chávez-i modellt, illetve felülkerekedni annak hibáin, másrészt a kolumbiai államfő nemcsak „élére állhat” a régióban zajló folyamatoknak, de a zászlajára tűzött ügyek (pl. fenntarthatóság, harc a klímaváltozás ellen) immár képesek lehetnek erőteljesebben is összekapcsolni az elmúlt években inkább „széttartó” módon tevékenykedő baloldali kormányokat, harmadrészt pedig a térség folyamatai akár egy új időszak kezdetét is jelenthetik az USA és Latin-Amerika közti kapcsolatokban.",
    "Kína kirántja a szőnyeget az USA alól Latin-Amerikában": "Washingtont jelenleg különösen aggasztja, hogy Latin-Amerika országai nem állnak a Nyugat mellett az Oroszország elleni hatalmi harcban. Március elején az ENSZ Közgyűlésében a legtöbben elítélték az Ukrajna elleni orosz támadást. Az orosz gazdaság megrogyasztására szánt átfogó szankciókban azonban nem vesznek részt, kivéve a különböző kis karibi államokat, amelyek támogatnak bizonyos intézkedéseket az orosz oligarchák ellen.\n\nEmellett Latin-Amerika kormányai megtagadják Ukrajna politikai támogatását, sőt egyes esetekben nyíltan kritizálják a nyugati országok oroszellenes politikáját. A Mercosur államszövetség például kifejezetten megtagadta, hogy Zelenszkij elnök nyilvánosan felszólaljon a szervezet július 21-i asuncióni csúcstalálkozóján.\n\nKína lelépi az USA-t\n\nAz elmúlt két évtizedben Kína kirántotta a szőnyeget az USA alól, az ezredforduló óta Peking befolyása gyorsan nő Latin-Amerikában. Míg 2000-ben a régió exportjának mindössze 1,1 százaléka irányult Kínába, 2018-ban, a járvány kezdete előtt ez már 21 százalék volt - ha nem számítjuk az Egyesült Államokhoz szorosan kapcsolódó Mexikót. Kína már egyértelműen megelőzte az USA-t, ahova ugyanabban az évben az export mindössze 15 százaléka irányult.\n\nKína hitelezőként is egyre fontosabb szerepet tölt be. 2005-től a koronavírus-járvány kitöréséig összesen 141 milliárd dollárt biztosított a régió országainak, többet, mint a Világbank, az Amerika-közi Fejlesztési Bank és a Dél-amerikai Fejlesztési Bank együttvéve. Dél-Amerika öt legnagyobb gazdasága közül Kína jelenleg Brazília, Chile és Peru legnagyobb, míg Argentína és Kolumbia második legfontosabb kereskedelmi partnere.\n\nKína hitelezőként és befektetőként is egyre nagyobb jelentőséggel bír Latin-Amerikában. Fotó: Depositphotos Kína hitelezőként és befektetőként is egyre nagyobb jelentőséggel bír Latin-Amerikában. Fotó: Depositphotos\n\nKína kiemelt figyelmet fordított a regionális infrastruktúra bővítésére is. Hszi Csin-ping elnök 2015-ben ígéretet tett arra, hogy tíz éven belül 250 milliárd dollárt fektet be a térségbe. 2017 óta a latin-amerikai országok csatlakozhatnak Kína Új Selyemút (BRI) kezdeményezéséhez, amelynek célja kikötők, utak, vasutak és gátak építése kínai vezetéssel. Dél-Amerika kilenc spanyolajkú országa közül hét, köztük Argentína, Chile és Peru csatlakozott a BRI-hez. Latin-Amerika hat legnagyobb gazdasága közül csak Brazília, Mexikó és Kolumbia hiányzik.\n\nFüggőségek jönnek létre\n\nA Kínával való szorosabb gazdasági kapcsolatok azt is jelentik, hogy egyre több Kína-barát érdekcsoport jelenik meg, még olyan körökben is, amelyeknek ideológiailag kevés közük van kommunista párthoz. Például a brazil mezőgazdasági export lobbi, amelynek fő vevője Kína, sürgeti Bolsonaro elnököt, hogy javítsa kapcsolatait Kínával. Hasonlóképpen, a chilei üzleti elit ma már Kína-barátnak számít. Kína jelenleg Chile legfontosabb kereskedelmi partnere, jóval megelőzve az Egyesült Államokat.\n\nEmellett Kína együttműködik a politikai, üzleti és tudományos elittel, hogy meggyőzze őket a kínai politikai rendszer felsőbbrendűségéről. Ez különösen a kínai tanulmányutakra és konferenciákra szóló fizetett meghívások esetében fordul elő. Arról próbálják meggyőzni a látogatókat, hogy a demokrácia nélküli kínai fejlődési modell felülmúlja a nyugatit. Ennek valódi célja, hogy legitimálja az egypárti uralmat.\n\n2017-ben Hszi elnök bejelentette, hogy 2023-ra a térségből 15 ezer politikai szakértőt hívnak meg Kínába. A kínai lobbimunka minden bizonnyal sikerekre utalhat. A pekingi Qu Dongyu például felülmúlta az amerikai jelöltet az ENSZ Élelmezésügyi és Mezőgazdasági Szervezete (FAO) 2019-es főigazgatói választásán, részben annak köszönhetően, hogy elhozta a legtöbb latin-amerikai szavazatát.\n\nElfelejtett Monroe-doktrína\n\nA kínai terjeszkedés ellen természetesen az Egyesült Államoknak kellene ellenállást kifejtenie. James Monroe amerikai elnök már 1823-ban megfogalmazta a róla elnevezett doktrínát, amely szerint az USA befolyási övezetének tekintette az egész amerikai kettős kontinenst, és beavatkozással fenyegetőzött, ha idegen államok – akkoriban az európai gyarmati hatalmak – beavatkoznak. szánták. Ez volt az amerikaiak vezérelve egészen az ezredfordulóig – amelyet magában a térségben is gyakran kritizálták. De a jelenlegi kínai terjeszkedés kapcsán ez az elv úgy tűnik, hogy feledésbe merült Washingtonban.\n\nTrump tevékenységének romjain\n\nTrump volt elnök politikája különösen romboló hatással volt. Latin-Amerikát elsősorban olyan problémás régiónak tekintette, amely az illegális bevándorlással, a kábítószer-kereskedelemmel és a csoportos bűnözéssel megnehezítette az USA életét. Ahelyett, hogy a térség demokratikus erőit erősítette volna, az illegális migráció megfékezésének reményében az egyre inkább tekintélyelvű elnököket támogatta Közép-Amerika északi részén. A déli szomszédokkal kapcsolatos gyakori becsmérlő megjegyzései azt eredményezték, hogy az USA amúgy is megrongálódott hírneve az ottani lakosság körében beomlott.\n\nTrump négyéves hivatali ideje alatt mindössze egyszer járt a régióban, 2018-ban a G-20 Buenos Aires-i csúcstalálkozóján. Ezzel szemben Hszi Csin-ping már tizenkét latin-amerikai országban járt, több országban, mint Trump és Barack Obama együttvéve.\n\nA Covid-járvány tovább erősítette Kína pozícióját a régióban. Míg az Egyesült Államok és Európa nagyrészt a betegség otthoni leküzdésére szorítkozott, Peking már korán támogatta Latin-Amerikát maszkok, védőöltözetek és tesztkészletek – később vakcinák – nagyszámú szállításával.\n\nA Nyugat nélkülözhetetlen partnere\n\nMárpedig Latin-Amerika nem elhanyagolható erőforrásokkal rendelkezik. Az EU népességének körülbelül másfélszerese, a bruttó hazai össztermék jelenleg az EU egyharmadát kitevő mértéke, valamint globálisan jelentős nyersanyag-beszállító pozíciója miatt a Nyugat számára stratégiai partner kellene, hogy legyen.\n\nTekintettel a Nyugat érdeklődésének hiányára, sok latin-amerikai politikus úgy látja Kínát, mint pragmatikus és megbízható lehetséges szövetségest. Márpedig a tapasztalatok azt mutatják, hogy a kínaiakkal való együttműködés korántsem problémamentes.\n\nPéldául egy gigantikus kínai vízierőmű Ecuadorban rendkívül túlárazott projektnek bizonyult, jelentős környezeti problémákkal. Peruban heves összecsapás folyik a helyi lakosok és egy nagy kínai bánya között, miután az utóbbi nem teljesítette a szerződésben vállalt kártérítést. A kínai hitelek merev törlesztési feltételei sem teszik előnyössé a Kínával való együttműködést.\n\nKína növekvő befolyása azzal fenyeget, hogy aláássák a térség újonnan kialakuló demokráciáit. Az egyre erősödő tekintélyelvű tendenciák már számos országban azonosíthatók. Félő, hogy a tekintélyelvű fejlődési modell kínai népszerűsítése új legitimációs alapot ad az ilyen próbálkozásoknak.\n\n(Káncz Csaba szerzői oldala itt érhető el.)",
    "A világ többsége nem követi a nyugati Ukrajna-politikát": "„A globális politikai és gazdasági szövetségek megszokott rendszere átalakulóban van, és semmi sem tette ezt a változást világosabbá, mint az Oroszország ukrajnai inváziójára adott változatos reakciók. Miközben az Egyesült Államok és legközelebbi európai és ázsiai szövetségesei kemény gazdasági szankciókat léptettek életbe Moszkvával szemben, a világ lakosságának 87 százaléka nem hajlandó ezt követni” – írja David H. Rundell és Michael Gfoeller a Newsweek oldalán.\n\nA szerzők szerint ez az elmozdulás sehol sem nyilvánul meg jobban, mint az energiapiacokon, ahol a valutákkal ellentétben a kormányok nem tudják egyszerűen kinyomtatni, amire szükségük van.\n\nElső példaként Szaúd-Arábiát említik, amely régóta elkötelezett amerikai partner, szoros szövetséget kötött Oroszországgal az OPEC Plus kartellben. A cikk megjegyzi, hogy a szaúdiak nagyon nyilvánosan elutasították az amerikai elnök kérését az olajtermelés növelésére. Ehelyett orosz olajat importáltak hazai felhasználásra, hogy több saját termelésüket exportálhassák. A múlt héten még a kitermelést is csökkentették, és világossá tették, hogy ezt ismét megtehetik.\n\nKína Szibériából származó folyékony földgázt (LNG) ad el Európának, miközben egyidejűleg orosz olajat importál. Ezt követően finomítja és exportálja az olajat.\n\nAzt is megemlítik, hogy közben\n\na kínai olajvásárlások által fizetőképes Irán az orosz búza legnagyobb vásárlójává vált.\n\nIndia kőolajminisztere nyilvánosan kijelentette, hogy kormányának nincs konfliktusa Moszkvával, és „erkölcsi kötelessége”, hogy az orosz olaj vásárlásával alacsonyan tartsa az energiaárakat otthon.\n\n„A szövetségek, amelyeket részben a nyugati gazdasági és politikai befolyás ellensúlyozására hoztak létre, egyre bővülnek. Egyiptom, Szaúd-Arábia és Törökország bejelentette, hogy csatlakozni kíván a BRICS-országokhoz (Brazília, Oroszország, India, Kína és Dél-Afrika). A Sanghaji Együttműködési Szervezet jelenleg többek között Kínát, Oroszországot, Indiát és Pakisztánt köti össze. Irán még ebben a hónapban tervezi csatlakozását, míg Bahrein, Egyiptom, Szaúd-Arábia és Katar valószínűleg „párbeszédes partnerek” vagy tagjelöltek lesznek” – írják a szerzők.\n\n„Ha ez nem lenne elég ahhoz, hogy a Nyugat elbizonytalanodjon, Moszkva ismét támadásba lendült Latin-Amerikában, megerősítve katonai kapcsolatait Nicaraguával, Venezuelával és Kubával.\n\nA régió két erőközpontja, Brazília és Mexikó határozottan elutasította az Oroszország elleni nyugati szankciók támogatását” – jegyzik meg a szerzők.\n\nBRICS: a nyugati hegemónia felszámolása? Az utóbbi időben népszerű lett az elmélet, hogy a BRICS felemelkedésével véget ér a Nyugat hegemóniája, az USA móresre lesz tanítva és eljön a Kánaán. A KARD blog véleménycikke.\n\n„A dollár tartalékvaluta státusza továbbra is a globális gazdasági rend egyik pillére, de a rendbe vetett bizalom sérült” – olvasható a cikkben.\n\nA szerzők megjegyuik, hogy gazdasági szankciók a nemzetközi banki és biztosítási szektor egyes részeit, köztük a SWIFT pénzátutalási rendszert is fegyverré tették. Vagyonokat foglaltak le, és árutermelési szerződéseket mondtak fel. A dollármentesítésre irányuló felhívások egyre hangosabbak. Amikor Oroszország rubelben, jüanban vagy EAE-dirhamban követelte az energia kifizetését, Kína és India eleget tett a követelésnek.\n\n„A globalizáció csak akkor működhet, ha a legtöbb résztvevő úgy véli, hogy az az ő érdekeit szolgálja. Ha a többiek úgy gondolják, hogy a Nyugat tisztességtelenül használja a rendszert a saját javára, akkor a szabályokon alapuló nemzetközi rend szétesik, és alternatívák fognak megjelenni”\n\n– írják a szerzők.\n\nA cikk szerint a gazdag Nyugat talán megengedheti magának a szankciók költségeit, a többiek nagy része nem. Rámutatnak, hogy Európa most olyan országokkal versenyez az energiaszállításokért, mint Banglades, Srí Lanka, Pakisztán és Thaiföld. Észak-Afrikában és a Közel-Keleten az energia- és élelmiszerhiány az arab tavaszhoz hasonló politikai zavargások kilátását vetíti előre.\n\n„Ezek az aggodalmak jelentős Nyugat-ellenes érzelmeket keltenek a globális Dél nagy részén.\n\nMiközben az atomfegyverekkel rendelkező Oroszország nem mutat hajlandóságot arra, hogy véget vessen egy olyan háborúnak, amelyet vezetői nem engedhetnek meg maguknak; a Nyugat gyorsan elveszíti a maradékot, és ezzel aláássa azt a szabályokon alapuló nemzetközi rendet, amelynek létrehozására törekedett”\n\n– zárják a szerzők, akik szerint az egyetlen megoldás egy diplomáciai kompromisszum lenne.",
    "Hamarosan egzotikus országok forgatagává változik a Kincsem Park": "Szeptemberben nem kell messzire utaznunk, hogy bejárjuk a világot, ugyanis a Portugál Nemzetek Fesztiválja négy országba kalauzolja el a látogatókat. Szeptember 9. és 11. között igazi karneváli hangulat száll a Kincsem Parkra, ahol brazil táncshow, dobkoncert, lisszaboni lemezlovasok, angolai zenészek és táncosok gondoskodnak a jó kedvről.\n\nA Food Truck Show most Portugália, Brazília, Angola és a Zöld-foki szigetek hangulatát és ízeit idézi meg. Forró hangulat és kulináris élvezetek tehát garantáltan várják majd a vendégeket. A különleges fogások kialakításában külföldi vendég séfek dolgoznak össze magyar szakácsokkal, hogy az ízek ne csak hasonlítsanak az eredetihez.\n\nAz ételeket és italokat egységes áron, most először kóstoló formában is lehetőség lesz kipróbálni. Természetesen a különlegességek mellett a food truckok megszokott, saját kínálata is elérhető lesz és a vegetáriánus vendégekre is gondolnak a szervezők.\n\nA Portugál Nemzetek ételei versenyre is kelnek egymással, mert a rendezvényen megválasztják az év kedvenc portugál, brazil, angolai ízekben pompázó streetfoodját. A közönség is kiválaszthatja a kedvencét, az online szavazás pénteken indul, a díjátadót pedig vasárnap este rendezik, ahol a legnépszerűbb kocsi megkapja a szakmai elismerést.\n\nA food truck kocsik mellett idén egy bazársort is építenek a szervezők, ahol minden ország termékeiből egy színes kínálatot találhatunk. Sajtok, méz és sütemények mellet az ikonikus portugál papucsok, kendők, hangszerek, kiegészítők is helyet kapnak.\n\nA portugál fado és magyar népzene fúziója\n\nSzombat este egy különleges zenei produkciónak köszönhetően közelebbről is megismerkedhetünk a portugál kultúrával. Petkovics Diána, a Portugáliában élő egyetlen magyar fado énekesnő ad koncertet.\n\nDalaiban összefűzi a magyar népdalokat a portugál zenei örökséggel, így az est során a két kultúra közötti hasonlóságokban is gyönyörködhet a közönség. A fado dalok a portugál városokban a 19. század eleje óta népszerű, brazil és afrikai zenéből eredő énekek gitárkísérettel.\n\nKutyák és lovak is szerephez jutnak\n\nA finom italok és ételek, a gyerekprogramok és a karneváli hangulat mellett a sportról sem feledkeznek meg. Nemzetközi rögbi tornával várják a látogatókat, és ha már a Kincsem Parkban járunk, portugál lóverseny futamokat és agárversenyeket is megtekinthetünk.\n\nAz agarak kétszer is starthoz állnak a Nemzetközi Európa Derby futamaiban. Pénteken kilenc futamban drukkolhatunk nekik. Vasárnap az elődöntőkben legjobban teljesítő agarak csapnak össze az Európa Derby Sprint Döntőben (280 méteres távon) és az Európa Derby Döntőben (480 méteres távon).\n\nRemek versenyeket ígér a szeptemberi nemzetközi versenyhétvége a galoppon is.\n\nA szombati program póni futamokkal indul, ahol fiatal lovasok mutathatják meg tehetségüket, ezt követően a telivérek kilenc futamban állnak majd starthoz.\n\nSzámos nagydíj és Liga futam fokozza az izgalmakat: a nap legrangosabb versenye, a 2400 méteres, 14 millió forint összedíjazású Kincsem Díj lesz, de érkezik a mérföldes Imperial Díj, az 1000 méteres Overdose Díj és a legjobb hazai tenyésztésű mének és kancák versenye, a Magyar Háromévesek Nagydíja is.\n\nVasárnap ügetőversenyek várják az érdeklődőket, tíz futammal. A nap legfontosabb versenyei az 1800 méteres Marschall József Emlékverseny és a 2560 fordulóstartos 108. Hungária Díj lesznek, ahol a helyezettek újabb értékes pontokat szerezhetnek a Nemzeti Ügető Ligában. Az eseményről bővebben ide kattintva kaphattok információkat.\n\nCímlapfotó: Food Truck Show"
}