{
    "Horvátország megmentette Franciaország A-divíziós tagságát": "Horvátország megmentette Franciaország A-divíziós tagságát\n\nFranciaország ugyan 2-0-ra kikapott Dánia otthonában, azonban Horvátország 3-1-re nyert Ausztria ellen, így Mbappéék megőrizték A-divíziós tagságukat.\n\nFogadj 20-szoros szorzóval a magyar-olasz meccsre, és szerezd meg a 20 ezer forintos bónuszt is!\n\nA dánok és a franciák szempontjából is fontos volt az utolsó Nemzetek Ligája csoportmérkőzés, hiszen míg előbbi a csoportgyőzelemért, utóbbi a kiesés elkerüléséért indult harcba. Dánia aztán nagyon gyorsan lerendezte a találkozót, hiszen a 34. percben Kasper Dolberg révén került előnybe a házigazda, majd öt perccel később Andreas Skov Olsen be is állította a 2-0-s végeredményt. Ennek ellenére nem örülhetett felhőtlenül az északi ország, nem úgy, mint a franciák.\n\nA csoport másik mérkőzésén ugyanis Horvátország már a hatodik percben előnybe került Ausztria otthonában, s a házigazda hiába egyenlített három perccel később, a találkozó utolsó bő 20 percében két gólt is szereztek a horvátok, akik így 3-1-re nyertek. Ez azt jelenti, hogy déli szomszédunk biztos ott lesz a Nemzetek Ligája négyes döntőjében, valamint az is biztossá vált, hogy a hat mérkőzésen csupán öt pontot szerző Franciaország a következő kiírásban is az A-divízióban fog szerepelni.\n\nAz 1. csoport mellett a 4. négyes küzdelmei is, ahol Hollandia és Belgium a csoportgyőzelemért játszott egymással, míg Wales és Lengyelország a kiesés elkerüléséért. A hollandok végül Virgil van Dijk révén 1-0-ra nyertek, és 16 ponttal megnyerték a csoportjukat, míg a lengyelek Karol Swiderski találatával arattak 1-0-s sikert és maradtak bent az A-divízióban.\n\nA C-divízióban négy mérkőzést rendeztek, amelyek közül talán a legérdekesebb, hogy Feröer-szigetek hazai környezetben 2-1-re legyőzte Törökországot, amely ennek ellenére is feljutott a B-divízióba. A legutóbb Azerbajdzsán ellen 2-1-es vereséget szenvedő Szlovákia 1-1-es döntetlent játszott Fehéroroszországgal.\n\nUEFA NEMZETEK LIGÁJA, 6. FORDULÓ\n\nA-DIVÍZIÓ\n\nAusztria-Horvátország 1-3 (Baumgartner 9., ill. Modric 6., Livaja 69., Lovren 72.)\n\nDánia-Franciaország 2-0 (Dolberg 34., Skov Olsen 39.)\n\nHollandia-Belgium 1-0 (Van Dijk 73.)\n\nWales-Lengyelország 0-1 (Swiderski 58.)\n\nC-DIVÍZIÓ\n\nAzerbajdzsán-Kazahsztán 3-0 (Marochkin 67. - öngól, Ozobic 74., Nuriev 90+1.)\n\nSzlovákia-Fehéroroszország 1-1 (Zrelak 65., ill. Bakhar 45.)\n\nFeröer-szigetek-Törökország 2-1 (Davidsen 51., Edmundsson 59., ill. Gurier 89.)\n\nLuxemburg-Litvánia 1-0 (Rodrigues 88.)\n\nD-DIVÍZIÓ\n\nAndorra-Lettország 1-1 (Rosas 88., ill. Gutkovskis 50.)\n\nMoldova-Liechtenstein 2-0 (Stina 90+2., 90+4.)\n\nNe csak nézd a kedvenc csapatod, hanem fogadj is az eredményre.\n\nA Magyarország-Olaszország összecsapáson a mieink győzelme 4.25, a döntetlen 3.40, a vendégsiker 2.00-szoros szorzóval fogadható. (x)",
    "Lyon Franciaország harmadik legveszélyesebb városa": "Itt fontos megemlítenünk a francia alvilág, azaz a Le Milieu szerepét. A bűnszervezetek, akárcsak Európa más országaiban, Franciaországban is jelen vannak, tevékenységük a XX. század elejétől kezdett egyre intenzívebbé ­válni. Napjainkban a leginkább a francia Riviérán, Marseille-ben, valamint Lyonban aktívak.\n\n– A turistákra szakosodott bűnözői szervezetek, bűnözői körök – fogalmazott a szakértő – elég erős bázissal rendelkeznek a városban, ez az egyik probléma, amely a közrendet érinti.\n\nEzt jól mutatja a Le Figaro francia napilap által készített rangsor, amely a francia városokat rangsorolja a tömegközlekedés biztonsága szempontjából. Itt Lyon a harmadik legrosszabb értékelést kapta, a leggyakrabban elkövetett bűncselekmények a zsebtolvajlás és a rablás, ezeket követi a verbális, fizikai és szexuális erőszak.\n\nA lyoni közbiztonsági helyzet miatt egy érdekes adok-kapok is kialakult a város polgármestere, Grégory Doucet és Gérald Darmanin belügyminiszter között. A vita középpontjában Lyon egyik központi negyede, a Guillotiere áll, ahol a helyi hatóságok az elmúlt években folyamatosan küzdenek a közrend fenntartásával. Tavaly annyira elfajult a helyzet, hogy több bolt és szupermarket is úgy döntött, korlátozzák nyitvatartási idejüket, és korábban bezárnak.\n\nA negyedben – központi elhelyezkedése miatt – általában nagy tömeg tartózkodik, éppen ezért melegágya lett a drogkereskedelemnek, csempészáruk értékesítésének és egyéb más illegális tevékenységeknek.\n\n– A környék egyre szörnyűbb – ecsetelte akkor egy helyi lakos az Europe 1 francia rádiócsatorna megkeresésére.\n\nHozzátette, az emberek félnek elhagyni otthonaikat a tolvajok és az erőszakoskodók miatt. A Le Figarónak névtelenül nyilatkozó rendőrtisztek elmondása szerint a negyedben az észak-afrikai és román közösségek okozzák a legnagyobb problémát.\n\nPolitikai színezet\n\nA város polgármestere ezért arra kérte a belügyminisztert, hogy növelje az önkormányzati rendőri erők számát Lyonban annak érdekében, hogy helyreállíthassák a közrendet. Darmanin ennek eleget is tett, azonban Doucet szerint további egységek biztosítására lenne szükség.\n\nA belügyminiszter júliusban el is látogatott a lyoni negyedbe, ahol ezt megelőzően pár nappal rendőröket sebesítettek meg letartóztatás közben.\n\n– A vitának erős politikai színezete van – mutatott rá Szűcs Anita. Gérald Darmanin és Laurent Wauquiez\n\n– Rhone régió regionális elnöke – nagyon intenzíven a rendőri erők jelenlétének növelését célozták meg. Ezzel szemben Lyon polgármestere zöldpárti politikus, aki ugyan a közbiztonság helyreállítását jelölte ki egyik fő prioritásaként, mégis a rendpárti intézkedések mellett több fenntartható intézkedést is egyidejűleg valósítana meg.\n\nAz elmúlt hónapokban tapasztalható szóváltások kifejezetten ennek a politikai csörtének a részei. Azt azonban nem szabad elfelejteni, hogy Darmanin folyamatosan – országszerte – növeli a hatóságok létszámát, és kérés esetén központi erősítést is küld Lyonba – ennek gyümölcse az elmúlt pár hét adatai alapján kezd is beérni: alig egy hónappal Darmanin lyoni látogatását követően a Le Figaro beszámolója szerint négyszáz letartóztatás történt a kerületben.\n\nA belügyminisztérium jelentése szerint a második legveszélyesebb francia város Marseille. Itt azonban más jellegű problémákkal kell szembenéznie a helyi vezetésnek, mint Lyonban. Mivel a Földközi-tenger egyik legnagyobb kikötővárosáról van szó, így a drog-, fegyver-, ember- és szervkereskedelemre épülő nemzetközi bűnszervezetek melegágya.\n\nEzenfelül pedig az elmúlt években a város elmaradottabb, északi negyedeiben egyre nő a bandaháborúk és az ebből fakadó – általában fiatal – halálos áldozatok száma is. A helyzet tavaly év végére annyira elfajult, hogy Emmanuel Macron francia elnök és belügyminisztere itt is a rendőri egységek létszámának növelése mellett döntött – a helyi polgármester azonban ez esetben sem volt elégedett az erősítés mértékével.",
    "Franciaország rajta fogja tartani a szemét az új olasz kormányon": "Franciaország miniszterelnöke is reagált az olasz előrehozott választások eredményére, ami a szélsőjobb elsöprő győzelmét hozta. Élisabeth Borne azt mondta, tiszteletben tartja az olasz választók akaratát, de kijelentette, csakúgy, ahogy azt korábban az Európai Bizottság elnöke, Ursula von der Leyen is mondta, ő és hazája vezetése is figyelni fogja, tiszteletben tartják-e az emberi jogokat és az abortuszhoz való jogot Olaszországban.\n\nÉlisabeth Borne, Franciaország miniszterelnöke. Fotó: XOSE BOUZAS/Hans Lucas via AFP\n\nA Bfm televíziónak adott interjújában a miniszterelnök arról is beszélt, azért még nem sürgős a téma, hiszen a köztársasági elnök még csak most fogja kinevezni a miniszterelnököt.\n\n„Teljesen irreleváns kijelentés, ugyanis nem áll szándékunkban hozzányúlni sem az emberi jogokhoz, sem az abortuszhoz való joghoz” - mondta az Olasz Testvérek társalapítója, Fabio Rampelli a Radio 24 reggeli műsorában. Hozzátette, hogy már a választási kampány során elmondták, hogy nincs ilyen szándékuk.\n\nA francia kormány egyelőre tojáshéjakon lépked: egyrészt fenn akarják tartani a jó kapcsolatot Olaszországgal, és tiszteletben kívánják tartani az olasz választók akaratát, ugyanakkor aggódnak, hogy a francia szélsőjobboldallal sok dologban közös álláspontot képviselő párt, az Olasz Testvérek szövetsége kapta a legtöbb szavazatot az előrehozott választásokon.\n\nA vasárnapi szavazást megelőző estén Clement Beaune közlekedési miniszter, korábbi európai ügyekért felelős miniszter az olasz politikai fejleményeket a franciaországiakhoz hasonlította. Felidézte, hogy a francia Nemzeti Front (Le Front National, 2018-tól Rassemblement national, azaz Nemzeti Tömörülés), Marine Le Pen pártja az Olasz Testvérekhez hasonlóan olyan jelképet használ logójában, ami egyértelműen az olasz fasisztákhoz köthető. „Soha ne feledjük, honnan származik a Front National által jelképként használt láng: ez a láng Mussolini sírjából emelkedik ki, az olasz neofasiszták ezt a szimbólumot választották jelképüknek” - mondta a miniszter.\n\nA francia szélsőjobb természetesen örömmel fogadta a választások eredményét. „Az olasz nép úgy döntött, hogy újra a saját kezébe veszi a sorsát azzal, hogy hazafias és szuverenista kormányt választott” - írta Marine Le Pen a Twitteren. A szélsőjobboldali politikus gratulált Giorgia Meloninak és Matteo Salvininek, azt írta róluk, hogy „ellenálltak az antidemokratikus és arrogáns Európai Unió fenyegetéseinek”.\n\nMarine Le Pen egyébként inkább Matteo Salvinivel ápol szoros kapcsolatot, mint Giorgia Melonival.\n\n(Corriere della Sera)",
    "Megdöbbentő bizonyíték Franciaország és Ukrajna kapcsolatáról": "2021-ben a francia fegyverexport több mint kétszeresére nőtt az előző évhez képest. Tavaly az ágazat minden idők harmadik legjobb eredményét érte el. A megnövekedett export elsősorban vadászgépekre érkezett megrendeléseknek köszönhető, melyekből több országba is ad el a francia vezetés. Emellett Franciaország Ukrajnát is bőkezűen támogatja ágyúkkal és egyéb háborús felszereléssel - írja a V4NA nemzetközi hírügynökség.\n\n11,7 milliárd euróért adott el fegyvereket tavaly Franciaország, amivel az ágazat a valaha volt harmadik legmagasabb eredményt érte el az ország történelmében. A pontos részleteket szeptember 27-én teszi közzé a védelmi miniszter a parlament számára készített jelentésben, ám azt már most lehet tudni, hogy a franciák 2021-ben rekordösszegben értékesítettek fegyvereket. Sébastien Lecornu előrejelzése alapján a 2022-es évben is jelentős eredményekre számít a francia minisztérium.\n\nA történtekről beszámoló Challenges francia gazdasági hetilap kiemeli, hogy a tavalyi évben produkált eladásokkal Franciaország a világ harmadik számú fegyverexportőrévé lépett elő az Egyesült Államok és Oroszország mögött.\n\nA cikkből az is kiderül, hogy a koronavírus miatt 2020-ban jelentősen visszaesett a francia fegyvereladás, mindössze 4,9 milliárd euró volt, a tavalyi évben azonban jelentősen fellendült, meghaladva a 2019-es évi 8,3 milliárd eurós rendeléseket. A tavalyi év ráadásul minden idők harmadik legnagyobb összegű fegyverexportját eredményezte Franciaország számára: 2015-ben 16,9 milliárd, 2016-ban pedig 13,9 milliárd euró volt az ebből származó bevétel.\n\nA nagy összeg elsősorban a Rafale típusú vadászgépekre leadott megrendeléseknek köszönhető. Franciaország 2021-ben hat új és tizenkét használt repülőgépet adott el Görögországnak, tizenkét használt repülőgépet értékesített Horvátországnak, és 30 új Rafale gépet bocsátott áruba Egyiptomnak. Összességében a repüléstechnika tette ki a megrendelések közel 70 százalékát, ami több mint a duplája a szokásos 30 százalékos aránynak. A lap értesülései szerint az Európába irányuló export, ahová Franciaország át kívánja terelni tevékenységét, 2021-ben a megrendelések 38 százalékát tette ki.\n\nA Rafale típusú vadászgépek eladásának tekintetében Florence Parly volt francia védelmi miniszter kimagaslóan teljesített, a Les Échos nevű francia gazdasági lap értesülései szerint hat külföldi ország is a francia repülők vásárlása mellett döntött. A legjelentősebb szerződés az Abu-Dzabinak történő 80 Rafale eladásáról szóló megállapodás, amelyet tavaly év végén írtak alá.\n\n2015 óta eddig 242 repülőgépet exportáltak a franciák, de a francia hadsereg által használt vadászgépekkel együtt összesen 434 gép került eladásra. Az első helyen tehát az Egyesült Arab Emirátusok áll a 2021-ben 15 milliárd euróért vásárolt 80 repülővel, a második Egyiptom, ők 2015-ben 24, majd 2021-ben további 30 Rafale-t vettek 9 milliárd euróért, a harmadik helyen pedig Katar és India áll, mindkét ország 36 francia vadászgéppel rendelkezik. Ami az európai vásárlókat illeti, Görögországnak összesen 24 Rafale gépe van 2,3 milliárd euró értékben, Horvátországnak pedig 12, ami 1 milliárd eurót ér.\n\nAz eladásokon kívül Franciaország igencsak bőkezűen támogatja fegyverrel a február óta háborúban álló Ukrajnát is, Florence Parly volt miniszter áprilisban azt írta a Twitteren, hogy Franciaország kiáll Ukrajna mellett és több Caesar típusú önjáró tüzérségi ágyút, valamint többezer lövedéket szállítanak az országba.\n\nLa France continue de soutenir l’Ukraine sur le plan militaire : le Président de la République a acté la livraison de plusieurs canons d'artillerie Caesar et de milliers d'obus. Nous sommes aux côtés du peuple ukrainien. — Florence Parly (@florence_parly) April 22, 2022\n\nÁm nem ez az egyetlen fegyver, amit a francia vezetés az ukrán védekezés számára felajánlott, a Le Monde nevű francia lap március elején számolt be róla, hogy néhány tucatnyi Milan páncéltörő rakétát szállít Kijevbe, ezt megelőzően pedig, közvetlenül a háború kitörése után védőfelszerelést, sisakot és golyóálló mellényt biztosított Franciaország az ukrán katonák számára.\n\nA háborúról a percről percre élő közvetítésünket IDE kattintva követheti.",
    "3 eurós minimumdíjat vezet be Franciaország a könyvek kiszállítására, hogy visszaszorítsák az Amazont": "Minimum 3 eurós kiszállítási díjat vezet be Franciaország a 35 euró alatti könyvrendelések kiszállítására, hogy csökkentse az Amazonhoz hasonló óriások versenyelőnyét a független könyvesboltokkal szemben – írja a Reutersre hivatkozva a Guardian. Egy 2014-es törvény eddig is tiltotta az ingyenes kiszállítást, de az Amazon és a hozzá hasonló cégek ezt eddig egy 1 centes (4 forint) díj felszámolásával játszották ki.\n\nEzt a kiskaput zárták be egy 2021. decemberi törvénnyel, amelynek értelmében ezentúl lesz egy minimum kiszállítási díj. A francia kormány most döntött arról, hogy ez a következő időszakban 3 euró lesz. A kisebb könyvesboltok általában 7 eurót szoktak elkérni a kiszállításért, szerintük ennyi ennek a reális költsége.\n\nA francia könyvesboltok azért élték túl az Amazon megjelenését a piacon, mert egy 1981-es törvény miatt újonnan megjelent könyveket nem lehet a listaár alatt árulni. Más országokban az Amazon szinte minden könyvre kedvezményt ad, ezzel versenyelőnybe kerül a kis könyvesboltokkal szemben, akik közül rengeteg csődbe ment az utóbbi időben.\n\nA 35 euró feletti vásárlásokra továbbra is lehet 1 centes kiszállítási díjat felszámolni. A most bejelentett döntésre a két oldal különbözően reagált, így:\n\naz Amazon szerint ezzel rosszul járnak azok a vidéki vevők, akiknek a közelében nincsen könyvesbolt,\n\na kis könyvesboltok szerint ez a döntés ugyan segít nekik az életben maradáshoz, de a 3 eurós díj túl alacsony, és nem fedezi például a francia posta kiszállítási költségeit.\n\nAz Amazon működésével számos probléma van, a cég az Egyesült Államokban nagyon rosszul bánik a munkavállalóival, Európában pedig nem tartják be a kereskedelmi szabályokat, és gyakran visszaélnek erőfölényükkel a piacon.",
    "Franciaország felgyorsítja a megújuló energiaforrások telepítését": "Emmanuel Macron francia államfő az ország első tengeri szélerőműparkjának felavatásán csütörtökön bejelentette, hogy „duplájára kell felgyorsítani” a megújuló energiaforrások telepítését, miközben az új nukleáris reaktorok megnyitását is előre kell hozni. A nyolcvan tengeri szélturbinából álló park az Atlanti-óceánban, a nyugat-franciaországi Saint Nazare kikötőjétől 12–20 kilométeres távolságban nyílt meg. Üzemeltetője az állami tulajdonú EDF (Électricité de France), és mintegy 700 ezer ember energiaigényeit tudja ellátni.\n\nJelentősen növekedni fog a villamosenergia-igényünk, mintegy 40 százalékkal 2050-ig, ezért Franciaországnak duplájára kell felgyorsítania a megújuló energiaforrásokkal kapcsolatos projektjeit, elsősorban a szél- és a napenergiát illetően\n\n– mondta az államfő a megnyitón.\n\nHivatalos adatok szerint jelenleg mintegy tíz évig tart egy tengeri szélerőműpark üzembe helyezése Franciaországban, míg Németországban csak öt, Nagy-Britanniában pedig hatéves a folyamat. A szárazföldi szélturbinák üzembe helyezése hétéves folyamat, kétszer annyi, mint Németországban vagy Spanyolországban.\n\nA megújuló energiák (víz, szél, nap, biomassza) tavaly Franciaország energiatermelésének 21 százalékát, a nukleáris energia 69 százalékát, a fosszilis tüzelőanyagok pedig 7 százalékát biztosították.\n\nEmmanuel Macron idén februárban bejelentette, hogy Franciaország 2050-ig ötven tengeri szélerőműparkot nyit meg. Ebből hét park tervezése kezdődött meg, de a megvalósítást számos bírósági eljárás hátráltatja.\n\nFotó: Stephane Mahe / AFP\n\nA köztársasági elnök csütörtökön a szárazföldi szélturbinák telepítésének folytatása mellett is állást foglalt, valamint jelezte, hogy az új atomerőművek megnyitását is előrébb hozná.\n\nFebruárban jelentett be Emmanuel Macron egy széleskörű nukleáris programot, amelyben Franciaország 2035-ig hat új, második generációs európai nyomottvizes reaktort (EPR) épít, és további nyolc kisebb reaktor építését is megfontolja. Az államfő az energetikai diverzifikáció mellett fogalt állást, amikor úgy fogalmazott: „csak a megújuló energiák nem megoldás, ahogy csak az atomenergia sem működik”.\n\nAmit most az ukrajnai háborúval megélünk, és amit egyes szomszédaink, mint például a németek még inkább megélnek, az pont az, hogy az energia terén a megoldás az energiamodell diverzifikációja\n\n– mondta az elnök.",
    "Egyre erősödik az iszlamizáció Franciaországban, tanárokat fenyegetnek": "Egy francia filozófiatanár még tavaly azzal vált nemzetközileg ismertté, hogy felhívta a figyelmet az iszlám térhódításra az országban. A pedagógus kénytelen volt elhagyni a pályát és mindenhova rendőri védelemmel kellett mennie, mert véleménye miatt korábban többen is halálosan megfenyegették – írja a V4NA nemzetközi hírügynökség.\n\nDidier Lemaire egy évvel ezelőtt az Europe 1 nevű tévécsatornának adott interjút, ahol a férfi kijelentette, hogy meg kell védeni a muszlim fiatalokat az egyre jobban begyűrűző iszlám befolyás fenyegetésétől, ám ezt követően elképesztő gyűlöletáradat zúdult rá, rasszizmussal vádolták és többen halálosan megfenyegették, sőt még néhány diákja is ellene fordult.\n\nA tanár a fenyegetések miatt először csak rendőri kísérettel járt be a munkahelyére, majd végleg elhagyta a pedagógusi pályát.\n\nMostani interjújában arról beszélt Didier Lemaire, hogy egykori városában nem javult a helyzet, sőt még tovább romlott. Elárulta azt is, hogy nem ő az egyetlen tanár, akinek biztonsági okokból el kellett hagynia a várost: egy másik filozófiatanár is arra kényszerült, hogy otthagyja a középiskolát, ahol tanított, miután az egyik diákja Allah nevében a tanórán megfenyegette. Arról is beszélt, hogy a probléma nem csak Trappes-ban, hanem egész Franciaországban jelen van, a tanárok Párizsban is fenyegetésnek vannak kitéve.\n\nhirdetés\n\nDidier Lemaire felhívja rá a figyelmet, hogy a kultúra a nemzet egyik feltétele, amely az egyén értékét hirdeti.\n\nFranciaország kultúráját azonban megtámadták bizonyos életformák és követelések. Lemaire szerint elsősorban iszlamista követelésekről van szó: példaként kiemelte a fejkendő viselését, a muszlim étkezési szabályokat és a másik ember megszólítását, amik szerinte különösen problémás témák és egyre nagyobb térnyerésükkel veszélyeztetik az ország kultúráját.\n\nA cikket teljes terjedelmében a Magyar Nemzet oldalán olvashatják.\n\nForrás: V4NA",
    "Franciaország kortól függetlenül ingyen osztja a nőknek az esemény utáni tablettát": "Franciaországban minden nő számára, kortól függetlenül, ingyenes lesz a sürgősségi fogamzásgátlás, avagy az esemény utáni tabletta a gyógyszertárakban, vény nélkül – jelentette be François Braun egészségügyi miniszter.\n\nA francia egészségügyi miniszter elmondta: „a nők fogamzásgátlását illetően megerősítjük a nők védelmét azzal, hogy kortól függetlenül ingyenessé tesszük vény nélkül az esemény utáni tablettát”.\n\nAz eleinte csak a kiskorú lányok, az év eleje óta pedig minden 25 év alatti nő számára a gyógyszertárakban ingyenesen kérhető tabletta minden francia nő számára ingyenessé válik.\n\nIngyenes lesz a szexuális úton terjedő betegségek szűrése is\n\nEnnek oka, hogy „a kormány konkrétan tesz azért, hogy a nők anyagi okokból ne mondjanak le a sürgősségi fogamzásgátlásról, ez ugyanis jelenleg a legfőbb indoka a lemondásnak” – jelezte Isabelle Romem, a nők és a férfiak közötti egyenlőségért felelős kormánytag.\n\nMiközben a konzervativizmus erősödését látjuk Európában és a világon, a mi kormányunk most is bebizonyítja, hogy a nők és férfiak közötti egyenlőség, valamint a nőknek a saját testük feletti rendelkezéshez való joga abszolút prioritást élvez\n\n– fogalmazott Isabelle Romem.\n\nA kormány a szexuálisan terjedő betegségek szűrését is ingyenessé teszi a 26 év alattiak számára, orvosi beutalóra sem lesz szükség – írja az MTI.\n\nMindkét intézkedés a társadalombiztosítás finanszírozását 2023-ra előíró törvénytervezetben szerepel, amelyet szeptember 26-i ülésén vitat meg a kormány.\n\n(Borítókép: Daniel Reinhardt / picture alliance / Getty Images)",
    "Nyugat felől plusz gáz enyhíti a válságot": "A spanyol hálózatot üzemeltető Enagas ugyanakkor közölte, hogy a tervek szerint a szivattyúzás november 1-jétől kezdődik meg a Francia- és Spanyolországot összekötő interkonnektoron keresztül a nagyobb kapacitású gáztranzit. Az Enagas és francia partnere, a Terega maximalizálta a kompresszorok használatát az észak-spanyolországi Irun városától a Pireneusok hegyvonulatán átívelő összeköttetésen keresztül. Mindez évi 1,5 milliárd köbméterrel (bcm) növeli a lehetséges importot – számolt be a Reuters.\n\nBár elsőre ez nem tűnik nagy mennyiségnek, mivel Magyarország éves gázfogyasztása nagyjából 10 milliárd köbméter – az FGSZ Földgázszállító Zrt. adatai szerint –, míg az EU közel 400 milliárd köbméternyi gázt fogyaszt, de Franciaország csak 40-45 millió köbméter közötti mennyiséget használ fel évente. A 18 százalékos növekedés így azt jelenti, hogy Franciaország földgázfogyasztásának 6 százalékával egyenértékű mennyiséget tudna szállítani. Ez most nagyjából 10 százaléknak felelhet meg, miután az Európai Bizottság javaslatára az országban 15 százalék feletti mértékben csökkentették a gázfelhasználást.\n\nSpanyolország és Franciaország között két meglévő vezeték van, és az ukrajnai orosz invázió által kiváltott európai energiaválság közepette egy harmadik összeköttetés megépítését is tervezik.\n\n„Nem látszik, hogy ennek a háborúnak (Ukrajnában) hamar vége lenne. Pontosan ezért kell stratégiai szempontból gondolkodnunk... gondoljunk a következő telekre. A megújuló energiák és az összeköttetések, hogy azok a baráti országok között áramoljanak, az egyetlen kiút” – jelentette ki Teresa Ribera spanyol energiaminiszter.\n\nFranciaország ellenzi egy harmadik vezeték megépítését a két ország között, azzal érvelve, hogy a két meglévő vezeték kihasználatlan, mivel az áramlások elsősorban Spanyolország felé haladnak. Ez tavaly ilyenkor is így volt, amikor Spanyolország január és augusztus között nettó 6 172 GWh energiát importált a két gázvezetéken keresztül északi szomszédjától, derült ki az Enagas adataiból.\n\nSpanyolország a barcelonai kikötőben lévő Enagas újragázosító üzem létesítményeit is fejleszteni fogja, hogy maximalizálja az Olaszországgal való szolidaritást. A terminálról főként Olaszországot akarják majd ellátni. Spanyolországnak és Portugáliának hét LNG-terminálja van, amelyekről azt mondják, hogy további csővezetékek építése esetén segíthetnék Közép-Európa ellátását.\n\nIdén azonban, mivel Franciaország nukleáris flottája jelenleg a kapacitás kevesebb mint 50 százalékánál tart, Spanyolország nettó 13 075 GWh energiát exportált Franciaországba a vezetékeken keresztül.\n\nAlgéria is Európa segítségére siet a nagy pénzekért\n\nAlgéria arra számít, hogy az Olaszországba irányuló földgázexportja idén ötödével nő majd. Az észak-afrikai országból 2022-ben összesen mintegy 25,2 milliárd köbméter gázt szállítanak Olaszországba – mondta Túfik Hákkár, az algír Sonatrach állami energetikai vállalat vezérigazgatója. Olaszország tavaly 20,9 milliárd köbmétert kapott Algériából, az olasz gázhálózat adatai szerint.\n\nAz országok igyekeznek olyan alternatív energiaszolgáltatókat találni, mint Algéria, hogy pótolják az Oroszországból származó ellátás kiesését, amely a kontinens Ukrajnának nyújtott támogatására reagálva csökkentette az Európába irányuló gázáramlást. Olaszország a maga részéről áprilisban megállapodást kötött Algériával a Trans-Med gázvezetéken keresztül történő import növeléséről, amit júliusban Mario Draghi volt elnök látogatása követett, hogy több gázt biztosítson.\n\nA hosszú távú szerződések alapján Olaszországba szivattyúzott gáz mennyisége idén mintegy 21,6 milliárd köbméter lesz, míg az azonnali ügyletek keretében eladott mennyiség valószínűleg 3,6 milliárd köbméter lesz – számolt be a Bloomberg.\n\nAlgéria két gázvezetékkel is rendelkezik, melyek Spanyolországgal állnak összeköttetésben. A spanyol hálózati adatok szerint azonban az algériai gázimport az első félévben 40 százalékkal esett vissza az egy évvel korábbihoz képest, miután a Marokkón átívelő Maghreb-Európa összeköttetés 2021 novemberében leállt az Algír és Rabat közötti, Nyugat-Szahara státusza miatti diplomáciai vita miatt. Marokkó 1979-ben az ország területének a nagy részét megszállta, amelyet Algéria jogtalan beavatkozásnak tart. Spanyolország idén eddig 6,9 milliárd köbméter gázt kapott Algériától, miután a konfliktust rendezték.\n\nAz ICE TTF-en a 180-175 euró/megwawattórás októberi gázárak gazdaságilag is racionálissá tették Algéria számára, hogy nagyobb kapacitáson szállítsanak földgázt Európába. A novemberi gázszerződések árai 190 euróra szöktek hétfő reggelre. Algéria a jövőben még nagyobb gázpartner lehet európában, ahol a rezsiárak elszabadultak: augusztus végén megállapodásra jutottak Emmanuel Macron francia elnökkel, hogy 50 százalékkal növelhetik a teljes EU-s gázexportot.\n\nÁramszámla kalkulátor A normál áram havi éves B éjszakai áram havi éves Kiszámol",
    "Franciaország több gázt ad el Németországnak, áramot kap cserébe": "Franciaország növeli a gázszállításait Németországnak, amely cserébe elektromos áramot szolgáltat, amennyiben az energiaválság miatt arra szükség lenne télen – jelentette be a francia államfő hétfőn.\n\nMeg fogjuk oldani a gázcsatlakozásokat, hogy gázt tudjuk szállítani Németországba, amennyiben szükség lesz szolidaritásra, Németország pedig még több elektromos áramot fog termelni és nekünk szolgáltatni a csúcsidőkben\n\n– mondta hivatalában tartott sajtótájékoztatóján Emmanuel Macron, miután videókonferencia-megbeszélést folytatott Olaf Scholz német kancellárral.\n\nEmmanuel Macron emlékeztetett arra, hogy Franciaországban sikerült elkerülni a lakossági energiaárak jelentősebb emelkedését.\n\nFranciaország az egyik olyan európai ország, amely a legjobban megvédte a háztartásokat, valamint a kis- és középvállalatokat. Számos ország most hoz a miénkhez hasonló intézkedéseket\n\n– hangsúlyozta.\n\nA francia gazdasági tárca pénteken közzétett adatai szerint az energiaárak korlátozására az állam az elmúlt egy évben 24 milliárd eurót költött, ebből 16,5 milliárdot a lakossági energiaárak befagyasztására, és 7,5 milliárd eurót az üzemanyagárakra nyújtott kedvezményre.\n\n(MTI)",
    "Afrikai alapanyaggal küzd Franciaország a mustárhiány ellen": "Ma a dijoni mustárnak speciális előírásoknak kell megfelelnie, például csak barna vagy fekete mustármagból készülhet, amelyek csípősségét adják. Azonban hiába szerepel az üvegeken Franciaország mint származási hely, a magok nyolcvan százalékát Kanadából importálják a gyártók. Albertában és Saskatchewanban 2021-ben példátlan szárazság söpört végig, emiatt felére esett vissza a mustármagtermelés: kevesebb mint ötvenezer tonna termett a 2020-as 98 800 tonna helyett.\n\nTavaly ebből a mennyiségből 157 tonnát exportált Kanada Franciaországba, ami nyolcvanszázalékos visszaesés 2020-hoz képest.\n\nA klímaváltozás okozta nehézségeket az ukrán háború is tetézte. Az Ukrajna déli részén termelt mustármag nem felel meg a dijoni előírásoknak, mivel a magok kevésbé erősek, de a belőlük készült fűszer Közép- és Kelet-Európa kedvence. Ám a háború kitörésével e termékek is hiánycikké váltak, így Franciaországtól keletre is elkezdték keresni a dijoni mustárokat, ami a francia boltokban okozott fennakadást.\n\nA kisebb termelők örülnek a változásnak, hiszen megnövekedett megrendeléssel számolhatnak.\n\nRáadásul az idei mustármagtermés jónak ígérkezik, így ígéretük szerint novemberre helyreállhat az ellátás Franciaországban. Környezetvédők szerint ráadásul a cégek végre ráébrednek, milyen környezetszennyező több ezer kilométerről szállítani a mustármagokat. A Burgund Mustárszövetség elnöke, Luc Vandermaesen nem látja ilyen rózsásan a helyzetet, szerinte 2024-ig problémák lesznek az ellátással. Az elegáns éttermek egy része ezért más megoldást választ: az afrikai mustárt.",
    "A Gazprom csökkenti Franciaország legnagyobb energiaszolgáltatónak szánt gáz mennyiségét": "A Gazprom orosz energetikai vállalat szerződéssel kapcsolatos nézeteltérések miatt keddtől csökkenti az Engie globális energiaszolgáltatónak szánt gáz mennyiségét – közölte az Engie, amely Franciaország legnagyobb gázszolgáltatója. Elisabeth Borne francia kormányfő hétfőn felszólította a vállalatokat, hogy a jövő hónapig dolgozzák ki energiatakarékossági terveiket. A miniszterelnök figyelmeztetett: a cégek lesznek az első áldozatok, ha Franciaország valaha is rákényszerül a gáz- és az áramfogyasztás korlátozására.\n\nEmmanuelle Vargon, az energiapiaci szabályozási bizottság (CRE) vezetője kedden egy francia rádióadónak azt mondta, hogy a francia gáztározók töltöttségi szintje jelenleg 91 százalék. A francia kormány azt a célt tűzte ki, hogy november 1-jéig a gáztározók 100 százalékban megteljenek.\n\nNéhány hete a Gazprom arról számolt be, hogy az idei első hét és fél hónapban 36,2 százalékkal, 78,5 milliárd köbméterre csökkentette a nem FÁK-országokba irányuló gázexportját.\n\nAz ukrajnai háború kezdete óta eddig is jelentősen csökkent az Engie-nek szállított gáz mennyisége – mutatott rá közleményében a francia energiavállalat.\n\nAz Engie aláhúzta: korábbi intézkedéseinek köszönhetően akkor is el tudja látni ügyfeleit, ha a Gazprom felfüggeszti a szállítást. A szolgáltató július végén már jelezte, hogy számottevően csökkentette pénzügyi és fizikai függőségét az orosz földgáztól, amely jelenleg beszerzési forrásainak mindössze négy százalékát teszi ki. A vállalatot vezető Catherine MacGregor leszögezte:\n\nnincs ok az aggodalomra.\n\nAz energiaszolgáltató hétfőn megerősítette, hogy tárgyal a Sonatrach algériai állami olajtársasággal az onnan érkező szállítások növeléséről.\n\nAz Engie legnagyobb részvényese – közel 24 százalékos részesedéssel – a francia állam. Az Aggregated Gas Storage Inventory (AGSI) európai platform a múlt héten közölte, hogy megközelítette a 90 százalékot a gáztározók töltöttsége Franciaországban, így az ország jó úton van afelé, hogy elérje célját, és novemberig teljesen feltöltse a készleteket.\n\nOlivier Véran kormányszóvivő ugyanakkor figyelmeztetett: ez nem jelenti azt, hogy Franciaország átvészeli a telet a készletekből, ha az oroszok felfüggesztik a szállítást, vagy ha túl nagy lesz a hazai fogyasztás.\n\nMindazonáltal Franciaország egyes európai partnereinél kevésbé függ az orosz gáztól, amely fogyasztásának 17 százalékát teszi ki.",
    "FRISS: Nagyszabású béremelési programot indít, az áremelkedést pedig megfékezi a kormány — Franciaországban": "Így is lehet.\n\nNagyívű, összesen 45 milliárd euró értékű kormányzati mentőcsomagot mutatott be Bruno Le Maire, Franciaország gazdasági és pénzügyminisztere hétfőn Párizsban.\n\nEszerint 15%-ban korlátozná a gáz és az áram árának növekedését, 5%-kal növelné a jövedelemadó-sávokat, emellett\n\nemelné a pedagógusbéreket, illetve 10 ezer új közszolgálati munkahelyet hozna létre\n\na francia kabinet. A csomag célja, hogy megállítsa az egyre növekvő inflációt, illetve megvédje a lakosságot és a cégeket az energiaár-robbanástól.\n\nA gáz- és áramár-maximalizálás január 15-én léphet életbe — jelenleg a 2021. novemberi árakhoz képest 4%-os áremelkedés megengedett. A kormány arra számít, hogy a következő hónapokban 6, jövőre pedig 4% körüli áremelkedés várható. A költségvetési terv elfogadása a parlamenti többségen múlik, azonban a francia kormánynak jelenleg nincs többsége, így másokat is meg kell győznie a terv elfogadásához.\n\n(444.hu nyomán)",
    "Franciaország a csőd szélén: Macron azt üzeni az embereknek, ők fizetik meg a szankciók árát": "Emmanuel Macron francia elnök megdöbbentő nyilatkozatban arról beszélt, hogy nemzeti egységre van szükség az orosz-ukrán háború, és - bár erről nem beszélt - az elhibázott szankciók miatti gazdasági problémák kezelésére. A világ vezető konzervatív lapja, a Le Figaro szerint a szankciók többet ártanak a nyugati gazdaságoknak, mint az oroszoknak, sőt, még az Egyesült Államok is az EU-n nyerészkedik (a dollár erősödésével az euróval szemben).\n\nA 2022. szeptemberi tanévkezdés még annál is rosszabb lehet Franciaországban, mint ahogy azt maga Emmanuel Macron is gondolta még a nyári szünet előtt - írja cikkében a Le Figaro.\n\nMindannyiunknak fel kell készülnünk arra, hogy az ukrajnai háború tartós lesz. A nyár és az ősz eleje kétségtelenül nagyon nehéz lesz - mondta július 14-én egy televíziós interjúban. Augusztus 19-én, amikor a szövetségesek 1944-es provence-i partraszállásának emléknapja volt, még drámaibban fogalmazott:\n\nNépünkre gondolok, amelynek lelki erőre lesz szüksége ahhoz, hogy szembenézzen az elkövetkező időszakkal, hogy ellenálljon a könnyebb út választhatósága és a megpróbáltatások miatti bizonytalanságoknak, és hogy egységesen vállalja, hogy megfizeti szabadságunk és értékeink árát.\n\nA Le Figaro szerint Macron beszédének drámaisága Churchill híres beszédéhez fogható, amelyben vért, verejtéket és könnyeket ígért. A franciák azonban nem álltak lelkesen mögé - nyilván azért is, mert Churchill történelmi szükségszerűséget ismert fel és a britek szabadságának megvédéséről beszélt, most viszont senki nem veszélyezteti a franciák szabadságát.\n\nEzek a megjegyzések rendkívül aggasztóak - válaszolta múlt héten Eric Ciotti, a Republikánusok vezető politikusa, elnökjelöltje. Ciotti azt is felvetette, hogy az elnök akár katonai beavatkozásra is gondolhat, de az sem megnyugtató, ha \"csak\" az elszabadult energiaárakra gondolt.\n\nRejtélyes tárgyalások Zelenszkijjel\n\nA Le Figaro szerint Ciotti kétségeinek van alapja. Három nappal az apokaliptikus nyilatkozat előtt ugyanis Macron 80 perces telefonbeszélgetést folytatott az ukrán elnökkel, Volodimir Zelenszkijjel, aki megköszönte Franciaországnak az ukrán védelem részére nyújtott „kézzelfogható segítségét\", majd megismételte korábbi követelését, amely szerint „tovább kell szigorítani az Oroszország elleni gazdasági szankciókat\". A két államfő „Oroszország nukleáris terrorizmusáról\" beszélt a zaporizzsjai erőmű kapcsán (miközben semmi sem bizonyítja, hogy az oroszok lőnék saját magukat - hiszen az erőmű orosz kézben van -, a moszkvai közlemények ukrán támadásokról szólnak).\n\nMacron hajlamos a harcias nyilatkozatokra - írja a Figaro -, emlékeztetve, hogy a Covid-járvány kitörésekor mondott beszédében tizenkétszer ismételte meg, hogy „háborúban állunk\" (a vírus ellen).\n\nMost azonban Macron olyan helyzetben szólal meg, amikor egyáltalán nem áll egységesen mögötte a francia társadalom.\n\nFranciaországnak nem szabadna társhadviselőnek lennie ebben a konfliktusban - mondta például Eric Ciotti. A Figaro szerint Macron a rendkívül drámai helyzetben lévő gazdaságra gondolt, és a fájdalmas őszi-téli hónapokra akarta felkészíteni a franciákat. Amikor „szabadságunk és értékeink áráról\" beszélt, akkor azt nyilatkozta, hogy el fog szabadulni az infláció, csökkenni fognak a reálbérek, a franciák sokkal rosszabbul élnek majd (ezt Franciaországban a köznyelvben és a sajtóban is a vásárlóerő csökkenésének nevezik). Vagyis súlyos pénzügyi áldozatokat kell hozni az embereknek - Macron szerint ez a szabadság ára.\n\nHat hónappal az orosz-ukrán háború kezdete után kijelenthetjük - írja a vezető konzervatív lap -, hogy semmi nem úgy történt, mint ahogy a francia és uniós vezetők várták. Bruno Le Maire gazdasági és pénzügyminiszterként március 1-jén még magabiztosan azt mondta: „totális gazdasági és pénzügyi háborút indítunk Oroszország ellen... Az orosz gazdaság összeomlását fogjuk előidézni\".\n\nAz Európai Unió és az Egyesült Államok által végrehajtott szankciós politika azonban eddig semmilyen eredményt nem hozott.\n\nMiközben az orosz bankokat azért zárták ki a Swift nemzetközi tranzakciós rendszerből, hogy megbénítsák az orosz pénzügyi rendszert, a rubel két hétig tartó esés után talpra állt, és mára a világ legstabilabb valutája lett. Ráadásul az elhibázott brüsszeli szankciós politika eredményeként teljes mértékben elszálltak az energiaárak, így az oroszok a szankciók ellenére - sőt, valójában a szankciók miatt - úgy is sokkal többet keresnek, hogy kevesebbet exportálnak. Eközben az Európai Unióban az emberek attól tartanak, hogy télen fűtés sem lesz.\n\nA Le Figaro szerint a Biden elnök által „pusztítónak\" bemutatott nyugati szankciók többet ártanak a nyugati gazdaságoknak, mint Oroszországnak. Az oroszoknak ugyanis sikerült új kereskedelmi partnereket találnia, különösen Kínában és Indiában. A lap azt is megjegyzi, hogy a Németországban várt 10 százalék feletti infláció semmivel sem jobb, mint amivel most az oroszoknak szembe kell nézni.\n\nRáadásul az elmúlt hetekben az euró is zuhanni kezdett a dollárral szemben, ami óriási károkat okoz az Európai Unió számára. Az Egyesült Államok pedig semmit nem tesz, hogy segítsen európai szövetségeseinek, sőt, minél jobban ki akarja használni a helyzetet.\n\nEmmanuel Macron szavai mögött tehát egyáltalán nincs egységes támogatottság. A Le Figaro úgy zárja cikkét: \"... a szabadságnak nincs ára, csak költségei vannak. Az a kérdés, hogy vajon mennyire lesznek ezek a költségek túlzottak\".\n\nArról, hogy mekkorák lesznek a költségek, Élisabeth Borne francia miniszterelnök hétfői szavai is utalnak. A legjelentősebb francia munkáltatói szövetség, a MEDEF konferenciáján ugyanis azt kérte a vállalkozóktól, hogy dolgozzák ki szeptemberben saját energiamegtakarítási programjukat, mert ha korlátozni kell az energiafogyasztást, az elsőként a vállalkozásokat fogja sújtani a következő hónapokban.\n\n\"Felszólítok minden vállalkozást, hogy szeptemberben alkossa meg saját energiamegtakarítási programját\" - mondta a MEDEF évadnyitóján a kormányfő. \"Ha nem veszi ki mindenki a részét, akkor fogyasztáscsökkentést kell előírnunk. És amennyiben adagoláshoz kellene folyamodnunk, az elsőként a vállalkozásokat fogja érinteni\" - figyelmeztetett.\n\nSokat elmond a francia politikai helyzetről, hogy a konferencián a vállalkozóknak meg kellett hallgatniuk Zelenszkij üzenetét, amelyen takarékoskodásra szólították fel a francia cégvezetőket, és utasították őket, hogy vigyék a pénzüket Ukrajnába, fektessenek be ott.",
    "Bezárt uszodák, lekapcsolt közvilágítás, járatritkítások – Franciaország készül az energiaválságra": "Egymás után zárnak be az önkormányzati uszodák Franciaországban a magas rezsiköltségek miatt, és egyre több településen kapcsolják le a közvilágítást éjfél után. Már az is felmerült, hogy a téli időszakban ritkítják a vonatokat. Emmanuel Macron francia elnök szerint 10 százalékkal kell csökkenteni az ország energiafogyasztását, hogy elkerülhetők legyenek az áramkimaradások – hangzott el az M1 Híradójában.\n\nUszodabezárásokkal és a közvilágítás lekapcsolásával takarékoskodnak az energiával Franciaországban\n\nA hét elején harminc városi uszoda zárt be Franciaországban, mert az energiaárak a többszörösükre nőttek.\n\n„A költségekben jelentkező különbség egyszerűen kiszámolható: tavaly 50 eurót fizettünk megawattóránként, idén pedig 200-at. Ez négyszeres ár” – mondta Saint-Florentin polgármestere. Hozzátette: amíg nem megy az ár 150 euró alá, nem nyithatnak ki az önkormányzati létesítmények.\n\nKapcsolódó tartalom\n\nFranciaországban egyre több település dönt úgy, hogy az éjszakai közvilágításon is spórol. Sötétedés után jelölik be a kisváros vezetői a térképen, hogy hol kapcsolják le a lámpákat. „Éjfélkor lekapcsoljuk a világítást, a község gyakorlatilag sötétben lesz, hogy pénzt takarítsunk meg” – tájékoztatott Saizerais település polgármestere.\n\nNem csupán az áremelkedés okoz gondot\n\nA energiaválság miatt a francia állami vasúttársaság is azt fontolgatja, hogy télen ritkítja a járatait, hogy kevesebb energiát használjon fel, és egyúttal megelőzzön egy esetleges energiahiányt. Az utasok aggódnak, hogyan jutnak el majd úti céljukhoz.\n\nNéhány napja tette közzé takarékossági programját a francia elnök is. Az energiajózanság elnevezésű intézkedéscsomag célja, hogy 10 százalékkal csökkentse az ország áramfogyasztását, elkerülendő a téli áramkimaradásokat.\n\n„A tízszázalékos csökkenést könnyen el lehet érni korlátozások helyett önkéntes alapon. Mindenkire számítunk, mindennapi tetteink által fogunk energiát spórolni. A kormány szektorról szektorra fogja kihirdetni a részletes terveit, ami a magánszektort és a közszférát, a háztartásokat és a gazdasági egységeket egyaránt fogja érinteni. Lejjebb kell venni a klímát, ha meleg van, és 19 fokra kell állítani a termosztátot, ha beköszönt a hideg idő” – fogalmazott Emmanuel Macron.\n\nAz elnök azt mondta: minden francia ember együttműködésére számít, különben előfordulhat, hogy áramkvótákat kell bevezetni.\n\nKiemelt kép: EPA/Eric Gaillard",
    "Franciaország 50 százalékkal több földgázt importálhat Algériából": "Az algériai hatóságok a Franciaországba irányuló gázszállítás 50 százalékos növelésének lehetőségét tervezik, az erről szóló egyeztetések már zajlanak az Engie francia energiaipari vállalattal - számolt be az Europe 1 rádió vasárnap.\n\nFranciaország ugyan nem függ jelentősebben az algériai gáztól, a szállítások 50 százalékos növelésének a lehetősége a jelenlegi körülmények között mégis hozzájárulna ahhoz, hogy Párizs részben megbirkózzon az oroszországi gázimport leállításával kapcsolatos gondokkal.\n\nEmmanuel Macron francia elnök szombaton befejezte háromnapos algíri látogatását. Ennek eredményeként a francia államfő és Abdel-Madzsid Tebbún algériai elnök közös nyilatkozatot írt alá az együttműködés megerősítéséről az energia, a biztonság, a kultúra és a sport területén.\n\nAlgériai útja során Macron azt mondta, hogy Franciaország energiamérlegének mintegy 20 százalékát teszi ki a földgáz, Algéria részesedése a teljes francia gázimportban jelenleg 8-9 százalék.\n\nAlgéria a legnagyobb afrikai gázszállító Európába, az európai országok által fogyasztott gáz 11 százaléka származik az észak-afrikai országból.\n\nCímlapkép: Getty Images",
    "Energiaválság: Franciaország irigylésre méltó helyzetben várhatja a telet": "Elérte a novemberre előírt 92 százalékot a gáztározók töltöttsége Franciaországban, a EDF energetikai vállalat jelezte, hogy valamennyi atomerőmű működni fog télen - jelentette be Agnes Pannier-Runacher, az energetikai átállásért felelős kormánytag pénteken.\n\nAz orosz gázszállítás nem állt le teljesen, csak nagyon alacsony szinten van, de a kormány hónapok óta készül a helyzetre. Bebiztosítottuk a gáztározókat, már 92 százalékos a töltöttségük, két hónappal az előírt időpont előtt - mondta a miniszter a védelmi tanács ülése után, amelyet Emmanuel Macron államfő hívott össze hivatalában az energiaellátással kapcsolatos kérdések megvitatására.\n\nAgnes Pannier-Runacher emlékeztetett arra, hogy az ország 56 atomreaktora közül jelenleg 32 nem működik karbantartás miatt, de az EDF vállalta, hogy októbertől fokozatosan indítják újra a reaktorokat.\n\nFranciaország lakossági energiaellátásnak 70 százalékát biztosítja atomenergiából, 16 százalékát földgázból. Ez utóbbinak mintegy 17 százaléka érkezett 2020-ban Oroszországból, de azóta az arányt 9 százalékra csökkentette a kormány, a tél folyamán más forrásokból folytatják a földgáz beszerzését.\n\nAz orosz gázszállítás teljes leállásától tartva a francia kormány júniusban kidolgozott egy energiatakarékossági tervet, amelynek célja az energiafelhasználás 10 százalékos csökkentése 2024-ig.\n\nCatherine MacGregor, az Engie globális energiaszolgáltató vezérigazgatója egy pénteki interjúban elmondta: a lakossági fogyasztás mintegy 4-5 százalékkal már csökkent az ukrajnai háború kezdete óta.\n\nViszonylagos nyugalommal tekintünk a franciaországi gázhelyzetre. Nem lesz gázhiány ezen a télen\n\n- mondta a vállalatvezető az RTL kereskedelmi rádióban. Elismerte ugyanakkor, hogy az európai energetikai helyzet bizonytalan.\n\nA kormányzat ígéretet tett arra, hogy az energiaárak emelkedésének egy részét azután is átvállalja a lakosságtól, hogy 2022 végén feloldja az energiaárak több mint egy éve kezdeményezett befagyasztását.\n\nA gazdasági tárca pénteken közzétett adatai szerint az energiaárak korlátozására az állam az elmúlt egy évben 24 milliárd eurót költött, ebből 16,5 milliárdot a lakossági energiaárak befagyasztására, és 7,5 milliárd eurót az üzemanyagárakra nyújtott kedvezményre.\n\nA kormány április 1. óta biztosít literenként 15 eurocentes kedvezményt az autósoknak a benzinkutaknál, az összeg szeptember 1-én 30 eurocentre emelkedett. Az intézkedés vonatkozik a vállalkozókra és a háztartásokra is, és minden üzemanyagra érvényes.\n\nAz energiatakarékossági terv sikere esetén elkerülhetők lesznek télen a korlátozó intézkedések\n\n- hangsúlyozta Agnes Pannier-Runacher.\n\nA miniszter arra is ígéretet tett, hogy \"az európai szolidaritást\" is megerősíti a kormány. Spanyolországgal és Németországgal a gáz- és áramcsere folyamatos lesz egész télen annak érdekében, hogy ne legyenek kimaradások az áram- és a gázszolgáltatásban.\n\nCímlapkép forrása: Anita Pouchard Serra/Getty Images",
    "Megmenekültek a szégyentől a franciák a Nemzetek Ligájában": "A labdarúgó Nemzetek Ligája A divíziójának 1. csoportjában a francia válogatott megszerezte első győzelmét, hazai pályán 2-0-ra nyert Ausztria ellen. A másik mérkőzésen a horvátok odahaza 2-1-re verték a dánokat, így a csoport élére ugrottak.\n\nA világbajnoki címvédő francia válogatottra fontos meccs várt a Nemzetek Ligájában, ugyanis a csoportja utolsó helyén szerénykedett Didier Deschamps együttese, és egy újabb rossz eredmény esetén a kiesés szélére sodródhatott volna.\n\nAz osztrákok elleni párizsi mérkőzést ennek szellemében aktívan kezdték Kylian Mbappéék, de sokáig csak helyzetekig jutottak. A tartalékosan felálló haziak sorra dolgozták ki a helyzeteket, de továbbra sem akart összejönni a gól, az osztrákok hősiesen védekeztek. A 35. percben Aurelien Tchouameni fantasztikus mozdulattal ollózott kapura, de Patrick Pentz zseniálisan védett, majd ugyanígy tett Antoine Griezmann ismétlésénél is. Az első játékrész vége is hozott egy nagy francia helyzetet, ám maradt a 0-0.\n\nA Nemzetek Ligája előző kiírásának győztese a második félidőben is irányította a játékot, és az 56. percben Mbappé révén egy gyönyörű góllal megszerezte a vezetést. A PSG sztárja lendületből vezette rá a labdát a védelemre, majd 15 méterről, takarásból a kapuba bombázott.\n\nA 65. percben érkezett a hazaiak újabb gólja, Olivier Giroud nagyszerű fejessel növelte a franciák előnyét. A folytatásban az eredmény már nem változott, először nyertek a csoportjukban a Griezmannék, ezzel elmozdultak az utolsó helyről, ahová az osztrákok csúsztak vissza.\n\nA csoport másik mérkőzésén a horvátok Zágrábban fogadták az éllovas dánokat. Az első félidő kiegyenlített küzdelmet hozott, gól nélkül. A második játékrész elején, a 49. percben szereztek vezetést a horvátok, Borna Sosa révén. A stuttgart védője a 16-os előteréből nagyon okosan helyezett a jobb alsó sarokba.\n\nA 77. percben Christian Eriksen fantasztikus bombagóljával egyenlítettek a dánok, de nem sokáig örülhettek, mert a horvátok két perc múlva megint vezettek. Lovro Majer találata után újabb gól már nem esett, győzelmükkel a horvátok megelőzték a dánokat és átvették a vezetést a csoportban.\n\nNemzetek Ligája, 5. forduló:\n\nA divízió:\n\n\n\n1. csoport:\n\nFranciaország-Ausztria 2-0 (0-0)\n\nHorvátország-Dánia 2-1 (0-0)\n\nA csoport állása: 1. Horvátország 10 pont, 2. Dánia 9, 3. Franciaország 5, 4. Ausztria 4\n\nA zárókörben, szeptember 25-én Ausztria-Horvátország és Dánia-Franciaország mérkőzéseket rendeznek.\n\nA Nemzetek Ligájában a B, C és D divízió csoportgyőztesei feljutnak, míg az A, B és C divízió csoportutolsói kiesnek. Az élvonal csoportelsői - a júniusi négy forduló után a magyar válogatott vezeti a 3. csoportot Németország, Olaszország és Anglia előtt - pedig jövő júniusban négyes torna keretében küzdenek meg egymással a trófeáért.",
    "Lapozó: Háborús gazdaságra áll át Franciaország": "Lift helyett lépcsőhasználatot ír elő a spanyol kormány\n\nLift helyett használjanak lépcsőt, egyebek mellett ez az előírás szerepel a spanyol kormány új energiatakarékossági csomagjában. A szocialisták szeptember végére véglegesítik az újabb készenléti- és energiamegtakarítási tervet, amelynek elkészítéséhez ezúttal az autonóm régiók, a városi tanácsok, az ipar- és energiaszektor, továbbá a fogyasztók javaslatait is meghallgatják.\n\nAz állampolgárokra vonatkozó spórolási javaslatok között szerepel majd egyebek mellett, hogy a társasházakban élők lift helyett lépcsőzzenek fel az emeletre, ugyanis ezzel rengeteg energia takarítható meg. A kormány emellett mindenkit arra buzdít, hogy hozzon létre kisebb energiaközösségeket a spórolás érdekében, illetve aki megteheti, használja a saját maga által termelt energiát, például vásároljon napelemeket.\n\nUtóbbival akár 60 százalékos vagy ennél is magasabb megtakarítást lehet elérni. Pedro Sánchez miniszterelnök kedden a szenátus előtt azt mondta, hogy a második energiatakarékossági csomagban nem lesz semmilyen drámai intézkedés, illetve közölte azt is, hogy kiemelt figyelmet fognak fordítani a legrászorulóbb háztartásokra. Spanyolországban már érvénybe léptek az első energiaspórolási intézkedések: este 10 óra után lekapcsolják a kirakatok és a használaton kívüli középületek világítását, 27 fokra korlátozzák a klímahasználatot, valamint télen nem lehet majd 19 foknál melegebbre fűteni a boltokat, plázákat, állomásokat és más létesítményeket.\n\nForrás: 20minutos.es\n\nDániába menekül a svédországi cukorgyártó cég\n\nHáromszázezer tonna cukorrépát szállít át Dániába a Nordzucker gyártóóriás svéd gyárából, mivel nem bízik a cég abban, hogy Svédország stabil energiaellátást tud biztosítani az ősszel. A cukorrépából történő cukorkivonás folyamata energiaigényes és szezonális, ezért fontos, hogy a megfelelő mennyiségű energia álljon rendelkezésre a feldolgozáshoz. A svéd gyár a német Nordzucker csoport része, amelynek összesen 16 gyára van Európa-szerte.\n\nDániában a gyár olajat éget, amit Olof Dahlgren biztonságosabb ellátási forrásnak lát a jelenlegi gázhiány miatt mindamellett, hogy az olajégetés visszalépés az éghajlati kérdésekben. Dánia villamosenergia-termelése egyébként is kevésbé sérülékeny, a kisebbik skandináv országban teljesen más az energiamix, mint Svédországban, ahol az energiaszerkezetet főként szél-, víz- és atomenergia alkotja. Bár Dánia is nagymértékben függ a szélenergiától, az energiamix változatosabb, mint a svéd, mivel biomasszából, szénből, gázból, napenergiából és olajból is állít elő villamos energiát.\n\nForrás: Aftonbladet",
    "Franciaország: Mbappé nyomására lazítanak a szerződéseken": "A Francia Labdarúgó-szövetség (FFF) bejelentette, hogy felülvizsgálják a válogatott játékosok imázsjogaival kapcsolatos szerződéseket Kylian Mbappé nyomására.\n\nMbappé nyomására enyhítenek a francia válogatott játékosainak szponzori kötelezettségein (Fotó: AFP)\n\nMárcius 22-én Kylian Mbappé megtagadta a részvételt egy szponzori fotózáson a francia válogatott edzőtáborában, és ezt most is megismételte.\n\nA francia szupersztár hónapok óta azért küzd a francia szövetséggel szemben, hogy nagyobb beleszólásuk legyen a játékosoknak abba, hogy milyen tevékenységet folytató cégeket reklámozzanak (Mbappénak egy sportfogadó céggel való együttműködés sem tetszett) a válogatott színeiben.\n\nA szövetség hétfő este bejelentette, hogy új megállapodásokat fog kötni a játékosokkal, figyelembe véve azok kéréseit.",
    "RTL.hu – Nyolc év börtönre ítélték Franciaország egykor legjobban kereső fogorvosát": "A szegénynegyedben praktizáló férfi feleslegesen húzta ki páciensei egészséges fogait, és drága pótlást tett be helyettük.\n\n2010-ben a legjobban kereső fogorvos volt Franciaországban az a férfi, akit nyolc év börtönre ítéltek csütörtökön, mert kiderült, hogy feleslegesen távolította el 327 páciensének mintegy 3900 egészséges fogát. Erről az AFP tudósít.\n\nA 42 éves Lionel Guedj Marseille egyik szegénynegyedében nyitotta meg praxisát, ahol hat évig tevékenykedett apja segédletével, akit öt évre ítéltek ebben az ügyben. 2012-ben indult ellenük eljárás pácienseik megcsonkításának vádjával.\n\nA kihúzott fogak helyére drága pótlást tettek, a beavatkozások költségeit részben a francia társadalombiztosítás állta, melynek adatai szerint Lionel Guedj egy átlagos fogorvosnál 28-szor több fogpótlást végzett. 2010-ben 2,9 millió euró bevétele volt. A férfi azt mondta: soha nem akart senkinek ártani, páciensei azonban azt vallották, hogy a felesleges beavatkozásokat követően állandósult fájdalmaik voltak és nem tudtak többé mosolyogni.\n\nSok áldozatot felháborított, hogy a két fogorvos azután is szabadlábon védekezhetett, hogy vádat emeltek ellenük. A volt páciensek hangos tetszésnyilvánítással fogadták, amikor a bíró a szokásos gyakorlattól eltérően elrendelte, hogy a tárgyalásról mindkét férfit rögtön a börtönbe vigyék.\n\nIllusztráció: Julien Mattia/NurPhoto via Getty Images",
    "Németország és Franciaország tiltakozik az oroszok elleni általános vízumtilalom ellen": "Úgy tűnik, komoly akadályokba ütközik az augusztus 30-i miniszteri találkozó előtt az Európai Unió egyes tagállamainak javaslata, hogy az ukrajnai háború miatt tiltsák meg a turistavízumok kiadását az oroszoknak.\n\nFranciaország és Németország közös állásfoglalást adott ki közvetlenül a találkozó előtt arról, hogy szerintük az oroszokra vonatkozó vízumkorlátozás kontraproduktív lenne, miközben az EU azoknak az oroszoknak „a szívéért és eszéért” próbál harcolni, akik nem támogatják Moszkva Ukrajna elleni agresszióját.\n\nAz elmúlt napokban az oroszok vízumkorlátozásának kérdése előtérbe került néhány EU-tagállamban, de az unió mind a 27 tagjának egyezségre kell jutnia ahhoz, hogy ez lehessen a legújabb szankció Oroszország ellen az ukrajnai háború miatt.\n\n„Okos megoldásokon kellene törnünk a fejünket, hogy ki tudjuk használni a vízumkiadás fontos eszközét” – olvasható a német–francia közös dokumentumban.\n\nMegnyerni az oroszok szívét és eszét\n\n„Miközben a rezsim képviselőivel és a hatóságokkal fenntartott kapcsolatokat az EU létfontosságú területeire korlátozzuk, stratégiai harcot kell vívnunk az orosz lakosság szívéért és eszéért – legalábbis azokéért, akik még nem teljesen idegenedtek el a Nyugattól” – teszi hozzá. Ez azt sugallja, hogy a vízumok továbbra is elérhetők maradnak az EU-ba utazni szándékozó diákok, művészek, tudósok és más kulcsfontosságú szakemberek számára.\n\nOroszországgal határos országok – a balti államok, Lengyelország és Finnország – a fő hangadói a szigorúbb vízumtilalom bevezetésének az orosz turisták esetében. Mivel az EU kitiltotta légteréből az Oroszországból induló repülőjáratokat, a legtöbb utazó a szárazföldi határokat használja ahhoz, hogy a többi EU-országba utazzon.\n\nFebruár végén részlegesen felfüggesztették a 2007-es vízummegállapodást, amely megkönnyítette az oroszok beutazását az EU-ba. Az intézkedés akkor a Vlagyimir Putyin orosz elnökhöz közel állókat célozta meg, így a hivatalos orosz delegációkat és a diplomataútlevelek tulajdonosait.\n\nAz úgynevezett „hétköznapi oroszok” azonban továbbra is élvezhették az uniós vízumkönnyítés előnyeit, köztük a csökkentett várakozási időt és költségeket, és kevesebb dokumentum bemutatását a kérelem benyújtásakor.\n\nVolodimir Zelenszkij ukrán elnök ebben a hónapban felszólította az EU-t, hogy hagyjon fel bármiféle vízum kiadásával orosz állampolgároknak, büntetésként Moszkva ukrajnai háborúja miatt.\n\nLesz újabb lépés, de ez aligha a totális tilalom lesz\n\n„A vízumrendszer részleges felfüggesztése már megtörtént. Azt hiszem, lesz még egy további lépés” – mondta Josep Borrell, az Európai Unió külpolitikai főképviselője az RFE/RL-nek augusztus 29-én Prágában adott interjújában.\n\n„Azt nem tudom megmondani, hogy ez teljes tilalom lesz-e (…) Nem támogatnám, hogy soha, semmilyen okból ne tudjon Európába utazni egyetlen orosz sem (…) De ezt az EU minisztereinek kell eldönteniük” – tette hozzá az unió vezető diplomatája.\n\nBorrell a prágai informális miniszteri találkozón jóváhagyást kíván szerezni ahhoz is, hogy elkezdjék a munkát egy uniós katonai kiképzési misszió létrehozásán Ukrajnának.\n\nKészítette az RFE/RL prágai munkatársa, Rikard Jozwiak a dpa, a Reuters és az AP tudósításainak felhasználásával.",
    "Ismét terjed a koronavírus Franciaországban, egy újabb hullám kezdődhet": "Csaknem két hónapig tartó javuló tendencia után az iskolakezdést követően a koronavírus ismét terjed Franciaországban, elsősorban a 20 év alattiak körében, ami alapján valószínűsíthető egy nyolcadik járványhullám, de annak mérete egyelőre nem kiszámítható.\n\nA koronavírus terjedése a járványhelyzet hetekig tartó javulása után ismét emelkedő tendenciát mutat – írta heti jelentésében a francia egészségügyi minisztérium járványügyi hatósága, amely szerint a napi átlagos esetszám 67 százalékkal ugrott meg egy hét alatt, jelenleg 33 ezer, s a reprodukciós ráta is 1 fölé emelkedett.\n\nEgy másik mutató, az elvégzett tesztek száma is csaknem 10 százalékkal emelkedett az előző héten, több mint 852 ezerre – jelezte a tárca statisztikai részlege. A szűrések száma elsősorban a 16 év alattiak körében ugrott meg, 56 százalékkal.\n\nAz elvégzett PCR-tesztek száma azonban jelenleg nem túl magas, így nem lehet biztos következtetést levonni, de a tendencia azt tűnik igazolni, hogy a járvány visszahúzódása megállt, és az esetszámok megugrottak, ami egy új járványhullám lehetséges kezdete\n\n– mondta az AFP-nek Antoine Flahault virológus.\n\nFranciaországban a helyzet nem példa nélküli, és számítottak is rá a szakemberek. A tavalyi év ugyanezen időszakában, az iskolakezdést követően a nyári járványhullámot okozó delta-variáns visszatért, és egy őszi-téli járványhullámot is okozott.\n\n„Úgy tűnik, hogy az omikron jelenlegi domináns alvariánsa, a BA.5, amely nyáron egész Európát sújtotta, ismét terjed az iskolakezdés óta Franciaország valamennyi régiójában és szinte valamennyi nyugat-európai országban” – hangsúlyozta Antoine Flahault.\n\nA szakember szerint azt viszont nehéz egyelőre megítélni, hogy milyen mértékű lehet egy újabb járványhullám, miután nem egyértelmű, hogy a lakosság immunizációja jelenleg milyen szintű. Az oltásra jogosultak 95 százaléka megkapta a koronavírus elleni oltás három adagját, de a negyedik oltást a jogosultaknak, azaz a 60 év felettieknek egyelőre csak harmada vette fel.\n\nA legutóbbi két hullám dinamikájára támaszkodva azonban a szakemberek nem számítanak arra, hogy az egészségügyi ellátórendszert a közeljövőben leterhelik a koronavírusos fertőzöttek – számolt be az MTI.",
    "Rövid időszakokra a háztartásokban is lekapcsolhatják télen az áramot Franciaországban": "A TMC televíziós csatornának adott interjújában a francia miniszterelnök Elisabeth Borne azt mondta, hogy a legrosszabb téli forgatókönyv esetén előfordulhat, hogy területenként gördülő rendszerben két órákra le kell kapcsolni a villanyt a francia háztartások egy részében.\n\nA francia kormányfő szerint az energiaválságot elsősorban az ukrán háború okozza, de szerepet játszik benne az is, hogy az ország 56 nukleáris erőművét - amelyek az elektromos energiaellátás 67%-át fedezik - sorban le kell majd kapcsolni karbantartás miatt, a korrozió okozta sérülések kijavítása érdekében.\n\n- Ez azt jelenti, hogy kevesebb energiát termelünk majd, és lehetnek időszakok, ha nagyon hideg lesz, amikor gond lehet az energiaellátással - mondta a TMC-nek Borne. - Egy ilyen esetben rotációs rendszerben, városnegyedenként kapcsolnánk le az áramot egyszerre nem több, mint két órára.\n\nA miniszterelnök hangsúlyozta, hogy több katasztrofális fejleménynek egyszerre kell bekövetkeznie ahhoz, hogy egy ilyen terv életbe lépjen: Oroszországnak el kell zárnia a gázcsapot Franciaország irányába, a cseppfolyós gázszállításoknak is el kell apadniuk, és mindennek egy extrém hideg téllel kell párosulnia ahhoz, hogy lakossági áramfogyasztást korlátozzák.\n\nFranciaország az elektromos energiaszükségleteinek mindössze 7%-át fedezi földgáz-alapú hőerőművekből.\n\nA lakossági gázellátás hasonló korlátozására nem készül a francia kormány, ugyanakkor Borne azt mondta, elképzelhető, hogy az ipar számára korlátozzák a felhasználható földgáz mennyiségét.\n\nAz orosz energetikai óriás, a Gazprom korábban bejelentette, hogy felfüggeszti a gázszállításokat az Engie nevű francia gázkereskedelmi cég felé. Az Engie közleményben közölte, hogy elegendő gázt raktározott már be ahhoz, hogy a kötelezettségeinek eleget tegyen.\n\nA Gazprom szerdától az Északi Áramlat gázvezetéken is felfüggesztette a gázszállítást Európa felé, állítólag egy kompresszorállomás rutinszerű karbantartása miatt. A szállítás felfüggesztése elvileg szombatig tart.\n\nA francia energiaügyi miniszter, Agnes Pannier-Runacher kedden bejelentette hogy az ország stratégiai gáztartalékai már elérték a 90%-os töltöttséget.",
    "Franciaország kidolgozta az energiamegtakarítási intézkedési tervet": "1880024\n\nA párizsi önkormányzat által az energiamegtakarítási intézkedési terv keretein belül hozott új döntések alapján helyi idő szerint 23:45-kor lekapcsolják az Eiffel-torony díszvilágítását.\n\nAnne Hidalgo Párizs polgármestere egy Twitter-bejegyzésben tájékoztatott az energiamegtakarítási intézkedési tervről.\n\nHidalgo közzétette, hogy helyi idő szerint 22 órakor lekapcsolják valamennyi önkormányzati épület díszvilágítását, a közvilágítás kivételével Párizsban.\n\nPárizs polgármestere közölte, hogy az Eiffel-torony díszvilágítása 01:00-ig működött, az energiamegtakarítási intézkedési terv szerint 23:45-kor kialszik.\n\nHidalgoemlékeztetett arra, hogy fokozatosan csökkentik a középületek téli fűtését, kivéve az idősek otthonát, bölcsődét és hasonló középületeket, a közigazgatási épületekben egy hónappal később kezdenek fűteni.\n\nA francia sajtó arról számolt be, hogy az energiamegtakarítási intézkedési tervet szeptember 23-tól léptetik életbe, és a terv magában foglalja a párizsi városházákat, azönkormányzati fenntartású múzeumokat és az 52 méter magas Saint-Jacques-tornyot.",
    "Franciaország 15 százalékra korlátozza jövőre az energiaárak emelését": "Franciaország meghosszabbítja jövőre az energiaárakra tavaly bevezetett árplafont, és 15 százalékban maximálja a villamosenergia és a gáz árának az emelkedését – jelentette be szerdán Élisabeth Borne francia miniszterelnök. Megerősítette, hogy amennyiben a lakosság takarékosodik, nem lesznek kimaradások a szolgáltatásban.\n\nAz emelkedés a lakossági energiaárakban ugyanakkor magasabb lesz, mint 2022-ben volt, amikor is a kormány 4 százalékban maximálta a háztartások számára a villamosenergia árának a növekedését, a gáz árát pedig 2021 októberében befagyasztotta.\n\nA kormányfő annak a félelmének adott hangot, hogy rendkívüli hideg tél esetén ellátási nehézségek léphetnek fel, de kiemelte, hogy\n\n„amennyiben mindenki felelősséget vállal és a szükséges takarékosságról tesz tanúbizonyságot, nem lesz kimaradás”.\n\nBorne sajtótájékoztatóján elmondta: az áram és a gáz árának emelkedését egységesen 15 százalékon maximálja a kormány jövőre a háztartások, a szociális lakások, a kis- és középvállalatok, valamint a legkisebb települések számára.\n\nKapcsolódó tartalom\n\n„Az emelkedések miatt a gázzal fűtő háztartások számlája havonta átlagosan 25 euróval fog emelkedni 200 euró helyett, az árplafonnak köszönhetően. Az árammal fűtő háztartások átlagos emelkedése havi 20 euró lesz 180 euró helyett az árplafon miatt” – hangsúlyozta a miniszterelnök.\n\nA legszerényebb körülmények között élőknek külön segítséget is ígért a kormányfő:\n\nmintegy 12 millió háztartás az év vége előtt 100 vagy 200 eurós „rendkívüli energiacsekkben” részesül.\n\nAz árplafon jövőre 16 milliárd euróba kerül a kormánynak, ebből 11 milliárd a gázt, 5 milliárd pedig a villamosenergiát érinti – jelezte Bruno Le Maire gazdasági miniszter.\n\nFranciaország lakossági energiaellátásának 70 százalékát atomenergiával biztosítja, 16 százalékát pedig földgázból állítja elő. Ez utóbbinak mintegy 17 százaléka érkezett 2020-ban Oroszországból, de azóta ezt az arányt 9 százalékra csökkentette a kormány, a tél folyamán más forrásokból folytatják a földgáz beszerzését.\n\nAz ország 56 atomreaktora közül jelenleg azonban 32 nem működik karbantartás miatt,\n\nde az EDF energiaszolgáltató vállalta, hogy októbertől fokozatosan újraindítják a reaktorokat.\n\nAz orosz gázszállítás teljes leállásától tartva a francia kormány júniusban energiatakarékossági tervet dolgozott ki, amelynek célja az energiafelhasználás 10 százalékos csökkentése 2024-ig.\n\nAz energiaárak korlátozására az állam az elmúlt egy évben 24 milliárd eurót költött, ebből 16,5 milliárdot a lakossági energiaárak befagyasztására, és 7,5 milliárd eurót az üzemanyagárak kedvezményére.",
    "Franciaország hamarosan megkezdheti a földgáz exportálását Németországba": "Bankmonitor Hogyan lehet még mindig 3 százalék körüli hitelkamattal lakást venni? Bár a legnépszerűbb lakáshitelek kamata már 7-8 százalékról indul a támogatott hiteleknek köszönhetően még mindig...\n\nKiszámoló Itt vannak az új prémium állampapírok Megjelent a tájékoztató az új prémium állampapírokról. Az ötéves 0.75 százalékos prémiumot fizet, de már mostantól...\n\nSzámvető Mitől változhat a diszkont kincstárjegy hozama és bukhatsz-e rajta? A diszkont kincstárjegy nagyon felkapott lett az elmúlt fél évben. Ez nem is csoda, hiszen az 1 éves DKJ már közel...",
    "Energiaválság: A franciák gázt adnak német áramért cserébe": "Az Északi Áramlat 1-es vezeték karbantartás miatti leállása előtt Németországból a Saar-vidéken található Bliesgau régióján keresztül áramlott orosz gáz Franciaországba, azonban mindez most egy csapásra megváltozhat, ugyanis Németország az energiaválság miatt egy cserefolyamat keretében francia partnerétől szerezné be az energiahordozót. Az irányváltás azonban egy buktatót is magában hordoz – számolt be a német Tagesschau híroldal.\n\nNehéz őszi időszak elé néz minden olyan ország kormánya, amely el akarja kerülni azt, hogy állampolgárai a hűvös idő bekövetkeztével fázzanak. Németországban a lakosok ugyanis már azon aggódnak, hogy vajon lesz-e elég gáz a téli időszak átvészelésére.\n\nA Tagesschau híroldala kiemelte, habár a német gáztározók a tervezettnél nagyobb töltöttséggel rendelkeznek, a szövetségi kormány mégis lázasan további gázbeszállítók után kutat. A német töltöttségi mutató kapcsán azt nem szabad elfelejteni, hogy az ottani tárolók a magyar Klímapolitikai Intézet szerint még 100 százalékos töltöttség mellett is csak az ország éves felhasználásának 26 százalékát fedezik.\n\nÍgy jöhetett a képbe Franciaország is, amely elegendő gázmennyiséggel rendelkezik, azonban a villamos áram terén hiányosságokat szenved.\n\nEmmanuel Macron francia elnök ezen oknál fogva cserét ajánlott fel Németország számára, melynek keretein belül a németek végre gázhoz juthatnak, míg a francia cserepartner német áramot szerezhet\n\n– mutatott rá a német híroldal.\n\nTechnikailag hogyan valósítható meg a lépés?\n\nA barterügylet középpontja a Bliesgau régiójában található Medelsheim település, mely gázátadási pontként az egyetlen közvetlen „gázhatártákelőhely” a két ország között.\n\nMindeddig az orosz földgáz keletről nyugatra áramlott, azaz az Északi Áramlat 1-es vezetéken jött Németországba, ahonnan a bajorországi Waidhaus városából a Megal-vezetéken tovább haladva a Saar-vidék térségébe érkezett.\n\nKapcsolódó tartalom\n\nTechnikailag azonban az irány megfordítása nem jelent nagy problémát\n\n– jelezte a Tagesschau.\n\nÚjabb gázszállítás Oroszországból egyhamar nem várható, mivel Oroszország kijelentette, hogy az Európai Uniók által bevezetett szankciók következtében az eredetileg három napos karbantartás miatt felfüggesztett vezeték technikai hibáinak javításához szükséges alkatrészek beszerzése nem lehetséges. Az Északi Áramlat 1-es vezetéken így augusztus 31. óta nem érkezik gáz.\n\nFranciaország pedig a Közel-Keletről és Afrikából is importál gázt, melyet tovább tud adni a német fél számára.\n\nKapcsolódó tartalom\n\nA hírportál továbbá arra is kitért, hogy\n\na német áram francia területre szállítása is egyszerű folyamatnak mondható, mivel a két ország, az európai elektromos hálózaton keresztül már régóta összeköttetésben áll.\n\nA határátlépés szinte automatikusan működik, Németország például az idén nyáron már többlet szélenergiát is szállított a szomszédos országba. Mindemellett a német atomerőművek is segíthet nyújthatnak a francia áramszolgáltató cégeknek.\n\nA francia atomerőművek elhasználódtak, így gyakran leállítják őket\n\nFranciaország helyzetét – mely szerint áramhiánnyal küzd, holott egykoron Európa legnagyobb atomenergia-termelője volt –, saját maga okozta.\n\nKapcsolódó tartalom\n\nA francia energiaipar problémáit okozó egyik ilyen erőmű, a Cattenom atomerőmű.\n\nA reaktor a világ hetedik legnagyobb erőműve, jelenleg azonban alig termel áramot, ugyanis négy reaktorából három leállításra került, mivel a hűtőrendszereinek csövei elrozsdásodtak.\n\nFranciaországban sok atomerőműben hasonló a helyzet, koruknál fogva elhasználódottak, így gyakran leállítják őket javítási munkálatok vagy károk felmérése miatt. Országszerte az 56 reaktorblokkból 32 jelenleg nem szolgáltat áramot, holott az ország villamosenergiájának nagy részét atomerőművekkel fedezi.\n\nA hiány télen tovább súlyosbodhat a híroldal szerint, ugyanis sok francia háztartás elektromos árammal fűt.\n\nA kormány novemberben tervezi az első atomreaktorok visszakapcsolását a hálózatra, azonban legalább februárig eltart, mire mindegyik energiát tud táplálni a hálózatba.\n\nA gáz elektromos áramra cseréje első pillantásra tökéletes üzletnek tűnik\n\nÁm az eljárással van egy bökkenő, ugyanis a francia gáz valójában nem kompatibilis a német hálózattal.\n\nFranciaországban a földgázt illatosítják, hogy minden szivárgást gyorsabban észleljenek. Németországban ez csak akkor történik meg, ha a gázt a városi hálózatba táplálják. A csővezetékhez közvetlenül csatlakozó nagy ügyfelek viszont ezt illatosítás nélkül kapják meg, melynek oka az, hogy a hálózatüzemeltetők által erre használt kénvegyületek hosszú távon károkat okozhatnak az iparban – hívta fel a figyelmet a Tagesschau.\n\nAz anyagok ismételt kiszűrésére szolgáló szagtalanító rendszer legkorábban néhány év múlva működhet Medelsheimben. Más „határátkelőhelyeken” már létezik szagtalanító rendszer, például a svájci határon fekvő Baden-Württembergi Wallbachban, amely tavaly kezdte meg működését.\n\nAz illatosított gáznak viszont hátrányai is vannak, többek között nagyon energiaigényes és drága annak vegyszeres tisztítása.\n\nA gázválság idejére a hálózatüzemeltetők ezért más utat választhatnak, ami azt jelenti, hogy egyszerűen betáplálják a kénes földgázt a hálózatba, miután erre külön engedélyt kértek. Ha a Német Szövetségi Hálózati Ügynökség hozzájárulását adja, akkor a hálózatüzemeltetők hamarosan közvetlenül ügyfeleikre háríthatják át a kártérítési igényeket.\n\nMikor indulhatnak a szállítások?\n\nA Németországba induló francia gázszállítások valószínűleg illatosított gázzal kezdődnek, Medelsheimen és Wallbachon keresztül.\n\nA tervek szerint ez október 10-én kezdődhet meg.\n\nA csere keretein belül naponta száz gigawattóra földgáznak kellene áthaladnia a vezetékeken, ami a német fogyasztás körülbelül három százalékát teszi ki.\n\nA medelsheimi vezeték azonban csaknem tízszer ekkora kapacitással bír, viszont nem valószínű, hogy Franciaország a jövőben több gázt szállítana, mivel ők is függenek saját gázszolgáltatóiktól.\n\nA kiemelt kép illusztráció.",
    "Nagyarányú gólkülönbség és győzelem Franciaország ellenében": "A magyar női vízilabda-válogatott szerdán Franciaország legjobbjai ellen szállt harcba, a spliti kontinensviadal első helyosztóján. Magyarország 9-19 arányban múlta felül ellenfelét és jogot szerzett a pénteki, 5. helyért vívott mérkőzés lejátszására.\n\nAz első ráúszásnál Vályi Vanda bizonyult gyorsabbnak, az első találatunkra ekkor még várni kellett. Közvetlenül a második támadásunk alkalmával már érkezett is az a találat. Parkes Rebecca egy francia hibát kihasználva az üres kapuba passzolta a labdát. Az első magyar gólt további három gyors találat követett. Gurisatti Gréta és Máté Zsuzsanna találatai után egy ötmétereshez jutottunk. A lehetőséget Szilágyi Dorottya váltotta gólraa.\n\nA mérkőzés első időkérését Franciaország kérte ki a negyedik percben. Az időkérés hasznosnak bizonyult, hiszen ötmétereshez jutottak, amelyből meg is szerezték az első góljukat. Ezt követően Magyarország kettős emberelőnyhöz jutott, amit természetesen góllal háláltunk meg. Farkas Tímea pöccintette a játékszert a francia kapuba.\n\nA másik oldalon jött a francia válasz. Dhaullin kétkapufás gólt lőtt. A játékrész utolsó percében befújták a harmadik ötméterest, amit ezúttal nekünk ítéltek. Garda Krisztina állt a labda mögé és magabiztosan értékesítette a lehetőséget. Az első pihenő előtt 2-6 volt az állás Magyarország javára.\n\nA második ráúszást is Vályi Vanda nyerte meg és érkezett is az újabb magyar találat.\n\nParkes Rebecca a lábával emelte a kezére a labdát és egy gyönyörű centergólt szerzett. Parkes szépségdíjas gólja után ismételten Garda rezegtette meg a francia hálót. A második játékrész sem maradt francia találat nélkül. A második és a harmadik percben 1-1 szépítő találatot szerzett Franciaország. Szilágyi Dorottya öt méterről lőtt góllal válaszolt a két szépítő találatra. Franciaország sokkal bátrabban és hatékonyabban játszott a második játékrészben, mint az elsőben. Az első dupla találat után érkezett a második. A viszonylag gyengébb teljesítményt látva Bíró Attila időt kért. A helyzeti előnyünket sajnos nem tudtuk találatra cserélni. A nagyszünet előtti utolsó másodpercekben Garda Krisztina lőtte be Magyarország tizedik, saját maga harmadik találatát. Az első félidőben az állás 6-10 volt.\n\nHarmadszorra is Vályi bizonyult a gyorsabbnak, az ezt követő támadói szabálytalanság után már a franciák támadhattak és érkezett is az újabb szépítés. Mi sem maradtunk sokáig találat nélkül a harmadik játékrészben. Gurisatti Gréta egy méterről lőtte a kapuba a labdát. Ezt követően egy gyors gólváltás következett. Tőlünk Szilágyi Dorottya volt eredményes, egy gyönyörű csavargóllal. Bő két perccel a negyed vége előtt Garda Krisztina ötödik találatát is megszerezte. Az utolsó percben Leimeter Dóra találatát a kiskövesdi Máté Zsuzska bravúros ejtése követte. Az utolsó pihenő előtt 8-16 volt az állás.\n\nVályi negyedszer is elhozta a kezdő támadás jogát, a támadóidőnk azonban szépen lecsorgott, újabb találatot nem szereztünk. Egy emberelőnyt kihasználva érkezett az újabb francia időkérés.\n\nA helyzeti előnyt ezúttal nem tudta kihasználni Franciaország. A magyar oldalon Dömsödi Dalma gólja után egy újabb ötmétereshez jutottunk.\n\nLeimeter nem kegyelmezett, a bal felső sarokba bombázta a játékszert. A két gólunk után a franciák sem tétlenkedtek, Vernaux balról irgalmatlan nagy gólt lőtt. A mérkőzés utolsó percében Garda Krisztina a hatodik gólját is meglőtte, így beállította a végeredményt. Franciaország–Magyarország 9-19\n\nA NŐI VÁLOGATOTT EURÓPA-BAJNOKI KERETE\n\nKapusok: Kiss Alexandra (Tigra-ZF-Eger), Magyari Alda (UVSE-Hunguest Hotels)\n\nMezőnyjátékosok: Dömsödi Dalma, Máté Zsuzsanna, Vályi Vanda (mindhárom FTC-Telekom), Faragó Kamilla, Peresztegi-Nagy Kinga (mindkettő UVSE), Farkas Tamara, Leimeter Dóra (mindkettő BVSC-Zugló), Garda Krisztina, Gurisatti Gréta, Horváth Brigitta, Mahieu Geraldine, Szilágyi Dorottya (mindannyian Dunaújvárosi FVE), Parkes Rebecca (Ethnikosz – Görögország)\n\n(Kiss Márton/Felvidék.ma)",
    "Lapozó: Gázfogyasztási kvóta-kereskedelmet vezetne be Franciaország": "A síszezon is veszélybe kerül Olaszországban az energetikai vészhelyzet miatt\n\nMeghúzta a vészharangot az olasz sífelvonókat működtető vállalatokat tömörítő egyesület elnöke, Valeria Ghezzi. Az elszállt energiaárak a téli síszezonra is drámai hatással lesznek. A síparadicsomok a jelenlegi tervek szerint idén is megnyitnak, azonban nem kizárt, hogy a megemelkedett költségek miatt egyes felvonók nem működnek majd. A hegyi turizmust is hátrányosan érintené a felvonók leállása. Egy 15 személyes, két kilométeres távon működő síkabin július havi költsége 12 ezer euró volt 2021-ben. Egy év múlva a fenti költség közel háromszorosára emelkedett, elérte a 34 ezer eurót. A felvonóhálózat októbertől húsvétig tartó szezonális működtetésének költsége 450 ezer euró körül mozgott, míg idén meghaladja az 1,002 millió eurót. Nemcsak a kabinok, libegők, kötélpályák, hanem a hóágyúk működtetése is rengeteg energiát emészt fel, utóbbi a változó időjárási viszonyok miatt nélkülözhetetlen. A megemelkedett energiaárak a síbérletek és egyéb szolgáltatások tarifáinak megemelésére kényszeríti az ágazatot. A síbérletek húszszázalékos drágulása esetén üresen maradnának a sípályák. Az ágazat védelmében felszólaló Ghezzi EU-s beavatkozást sürget a szektor megmentésére. A felvonóhálózatok leállása ráadásul a téli turizmus többi szereplőjére is kihatna, a hegyi éttermek, szállodák, sífelszerelés-kölcsönzők is üresen maradnának.\n\nForrás: Agi.it\n\nGázfogyasztási kvóta-kereskedelmet vezetne be Franciaország\n\nA karbonpiacokon jól ismert kibocsátáskereskedelem elvén működő gázfogyasztási kvótákat és azok kereskedelmét vezetné be a francia kormány. Az ipari földgázfogyasztás csökkentését célzó intézkedés kizárólag a francia ipar nagy gázfogyasztó szektoraira és vállalataira vonatkozna, amelyek a szén-dioxid-kvótakereskedelem rendszerében már eleve otthonosan mozognak. Roland Lescure iparért felelős miniszterhelyettes a BFMTV hírtelevíziónak elmondta, hogy a földgázfogyasztás kvótakereskedelmével – amely egyelőre kidolgozás alatt áll – a francia kormány tíz százalékkal mérsékelné a nagy gázfogyasztók energiafelhasználását, reményeik szerint anélkül, hogy a túlfogyasztókat termelésük ideiglenes felfüggesztésére kellene kötelezni. A bejelentéssel egy időben Élisabeth Borne miniszterelnök ismét energiajózanságra szólította fel a franciaországi nagyvállalatokat, valamint arra, hogy még szeptemberben dolgozzák ki, milyen lépésekkel tudják a már korábban bevezetett, az energiafelhasználást csökkentő intézkedések körét kibővíteni. A kormányfő jelezte, hogy a vállalatok önkéntes megszorító intézkedéseire azért van továbbra is szükség, hogy ne a kormánynak kelljen kiporcióznia az ipari szereplők energia-fejadagjait. Az egyes javaslatokat a kormány októberben vizsgálja meg. A francia kormány arra a forgatókönyvre is készül, hogy Oroszország a közeljövőben esetleg végleg elzárja a földgázcsapokat. A többségi állami tulajdonú francia energiaipari vállalat, az Engie kedden közleményben jelentette be, hogy a Gazprom a gázszállításainak további és azonnali csökkentéséről tájékoztatta francia partnerét. Az Engie közleménye szerint a Gazprom döntésének hátterében a felek között fennálló, a szerződések alkalmazásával kapcsolatos nézeteltérés áll.\n\nForrás: Bfmtv.com, Bfmtv.com, Lefigaro.fr\n\nBorítókép: Illusztráció (Forrás: Flickr)",
    "Lélegzetelállító mennyiségű úszómedencét tudtak eddig eltitkolni Franciaországban": "Szó szerint tízezrével azonosította a francia adóhatóság az eltitkolt úszómedencéket a mesterséges intelligencia segítségével.\n\nMint arról a BFMTV francia hírtelevízió is beszámolt, az adóhatóság kilenc ügyosztályán futtaták le a Google és a Capgemini által kifejlesztett rendszert, egybevetve a légifelvételek adatait a különféle földtulajdonokról rendelkezésre álló adatokkal. Franciaországban azon telkek után, amelyeken úszómedence is található, magasabb adót kell befizetni.\n\nTöbbek között ez lehet az oka annak, hogy a jelenleg felmért - egyelőre nem országos szintű - adatok szerint az úszómedencék legalább 6 százalékát nem jelentették be azok tulajdonosai.\n\nFranciaországban 2020-ban több mint 3,2 millió úszómedence volt magánszemélyek ingatlanai területén egy statisztikai szakportál adatai szerint. Mivel a Covid-19 járvány idején egyre több munkavállaló dolgozott otthonról, a medencetelepítések száma még tovább nőtt.\n\nA jelenlegi felmérések az ország délkeleti részében készültek, így többek között a többnyire jómódúnak nevezhető, igen magas telekárakkal rendelkező Alpes-Maritimes, Var, Bouches-du-Rhône és Haute -Savoie, valamint Vendée megyékben \"kukkantottak be\" a gyanútlan tulajdonosok telkeire.\n\nAz adóhivatal e területeken 20 356 be nem jelentett úszómedencét fedezett fel; a kilenc franciaországi megyében végzett felmérés nyomán 10 millió euró értékben küldtek ki számlákat a feledékeny tulajdonosoknak.\n\nA most kikísérletezett rendszert az egész országra kiterjesztik.\n\nNyitókép: Pexels.com",
    "Franciaország: vizsgálat indult a labdarúgó-szövetségnél": "A sportminisztérium vizsgálatot indított a Francia Labdarúgó Szövetségnél (FFF) történt állítólagos szexuális zaklatások miatt – írja az MTI.\n\nNoël Le Graët (Fotó: AFP)\n\nA So Foot sportmagazin múlt csütörtöki száma névtelen tanúvallomások alapján arról írt, hogy Noël Le Graët elnök három beosztottjának is szexuális tartalmú üzeneteket küldött.\n\nAz elnök, valamint Florence Hardouin, az FFF főigazgatója pénteken találkozott Amélie Oudéa-Castéra sportminiszterrel, majd a megbeszélés után bejelentették, hogy az általános oktatási, sport és kutatási felügyelőség megindítja a vizsgálatot.\n\nA minisztérium közleményében hangsúlyozta, elengedhetetlen, hogy az FFF teljes mértékig tisztelettel viszonyuljon minden alkalmazottjához, a hierarchikus szintjüktől függetlenül, illetve vezetői elkötelezzék magukat a diszkrimináció és az erőszak elleni küzdelem mellett, különös tekintettel a szexista és szexuális megkülönböztetésre.\n\nAz FFF rágalmazás miatt feljelentést tett a magazin ellen.",
    "U19-es Eb: Magyarország-Franciaország 13:6": "Félgőzzel is nagy arányú győzelem az utolsó csoportmeccsen, így jutalomszabadnap jár és könnyebb ellenfél a negyeddöntőben. Részletek, Nyéki Balázs, Pető Attila és Varga Vince nyilatkozata, valamint a meccs góljai.\n\n\n\nU19-es Európa-bajnokság, Podgorica (Montenegró)\n\nCsoportkör, 3. forduló\n\nMagyarország-Franciaország 13:6 (5:1, 4:2, 2:1, 2:2)\n\nG.: Vigvári Vince 4, Szalai P. 3, Varga Vince 2, Ekler Zsombor, Pető A., Klár, Vismeg Zs., ill. Ondo Methogo, Lena 2-2, Moussa Benyassine, Nardon\n\nKét “nagyágyúnk”, Nagy Ákos és Mészáros Mátyás pihent, először játszott Eb-meccsen a kisebb betegségből felépült Danka Benedek és Ekler Zsombor, így a 15 tagú válogatottból már mindenki bemutatkozott az Európa-bajnokságon.\n\nVLV-VIDEÓK (LEN TV-stream):\n\n1:0 – Vismeg Zsombor gólja\n\n2:0 – Pető Attila első gólja\n\n3:0 – Szalai Péter első gólja\n\n4:0 – Klár Gergő gólja\n\n4:1 – Leandre Ondo Methogo első gólja\n\n5:1 – Szalai Péter második gólja\n\n6:1 – Vigvári Vince első gólja, ötméteres\n\n6:2 – Ilyes Moussa Benyassine gólja\n\n7:2 – Szalai Péter harmadik gólja\n\n8:2 – Vigvári Vince második gólja\n\n8:3 – Enzo_Nardon gólja\n\n9:3 – Vigvári Vince harmadik gólja\n\n10:3 – Varga Vince első gólja\n\n11:3 – Pető Attila második gólja\n\n11:4 – Matteo Lena első gólja\n\n11:5 – Leandre Ondo Methogo második gólja\n\n11:6 – Matteo Lena második gólja\n\n12:6 – Varga Vince második gólja\n\n13:6 – Vigvári Vince negyedik gólja\n\nNYÉKI BALÁZS a vlv-nek:\n\n– Jól kezdtünk, magabiztosan, el tudtunk menni 4:0-ra, félidőre kialakult az a különbség, ami után vissza tudtunk venni a tempóból. Teljesen tudatosan történt ez, így is készültünk, hogy ha az első félidőben kicsit meghúzzuk és a nagyszünetre nagyobb különbség alakul ki, akkor a visszább veszünk, mert azért egy ilyen világversenyen, egy héten belül hat mérkőzésen nem lehet ugyanezt az iramot tartani. Úgyhogy a biztos negyeddöntő tudatában más sebességi fokozatra kapcsoltunk, gyakorlatilag “minimál lángon” hoztuk le ezt a mérkőzést.\n\nEz rendben van, persze voltak hibák, de most ugyanúgy lezárjuk ezt a szakaszt, mint ahogy a Montenegró elleni mérkőzést lezártuk tegnap este. Készülünk a következő ellenfélre, nagy valószínűséggel a hollandok jönnek a negyeddöntőben.\n\nSzerdán edzünk, specifikusan készülünk a következő ellenfélre, de én még mindig azt mondom, hogy elsősorban magnkkal kell foglalkozni, megszilárdítani a saját játékunkat – ezt is fogjuk csinálni.\n\nPETŐ ATTILA a vlv-nek:\n\n– Nagyon szenvedős meccs volt így összegezhetem, de jól kezdtünk, igazából az első két negyedben el tudtuk dönteni a meccset.\n\nGyakorlatilag ez egy kötelező győzelem volt és tudtuk pihentetni két kulcsjátékosunkat is.\n\nMost van másfel nap aktív pihenőnk, ami azt jelenti hogy közben edzünk is – ezt nyertük azzal, hogy megvertük Montenegrót. Mostantól minden erővel készülünk a német-holland meccs győztesére-\n\nVARGA VINCE a vlv-nek:\n\n– Az első félidőben rendben volt a védekezés, de a blokkok nem voltak a helyükön, kicsit dekoncentráltak voltunk.\n\nA második félidőre valamennyit visszavettünk, ez látszik a gólok számán is.\n\n– Kit vársz negyeddöntőbeli ellenfélnek?\n\n– Valószínűleg a hollandokkal játszunk.\n\nA nap további eredményei:\n\nGörögország-Németország 13:4 (5:1, 2:1, 3:2, 3:0)\n\nSpanyolország-Csehország 23:5 (9:1, 5:1, 5:2, 4:1)\n\nHorvátország-Szlovákia 21:6 (6:0, 3:1, 7:2, 5:3)\n\nSzerbia-Románia 14:6 (4:1, 2:2, 5:2, 3:1) – az egyik játékvezető Petik András volt\n\nHollandia-Málta 8:7 (2:4, 3:1, 2:1, 1:1)\n\nOlaszország-Georgia (Grúzia) 15:8 (4:4, 5:3, 5:1, 1:0)\n\nMontenegró-Törökország 16:5 (2:1, 5:1, 3:1, 6:2)\n\nA csoportok végeredménye:\n\nA csoport\n\n1. Spanyolország 9,\n\n2. Hollandia 6,\n\n3. Málta 3,\n\n4. Csehország 0 pont\n\nB csoport\n\n1. Horvátország 9,\n\n2. Olaszország 6,\n\n3. Georgia (Grúzia) 3,\n\n4. Szlovákia 0 pont\n\nC csoport\n\n1. Szerbia 9,\n\n2. Görögország ,\n\n3. Németország 3,\n\n4. Románia 0 pont\n\nD csoport\n\n1. Magyarország 9,\n\n2. Montenegró 6,\n\n3. Franciaország3,\n\n4. Törökország 0 pont\n\n",
    "Férfi kosár Eb: ez sima volt – Spanyolország megnyerte a döntőt": "Története negyedik győzelmét aratta a spanyol férfi kosárlabda-válogatott a kontinensbajnokságon, miután a berlini fináléban az aktuális világbajnok legyőzte a legutóbbi olimpián ezüstérmes Franciaországot.\n\nSpanyolország megnyerte az Európa-bajnokságot (Fotó: AFP)\n\n\n\nKOSÁRLABDA\n\nFÉRFI EURÓPA-BAJNOKSÁG\n\nDÖNTŐ\n\nSPANYOLORSZÁG–FRANCIAORSZÁG 88–76 (23–14, 24–23, 19–20, 22–19)\n\nBerlin, 19 000 néző. V: Zurapovic (bosnyák), Krejic (szlovén), Kozlovskis (lett)\n\nSPANYOLORSZÁG: BROWN 14, J. FERNÁNDEZ 13/9, Lopez-Arustegui, Pradilla, W. HERNANGÓMEZ 14. Csere: R. Fernández 7/6, Díaz 8/6, Brizuela 3/3, Garuba 2, J. HERNANGÓMEZ 27/21, Saiz, Parra. Edző: Sergio Scariolo\n\nFRANCIAORSZÁG: Albicy 1, Tarpey 4, FOURNIER 23/9, YABUSELE 13, Gobert 6. Csere: HEURTEL 16/6, Okobo 9/9, Poirier 4, Luwawu-Cabarrot, Fall. Edző: Vincent Collet\n\nAz eredmény alakulása. 3. perc: 5–1. 6. p.: 14–5. 8. p.: 18–7. 14. p.: 35–16. 18. p.: 47–26. 20. p.: 47–37. 23. p.: 49–46. 25. p.: 58–46. 31. p.: 68–57. 36. p.: 75–63. 39. p.: 85–70\n\nAmikor a németek legendája jóslásra adja a fejét, arra oda kell figyelni: a 41. férfi Európa-bajnokság berlini döntője előtt Dirk Nowitzki azt mondta, szerinte a franciák nyerik a kontinensviadal aranycsatáját. A 44 éves korábbi Eb-ezüst- és vb-bronzérmes, NBA-bajnok center, akinek válogatottbeli 41-es mezét éppen Kölnben, a torna első napján vonultatták vissza, úgy érezte, a spanyol–francia döntő után a tavalyi olimpiai ezüstérmes Franciaország ül fel Európa képzeletbeli trónjára. A két gárda 21 meccset játszott már a korábbi Eb-ken, s 17-szer a spanyolok győztek, ami azért elég nagy fölény, de nem akkora, hogy Nowitzkit elbizonytalanítsa. Egyébként a felek kontinensviadalon legutóbb hét éve csaptak össze, akkor az elődöntőben a spanyolok 80–75-re győztek hosszabbítást követően és meg is nyerték a tornát a litvánok ellen, míg a házigazda franciák a szerbek elleni bronzzal vigasztalódtak. Abból a két együttesből a 37 éves Rudy Fernández és Willy Hernangómez mellett Rudy Gobert maradt hírmondónak a vasárnapi döntőre. Utóbbival kapcsolatban érdekes, hogy az NBA legutóbbi idénye lepattanókirályának még nincs aranyérme a nemzeti együttessel, pedig a 30 éves center tíz éve tagja a felnőttválogatottnak. A torna előtt a négybe sem igazán várt spanyoloknál hét Eb-újonc is van a keretben, de részben muszáj is volt újraépíteni az együttest az olasz mesternek, Sergio Scariolónak, hiszen a Gasol testvérek, Marc és Pau kiöregedtek, Sergio Llull és Ricky Rubio pedig sérülés miatt nem lehetett ott a tornán, ahol 1999 óta mindig a négy közé jutott a válogatottjuk (2009-ben, 2011-ben és 2015-ben meg is nyerte).\n\nEgyébként 2011-ben is ez a két gárda vívta a döntőt a kontinensviadalon, akkor a spanyolok 98–85-re kerekedtek felül, hasonlóan sima meccsre azonban ezúttal nem lehetett számítani – a mostani Gobert kettőből egy jó büntetőjével indult, amire a honosított amerikai Lorenzo Brown három jó szabaddobása érkezett válaszul. A hatodik percben 14–5-nél máris időt kellett kérnie Vincent Collet-nek, a gallok szövetségi kapitányának, mert idegesen és gyengén kezdett együttese. A 2019-es világbajnok spanyolok ellenben jó ritmusban és pontos távoli dobásokkal, az öt támadásból négy triplát vágó Juancho Hernangómez remekbe szabott hármasaival operáltak, s a 14. percben már 19 ponttal jártak előrébb vetélytársuknál. A Toronto Raptors erőcsatára ihletett állapotban tüzelt, hat hárompontost dobott a gyűrűbe hét próbálkozásból az első félidőben... A 21 pontos előny azonban tízre olvadt a nagyszünetre, mert egy 11–0-s etappal feljöttek a franciák.\n\nS a feltámadás a térfélcserét követően is folytatódott, így 49–46-nál Scariolónak kellett magához rendelnie a csapatát, miután már 20–2-es rohanásnál tartott a tokiói ezüstérmes, amelynek szekerét ekkor Guerschon Yabusele, a Real Madrid erőcsatára tolta. Össze is kapták magukat Rudy Fernándezék, ismét megugrottak tíz ponttal. A francia válogatott rengetegszer adta el a labdát és úgy tűnt, túl sokat kivett belőle az, hogy 21 pontról felzárkózott háromra. A végén mégis simán nyertek a spanyolok, azaz egy német legenda sem tévedhetetlen...\n\nA MÉRKŐZÉS ÖSSZEFOGLALÓJA\n\nA MECCS EMBERE: JUANCHO HERNANGÓMEZ\n\nA VÉGEREDMÉNY\n\nEurópa-bajnok: Spanyolország (Dario Brizuela, Lorenzo Brown, Alberto Díaz, Jaime Fernández, Rudy Fernández, Usman Garuba, Juancho Hernangómez, Willy Hernangómez, Xabi López-Arostegui, Joel Parra, Jaime Pradilla, Sebastián Saiz, szövetségi kapitány: Sergio Scariolo), 2. Franciaország, 3. Németország, 4. Lengyelország, 5–8. Finnország, Görögország, Olaszország, Szlovénia, 9–16. Belgium, Horvátország, Csehország, Montenegró, Litvánia, Ukrajna, Törökország, Szerbia, 17–24. Bosznia-Hercegovina, Bulgária, Észtország, Grúzia, Hollandia, Izrael, MAGYARORSZÁG, Nagy-Britannia\n\nKORÁBBAN\n\nBRONZMÉRKŐZÉS\n\nNémetország–Lengyelország 82–69 (19–14, 17–9, 18–26, 28–20)",
    "Áll a bál Franciaországban: kritikus a helyzet, kifakadtak a termelők": "Franciaországban a paradicsom piaca július közepe óta mélyrepülésben van: a nagy termés mellett látványosan visszaesett a belföldi kereslet. Augusztus hónapban katasztrofálisan alacsony szintre süllyedtek az eladások, és a termelési költségek növekedése miatt egyre több gazda lett veszteséges. Antoine Cheminant, Nantes környéki termelő szerint „a koktélparadicsom piaca már 7 hete kritikus állapotban van. Két éve, a járvány idején mindenki hálásan gondolt ránk a „Made in France” termékeink miatt, de szerintem ezt már el is felejtették. Az egyre mélyebb válság közepette termelőként egyszerűen nem értjük, miért található ennyi import paradicsom a boltok polcain.” A termelők ezért szeptember 8-9-én kezdtek megmozdulásokat szervezni, melyek során narancssárga matricát helyeznek el az import paradicsomok műanyag dobozain.\n\nAgrárszektor 2022 konferencia Közeleg az év nagy agráreseménye, a jubileumi Agrárszektor Konferencia Tizedik alkalommal rendezi meg az idén a Portfolio Csoport kétnapos siófoki Agrárszektor Konferenciáját, amely az egyik legnagyobb és legjelentősebb szakmai eseménynek számít a hazai agráriumban. A november 30-december 1-jei jubileumi eseménynek a siófoki Hotel Azúr szálloda és konferenciaközpont ad otthont. A konferencia valamennyi olyan fontos agrártémával foglalkozik, amely hosszú távon is döntő hatást gyakorolhat az agrárgazdasági szereplők tevékenységeire. A rendezvény az agrárium valamennyi résztvevőjének – a mezőgazdasági termelőknek, az élelmiszerfeldolgozóknak, a gazdálkodókat kiszolgáló szolgáltatóknak és a kereskedőknek – hasznos és naprakész információkat nyújthat, akik az államigazgatási, a vállalati-üzleti és az érdekképviseleti szféra csúcsvezetőtől hallhatnak színvonalas szakmai előadásokat és kerekasztal-beszélgetéseket. Ne mulassza el, és jöjjön el a Portfolio Csoport siófoki Agrárszektor Konferenciájára november 30-december 1. között! Információ és jelentkezés\n\nCheminant szerint a fogyasztókkal meg kell értetni, mivel jár a marokkói paradicsomtermesztés. Soha nem fognak tudni árban versenyezni velük, például azért sem, mert a munkaerő 17-szer drágább Franciaországban. Az egyre aggasztóbb aszályos időszakok közepette a paradicsomtermesztés további nyomást helyez majd az ország amúgy is ingatag ivóvíz-ellátására, nem beszélve arról, hogy nagy energiaigényű lepárlóüzemeket kell működtetni, amelyek környezetvédelmi hatásai igen súlyosak. Ezekre a különbségekre utalva kellene végre felnyitniuk a fogyasztók szemét, növelni tudatosságukat. Ráadásul a hazai és az import termékek csomagolása a megtévesztésig hasonló, azt sem értik, miért nem tüntetik fel jobban látható módon a termék eredetét - apró betűkkel a dobozok alján olvasható - írja a FruitVeB.\n\nEZ IS ÉRDEKELHET\n\nMegkérdeztük a vásárlókat, félelmünk beigazolódott, tényleg fogalmuk sincs, honnan jött a paradicsom, sokan azt hisztik, hogy francia árut vásároltak. Nem célunk, hogy harcosan lépjünk fel, minden boltban beszélünk az üzletvezetővel, és elmagyarázzuk, mire készülünk, amit általában meg is értenek, el is fogadnak. A beszélgetés során megpróbáljuk megérteni, hogy a beszerzés során miért részesítik előnyben a marokkói árut, miközben a francia ágazat válságban van. Célunk az értelmes párbeszéd kialakítása annak érdekében, hogy konstruktív megoldást találjunk a helyzetre.\n\nEZ IS ÉRDEKELHET\n\nFranciaország az Egyesült Államok és Németország után a világ harmadik legnagyobb paradicsomimportőre, tavaly 513,7 ezer tonna árut szereztek be külföldről, ebből 357 ezer tonnát Marokkóból. Az észak-afrikai ország Mexikó (1903 ezer tonna), Hollandia (933 ezer tonna) és Spanyolország (662 ezer tonna) után a világ negyedik legjelentősebb paradicsomexportőre, de ágazati előrejelzések szerint már az idén megelőzheti Spanyolországot.\n\nCímlapkép: Getty Images",
    "Franciaországban a repülőjáratok mintegy felét törlik pénteken egy újabb dolgozói sztrájk miatt": "Szükség van a hozzájárulásához!\n\nAz alábbi listából kiválaszthatja, hogy mely süticsoportok elhelyezéséhez járul hozzá böngészőjében. Mindegyik kategóriához tartozik egy leírás, amelyben részletezzük, hogy mi és partnereink mire használják az Ön adatait. Nagyra értékeljük, ha elfogadja a sütiket, és garantáljuk, hogy adatai biztonságban lesznek.\n\nCookie-kezelési tájékoztató\n\nA Príma Press Kft. által üzemeltetett kronikaonline.ro domainen keresztül elérhető weboldalakon sütiket (angolul: cookie-kat) használ.\n\nA sütik feladata\n\nInformációkat gyűjtenek a látogatókról és eszközeikről; megjegyzik a látogatók egyéni beállításait, amelyek felhasználásra kerül(het)nek például online tranzakciók igénybevételekor, ezáltal nem kell újra begépelni az adatokat; megkönnyítik a weboldal használatát; célzott hirdetések jelennek meg a weboldalon; minőségi felhasználói élményt biztosítanak.\n\nMi a süti?\n\nA sütik olyan kisméretű adatcsomagok, szöveges fájlok, amelyek a weboldalon történt látogatás alkalmával kerülnek elhelyezésre a böngészőjében. A sütik lehetővé teszik, hogy a felhasználót a következő látogatásakor felismerje, ezáltal a sütit kezelő szolgáltatónak lehetősége van összekapcsolni a felhasználó aktuális látogatását a korábbiakkal, de kizárólag a saját tartalma tekintetében.\n\nA sütiket megkülönböztethetjük funkciójuk, tárolási időtartamuk alapján, de vannak olyan sütik, amelyeket a weboldal üzemeltetője helyez el közvetlenül, míg másokat harmadik felek helyeznek el.\n\nA kronikaonline.ro által alkalmazott sütik leírása\n\nA weboldalon alkalmazott sütik funkciójuk alapján lehetnek: alapműködést biztosító sütik; preferenciális sütik; statisztikai célú sütik; hirdetési célú sütik és közösségimédia-sütik.\n\nA tárolási időtartamuk alapján megkülönböztetünk munkamenet sütiket, amelyek törlődnek, amint a látogató bezárja a böngészőt, és állandó sütiket, amelyeket a látogató gépe ill. a böngészője mindaddig ment, amíg azok mentési időtartama le nem jár vagy a látogató nem törli.\n\nAlapműködést biztosító sütik\n\nEzek a sütik biztosítják a weboldal megfelelő működését, megkönnyítik annak használatát. Enélkül a weboldal használata nehézkesen, vagy egyáltalán nem biztosítható.\n\nA sütik között vannak olyanok, amelyek törlődnek, amint a látogató bezárja a böngészőt (munkamenet sütik), míg másokat a látogató gépe ill. a böngészője mindaddig ment, amíg azok mentési időtartama le nem jár vagy a látogató azokat nem törli (állandó sütik).\n\nAz alapműködést biztosító sütik között találhatók a cikkbe elhelyezett, harmadik fél által nyújtott tartalmak, mint például beágyazott YouTube-videók vagy Facebook-posztok stb. sütijei.\n\nAlapműködést biztosító sütikhez tartoznak a statisztikai célú sütik is. A statisztikai célú sütik a felhasználói élmény javítása érdekében, a weboldal fejlesztéséhez, javításához kapcsolódnak. Lehetővé teszik, hogy a weboldal üzemeltetője azzal kapcsolatosan gyűjtsön adatokat, hogy a felhasználók miként használják az adott oldalt.\n\nAlapműködést biztosító sütik listája:\n\nSüti neve Szolgáltató / Funkció Süti lejárata PHPSESSID kronikaonline.ro\n\nFeladata a munkamenetek állapotának lekérése, a munkamenetek között. munkamenet saját cookieControll kronikaonline.ro\n\nFeladata a süti beállítások megjegyzése 365 nap saját cookieControlPrefs kronikaonline.ro\n\nFeladata a süti beállítások megjegyzése 365 nap saját _ga google.com 2 év Harmadik fél _gat google.com 1 nap Harmadik fél _gid google.com 1 nap Harmadik fél cX_G brat.ro/sati 365 nap Harmadik fél cX_P brat.ro/sati 365 nap Harmadik fél cX_S brat.ro/sati munkamenet Harmadik fél evid_{customer_id} brat.ro/sati 90 nap Harmadik fél evid_v_{customer_id} brat.ro/sati 90 nap Harmadik fél evid_set_{customer_id} brat.ro/sati 1 nap Harmadik fél\n\nPreferenciális sütik:\n\nA preferenciális sütik használatával olyan információkat tudunk megjegyezni, mint például a cikk alatti Jó hír/Rossz hír-funkció (szekelyhon.ro; kronikaonline.ro) használata. Ha nem fogadja el ezeket a sütiket, akkor ezeket a funkciókat nem tudja használni.\n\nPreferenciális sütik listája:\n\nSüti neve Szolgáltató / Funkció Süti lejárata newsvote_ kronikaonline.ro\n\nCikkre való szavazás rögzítése 30 nap saját\n\nHirdetési célú sütik\n\nA hirdetési sütik célja, hogy a weboldalon a látogatók számára releváns hirdetések jelenjenek meg. Ezek a sütik sem alkalmasak a látogató személyének beazonosítására, sütiket hirdetési partnereink állíthatják be. Ezek a cégek felhasználhatják a gyűjtött adatok alapján az Ön érdeklődési profiljának létrehozására és más webhelyek releváns hirdetéseinek megjelenítésére. Ha a beállításoknál anonimizálja ezeket a sütiket, akkor kevésbé releváns hirdetések fognak megjelenni.\n\nHirdetési célú sütik listája:\n\nSüti neve Szolgáltató Süti lejárata __gads google.com 2 év harmadik fél _fbp facebook.com 3 hónap harmadik fél ads/ga-audiences google.com munkamenet harmadik fél DSID google.com 1 nap harmadik fél fr facebook.com 100 nap harmadik fél IDE google.com 1 év harmadik fél pcs/activeview google.com munkamenet harmadik fél test_cookie google.com 1 nap harmadik fél tr facebook.com munkamenet harmadik fél\n\nKözösségimédia-sütik\n\nA közösségimédia-sütik célja, a weboldalon használt közösségimédia-szolgáltatások biztosítása a látogató számára. Például, amikor a látogató a weboldalról tartalmat oszt meg a Facebookon, Twitteren, vagy a Bejelentkezem Facebook-fiókkal funkciót használja. A közösségimédia-szolgáltatók a sütiken keresztül adatokat gyűjthetnek arról, hogy a látogató hogyan használja a közösségi média által biztosított szolgáltatásokat, milyen tartalmakat oszt meg, mit lájkol stb.\n\nKözösségimédia-sütik listája:\n\nSüti neve Szolgáltató Süti lejárata act facebook.com munkamenet harmadik fél c_user facebook.com 1 nap harmadik fél datr facebook.com 1 nap harmadik fél fr facebook.com 1 nap harmadik fél locale facebook.com 1 nap harmadik fél presence facebook.com munkamenet harmadik fél sb facebook.com 1 nap harmadik fél spin facebook.com 1 nap harmadik fél wd facebook.com 1 nap harmadik fél x-src facebook.com 1 nap harmadik fél xs facebook.com 1 nap harmadik fél urlgen instagram.com munkamenet harmadik fél csrftoken instagram.com 1 év harmadik fél ds_user_id instagram.com 1 hónap harmadik fél ig_cb instagram.com 1 nap harmadik fél ig_did instagram.com 10 év harmadik fél mid instagram.com 10 év harmadik fél rur instagram.com munkamenet harmadik fél sessionid instagram.com 1 év harmadik fél shbid instagram.com 7 nap harmadik fél shbts instagram.com 7 nap harmadik fél VISITOR_INFO1_LIVE youtube.com 1 nap harmadik fél SSID youtube.com 1 nap harmadik fél SID youtube.com 1 nap harmadik fél SIDCC youtube.com 1 nap harmadik fél SAPISID youtube.com 1 nap harmadik fél PREF youtube.com 1 nap harmadik fél LOGIN_INFO youtube.com 1 nap harmadik fél HSID youtube.com 1 nap harmadik fél GPS youtube.com 1 nap harmadik fél YSC youtube.com munkamenet harmadik fél CONSENT youtube.com 1 nap harmadik fél APISID youtube.com 1 nap harmadik fél __Secure-xxx youtube.com 1 nap harmadik fél\n\nA Príma Press Kft-vel szerződött partnerek által alkalmazott sütik leírása\n\nA weboldalon más szolgáltatások üzemeltetői is helyezhetnek el sütiket. A partnerek által alkalmazott sütikről a felhasználók a szolgáltatók saját honlapján tájékozódhatnak:\n\nGoogle Analytics: https://developers.google.com/analytics/devguides/collection/gtagjs/cookie-usage\n\nGoogle Adwords: https://www.google.com/intl/en/policies/privacy\n\nGoogle Adsense: https://policies.google.com/privacy?hl=hu\n\nFacebook: https://www.facebook.com/policy/cookies/\n\nTwitter: https://help.twitter.com/en/rules-and-policies/twitter-cookies\n\nA Príma Press Kft-vel szerződéses kapcsolatban nem álló, harmadik felek által elhelyezett sütik\n\nA fent leírtakkal ellentétben a Príma Press Kft. szerződéses kapcsolatban nem álló más szolgáltatások üzemeltetői is helyezhetnek el sütiket a weboldalon, a cégünktől függetlenül, saját működésük érdekében. Az ilyen, harmadik felek által használt sütik elhelyezése ill. az azt elhelyezők által esetlegesen folytatott adatkezelések tekintetében a Príma Press Kft. semmilyen felelősségen nem vállal, e téren felelősségüket kizárja.\n\nHogyan módosíthatók a sütibeállítások?\n\nA korábban eszközölt sütibeállításokat desktopon a láblécében található Sütibeállítások menüre kattintva bármikor megváltoztathatja. Mobilon pedig a menü gombra, majd a Sütibeállítások menüre bökve éri el.",
    "Franciaország és Románia az ukrán gabonaexport felpörgetéséről tárgyalnak": "Hétfőn megszületik egy egyezmény Franciaország és Románia között, ami szerint a franciák különböző módokon támogatják Romániát az ukrán gabonaexport megsegítésében – írja a Retuers. Erről Clement Beaune francia közlekedési miniszter beszélt vasárnap az LCI tévében.\n\n„Holnap aláírok egy megállapodást Romániával, amely lehetővé teszi, hogy Ukrajna még több gabonát juttasson ki (...) Európába és a fejlődő országokba, különösen a mediterrán országokba, amelyeknek szüksége van erre az élelemre”\n\n– mondta Beaune.\n\nMagtárak a romániai Konstanca kikötőjében. A háború kezdete óta több, Odesszába tartó hajó is itt kötött ki – Fotó: Penelope Thomaidi / Hans Lucas / AFP\n\nAz Európai Unióban Franciaország után Románia exportálja a legtöbb gabonát EU-n kívüli országoknak, kukoricából pedig ők a legnagyobb EU-n kívülre exportálók. A megállapodás szerint Franciaország többek között segít Romániának néhány kikötő korszerűsítésében.",
    "Politico: Franciaország titokba ad speciális kiképzést az ukránoknak": "Franciaország egy titkos program keretében “speciális” kiképzést biztosít ukrán szolgálatok tagjainak – jelentette pénteken a Politico névtelen forrásokra hivatkozva.\n\nA francia védelmi miniszter egy meg nem nevezett tanácsadója szerint az Egyesült Királysággal ellentétben Franciaország úgy döntött, hogy nem tart tömeges kiképzési gyakorlatokat az ukrán csapatokkal. Hivatalosan az orosz katonai művelet február végi kezdete óta összesen 40 ukrán katonát készítettek fel, arra összpontosítva, hogyan kell kezelni a francia CAESAR önjáró páncéltörőket.\n\nNem hivatalosan azonban a tanácsadó utalt arra, hogy az ukránok francia földön mélyebb oktatásban részesülhetnek.\n\n“Az Egyesült Királyság az alapkiképzés folytatása mellett döntött. Mi speciálisabb kiképzést végzünk” – mondta a Politico című lapnak. “Nem fogunk mindent elmondani, amit csinálunk”.\n\nA lap forrása azt is jelezte, hogy Párizs egy “diszkrétebb” stratégiába kezdett Kijev támogatására. Példaként említette Emmanuel Macron francia elnök és orosz kollégája, Vlagyimir Putyin közelmúltbeli tárgyalásait, amelyek során a két vezető megállapodott abban, hogy a Nemzetközi Atomenergia-ügynökség (NAÜ) küldöttségét a zaporozsjei atomerőmű ellenőrzésére küldik. A létesítményt a kijevi erők többször is lőtték – közölte Moszkva.\n\nMichel Goya nyugalmazott francia ezredes szerint Párizs jelenlegi álláspontja a katonai kiképzéssel kapcsolatban “politikai” döntés.\n\nA Politico című lapnak elmondta, hogy Franciaország úgy is kiképezhette volna az ukránokat, ahogyan a britek teszik. “Fogadhattunk volna ukránokat táborokban szerte Franciaországban, és katonákat faraghattunk volna belőlük. Ezt már korábban is megtettük afrikai katonákkal” – mondta.\n\nJerome Pellistrandi nyugalmazott francia tábornok azonban nem értett ezzel egyet, és a Politico című lapnak elmondta, hogy a francia erők most általában nem tudnak nagyszabású kiképzési programokat támogatni otthon az afrikai és közel-keleti tengerentúli bevetéseik miatt.\n\nTöbb nyugati ország, köztük az Egyesült Királyság, Lengyelország és Németország is biztosít kiképzést az ukrán csapatok számára. Nagy-Britannia különösen aktív volt ebben a tekintetben. Június óta a jelentések szerint mintegy 5000 ukrán katona vett részt kiképzésen brit földön.\n\nA Sky News szeptember eleji jelentése szerint a brit hadsereg úgy döntött, hogy háromról öt hétre hosszabbítja meg az ukránok harci tanfolyamát, hogy Kijev potenciálisan több tízezer friss katonát kapjon a harcokban való részvételre.",
    "Vasárnapi sportműsor: dán–francia és holland–belga az NL-ben": "A hét utolsó napján Dánia–Franciaország és Hollandia–Belgium rangadót rendeznek a Nemzetek Ligája A-ligájában – a mérkőzéseket élőben követhetik az NSO-n! A férfi kézilabda NB I-ben a Telekom Veszprém a Mol Tatabányával játszik. Lesz még női kosárlabda-világbajnokság és NFL is.\n\n!­­Goa3 beépítés: 640*360 1 nso aloldal külföldi foci minden más foci, 1614178 -->\n\nSZEPTEMBER 25., VASÁRNAP\n\nFUTBALLPROGRAM\n\nNEMZETEK LIGÁJA\n\n6. FORDULÓ\n\nA-LIGA\n\n1. CSOPORT\n\n20.45: Ausztria–Horvátország, Bécs\n\n20.45: Dánia–Franciaország, Koppenhága (Tv: Spíler1) – élőben az NSO-n!\n\n4. CSOPORT\n\n20.45: Hollandia–Belgium, Amszterdam (Tv: Spíler2) – élőben az NSO-n!\n\n20.45: Wales–Lengyelország, Cardiff (Tv: Match4)\n\nC-LIGA\n\n1. CSOPORT\n\n20.45: Luxemburg–Litvánia, Luxembourg\n\n20.45: Feröer–Törökország, Tórshavn\n\n3. CSOPORT\n\n18.00: Szlovákia–Fehéroroszország, Nagyszombat (Tv: Spíler2)\n\n18.00: Azerbajdzsán–Kazahsztán, Baki (Tv: Spíler1)\n\nD-LIGA\n\n1. CSOPORT\n\n15.00: Andorra–Lettország, Andorra La Vella (Tv: Spíler2)\n\n15.00: Moldova–Liechtenstein, Chisinau (Tv: Spíler1)\n\nNB III\n\n9. FORDULÓ\n\nKELETI CSOPORT\n\n11.00: Debreceni VSC II–Hatvan\n\n11.00: Diósgyőri VTK II–Tiszaújváros\n\n11.00: Vasas II–Kisvárda II\n\n16.00: BKV Előre–BVSC-Zugló\n\n16.00: Füzesgyarmat–Békéscsaba II\n\n16.00: Jászberényi FC–Debreceni EAC\n\n16.00: Karcag–Hajdúszoboszló\n\n16.00: Putnok FC–Körösladány\n\n16.00: Sényő–Eger SE\n\n16.00: Tiszafüred–Pénzügyőr SE\n\nKÖZÉP-CSOPORT\n\n11.00: Kecskeméti TE II–Majosi SE\n\n16.00: Balassagyarmat–Cegléd\n\n16.00: Bánk SE–Monor\n\n16.00: ESMTK–MTK II\n\n16.00: FC Dabas–Dunaújváros PASE\n\n16.00: Hódmezővásárhely–Honvéd FC II\n\n16.00: Iváncsa–PTE-PEAC C-Doki\n\n16.00: Makó FC–Paks II\n\n16.00: Szekszárdi UFC–Ferencvárosi TC II\n\n16.00: Szolnok–Újpest II\n\nNYUGATI CSOPORT\n\n11.00: Győri ETO II–Nagykanizsa\n\n11.00: Puskás Akadémia II–Érd\n\n11.00: Zalaegerszeg II–Mol Fehérvár FC II\n\n16.00: Balatonfüred–Tatabánya\n\n16.00: Budaörs–Bicske\n\n16.00: Csorna–Móri SE\n\n16.00: III. Kerületi TVE–Gyirmót II\n\n16.00: Kelen SC–Teskánd\n\n16.00: Zsámbék–VLS Veszprém\n\n17.00: Kaposvár–Komáromi VSE\n\nNŐI NB I\n\n6. FORDULÓ\n\n15.45: Haladás–MTK (Tv: M4 Sport)\n\nANGOL LEAGUE ONE (harmadosztály)\n\n11. FORDULÓ\n\n13.30: Plymouth Argyle–Ipswich Town (Tv: Match4)\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nAMERIKAI FUTBALL\n\nNFL, ALAPSZAKASZ\n\n3. FORDULÓ\n\n19.00: Carolina Panthers–New Orleans Saints\n\n19.00: Chicago Bears–Houston Texans\n\n19.00: Indianapolis Colts–Kansas City Chiefs (Tv: Arena4)\n\n19.00: Miami Dolphins–Buffalo Bills\n\n19.00: Minnesota Vikings–Detroit Lions\n\n19.00: New England Patriots–Baltimore Ravens\n\n19.00: New York Jets–Cincinnati Bengals\n\n19.00: Tennessee Titans–Las Vegas Raiders\n\n19.00: Washington Commanders–Philadelphia Eagles\n\n22.05: Los Angeles Chargers–Jacksonville Jaguars\n\n22.25: Arizona Cardinals–Los Angeles Rams\n\n22.25: Seattle Seahawks–Atlanta Falcons\n\n22.25: Tampa Bay Buccaneers–Green Bay Packers (Tv: Arena4)\n\nHétfő, 2.20: Denver Broncos–San Francisco 49ers (Tv: Arena4)\n\nASZTALITENISZ\n\nExtraliga\n\nFérfiak\n\n11.00: MTE 1904-Hoffer I–Hügiéne Bt.\n\n14.30: DVTK SE I–Honvéd Szondi SE I\n\nNők\n\n10.00: DAK-DEAC–PTE PEAC Kalo-Méh\n\n10.00: Asztalitenisz SE Orosháza I–Kiskunmajsai AC\n\n10.00: Pingpongozz Velünk SE–SH-ITB Budaörsi SC\n\n14.00: Asztaltenisz SK Szeged–Ajkai ASE\n\n14.00: Győri AC II. kerületi Dózsa–Budapesti Erdért SE\n\n14.00: Statisztika Utánpótlás AK–Kecskeméti Spartacus SK és KT Kesi I\n\n14.00: Női AC Nyíregyháza–Békési Ifjúságért Asztalitenisz Alapítvány\n\nATLÉTIKA\n\n9.00: maratoni, Berlin (Tv: Sport2)\n\nAUTÓSPORT\n\nGyorsasági kamion Európa-bajnokság, 7. forduló, 3-4. verseny, Le Mans (Franciaország)\n\n14.15: 3. futam\n\n17.00: 4. futam\n\nBASEBALL\n\nMLB, ALAPSZAKASZ\n\n20.00: Minnesota Twins–Los Angeles Angels (Tv: Sport2)\n\nDARTS\n\nPDC EUROPEAN TOUR\n\n13.00: 12. állomás, Wieze, 3. nap, délutáni szakasz\n\n19.00: 12. állomás, Wieze, 3. nap, esti szakasz\n\nDUATLON\n\n12.10: rövid távú országos bajnokság, Ajka\n\nEVEZÉS\n\nVilágbajnokság, Racice\n\nC-döntők\n\n11.04: PR1 egypár (Pető Zsolt)\n\n11.16: férfi egypár (Pétervári-Molnár Bendegúz)\n\n11.32: férfi kétpár (Bácskai Máté, Ács Kristóf)\n\nGOLF\n\n18.00: Egyesült Államok (Tv: Eurosport2)\n\nJÉGKORONG\n\nERSTE LIGA\n\n15.00: FTC-Telekom–Corona Brasov (romániai) (Tv: M4 Sport+)\n\n17.00: Dunaújvárosi Acélbikák–Gyergyói HK (romániai)\n\n18.00: UTE–SC Csíkszereda (romániai)\n\nKERÉKPÁR\n\n2.00: világbajnokság, Wollongong, férfi mezőnyverseny (Tv: Eurosport1)\n\nKÉZILABDA\n\nFÉRFI NB I\n\n18.00: Telekom Veszprém–Mol Tatabánya KC (Tv: M4 Sport)\n\nNŐI BAJNOKOK LIGÁJA, CSOPORTKÖR\n\nA-CSOPORT\n\n16.00: CSM Bucuresti (román)–Bietigheim (német) (Tv: Sport1)\n\nB-CSOPORT\n\n14.00: Kastamonu (török)–Rapid Bucuresti (román) (Tv: Sport1)\n\nKOSÁRLABDA\n\nNŐI NB I\n\n18.30: BKG-PRIMA NATURA Szigetszentmiklós–DVTK-Hun-Therm\n\nNŐI VILÁGBAJNOKSÁG, SYDNEY\n\nB-CSOPORT\n\n6.30: Mali–Franciaország\n\n10.00: Ausztrália–Szerbia\n\n12.30: Japán–Kanada\n\nLÓSPORT\n\n16.00: galoppfutamok, Kincsem Park (Tv: Sport2)\n\nMOTORSPORT\n\nMOTOGP, JAPÁN NAGYDÍJ, MOTEGI\n\n5.00: Moto3, futam (Tv: Arena4)\n\n6.20: Moto2, futam (Tv: Arena4)\n\n8.00: MotoGP, futam (Tv: Arena4)\n\nSUPERBIKE-VB, KATALÓNIA\n\n11.00: SBK, superpole race (Tv: Arena4)\n\n12.30: SSP, 2. futam (Tv: Arena4)\n\n14.00: SBK, 2. futam (Tv: Arena4)\n\n15.15: SSP300, 2. futam (Tv: Arena4)\n\nTENISZ\n\nATP-torna, San Diego\n\n5.00: WTA-torna, Tokió (Tv: Match4)\n\n10.00: WTA-torna, Budapest\n\n13.00: Laver-kupa, London (Tv: Eurosport1)\n\n15.30: ATP-torna, Metz (Tv: Eurosport2)\n\nA SPORTRÁDIÓ MŰSORA\n\nReggeli műsor Jekkel Dániellel\n\n12.00: Műsorvezető: Juhász Bálint\n\nHazafutás, műsorvezető: Horváth Gergely Áron\n\n16.00: Magyarország–Olaszország labdarúgó Nemzetek Ligája-mérkőzés előtt – Várhidi Péter, Vincze István, Juhász Roland\n\n17.00: Vendég: Magyar Bianka, a TFSE NB I-es női kosárlabdacsapatának vezetőedzője\n\n18.00: Élsportoló testvérpár: az olimpiai 5. helyezett cselgáncsozó, Pupp Réka és húga, az Európa-bajnok kajakozó, Pupp Noémi\n\n19.00: 25 éves a Magyar Paralimpiai Bizottság – összeállítás az ünnepi gálaestről\n\n20.00: Napi aktualitások; labdarúgó NL-mérkőzések\n\n21.00: családi sínap a Normafánál – mikor kezdődik a síidény? Mikó Gergely főszervező, Szepesi Bertold, az alpesi válogatott menedzsere, Bereczki Brigitta északi szakágvezető; labdarúgó NL-mérkőzések\n\n22.00: Napi sportösszefoglaló",
    "XIV. Lajos elsüllyedt hajóit találták meg Franciaország partjainál": "XIV. Lajos francia király idején elsüllyedt hajóroncsokat azonosítottak a francia kulturális minisztérium közleménye szerint a normandiai partoknál.\n\n\n\n\n\nAz angolok süllyesztették el őket\n\nA Saint-Vaast-la-Hougue térségében felfedezett három hajó a francia király flottájához tartozott és az Anglia elleni La Hougue-i csatában süllyedt el 1692 májusában.\n\nA roncsokat egy magnetométerrel valójában már 1990-ben lokalizálta Christian Cardin búvár, aki későbbi merülései alkalmával famaradványokat is talált.\n\nFelfedezését jelentette a hatóságoknak, ám a leletekről csak mostanra készült hivatalos szakértői vélemény – közölte a francia vízalatti régészeti hatóság.\n\nA roncsok eltérő állapotban maradtak fenn, közülük az egyik \"meglehetősen erodálódott\".\n\nEnnek a hajónak a fa alkotóelemei súlyosan rongálódtak, ezért a roncs vizsgálatát sürgősen folytatni kell.\n\nA másik két csatahajó jó állapotban konzerválódott az egyméteres iszap alatt, ezekhez viszont nehéz hozzáférni.\n\nÚjdonságokkal szolgálhat a lelet\n\nA tudósok azt remélik a felfedezéstől, hogy új információkkal szolgál a hajóépítésről XIV. Lajos korából, emellett a roncsokban talált használati tárgyak a fedélzeten zajló életbe engedhetnek bepillantást.",
    "Erősödik a rasszizmus és a diszkrimináció Franciaországban": "Spanyolország megkezdte az ukrán katonák kiképzését\n\nKormányzati források szerint a héten 19-en érkeztek Zaragozába, hogy a spanyol fegyveres erők megtanítsák őket bizonyos harci eszközök és rendszerek használatára, hogy hatékonyabban tudjanak harcolni az orosz haderő ellen. A dél-európai ország kormánya ezzel a lépéssel, illetve további két kiképzőbázis felajánlásával teljesíti legutóbbi, Kijevvel szembeni kötelezettségvállalásait. Madrid korábban páncélozott járműveket ígért Ukrajnának, de végül rossz állapotukra hivatkozva nem adták át azokat Kijevnek, ami éles bírálatot vont maga után. A spanyol fővárosban tartózkodó ukrán nagykövet szerint Spanyolország segíti legkevésbé Ukrajnát az oroszokkal szembeni háborúban. Válaszul Margarita Robles védelmi miniszter augusztusban újabb segélyszállítmány elindítását jelentette be, amely elsősorban fegyverekből, lőszerekből, téli egyenruhákból és orvosi felszerelésekből állt. Emellett vállalták azt is, hogy ukrán katonákat fogadnak a spanyolországi katonai bázisokon.\n\nForrás: vozpopuli.com\n\nAz Európa Tanács szerint erősödik a rasszizmus és a diszkrimináció Franciaországban\n\nA strasbourgi székhelyű Európa Tanács (ET) rasszizmus és intolerancia elleni bizottságának (ECRI) szerdán kiadott jelentése szerint Franciaországban aggasztó mértékben nő a gyűlöletbeszéd elbagatellizálása. Az ECRI rámutat, hogy a gyűlöletbeszéd gyakorisága és mértéke különösen a francia politikai életben, az audiovizuális médiában és a közösségi hálózatokban nő. A bizottság ezzel egy időben elismeri, hogy az azonos témában készített 2015-ös beszámolója óta a francia hatóságok eredményeket értek el a rasszizmus és a diszkrimináció elleni küzdelemben.\n\nAz ET bizottsága úgy látja, hogy Franciaországban jelenleg különösen a romák, az Európán kívülről érkező migránsok, például a muszlimok, a szubszaharai afrikaiak, a zsidók és az LMBTQ-személyek válnak továbbra is erőszakos cselekmények és diszkrimináció célpontjává. Beszámolójában a szervezet bírálja, hogy Franciaországban állandósultak a diszkriminatív alapú igazoltatások, és terjed a rendőri zaklatás és erőszak is. Az ECRI ezért felszólítja a francia hatóságokat, hogy országos szinten vezessenek be egy olyan rendszert, amely hatékonyan rögzíti az igazoltatásokat, ellenőrzéseket, valamint vonják eljárás alá a rasszista vagy LMBTQ-ellenes kijelentéseket tévő rendőröket. A szervezet kiemeli, hogy a kiszolgáltatott helyzetben lévő migránsok elhelyezésében és ellátásában súlyos hiányosságok tapasztalhatók, amelyeket különösen a koronavírus-járvány tett láthatóvá. A jelentés felszólítja a francia hatóságokat, hogy az illegális migránstáborok felszámolását kizárólag szigorúan ellenőrzött keretek között folytassák, és úgy, hogy a sátornegyedek felszámolásával ne sérüljenek a migránsok jogai, valamint ne romoljanak lakhatási körülményeik.\n\nForrás: coe.int, bladi.net\n\nBorítókép: Nagy-Britanniába igyekvő illegális bevándorlók sátortábora az észak-franciaországi Calais-ben 2021. november 27-én. A migránsok a kedvező alkalomra várnak, hogy átszökhessenek Nagy-Britanniába (Fotó: MTI/EPA/Mohamed Badra)",
    "Spanyol-francia egérút nyílhat az orosz gázfüggőség elől": "Az Ibériai-félszigettől Bajorországig húzódó vezetékért leginkább nem is Párizs, hanem Spanyolország és újabban Németország lobbizik. Berlin és Madrid egyaránt érdekelt a projektben, amely segíthet csillapítani Közép-Európa energiaéhségét.\n\n\"Spanyolország és Németország Franciaország két közeli partnere; ha ez a két ország javaslatot tesz, meg fogjuk vizsgálni\" - idézte a dpa hírügynökség a vonakodó Párizs első bíztató választát, amely Bruno Le Maire gazdasági miniszter szájából hangzott el, kedden.\n\nLe Maire azután beszélt erről, hogy Olaf Scholz német kancellár és Pedro Sanchez spanyol miniszterelnök Berlinben találkozott, hogy egy új, a Pireneusokon átívelő vezeték létesítését szorgalmazzák.\n\nFranciaország, amely nagymértékben támaszkodik az atomenergiára, eddig vonakodott mérlegelni a Midcat földgázvezeték újraindítását – a projectet 2019-ben leállították, mivel a francia felügyelő hatóság veszteségesnek tartotta.\n\nFranciaország még augusztus elején is azt mondta, hogy az új úszó cseppfolyósított földgáz (LNG) terminálok Észak- és Kelet-Európában, különösen Németországban gyorsabb és olcsóbb megoldást jelentenének, mint egy új vezeték.\n\nKAPCSOLÓDÓ A német kancellár elégedetten biccentett országa energiabiztonsági térképére nézve A függetlenedési célokat egyelőre időarányosan túlteljesítik a németek Olaf Scholz szerint....\n\nA Midcat vezeték Barcelonából a Pireneusokon keresztül haladna át a francia hálózathoz való csatlakozási pontig a dél-pireneusi Barbairanig.\n\nSpanyolországban a vezeték jelenlegi vége 106 km-re van a francia határtól,\n\nFranciaországban pedig még mintegy 120 km hiányzik.\n\nOlaf Scholz német kancellár, a spanyol kormányhoz hasonlóan, már kampányolt a vezeték megépítése mellett, hogy az ukrajnai háború és a potenciálisan leálló orosz gázszállítások miatt újabb forrásokat nyissanak meg.\n\nSpanyolország is szeretné, ha megvalósulna a project, erre utal retorikája, hogy „ezzel lehetetlenné tenné, hogy Moszkva az energiaszállításokkal zsarolja Európát. Viszont Madrid azt hangoztatja, hogy ez egy európai jelentőségű projekt, amelyet szerinte az EU-nak kellene finanszíroznia. Teresa Ribera energetikai miniszter azzal próbált nyomást gyakorolni Párizsra, hogy feltette a kérdést:\n\n„Felmerül bennem, hogy egy ilyen európai projekt esetében hol vannak Franciaország európai ideáljai?”\n\nA két ország közötti harmadik csővezeték 3 milliárd euróba kerülhet és évekbe telhet a megépítése – jegyezte meg a Reuters hírügynökség a francia kormányt idézve. Párizs azt is hozzátette: az új cső nem adna gyors választ a jelenlegi válságra.\n\nSpanyolország és Portugália is nagy gázimport-kapacitással rendelkezik, mivel összesen hét LNG-terminálja van, valamint két gázvezetékkel kapcsolódik a gázexportőr Algériához.\n\nViszont jelenleg korlátozott mértékben tudja továbbítani a gázt. Az új, európai vezeték tehát tranzitbevételekhez juttatná Madridot, ahogy Franciaországot is.\n\nIdővel, az energetikai átállás részeként a vezetéken haladhatna át az úgynevezett zöld hidrogén, amelyet szél- vagy napenergia segítségével állítanak elő.\n\nJelenleg csak két kisebb gázvezeték halad át Spanyolországból Franciaországba a Pireneusokon át, ezek kapacitása korlátozott.\n\nAz elmúlt hetekben Spanyolország és Németország álláspontja jóval közelebb került egymáshoz, Scholz szerint egy Portugálián, Spanyolországon és Franciaországon keresztül Közép-Európába vezető vezeték feltűnően hiányzik a térképről.\n\nNyitókép: Svetaleo/Getty Images",
    "Macron betemette a spanyol-francia gázvezetékvitát": "Hónapok óta megy a purparlé Spanyolország és Franciaország között egy megkezdett – az energiaválság idején kulcsfontosságú – gázvezeték sorsáról. Madrid nagyon akarja az építkezés befejezését, a kérdésben maga mellé állította Németországot is, Párizs viszont határozottan nem kívánja megépíteni a mindössze 120 kilométeres vezeték-szakaszt. Nemcsak a MidCat nevű csővezetékről van most már szó, hanem arról, hogy melyik államé legyen a kulcsszerep a nyugat-európai országok gázellátásában.\n\nPósa Tibor írása a Makronómon.\n\nAz elmúlt időszakban a politikai ranglétrán mind magasabban elhelyezkedő személyek szólaltak meg a Spanyol- és Franciaország között zajló gázvezetékvitában. Először csak szakértők fejtették ki álláspontjukat, majd jöttek az illetékes minisztériumok munkatársai, majd vezetői. Végül nem maradt más hátra, mint a politikát valóban irányítók.\n\nA minap Pedro Sánchez spanyol miniszterelnök Berlinben szerzett szövetségest: Olaf Scholz német kancellár már korábban is szükségesnek tartotta a spanyol-francia gázvezeték befejezését, mert országa egy új irányból, délről is hozzájuthatna a cseppfolyós gázhoz, az LNG-hez. Úgy tűnik viszont, hogy Emmanuel Macron elnök nem rokonszenvezik a Spanyolországban 2013-ban megkezdett csővezeték-építéssel, amelynek munkálatait 2019-ben anyagi okok miatt felfüggesztették.Túl drága lenne a spanyol-francia vezetékeken eljuttatni a gázt Nyugat-Európa közepére – akkor ez hangzott el érvként, és úgy tűnt, hogy ezt a spanyolok is elfogadják.\n\nA kieső gázt pótolni kell, de Macron hajthatatlan\n\nA helyzet azóta megváltozott, méghozzá gyökeresen. Ám senki sem látott a jövőbe: ma már semmi sem drága, egy a cél, hogy birtokoljunk minél több gázmolekulát. Az orosz-ukrán háború és az Európai Unió által elfogadott szankciók miatt teljesen megbízhatatlan az orosz gázszállítás. A kieső orosz gázt valahonnan pótolni kell, mert különben az idén télen didergő emberek szándéka esetleg kiszámíthatatlanná válik.\n\nA télen biztos, hogy a MidCaten (a francia midi, azaz dél, és a spanyol Cataluna szó összevonásából alakult ki a rövidítés) nem fog jönni gáz, de jó lesz ez később is, a cél az, hogy ellássa pluszenergiával az öreg földrészt.\n\nEzért találkozott az ibériai – a spanyol és a portugál – valamint a német szándék a megvalósítás sürgetésére.\n\nÁm a franciák hajthatatlanok. A hét elején Macron elnök szép szavakkal, de kizárta annak lehetőségét, hogy a vezeték Franciaország területén megépüljön: “Úgy vélem, hogy a MidCat nem ad megfelelő választ a jelenlegi (energia)válságra (...), és nem felel meg a klímaváltozás elleni harc követelményeinek, valamint a spanyol gáz jövőbeli importját tükröző adatoknak sem.” Magyarán Párizsnak esze ágában sincs megépíteni a vezeték rájuk eső szakaszát, amely nem is olyan sok, csak 120 kilométer lenne.\n\nMik a franciák indokai?\n\nElőször a kivitelezés költsége került terítékre, amely mára még magasabb, mint a 2019-es leálláskor. Aztán jött az az érv, hogy a cső átvezetne a Pireneusokon, ami egy környezetvédelmi katasztrófával érne fel. De a legnyomósabb érv az, hogy Spanyol- és Franciaországot már összeköti két gázvezeték, és ezek kapacitása messze nincs kihasználva. A spanyolok viszont továbbra sem hajlandók lemondani a csővezetékről. Fellármázták az Európai Uniót, hiszen itt európai szolidaritásról van szó, és az mégsem járja, hogy egyetlen ország keresztbe tegyen ezeknek a szándékoknak – ezzel dörömbölnek az unió ajtaján.\n\nMiért fontos a MidCat vezeték a spanyoloknak?\n\nDe vajon mi húzódik meg a spanyolok határtalan önzetlensége és a franciák eltökélt elutasítása mögött? Az egyik fő érv, hogy ne hagyják veszendőbe menni a csőkígyóba hat év alatt belepumpált pénzt és munkát. A Barcelonához közel fekvő kikötőt, Hostalricot a Pireneusokon át kötötte volna össze a francia Carcassonne-nal, ahonnan más, már meglévő vezetékeken jutna el a gáz északra. Hajdanán az egyik indok, amiért felfüggesztették az építést, valóban az volt, hogy környezetromboló. Az Európai Unióban ma a közelmúlt vezető eszmerendszeréhez képest nem a környezet védelme a fontos, ez a sor végére szorult. Gáz kell az embereknek, mert különben megeshet az, hogy mindenkit, főleg vezetőket küldik el “melegebb éghajlatra”.\n\nAz LNG terminálok mekkája lehetne Spanyolország\n\nKár lenne tagadni, hogy az európai gázválság nyomán a spanyolok előtt felvillant egy igen vonzó lehetőség, amelyért, mint jelenleg látjuk, harcolni is képesek. Jelenleg Spanyolország területén hét olyan kikötő van, amelyek képesek a cseppfolyós gázt kezelni, – amely főleg Katarból és az Egyesült Államokból érkezik – és abból csővezetéken át szállítható gázt létrehozni. Ha létrejönne a MidCat, akkor még több gázt tudna Spanyolország északra küldeni. Ott meg minden gázmolekulára szükség van. Így válna Spanyolország fontos elosztóközponttá. Úgy néz ki, hogy a holnap is biztosítva lenne: a csőkígyón zöld hidrogént is lehetne szállítani, ami a hozzáértők szerint a jövő energiája. Ez a tétje annak, hogy megvalósul-e a MidCat.\n\nKi lesz a gázosztó játékmester? A tét: ki szállíthat többet a németeknek\n\nDe miért nem éri meg a franciáknak beszállni az üzletbe? Azért, mert ők egyedül is el tudják juttatni a gázt Európa közepébe, és nem kell másokkal osztozniuk a tranzitdíjon. De nem is a bevételről van szó. A nagy északi kikötőben, Le Havre-ban átadás előtt áll az új gázterminál, amelyet igény szerint össze lehet kötni számos német vezetékkel.\n\nÍgy Franciaország kerülne a gázelosztó játékmester szerepébe. A spanyol-francia vita erről szól.\n\nMacron az e heti internetes megbeszélésen meg is kezdte Sholz kancellár “meggyőzését”. Felajánlotta azt a gázmennyiséget Németországnak, amennyit az idén Franciaország megspórol, és ezért cserébe elektromos energiát kért a szomszédos államtól. Abban is van valami, hogy Le Havre-ból egyenes úton jönne a gáz német földre, nem több megszakítással. Mindenképp közelebb van Németországhoz a francia kikötő, mint a barcelonai. Az igazi érték számukra még az idén melegítésre fogható gázmolekula – ezt jól tudják a Rajna túloldalán is. Megfontolandó érvek. Ezeket német részről mind figyelembe véve talán mégsem kellene annyira támogatni a déli spanyol terveket.\n\nUgyanakkor Magyaroszágnak hosszabb távon érdekében állhat, hogy Németroszág minét több helyről juthasson gázhoz,\n\nhiszen a 83,7 millió lakosú ország óriási iparának is egy jó része gázfelhasználó. Ha pedig a németek nem csak keletről kaphatnak gázt, az végső soron Kelet-Közép Európa ellátási helyzetés is enyhíthet.\n\n(Fotó: Pixabay)\n\n",
    "A végén ébredt Spanyolország, a francia válogatottal döntőzik a kosárlabda-Eb-n": "Franciaország–Spanyolország döntőt rendeznek a férfi kosárlabda Eb-n, miután előbbi a lengyeleket, utóbbi a házigazda németeket győzte le a pénteki elődöntőkben.\n\nA francia válogatott jutott be elsőként a vasárnapi döntőbe a férfi kosárlabda Európa-bajnokságon, miután pénteken Berlinben könnyedén legyőzte a lengyel csapatot.\n\nAz olimpiai ezüst- és világbajnoki bronzérmes franciák számára rögös út vezetett a négy közé, ugyanis a bosnyákokat, a törököket és az olaszokat is hosszabbításos csatában gyűrték le. Vincent Collet kapitány együttese a kölni csoportkör után búcsúzó magyarokkal is alaposan megszenvedett, 12 nappal ezelőtt csak 78-74-re tudta megverni Hanga Ádámékat.\n\nA túloldalon az elődöntő meglepetéscsapata állt, ugyanis a lengyelek a negyeddöntőben a címvédő és favorit Szlovéniát búcsúztatták, főként a Reggio Emiliában a magyar válogatott Mikael Hopkinsszal együtt pattogtató Mateusz Ponitka 26 pontjával. A lengyel együttes előzőleg 1971-ben jutott a legjobb négy közé kontinensviadalon. A két gárda eddigi kilenc Eb-találkozóját rendre a franciák nyerték.\n\nA pénteki összecsapás elképesztő kosárínséggel indult, öt perc elteltével 5-2-t mutatott az eredményjelző. A 12. percben a lengyelek még mindig csak kilenc pontnál tartottak, a nagyszünetben főként a francia Guerschon Yabusele révén – aki a Real Madridban Hanga Ádám klubtársa – 34-18 volt az állás.\n\nTérfélcsere után 21 ponttal megléptek a kékek (39-18), ezzel gyakorlatilag eldőlt a meccs. A fáradtan és hitehagyottan mozgó lengyel együttes már nem tudott újítani, a 64-36-ról induló zárószakaszra pedig nem maradtak izgalmak.\n\nEredmény, elődöntő:\n\nFranciaország–Lengyelország 95–54 (15–9, 19–9, 30–18, 31–18)\n\nA riói olimpián bronzérmes spanyolok világbajnoki címvédőként érkeztek az Eb-re, a legutóbbi kontinenstornán pedig harmadikok lettek. A németek hat olimpián szerepeltek – de érmet nem szereztek -, húsz éve harmadikok voltak a világbajnokságon, az Eb-kről az 1993-as arany- és a 2005-ös ezüstérem a legkellemesebb emlékük.\n\nA pénteki elődöntőben az első negyed szorosan alakult, a végén három ponttal vezettek a spanyolok, a második közepén viszont a németek eredményesen támadtak és hatékonyan védekeztek, 14-0-s menettel fordítottak.\n\nA harmadik tíz perc 51-46-os német vezetésről indult, majd a spanyolok 46-55-nél magukra találtak, 15-2-es rohammal 61-57-re fordítottak, azután viszont megint jött egy 14-0-s német szakasz. A negyedik negyed elején némi spanyol felzárkózást követően 71-65 volt az állás a hazaiaknak, de a folytatásban a spanyolok sokkal pontosabban céloztak, és a negyedik játékrészt 11 ponttal megnyerve besöpörték a győzelmet.\n\nEredmény, elődöntő:\n\nSpanyolország–Németország 96–91 (27–24, 19–27, 19–20, 31–20)\n\nA döntőt és a bronzmeccset vasárnap rendezik.",
    "Még több hónapon át folytatódik a majomhimlő elleni oltási kampány Franciaországban": "Franciaországban még több hónapon át folytatódik a majomhimlő elleni oltási kampány 2022-ben és várhatóan 2023 elején is, miután \"az általános megelőzés következtében most először csökkeni kezdtek a mutatók\" - közölte kedden Jérome Salomon, az egészségügyi tárca járványügyi igazgatója.\n\nA francia illetékes értékelése egybecseng Hans Kluge, az ENSZ Egészségügyi Világszervezete (WHO) európai regionális igazgatójának véleményével, aki kedden úgy fogalmazott: biztató jelzések vannak arra, hogy az új esetek száma egy sor európai országban, így Franciaországban, Németországban, Portugáliában, Spanyolországban és Nagy-Britanniában is hétről hétre apad, sőt - az oltóanyaghiány ellenére - Egyesült Államok egyes térségeiben is csökkenés tapasztalható.\n\nKapcsolódó cikkünk 2022. 08. 30. A WHO szerint Európa jól áll a majomhimlő elleni harcban\n\nBár a tudományos előrejelzések szerint folytatódni fog az új esetek számának csökkenése, \"mindent meg kell tennünk a járvány hatásainak megfékezésére\" - fogalmazott a francia járványügyi igazgató.\n\nAz országban május óta 3547 majomhimlős megbetegedést jelentettek. Ezzel Franciaország negyedik helyen áll az európai országok rangsorában, de hetediken a lakosságarányos számítás szerint. A fertőzöttek egy százaléka szorult kórházi ellátásra, s a szám stabil a járvány kezdete óta - jelezte az egészségügyi tárca, amely szerint az adatok arra utalnak, hogy az ország túljutott a járvány tetőzésén.\n\nAz ország 220 oltóközpontjában eddig 70 ezer oltást adtak be.\n\nA hét végéig 140 ezer majomhimlő elleni oltóanyagot osztanak szét az ország területén - jelezte Jérome Salomon. Az illetékes szerint az oltás ugyanakkor nem elegendő a járvány megfékezéséhez, a megelőzés, valamint az egyéni és kollektív védekezés is nagyon fontos.\n\nA majomhimlő vírusa általában csak enyhe tüneteket okoz, például lázat, fejfájást, izomfájdalmat és bőrkiütést. Ritka esetekben azonban halálos kimenetelű is lehet.\n\nA WHO szerint a jelenlegi globális majomhimlőjárvány kitörése óta az esetek többségét a férfiakkal szexuális kapcsolatot tartó férfiaknál találták, különösen azoknál, akiknek több partnerük van.\n\nCímlapkép: Getty Images",
    "A lehető legrosszabbkor van bajban a francia nukleáris ipar": "Az energiaválság közepette megbosszulja magát, hogy az elmúlt évtizedben az „energetikai átmenet” homályos céljainak elérése miatt inkább elhanyagolták az atomerőműveket a baloldal által vezetett kormányok.\n\nA francia kormány szerint az Électricité de France (EDF) francia állami többségi tulajdonú, párizsi székhelyű villamosenergia-közművállalat százszázalékos állami tulajdonba vétele orvosolná a gyengélkedő francia villamosenergia-szektor bajait. Kérdés azonban, hogy hosszabb távon ez megoldás lenne-e egy olyan ágazatnak, amelyiket egyszerre több csapás is sújt.\n\nAz EDF – Franciaország egyik legnagyobb energetikai vállalata, amely a balliberális kormányok idején hazánkban is fontos szereplője volt a privatizációs folyamatoknak – nemrég arra figyelmeztetett, hogy az ország atomreaktorainak leállásai miatt idén 29 milliárd eurós veszteséget fog szenvedni.\n\nAnnak ellenére, hogy Franciaországot úgy tartják számon a mostani energiaválság fényében, mint amelyik országnak kevésbé van félnivalója, hiszen támaszkodhat jelentős atomenergia-kapacitására, a valóság más képet mutat.\n\nA francia nukleáris ágazatot az elmúlt isőzakban egymás után érték a csapások.\n\nA világjárvány következményeként halmozott késésekkel és leállásokkal küzd, valamint sorozatos karbantartási problémák jelentkeznek az elöregedett reaktorokban.\n\nKapcsolódó tartalom\n\nEnnek egyik fő oka az, hogy\n\naz elmúlt évtizedben elmaradtak a jelentős új nukleáris beruházások.\n\nEzeknek a következményeként az EDF-nek, az általa működtetett 56 reaktor mintegy felét le kellett állítania. Emiatt pedig a termelés minden idők legalacsonyabb szintjére süllyedt, ami arra kényszeríti Franciaországot, amely korábban jelentős villamosenergia-exportőr volt, hogy a nagykereskedelmi piacokon vásároljon energiát, amia jelenlegi körülmények között rendkívül költségessé vált.\n\nA francia kormány a következő hetekben pályázati ajánlatot készül tenni az EDF azon 16 százaléknyi tulajdoni hányadára, amely még magántulajdonban van. A kormány teljes irányítást kíván szerezni a vállalat felett, amely új reaktorok építésére készül, és ezzel párhuzamosan igyekszik kezelni a reaktorparkot érintő nehézségeket is.\n\nKapcsolódó tartalom\n\nA csoportra a kormány ugyanis nyomást gyakorolt, hogy a télre újraindítsa reaktorait, és a lehető leggyorsabban javítsa ki a tavaly decemberben felfedezett korróziós problémákat. A vállalat közölte, hogy az újraindítások „jó ütemben” haladnak, és a kapacitás vissza fog térni a tavaly téli szintre, 45-50 gigawattra.\n\nA hírek szerint az EDF és a francia kormány között komoly konfliktusok alakultak ki, Jean-Bernard Lévy, a cég éléről leköszönő vezérigazgató nyilvánosan bírálta a párizsi vezetést amiatt, hogy annak nem volt világos politikai irányítása az ágazatot érintően.\n\nKapcsolódó tartalom\n\nA francia atomenergetika összeomlása a lehető legrosszabbkor következett be, hiszen az Európai Unió és Oroszország közötti politikai küzdelem miatt minden eddiginél nagyobb szükség van a megbízható és olcsó energiaforrásokra.\n\nFranciaország sokáig globális példakép volt az atomenergia használatában, az egy főre jutó termelési arányok tekintetében a legmagasabb volt az országban a nukleáris energia. Az éghajlatváltozás korában az energiabiztonság megerősítésének érdekében határozottan kiállt az atomenergia mellett.\n\nPárizs büszke volt arra az energiafüggetlenségre, amelyet az atomenergia használatával épített ki. Most azonban, amikor a legnagyobb szükség lenne rá, az atomenergia nem elegendő.\n\nEnnek oka az elmúlt körülbelül egy évtized baloldali kormányainak elhibázott politikájában keresendő. Miután 2012-ben megválasztottáka baloldali Francois Hollande elnököt, aki az atomenergia arányának csökkentését célozta az energiamixben, új, széleskörű nemzeti vitát hirdettek az energiaátállásról, amely nyolc hónapig, 2013 júliusáig tartott.\n\nA tervek szerint a korábbi 70 százalékról, ötvenre csökkentették volna 2025-re. A javaslatot 2014-ben a nemzetgyűlés is elfogadta. A törvényjavaslat hosszú távú célokat is kitűzött: az üvegházhatású gázok kibocsátásának 2030-ig 40 százalékkal történő csökkentése az 1990-es szinthez képest, 2050-ig pedig 75 százalékkal; a végső energiafogyasztás felére csökkentése 2050-ig a 2012-es szinthez képest; a fosszilis tüzelőanyagok fogyasztásának 30 százalékos csökkentése 2030-ig 2012-höz képest; és a megújuló energiaforrások részarányának növelése a végső energiafogyasztásban 32 százalékra 2030-ig. Az azonban nem volt világos, ezeket az eredményeket mégis miként kívánják elérni, ha párhuzamosan az atomenergiát is leépítik.\n\nEleinte a Macron vezette kormányzat sem tuljadonított különösen nagy jelentőséget a nukleáris energiának, sőt folytatta volna az Hollande által elkezdett utat, a jelnlegi helyzetben viszont hirtelen megváltoztatta véleményét, és mégis inkább a nukleáris energia támogatása mellett tett esküt.\n\nFebruárban Emmanuel Macron bejelentette, hogy hat új EPR-erőművet terveznek építeni, amelyek a meglévő, elöregedő reaktorokat váltanák fel, az elnök azt mondta, hogy további nyolc követheti őket. Azt a tervet is ismertette, hogy az összes atomerőmű élettartamát lehetőség szerint a szokásos 40 évnél hosszabbra kívánja meghosszabbítani.\n\nKapcsolódó tartalom\n\nA jelenegi francia elnök nemrég egyensen arról beszélt, hogy elérkezett a nukleáris reneszánsz ideje.\n\nUgyanakkor a többéves késlekedést nehéz lesz egyik pillanatról a másikra behozni, különösen egy olyan szektorban, ahol a beruházások megvalósítása akár egy évtizedet is igénybe vehet.\n\nA kiemelt kép illusztráció.",
    "Az NBA-sztárokkal teletűzdelt Szlovénia és Franciaország ellen a lehetetlent próbálják meg Hanga Ádámék": "Az NBA-sztárokkal teletűzdelt Szlovénia és Franciaország ellen a lehetetlent próbálják meg Hanga Ádámék\n\nA magyar férfi kosárlabda-válogatott csütörtökön 95-85 arányban kikapott Bosznia-Hercegovinától az Európa-bajnokság csoportkörének első fordulójában. A folytatás szombaton jön Ivkovics Sztojan fiainak, akik a címvédő Szlovénia ellen lépnek pályára, majd vasárnap a tokiói olimpián ezüstérmet szerző Franciaország lesz az ellenfél.\n\nA 2022-es férfi kosárlabda Európa-bajnokság minden magyar érdekeltségű mérkőzését élőben közvetítjük az M4 Sporton, az M4 Sport +-on és az m4sport.hu-n.\n\nSzombaton 20:30-tól az a Szlovénia lesz az ellenfelünk, amely 2017-ben aranyérmes lett az öt évvel ezelőtti kontinensviadalon. Nyugati szomszédjaink az első játéknapon hétpontos győzelmet arattak a kétszeres Eb-győztes Litvánia ellen, és a FIBA-erősorrendjében a második helyen szerepelnek, többek között köszönhetően annak, hogy olyan klasszisok alkotják csapatukat, mint az NBA-ben szereplő Dallas Mavericks sztárja, Luka Dončić, vagy a szintén tengerentúli ligában játszó Goran Dragić. A még mindig csak 23 esztendős, MVP-várományos Dončićról és Eb-ellenfeleink legnagyobb sztárjairól itt írtunk részletesen.\n\nLuka Dončić a Litvánia elleni mérkőzésen 14 pontot, 6 lepattanót és 10 asszisztot hozott (Fotó: MTI/Czeglédi Zsolt)\n\nHanga Ádám – aki 16 pontot és 7 lepattanót jegyzett a bosnyákok ellen – az M4 Sport kamerája előtt úgy fogalmazott, megpróbálják a lehetetlent, hiszen a továbbjutási esélyek most már eléggé lecsökkentek.\n\nHanga Ádám: Megpróbáljuk a lehetetlent\n\nEilingsfeld János több mint húsz percet töltött parketten a nyitómeccsen, ez idő alatt 12 pontot dobott. Az Atomerőmű SE játékosa kiemelte, nekik a következő mérkőzés ugyanolyan meccs lesz, mint a többi, csak egy sztárcsapat jön szembe, míg a szlovénoknak nagy a veszítenivalójuk, így inkább rajtuk lesz teher.\n\nEilingsfeld János: Itt csak nekik van veszítenivalójuk\n\nA 37 éves korából adódóan igen rutinos játékosnak számító Ferencz Csaba ezen az Eb-n már elfogadta, hogy csak epizódszerepek jutnak neki, de ha a kapitány szólítja őt a padról, akkor legjobb tudása szerint igyekszik majd teljesíteni. A körmendiek bedobója pedig értékes triplákkal segítheti majd a magyar válogatottat a következő mérkőzéseken.\n\nFerencz Csaba: Nekem olyan szerepem van, hogy ha kell, akkor bejövök és mindent beleadok\n\nA Szlovénia elleni mérkőzés után vasárnap szintén este fél 9-kor lép majd parkettre Ivkovics Sztojan legénysége, akkor az olimpiai ezüstérmes Franciaország ellen, akik vereséggel kezdtek a házigazda németek ellen, majd szombaton a szintén győzelem nélkül álló litvánokkal csapnak össze. Egy esetleges rossz eredmény pedig azt jelentheti, hogy Vincent Collet együttese győzelmi kényszerben szállna harcba ellenünk. A párharc különöse érdekes lehet majd Hanga Ádám számára, hiszen a Real Madrid játékosa három csapattársa ellen is megmérkőzhet, ugyanis a francia válogatottban ott van Guerschon Yabusele, Thomas Heurtel és Vincent Poirier is rengeteg gondot tud okozni az ellenfeleknek.",
    "A strasbourgi múzeumok hetente többször is zárva fognak tartani az energiaválság miatt": "A strasbourgi múzeumok heti egy helyett két nap is zárva lesznek októbertől, hogy így spóroljanak az energiával – jelentette be a Franciaország keleti határánál fekvő város polgármestere.\n\nFranciaország jelentős kulturális és történelmi városában október 3-ától heti egy helyett két nap tartanak zárva a múzeumok, így spórolva a fűtéssel és az árammal.\n\nA nyitvatartási napokon emellett 13 és 14 óra között a létesítményeknek zárva kell tartaniuk. A nyolc múzeumot érintő rendelkezés ellensúlyozására az önkormányzat megígérte, hogy nem fogja emelni a belépődíjakat.\n\nJeanne Barseghian strasbourgi zöldpárti polgármester döntése vegyes fogadtatásra talált: bár az intézkedés igyekszik alkalmazkodni a télre várható energiahiányhoz, több politikus petíciót indított a nyitvatartás szűkítése ellen, sőt a CGT szakszervezet sztrájkra szólította fel a múzeumok személyzetét – adta hírül az MTI.",
    "Lassult Franciaországban az infláció": "Franciaországban a 12 havi infláció augusztusban 5,8 százalék volt a júliusi 6,1 százalék után. A jelentés szerint az infláció fékeződése annak köszönhető, hogy lassult az energiaárak növekedése, ami még így is 22,2 százalék volt éves bázison.\n\nAz áremelkedés a gazdaság minden területén érezhető: az élelmiszerárak egy év alatt augusztusban 7,7 százalékkal emelkedtek a júliusi 6,8 százalékhoz képest, míg a szolgáltatások árai júliushoz hasonlóan 3,9 százalékos emelkedést mutattak. \"Egyelőre még korai az infláció tényleges lassulásáról beszélni\" - jelentette ki az AFP hírügynökségnek Charlotte de Montpellier, az ING Bank elemzője. Hozzátette: erre utal az is, hogy a havi szintű áremelkedés továbbra is gyorsul, a júniusi 0,3 százalék után 0,4 százalék volt júliusban és augusztusban is. Éves összehasonlításban viszont 2021 július óta most történt először lassulás.\n\nBár Olivier Véran kormányszóvivő pénteken úgy vélte, hogy Franciaország júliusban elérte az inflációs csúcsot, elemzők szerint az orosz gázszállítások bizonytalanságai miatt nehéz kijelenteni, hogy nem ősszel lesz-e a csúcspont. \"Nem tudom, hogy a csúcs megvolt-e, de az biztos, hogy az infláció tartós\" - idézte az AFP Alexandre Bompard-t, a Carrefour áruházlánc vezetőjét.\n\nA lakossági áram- és gázárak kormányzati korlátozásának köszönhetően a francia infláció alacsonyabb, mint a legtöbb uniós országban - emlékeztetett kedden Bruno Le Maire gazdasági miniszter. A kormányszóvivő pénteken ugyanakkor jelezte, hogy a több mint egy évvel ezelőtt befagyasztott lakossági energiaárak várhatóan a jövő év elején változni fognak."
}