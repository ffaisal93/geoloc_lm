{
    "Magyarország – Olaszország 0-2": "\n\nBudapesten kezdődött, és itt is ért véget a Nemzetek Ligája mostani sorozata a magyar válogatottnak. Csakhogy amíg az első meccsen Angliát megvertük 1-0-ra, most, a csoport első helyéről döntő meccsen az olaszok sima 2-0-s győzelmet arattak. A mieink idei NL-szereplése így is dicséretes, a csoport 2. helyét zártuk, és csak az Európa-bajnok olaszok győztek le minket, igaz, ők mindkét meccsen.",
    "Orbán Viktor: nem csak az EU-val tárgyal Magyarország forrásokról": "Érdemes tisztázni, hogy az eddigi hét nagyobb uniós szankciós csomagból csak kettő vonatkozik az orosz energiahordozókra: augusztus elejétől tilos orosz kőszenet behozni az EU-ba, és majd december elejétől lép hatályba orosz nyersolajra vonatkozó import, illetve jövő februártól a finomított termékekre is érvénybe lép ez a tiltás (Magyarország, Csehország és Szlovákia egyelőre felmentést kapott a vezetékes orosz olajra a Barátság kőolajvezetékre tekintettel.) Így tehát nincs érvényben az orosz vezetékes, vagy cseppfolyósított gázra semmiféle szankció és ez nem is várható, mert számos ország, köztük Magyarország, erősen függ tőle.Ami most a brüsszeli asztalokon van, az például a holland TTF gáztőzsdére húzott ársapka kérdése, ami a magyar-orosz gázszerződés keretében kapott gáznak is felső korlátot szabna. Direkt, kizárólag az orosz vezetékes gázszállításra nem valószínű ársapka, ezt több tagállam se támogatná.Orbán Viktor azon jelzéséhez, hogy júniusban még 100 euró/MWh volt a gáz ára, majd amint a gázra vonatkozó szankció is napirendre került (de azóta se született döntés róla és nem is reális), sokszorosára ugrott, a fentiek miatt azt érdemes hozzátenni, hogy a drasztikus gázár emelkedés lényegében az orosz politikai vezetés tudatos lépései miatt alakult ki. Ennek háttere az volt, hogy az oroszok számára fájldalmas olajellenes és egyéb szankcióért cserébe ott akartak visszaütni Európának (és \"visszakeresni\" például a lefoglalt orosz jegybanki tartalékaikat is), ahol Európának a legjobban fáj (gázpiac) és ezért a célért még a megbízható gázszállítói státuszukat is feláldozták, amelyet előtte kevesen gondoltak. Ahogy a kormányfő is fogalmazott: gazdasági háborúban áll az EU és Oroszország egymással, aminek az orosz oldalán az történt, hogy tavasztól kezdve elkezdték különféle pénzügyi (pl. rubelelszámolásra áttérés) és technikai ürügyekre hivatkozva (pl. turbinaügy) még jobban korlátozni a gázszállítást Európába. Nyárra oda jutottunk, hogy az Északi Áramlat 1-en minimálisra csökkentette, majd azóta le is állította a szállítást a Gazprom, így jelenleg a korábbi évekre jellemző szokásos orosz gázszállításnak durván az ötöde érkezik az EU-ba. Ez hajtotta fel tehát elsődlegesen a gáz árát, és arról a nem politikai, hanem piaci-gazdasági okról is meg kell emlékezni, hogy a nagy gázkitermelők (pl. Norvégia, Algéria, Katar, Egyesült Államok) rövid távon csak korlátozottan tudják pótolni az oroszok felől kieső gázt, mert az elmúlt évekbeli visszafogott beruházások a fosszilis iparágba kitermelési kapacitáskorlátot jelentenek.Érdemes egyébként azt is megjegyezni, hogy amint az alábbi ábrán láthatjuk: az augusztus végi 340 euró körülről mára lényegében megfeleződött a TTF gázár 170 euró közelébe, noha közben a szankciós politika nem változott. Általánosságban is igaz, hogy a gáz árának alakulását nem a szankciós politika lépései, hanem a gázellátás körül érzékelt kockázatok mozgatták - vagyis az orosz szállító (valószínűleg szerződést szegő) lépései.Ezt mutatja a gáz árának utóbbi hetekben megfigyelt érdemi esése is (lásd alább). Ezt természetesen nem a szankciókban beállt változások okozták (nem is történt ilyen változás), hanem például az, hogy a brüsszeli ötpontos javaslatcsomag egyik eleme fontolóra vette a fent említett ársapkát a tőzsdei ügyletkötésekre is és az európai tárolók magas szintre töltődése is az áremelkedés ellen dolgozott.",
    "Jó napot, Magyarország!: Ön részt fog venni a szankciókkal kapcsolatos nemzeti konzultáción?": "A szeptember 27-i adás tartalmából.\n\n– Ön részt fog venni a szankciókkal kapcsolatos nemzeti konzultáción? Ez befolyásolhatja a brüsszeli döntéseket?\n\n– Mit szól hozzá, hogy törölték annak a nagymamának a közlekedési bírságát, aki megállt a leállósávban, hogy megmentse unokája életét?\n\nMit szól hozzá? Jó napot Magyarország című, beszélgetős műsorunkban a hallgatóké a főszerep. Várjuk jelentkezésüket napi, aktuális témáink kapcsán, ha szívesen elmondanák véleményüket az élő adásban. Telefonszámunk: 759-52-00, Sms 30-9000666, e-mail címünk jonapotmagyarorszag@mtva.hu, de a Kossuth rádió Facebook oldalán is írhatnak. Minden hétköznap, délután 4 órától, mit szól hozzá a Kossuth rádióban?\n\nJó napot, Magyarország! – Kossuth Rádió – szeptember 27., kedd, 16:00\n\nMűsorvezető: Ujhelyi Zoltán\n\nSzerkesztő: Cseszregi Balázs\n\nTovább a műsoroldalra >>>",
    "Szalay-Bobrovniczky: Magyarország elkötelezett haderőfejlesztési programjának folytatása mellett": "Elkötelezettek vagyunk a megkezdett haderőfejlesztési programunk folytatása mellett – jelentette ki Szalay-Bobrovniczky Kristóf honvédelmi miniszter Pozsonyban azon a sajtótájékoztatón, amelyet szlovák hivatali partnerével, Jaroslav Nad védelmi miniszterrel lezajlott kétoldalú találkozója után közösen tartottak hétfőn.\n\nA bilaterális találkozón – amely az első ilyen volt a két miniszter között – a kétoldalú kapcsolatok áttekintése, a két ország hadseregeinek fejlesztése, a jelenlegi és jövőbeni együttműködési lehetőségek, az ukrajnai háború, illetve a Nyugat-Balkán helyzete került terítékre.\n\nHa két ország lehet egymáshoz közel – mind történelmileg, földrajzilag, mind geostratégiai érdekek szempontjából –, akkor Szlovákia és Magyarország az, és eszerint is dolgozunk együtt” – jelentette ki Szalay-Bobrovniczky Kristóf. A miniszter, aki nagyon fontosnak nevezte a mostani kétoldalú találkozót, elmondta: Magyarország és Szlovákia is a V4-es csoport, az EU és a NATO tagja, s eszerint végzi a dolgát, és mindkét ország elkötelezett a NATO keleti szárnyának megerősítése mellett.\n\nA magyar honvédelmi tárca vezetője rámutatott: mindkét ország hadserege komoly fejlesztési úton halad, ezt a magyar hadsereg évekkel ezelőtt kezdte, és folytatja tovább.\n\n„Az előállt globális nehézségek ellenére is elkötelezettek vagyunk a megkezdett haderőfejlesztési programunk mellett, és a következő években meg fogjuk vizsgálni az együttműködés lehetőségeit is ezen a területen” – jelentette ki Szalay-Bobrovniczky Kristóf. Megjegyezte: Magyarország a védelmi kiadások terén jövőre eléri a 2 százalékot, amire úgy tekintenek, mint egy alapszint, aminek tovább kell nőnie.\n\nA magyar miniszter elmondta: a találkozón röviden áttekintették a szomszédos Ukrajnában dúló háború kérdését is, „Egyetértettünk abban, hogy – ha ennek elérése módjában különbözik is az álláspontunk – mindketten azt szeretnénk, hogy minél hamarabb a béke álljon újra elő, és a háború megszűnjön” – jelentette ki Szalay-Bobrovniczky Kristóf.\n\nA Nyugat-Balkán helyzete kapcsán rámutatott: mindkét ország elkötelezetten figyeli az ottani eseményeket, és érdekelt a régió stabilitásának fenntartásában, mind a bosznia-hercegovinai, mind pedig a koszovói helyzet tekintetében.\n\nJaroslav Nad köszönetet mondott a két ország közötti baráti kapcsolatokért, és kiemelte a kitűnő védelmi együttműködést, amelyet példaértékűnek nevezett. Elmondta: a találkozón a fennálló együttműködésekről és ezek további bővítéseinek terveiről is szó volt, köztük a két ország hadseregének modernizációs folyamata tekintetében. Elmondta: a megbeszélésen szó volt az ukrajnai helyzetről is, amelynek kapcsán örömének adott hangot afelett, hogy egyetértés volt közöttük abban: a konfliktust minél hamarabb rendezni kell.",
    "Osztrák pártelnök: Magyarország példáját kell követni": "A párt honlapján megjelent közlemény címe szerint az osztrák kormánynak \"Magyarország példáját kell követnie\".\n\nHerbert Kickl Fotó: AFP\n\nEzeket a szankciókat Brüsszelben találták ki, és a gondatlan (osztrák) szövetségi kormány egyszerűen rábólintott, az árát azonban a polgároknak kell megfizetniük azáltal, hogy jólétük és a szociális biztonság drágább lett az országban\n\n- fogalmazott a volt belügyminiszter. Az eddigi tapasztalatok alapján \"már nyilvánvaló, hogy ezek a szankciók térdlövés gyanánt többet ártanak Európának és Ausztriának, mint Oroszországnak, amely az energiaárak robbanásszerű növekedése miatt rekordbevételekre tesz szert, az ukrajnai háborúnak pedig nem vetnek véget\" - hangsúlyozta Kickl.\n\nSürgette, hogy Karl Nehammer osztrák kancellár ezért a lehető leghamarabb írjon ki népszavazást a kérdésben, ahogy \"azt az FPÖ a múlt héten szorgalmazta az alsóházban (Nationalrat) indítványával, amelyet a többi párt elutasított\".\n\nA közleményben Kickl kiemelte, hogy a fűtési idény közeledtével egyre többen kerülnek abba a helyzetbe, hogy nem tudják, hogyan fogják majd fizetni otthonaik fűtését a szárnyaló energiaárak közepette, amelyek miatt a gazdaságban is számtalan vállalkozás reszket a létéért. Hangsúlyozta, hogy néppárti-zöld kormány a baloldali \"álellenzék\" támogatásával \"katasztrofális kereskedelmi háborúba hajszolta Ausztriát, és ezzel mindent kockára tesz, amit állampolgárok nemzedékei kemény munkával, évtizedeken át felépítettek: a szilárd jólétet, a sikeres vállalkozásokat és a szociális stabilitást\". \"Az embereknek ezért joguk van arra, hogy közvetlenül szavazzanak arról, hogy hogy hajlandók-e ezt feláldozni, vagy sem!\" - tette hozzá Kickl.",
    "Leállt Magyarország második legnagyobb erőműve": "Hétfőn délelőtt 10 óra körül teljesen leállt a Mátrai Erőmű. Az adatok szerint vasárnap óta csökkent a termelés. Egyelőre nem adtak tájékoztatást, hogy mi történt pontosan.\n\nA Mavir adataira a Portfolio figyelt fel. A gazdasági lap arról ír, hogy az erőmű honlapján a legutóbbi hír a nyáron elvégzett éves karbantartásról szól, vagyis ezek alapján nem tervezett leállásról lehet szó.\n\nA Mátrai Erőmű a magyar villamosenergia-rendszer második legnagyobb termelő egysége a Paksi Atomerőmű mögött, azonban kihasználtsága az utóbbi években folyamatosan csökkent elsősorban a szén-dioxid-kibocsátási kvóták drágulása miatt.\n\nKAPCSOLÓDÓ Kijött a rendelet: irány a lignitbánya! Megszületett a döntés: a Magyar Közlönyben megjelent határozat szerint a kormány a hazai villamosenergia-ellátás...\n\nEgy hete írtunk arról, hogy a Magyar Közlönyben megjelent határozat szerint a kormány a hazai villamosenergia-ellátás biztosítása és az ellátásbiztonsági célok miatt egyetért azzal, hogy érdemes felgyorsítani, fokozni a lignitbányászator 2029. december 31-ig.\n\nNyitókép: MTI/Szigetváry Zsolt",
    "Jaksity: Előfordulhat, hogy nem tud fizetni a gázért az oroszoknak Magyarország": "Az elmúlt hónapokban a magyar devizatartalék szintje a háromhavi import alá esett vissza. Ez az abszolút vörös zászló, az IMF behívásának klasszikus előszobája - mondta Jaksity György a Concorde Értékpapír Zrt. igazgatóságának elnöke a Szabad Európának adott interjújában. Nekünk ma kritikus a devizahelyzetünk, emiatt az uniós források életbe vágóan fontosak, csak nem most jönnek.\n\nNem is arról beszélünk, hogy ez azért fontos, mert ösztönözné a beruházásokat vagy az innovációt. Egyszerűen devizára van szükségünk. Ez mindent felülír. Ez mindaddig így lesz, amíg ilyen energiaszámlát kell fizetnünk, és deficites a fizetési mérlegünk, és biztos, hogy nem hetek vagy hónapok alatt fog visszatérni a normális kerékvágásba.\n\nNincs kiút\n\n\n\nNincs sok eszköz a devizatartalék növelésére. Az Államadósság Kezelő Központ tavasszal, nagyon jó időzítéssel és egy nagyon ügyesen összerakott csomaggal kiment a piacra, amennyi devizát tudott, behozott. Viszont nem ajánlott még egyszer kimenni egy éven belül egy ekkora tranzakció után, mert az azt sugallja, hogy baj van.\n\nHa én repülgetnék Moszkvába, biztos, hogy megkérném az ottani elvtársakat, hogy adjanak valamilyen halasztási lehetőséget, mert kifogyóban van a devizakészletünk. Lehet, hogy működik, és tudunk valami kedvezményt kapni, de az biztos, hogy a végén drágább lesz, mint bármi, ami eszünkbe jut. Hogy pénzben mérik ezt a drágaságot, vagy valamilyen geopolitikai elköteleződésben, azt nem tudjuk.\n\nJöhet az IMF\n\n\n\nAz biztos, hogy senki semmit nem fog ingyen adni, sem nekünk, sem másnak. Nem tudom, hogy van-e halasztott fizetési lehetősége Magyarországnak vagy a közbeiktatott állami vállalatoknak. De ez lenne a legnyilvánvalóbb alternatíva.\n\nHa sem ez, sem az nem működik, és tovább fogynak a tartalékaink, akkor jön az IMF. Most abban lehet bízni, hogy augusztus végén, szeptember elején drasztikusan elkezdett csökkenni a villamos energia és a földgáz tőzsdei árjegyzése.\n\nNem elég a megállapodás\n\n\n\nSok szó esik arról, hogy lesz-e megállapodás az Európai Unióval. De ha a számok nyelvére lefordítjuk, akkor ez rövid távon teljesen lényegtelen. Tegyük fel, hogy a legrosszabb forgatókönyvek egyike valósul meg, és elbukunk hétmilliárd euró EU.s támogatást a következő hét évre. Ez évi egymilliárd euró. Eközben lehet, hogy havonta több mint egymilliárd eurót költünk az energiaimportra. Ezek a nagyságrendek. Nekünk az a problémánk, hogy nincs tizenvalahány-milliárd eurónk éves szinten földgázra, ami egy évvel ezelőtt tized ennyi volt.\n\nOrbán ​Viktor miniszterelnök jó példának tartja a kínai államkapitalizmus gazdasági modelljét. Ha ez alatt egyfajta államilag irányított piacgazdaságra gondolunk, akkor a közgazdásznak az a véleménye, hogy ez van most Magyarországon, ez megszületett. Az, hogy ez hosszú távon jó-e, azt meglátjuk hosszú távon.\n\nÁramszámla kalkulátor A normál áram havi éves B éjszakai áram havi éves Kiszámol",
    "Közlekedés a Magyarország–Olaszország Nemzetek Ligája labdarúgó-mérkőzés ideje alatt": "Budapest, 2022. szeptember 23. – A Puskás Arénában rendezik a Magyarország–Olaszország Nemzetek Ligája labdarúgó-mérkőzést szeptember 26-án, hétfőn az esti órákban. A stadion környékén 18:45-től 23:30-ig számos közlekedési változásra, lezárásra kell számítani. Az aréna környékén korlátozottak a parkolási lehetőségek, ezért a Budapesti Közlekedési Központ kéri, hogy a Puskás Arénát közösségi közlekedéssel közelítsék meg. Ennek érdekében a mérkőzés előtt, illetve azt követően a megszokottnál sűrűbben indul az M2-es és az M4-es metró, valamint az 1-es villamos.\n\nEljutás a stadionba\n\nA stadionba a Dózsa György út és a Stefánia út felől lehet belépni. Az aréna gyalog nemcsak a Puskás Ferenc Stadion metróállomástól, hanem hasonló idő alatt a Keleti pályaudvartól, a Verseny utcán át is megközelíthető.\n\nA környéken korlátozott a parkolási lehetőség, ezért a BKK kéri a szurkolókat, hogy a sűrűbben közlekedő közösségi közlekedési járatokkal utazzanak a helyszínre.\n\nA BKK a Puskás Aréna megközelítésére az M2-es és az M4-es metróvonalakat, valamint az 1-es villamost javasolja, amelyek a mérkőzés előtt és után is a megszokottnál sűrűbben járnak. A Thököly úton közlekedő buszok mindegyike megáll 17:00 és 23:30 között a Reiner Frigyes park és a Thököly út / Stefánia út megállóhelyen.\n\nKözösségi közlekedési változások 18:45-től 23:30-ig\n\nA 30-as autóbusz mindkét irányban a Thököly úton közlekedik, nem érinti a Verseny utcai megállót.\n\nA Stefánia út lezárása miatt a 75-ös trolibusz terelve, a Puskás Ferenc Stadion helyett a Keleti pályaudvarig közlekedik a 79M trolibusz vonalán.\n\nA 77-es trolibusz módosított útvonalon, a Stefánia út helyett a Hungária körúton jár, amelyre a Puskás Ferenc Stadionnál a Hungária körúton a Stefánia út és a Kerepesi út között kijelölt megállóban lehet felszállni.\n\nA Puskás Ferenc Stadionnál a 95-ös, a 195-ös és a 130-as buszokra a Hungária körúton a 901-es éjszakai busz Dél-Buda irányú megállóhelyén lehet felszállni.\n\nKözúti közlekedési változások 18:45-től 23:30-ig\n\nLezárják a Dózsa György utat a Thököly út és a Kerepesi út között, a Stefánia utat a Thököly út és a Hungária körút között, az Ifjúság útját, a Verseny utcát, valamint az Istvánmezei utat.\n\nUtazásuk megtervezéséhez továbbra is érdemes a BudapestGO alkalmazást használni, amely valós idejű járatinformációk alapján számolja ki az optimális útvonalat úti céljuk eléréséhez.",
    "Október 1-jén indul Magyarország utolsó hagyományos népszámlálása": "Október 1. és november 28. között népszámlálás lesz Magyarországon. A cenzus eredményei hosszú távon alapot nyújtanak az országos, regionális és helyi társadalmi, illetve gazdasági fejlesztésekhez. A népszámláláson kötelező részt venni. A kérdőívet az interneten is ki lehet tölteni, erre október 1. és 16. között van lehetőség. Aki nem él az online válaszadás lehetőségével, azt számlálóbiztos keresi fel.\n\nOktóber 1-jén indul a 2022-es népszámlálás. Az egész országban egy időben, azonos tartalommal és egységes módszertani alapon végrehajtott adatfelvétel kiterjed minden személyre és lakásra. A válaszadás a népszámlálásról szóló, 2018. évi CI. törvény értelmében kötelező, emellett az adatszolgáltatás társadalmi érdek, közös ügy, hiszen a népszámlálásból kinyert adatok a mindennapokat, mindenki jövőjét befolyásoló szociális és gazdasági döntések, helyi fejlesztések alapjául szolgálnak – mondta sajtótájékoztatóján Dr. Vukovich Gabriella, a Központi Statisztikai Hivatal (KSH) elnöke.\n\nA népszámlálás révén pontos és részletes képet kaphatunk Magyarország népességének nagyságáról, demográfiai jellemzőiről, egészségi állapotáról, iskolázottságáról, foglalkoztatottságáról, nemzetiségi és vallási összetételéről, valamint élet- és lakáskörülményeiről. A népszámlálás eredményei számos területen hasznosulnak, így például megbízható alapot nyújtanak az egész országot, illetve az egyes településeket, valamint a szűkebb lakókörnyezetet érintő gazdasági, társadalmi és területfejlesztési döntések előkészítéséhez. Emellett fontos információkkal szolgál a helyi ellátási, szolgáltatási és infrastrukturális igényekről, de segíti a vállalkozásokat is, amelyek az eredmények ismeretében biztosabban tervezhetik tevékenységüket, például egy új üzlet megnyitását vagy a helyi szolgáltatásaik bővítését.\n\nA népszámlálás helyi előkészítéséért és az adatfelvétel végrehajtásáért a települési, a fővárosban pedig a kerületi önkormányzatok jegyzői felelnek, a KSH szakmai felügyelete és támogatása mellett. Ők választják ki azt a csaknem 28 ezer számlálóbiztost, akik azokat a háztartásokat fogják felkeresni, akik nem töltötték ki online a kérdőívet. Ezen kívül a jegyzők felelnek arról a közel 3200 felülvizsgálóról is, akik a számlálóbiztosok tevékenységét felügyelik majd. A jegyzőknek a népszámlálás utolsó szakaszában, a pótösszeírás során is fontos feladatuk lesz: azok a személyek, akik november 20-ig sem interneten keresztül, sem számlálóbiztos segítségével nem töltötték ki a népszámlálási kérdőívet, november 21. és 28. között a település jegyzőjénél tehetnek eleget ennek a kötelezettségüknek – tette hozzá a KSH elnöke.\n\nA népszámlálás eszmei időpontja 2022. október 1-je 0 óra, az ekkor fennálló állapotot alapul véve kell a kérdéseket megválaszolni. Személyi kérdőívet kell kitölteni minden magyar állampolgárról, aki október 1-jén Magyarországon él, azokról a magyar állampolgárokról is, akik átmenetileg, 12 hónapnál rövidebb ideig külföldön tartózkodnak, valamint a külföldi állampolgárokról, ha legalább 3 hónapja Magyarországon tartózkodnak. Lakáskérdőívet kell kitölteni az ország területén minden lakásról, lakott üdülőről és egyéb lakott lakóegységről, illetve a közösségi éjszakai elhelyezésre szolgáló intézményekről. Fontos, hogy – a nem lakott üdülők kivételével – az üresen álló ingatlanokról is adatot kell szolgáltatni. A kötelező kérdések mellett olyanok is lesznek, amelyek megválaszolása önkéntes. Ezek az egészségi állapotra, a fogyatékosságra, a nemzetiségi hovatartozásra, valamint az anyanyelvre és a családi, baráti körben használt nyelvre, illetve a vallási hovatartozásra vonatkozó kérdések – hívta fel a figyelmet Mag Kornélia, a KSH elnökhelyettese.\n\nA KSH minden magyarországi lakcímre postai úton felkérőlevelet küld a napokban. A levélben a népszámlálásról szóló hasznos információk mellett egy egyedi belépési kód is található, ennek segítségével tudja minden háztartás önállóan, interneten kitölteni a kérdőívet a népszámlálás honlapján. Az adatszolgáltatás folyamata a lakáskérdőív kitöltésével kezdődik, majd annyi személyi kérdőívet kell kitölteni, ahányan az adott ingatlanban élnek. A kérdőívek online kitöltésére október 1. és 16. között, a nepszamlalas2022.hu oldalon keresztül van lehetőség. Akik ezzel nem élnek, azokat október 17. és november 20. között számlálóbiztosok keresik fel; ebben az időszakban már csak az ő segítségükkel lehet megválaszolni a népszámlálási kérdéseket – ismertette Kovács Marcell, a népszámlálás projektvezetője.\n\nA kitöltött kérdőívek a beküldést követően a KSH erre a célra létrehozott szerverére kerülnek. A kérdőíveken rögzített adatokat a beküldést követően titkosítják, és fokozottan védett környezetben tárolják. Az informatikai rendszer kialakítása a Nemzeti Adatvédelmi és Információszabadság Hatóság (NAIH) jóváhagyásával történt. A KSH minden adatot bizalmasan kezel, a válaszadók személyes adatait a hazai és az európai uniós adatvédelmi és statisztikai jogszabályok rendelkezéseinek betartásával védi. Az adatokat csak statisztikai célból, összesített formában lehet nyilvánosságra hozni. A számlálóbiztosok titoktartási nyilatkozat aláírásával vállalják, hogy a kapott válaszokat, illetve a tudomásukra jutott egyéb információkat bizalmasan kezelik, azokat más személynek nem adják át, valamint az elektronikus kérdőívekről vagy azok egyes részleteiről másolatot, fotót, feljegyzést nem készítenek, az adatszolgáltatóval folytatott beszélgetést semmilyen eszközzel nem rögzítik – mondta el Dr. Péterfalvi Attila, a Nemzeti Adatvédelmi és Információszabadság Hatóság (NAIH) elnöke.",
    "Kiderült, mennyire jó Magyarországon élni": "A Társadalmi jóléti index (Human Development Index, HDI) minden évben elkészül, aminek alapján a szakértők egy rangsort állítanak fel a világ országai között. Minderről a Pénzcentrum számolt be. A szakértők több szempont alapján állítják össze az eredményeket tartalmazó listát: ilyen például a születéskor várható élettartam, az iskolában töltött évek száma és az egy főre jutó nemzeti jövedelem. Ezen értékeket megvizsgálva a lista első helyén, a világ élvonalában Svájc áll, ahol a HDI 0,962 százalék.\n\nUtánuk mindössze 0,001 százalékkal lemaradva Norvégia következik. 2021-ben Magyarország a 191 országból a 46. helyen végezte: nálunk a HDI 0,846 százalékon áll.\n\nA vizsgálat szerint a születéskor várható élettartam Magyarországon 74,5 év. A vizsgált országok között utolsóként végeztünk a listán: csak két országot, Romániát és Szerbiát sikerült magunk mögé utasítani, ahol mindkét esetben 74,2 év a születéskor várható élettartam.\n\nA rangsorban ebben az esetben is Svájc és Norvégia került ki győztesként: előbbiben 84, míg utóbbiban 83,2 év a születéskor várható élettartam. Őket Spanyolország követi (83 év), majd Olaszország (82,9 év) és Franciaország (82,5 év). Anglia a középmezőnyben végzett, ahol átlagosan 80,7 évig az emberek, illetve szomszédaink közül Szlovénia és Ausztria is, szintén 80,7 átlag életkorral.\n\nA várható, iskolában töltött évek számának esetében azonban már változott a helyzet. A vizsgált országok közül ebben az esetben Belgium végzett az első helyen, itt várhatóan 19,6 évet töltenek az iskolában az emberek, míg a svédeknél – akik a második helyet szerezték meg ezzel – 19,4 év. Őket követi Törökország (18,3 év), Norvégia (18,2 év) és Spanyolország (17,9 év). A máshol legelöl végzett Svájc (16,5) viszont itt csak a középmezőnybe került.\n\nMagyarországnak azonban itt is csak a lista végére sikerült kerülnie, bár a születéskor várható élettartamhoz képest egy helyet mégis javított. Hazánkban ugyanis várhatóan 15 évet töltünk az oktatásban, amivel lehagytuk Szlovákiát (14,5 év), Szerbiát (14,4) és Romániát is (14,2 év). Ausztria a 7. lett az összeállításban, míg Szlovénia a 6.: mindkét esetben 17,7 év az iskolában eltöltött évek várható száma.\n\nAz egy főre jutó nemzeti jövedelem szempontjából a vizsgált országok közül Magyarország 2021-ben a 17. helyre került a 13 654 946 forint egy főre jutó nemzeti jövedelem alapján. Mögöttünk végzett Törökország (12 923 661 forint), Szlovákia (12 780 819 forint), Horvátország (12 548 441 forint), Románia (12 504 714 forint), illetve Szerbia (7 963 754 forint) is. Az első helyen ismét Svájc végzett: itt az egy főre jutó nemzeti jövedelem 27 862 199 forint. Őt követi Norvégia (26 916 018 forint) és Németország, ahol ez 22 710 629 forint.",
    "Magyarországon is elakadt az EU-s nehéztüzérség": "Miután a nyár elején két magyar vétófenyegetés után, de az Európai Unió megszavazta az orosz olajra bevezetendő embargót, sok tisztázatlan kérdés maradt, amelyekről december 5-ig kell dönteni az államszövetségnek. Ekkor aktiválódik ugyanis a teljes szabálycsomag, és ha ezután egészítik ki a tengeri szállítású Uralsra vonatkozó importtilalom, akkor hónapok telhetnek míg az új szabályok érvényessé válnak. Az akkor kialkudott embargós szankció viszont csak belengetetett olyan elemeket, mint az orosz olajszállítására vonatkozó tiltás az uniós cégek esetében, vagy a biztosítási szerződések tilalma.\n\nAhogy a májusi egyeztetési köröket is az határozta meg, hogy az Orbán Viktor vezette magyar kabinet vétóval fenyegette meg a javaslatot – egyszer azért, mert Magyarország ellátását a Barátság olajvezeték biztosítja, egyszer pedig Kirill pátriárkára mutogatva, de valójában a finomított olajtermékek értékesítése miatt – most is ugyanez a helyzet állt elő a hétvégi uniós tárgyalásokon. A magyar kormány ugyan ismét elvállalta az ügyeletes rosszfiú szerepét, de ezúttal Ciprus is csatlakozott mellé, valamint Németország is jelezte, hogy több pont tisztázását várja el.\n\nUtóbbi akadékoskodása abból a szempontból nehezen érthető, hogy a G7 országok legutóbbi találkozóján teljes támogatottságáról biztosította a kezdeményezést, de abból a szempontból pedig érthető Berlin motivációja, hogy olajbehozatalának egy jelentős része még a Druzsba, vagyis a Barátság-vezetéken keresztül történik.\n\nNem is annyira fontos kérdés ez most\n\nA Napi.hu-nak nyilatkozó brüsszeli diplomaták szerint a németek inkább technikai kérdéseket akarnak tisztázni, amelyek az áttételes importra vonatkoznak. Két finomító, Schwedt és a Leuna orosz olajat finomít, amelyek Lengyelországon keresztül érkeznek, ráadásul Rostock felől tengeren is van betáplás a finomítók felé.\n\n„Magyarország viszont azért fúrja a javaslatot, mert egyelőre a Barátság-vezeték az egyetlen jelentősebb betáplálási forrás, a kormány szerint pedig az orosz olajra vonatkozó ársapka embargót hozhatna” – ismertette egy bizottsági forrásunk, aki szerint a felvetés részint jogos, mert Oroszország várhatóan megpróbálná máshol eladni az olaját és a gázhoz hasonló a teljes európai exportot is blokkolhatja. Viszont annyiban a tagállamok még magyarázatot vállalnak az Orbán-kormánytól, hogy milyen módon tartana mégis támogathatónak egy ársapkázását az Urals esetében.\n\nCiprus – valamint enyhébb formában Görögország és Málta – amiatt akasztotta meg az olajársapkáról szóló megállapodást, mert annak a szállítási tilalom is része. Márpedig ezen országok tankerflottái fontos szerepet játszanak az orosz olaj ázsiai exportjában is. Részben pedig az ársapka a szállításleállítási tilalommal azzal fenyegetne, hogy a tengeri szállítmányozási szektoraik szenvednék meg a szankciókat.\n\n„A magyar kormány harcos kiállása részben érthető az orosz olaj felé való kitettség miatt, azonban a számítások és a tervek szerint egyelőre az ársapka semmilyen korlátozást nem jelentene. Az orosz olajat egyes ázsiai vevők akár 40 dolláros árengedménnyel veszik meg már most is, ami a tervezett ársapka alatt van” – ismertette egy forrás. Az orosz Urals pontos átvételei nem ismertek, annyit viszont a Neste adataiból tudni, hogy a Brenthez képest 30-25 dollárral olcsóbb egy hordó belőle.\n\nBár a decemberi 5-i technikai határidő köti az Európai Bizottságot, szankciós kényszer most nincs a feleken: Lengyelország és a balti államok ugyan követelik a szigorúbb lépéseket, a hétvégi egyeztetésen nem kerültek konfliktusba sem a németekkel, sem a ciprusi hajózási kereskedelmet féltő népekkel. A nyomást az enyhíti, hogy az olajárak az elmúlt időszakban a WTI 80, a Brent 90 dollárnál kevesebbe kerül hordónként. Ezek a február 24-i háborús kezdet óta nem látott alacsony szintek, vagyis jelenleg az orosz olajbevételek amúgy is erősen visszaestek.\n\nOroszország olajexport-bevételei augusztusban 17,7 milliárd dollárra csökkentek, ami legalább március óta a legalacsonyabb érték, mivel a Nemzetközi Energiaügynökség szerint a nyersolaj árának csökkenése több mint ellensúlyozta a külföldi kínálat növekedését. Ez 1,2 milliárd dolláros csökkenés az egy hónappal korábbihoz képest, még akkor is, ha az IEA becslése szerint Oroszország napi nyersolaj- és olajtermék-exportja 220 ezer hordóval 7,6 millió hordóra nőtt – írta meg a hónap elején a Bloomberg.\n\nEnnek ellenére az Európai Bizottság igyekszik közelebb hozni a tagállami álláspontokat, hogy fokozza a nyomást Oroszországon.\n\nÁramszámla kalkulátor A normál áram havi éves B éjszakai áram havi éves Kiszámol",
    "Szijjártó: Magyarország nem támogat semmit, ami közvetve vagy közvetlenül veszélyeztetné a Paksi Atomerőmű építését": "Magyarország nem támogat semmit, ami közvetve vagy közvetlenül veszélyeztetné a Paksi Atomerőmű építését – jelentette ki Szijjártó Péter magyar a külgazdasági és külügyminiszter a közmédiának hétfőn.\n\nA politikus a Nemzetközi Atomenergia-ügynökség (NAÜ) Közgyűlésének plenáris ülésén szólalt fel Bécsben. Hangsúlyozta, hogy miközben az Európai Unió a recesszióba tart, nagyon komoly energiaellátási gondokkal küzd, nem létezik energiapiac.\n\nKapcsolódó tartalom\n\nAz energiaárak jelenleg az égbe szöknek, miközben a kelet-nyugati ellátási láncok megszakadtak. Ebben a helyzetben megnövekszik a nukleáris energia jelentősége.\n\nKiemelte,\n\nvilágossá kell tenni, hogy nukleáris energia nélkül nincs biztonságos energiautánpótlás, nincs megfizethető energia Európában.\n\nA nukleárisenergia-kapacitások csökkentik a függőséget a teljesen energiafüggő környezetben. Ezért lehet azt mondani, hogy a nukleáris energiakapacitás egyenlő a „szuverenitásunkkal”.\n\nMagyarországnak több mint 40 éves nagyon pozitív tapasztalata van a nukleáris energia felhasználása terén. „Az energia előállításának ez a formája olcsó, fenntartható, ami nélkül elképzelhetetlen lenne elérni vágyott céljainkat” – mondta.\n\nTudvalevő, hogy az Európai Unió szankciókat léptetett életbe a háború miatt, de a szankciók első csomagja nagyon világosan kimondta, hogy a nukleáris energia nem esik hatálya alá. Sajnálatos módon egyesek az Európai Unióban, túlteljesítve az elvárásokat, különböző akadályokat gördítenek a nukleáris beruházások elé – tette hozzá.\n\nSzijjártó hangoztatta, világossá kell tenni,\n\nmegfontolunk minden brüsszeli intézkedést, a nemzeti exporthatósági tevékenységet, európai banki műveletet, amelyek gátolják a nukleáris erőművünk építését, amit szuverenitásunk elleni támadásként értékelünk. A biztonságos energiaellátás kérdését a szuverenitás kérdéseként értelmezzük\n\n– tette hozzá.\n\nMagyarország azért döntött a nukleáris atomerőmű megépítése mellett, hogy biztosítsa az energiaellátását. A két új reaktor megfelel a legszigorúbb normáknak a biztonság terén. Szijjártó szólt arról, hogy Ausztria Magyarország szomszédja, már csak ezért is figyelni kell a biztonságra. Ez egy nemzetközi projekt, amelyet a Rosszatom vezet, de amerikai, francia és német cégek is részt vesznek benne, ideértve az alvállalkozókat is.\n\nA miniszter hozzátette:\n\na projekt megkapta a végleges építési engedélyt. Magyar várakozások szerint az első betonelemeket jövő ősszel fektetik le. A\n\nlétesítmény várhatóan 2030-ban lesz üzemképes. A beruházással évente 70 millió tonna szén-dioxid kibocsátást takarít meg az ország.\n\nSzijjártó Péter hangsúlyozta, hogy „jogunk van ezt az erőművet felépíteni, már csak azért is, mert az energiamix összeállítása a nemzeti fennhatóság alá tartozik”. Nincs uniós szankció a nukleáris energiára – emlékeztetett.\n\nEzért is akadályozni az ilyen beruházásokat az uniós szabályok megsértését jelenti. Ismerve az energiaellátás terén megmutatkozó válság fényében Magyarország kérvényt nyújtott be a jelenlegi nukleáris reaktorai élettartamának a meghosszabbítására.\n\nMint mondta:\n\n„Reméljük, hogy az EU intézmények tárgyszerűen fogják ezt elbírálni, mindenfajta ideológiai, politikai megközelítés nélkül”.\n\nFelidézte, hogy az EU újabb szankciós csomagot készít elő. Ebben a kérdésben Magyarország számára van egy vörös vonal.\n\n„Nem fogjuk és soha nem is tettük, hogy támogassunk olyat, ami veszélyeztetné energia utánpótlásunkat, közvetve vagy közvetlen formában”. Ezért nem is támogatja Magyarország a műszaki, építési és informatikus szolgálatások szankcióját. Ennek nincs orosz vagy akár ukrán aspektusa, csak a magyar nemzeti érdek. Ez pedig az, hogy szavatolja az energia biztonságos ellátását Magyarországon.\n\n„Mindent megteszünk azért, hogy befejezzük a nukleáris erőművet a lehető leggyorsabban, hogy beépüljön energiamixünkbe és energia hálózatunkba” – mondta a magyar külgazdasági és külügyminiszter.\n\nMagyarország támogatja a NAÜ törekvéseit, nevezetesen azt, hogy az energiaforrások egyenlőséget élvezzenek Európában, hogy az atomenergia ne legyen diszkriminálható politikai alapon, és Magyarország szabadon használhassa a nukleáris energiát – jelentette ki végezetül Szijjártó Péter.",
    "Telex: Németország–Magyarország 0-1": "A magyar válogatott 1-0-ra nyert Németországban, és ezzel továbbra is vezet az utolsó forduló előtt Nemzetek Ligájának A divíziójának 3. csoportjában.",
    "Újabb erős szövetséget szerzett Magyarország": "A jobboldali pártok szövetsége nyerte a parlamenti választást Olaszországban vasárnap. A szövetség legerősebb pártjának, az Olasz Testvéreknek az elnöke, Giorgia Meloni alakíthat kormányt, amellyel ő lehet Olaszország első női miniszterelnöke. Meloni kormányfővé választásával egy nagyon fontos szövetségest szerezhet magának Magyarország az európai színtéren. A választás kapcsán az elemzések megjegyzik, hogy Olaszország jelenleg számos olyan krízissel néz szembe, mint az energiaválság és a megugrott rezsiköltségek, vagy éppen az államadósság kimagasló szintje. Ebben a helyzetben pedig az olaszok egy eddig ki nem próbált politikai szövetségnek szavaztak bizalmat.\n\nVárhatóan Giorgia Meloni lesz Olaszország első női miniszterelnöke, miután a vasárnapi választások végeredményhez közeli adatai azt mutatják, hogy a jobboldali tömbnek szilárd többség lesz a parlament mindkét házában. A jobboldal olyan arányú győzelmet aratott, amely évek óta nem tapasztalt politikai stabilitást hozhat Olaszországnak.\n\nA képviselőház 400 mandátumát még nem osztották ki, de a legfrissebb adatok szerint a 146 egyéni körzetből 122-öt a jobboldali pártszövetség nyert. A maradék 274 mandátumot még nem osztották szét.\n\nA 200 fős szenátusi mandátumból 74-et osztanak ki egyéni körzetekben. Itt is elsöprő jobboldali győzelem született.\n\nAz olasz sajtó is egyértelműen Meloni győzelméről számolt be. „Giorgia Meloni nyert\" – címmel jelent meg a legnagyobb példányszámú olasz napilap, a Corriere della Sera, a jobboldali Il Tempo pedig „Giorgián a sor\" címmel futott be - írta a hirado.hu.\n\nMeloni: Holnaptól kell bizonyítani\n\n„Emlékeznünk kell arra, hogy nem a végponton, hanem a kiindulóponton vagyunk. Holnaptól kell bizonyítanunk, hogy értékesek vagyunk\" – idézték a 45 éves Meloni szavait, amelyet a Olasz Testvérek pártja támogatóihoz intézett hétfő reggel. „Ha arra kérnek bennünket, hogy kormányozzuk ezt a nemzetet, megtesszük az összes olaszért, azzal a céllal, hogy egyesítsük az embereket, és arra összpontosítsunk, ami összeköt bennünket, nem pedig arra, ami elválaszt\" – mondta, és hozzátette: Itt az ideje a felelősségvállalásnak.\n\nMeloni és szövetségesei számos kihívással néznek szembe, beleértve a megugró energiaárakat, az ukrajnai háborút és az eurózóna harmadik legnagyobb gazdaságának újabb lassulását.\n\nÁtalakuló erőviszonyok a jobboldalon\n\nAz eddigi eredmények alapján már kijelenthető, hogy az Olasz Testvérek több mint 26 százalékkal vezetnek, szemben a legutóbbi, 2018-as országos választáson elért mindössze 4 százalékkal. A jobboldali szövetség megválasztásával az olasz szavazók egy eddig nem próbált formációnak adtak bizalmat, hogy megoldást találjon az országot és nemzetüket érintő számos problémára. Meloniék fő szövetségese, Matteo Salvini Ligája gyengébb eredményt ért el: a szavazatok mindössze 8,84 százalékát tudták megszerezni, miközben 2018-ban még 17 százalékos eredményt értek el. Meloni az összes hagyományosan Salvinit támogató északi területen megelőzte szövetségesét. Meloni másik szövetségese, Silvio Berlusconi Forza Itáliája sem ért el kimagasló eredményt: 8,1 százalékot kaptak.\n\n64 százalékos volt a választási részvételi arány, ami elmarad a négy évvel ezelőtti 73 százalékhoz képest.\n\nA jobboldal teljes mértékben kihasználta Olaszország választójogi törvényét, amely a szavazás előtti szövetségeket építő pártok számára előnyös, ezzel szemben a balközép és a centrista pártok nem tudtak összekapaszkodni. A balközép Demokrata Párt (PD) mintegy 19 százalékot szerzett, míg a baloldali, független Öt Csillag Mozgalom 15 százalék körüli eredményt ért el, ami a várakozásokat meghaladó eredmény.\n\nNagyban befolyásolta az olasz választási eredményt, hogy pár nappal a voksolás előtt az Ursula von der Leyen és a baloldal megfenyegette az olaszokat.Az Európai Bizottság elnöke egy, a Princeton Egyetemen tartott rendezvényen úgy reagált arra a lehetőségre, hogy Giorgia Meloni lehet Olaszország új miniszterelnöke, hogy az uniónak már megvannak az eszközei arra az esetre, ha a demokrácia sérülne valamely tagállamban.\n\n\"Rendkívüli és felháborító\"\n\nUrsula von der Leyen pénteki beszédében, amely után több helyen is tüntetések voltak Olaszországban, azt mondta, hogy a kezében lévő eszközöket már bevetette Magyarország és Lengyelország ellen, azaz visszatartják az uniós forrásokat. Mindezt az Európai Bíróság által hajtják végre, az EU közös értékeinek – mint például a jogállamiság és a szolidaritás – állítólagos megsértése miatt, főként az igazságszolgáltatás és a média tekintetében.\n\nAz, hogy egy nem megválasztott uniós Bizottság megbünteti a demokratikusan megválasztott magyar és lengyel kormányokat, mert nem tartják be a közös értékeket, rendkívüli\" – írja a The Spectator szerzője, aki szerint az, hogy ezzel fenyegetőzik von der Leyen, ha Melonit megválasztják, és nem viselkedik, felháborító.\n\nErős szövetségest nyerhet Magyarország\n\nGiorgia Meloni kormányfővé választás nagyban megnövelné Magyarország mozgásterét az EU-ban. Orbán Viktor és Meloni nagyon jó kapcsolatot ápol, és az olasz jobboldali pártok képviselői az elmúlt években mindig kiálltak Magyarország mellett az Európai Parlamentben zajló boszorkányüldözések idején is. Így az EU egyik legnagyobb országa komoly szövetségese lehet Magyarországnak, ami uniós ügyekben hatalmas segítség lenne hazánknak. Az olasz jobboldal sem lelkes híve az oroszok elleni szankcióknak, amelyek nagyon negatív hatással vannak az ország gazdaságára.\n\nFontos azt is felidézni, hogy a Magyarországról szóló európai parlamenti jogállamisági jelentés az olaszországi választási kampány részévé vált, melyben az Európa Uniónak a keleti tagállamokkal szembeni politikáját bírálta Giorgia Meloni. Hangoztatta, hogy Orbán Viktor miniszterelnök a magyar alkotmányos szabályok szerint többször és széles támogatottsággal nyert választásokat. Magyarország demokrácia – jegyezte meg az Olasz Testvérek vezetője. Az Olasz Testvérek politikusa kifejtette, talán nem vesszük észre, milyen helyzetben vagyunk: a konfliktus közepette sokkal bölcsebb lenne egymáshoz közelíteni az európai országokat, mint eltávolítani őket.\n\nHozzátette, hogy az Európai Parlament (EP-) jelentését „erősen politikai\" dokumentumnak tartja.\n\nÍgy reagáltak Magyarországon\n\nMagyarországon is többen reagáltak az olasz választási eredményekre.\n\nOrbán Viktor közösségi oldalán gratulált Meloninak. A magyar miniszterelnök azt írta, ez több mint megérdemelt győzelem.\n\nVarga Judit igazságügyi-miniszter azt írta, Olaszországban visszatért a jobboldal!\n\nGál Kinga, a Fidesz alelnöke, EP-képviselő azt közölte, Jó munkát kívánunk a kormányalakításhoz Giorgia Meloninak, Matteo Salvini korábbi belügyminiszternek és Silvio Berlusconi korábbi kormányfőnek. Régi szövetségeseink, Magyarország jó barátai. Hajrá, Olaszország!\n\nDeutsch Tamás szerint Gyurcsányék most már Olaszországban is árnyékkormányt alakíthatnak.",
    "Elemző: Magyarország az egyik legrosszabb helyzetben lévő ország Európában": "„Az elmúlt hónapokban a magyar devizatartalék szintje a háromhavi import alá esett vissza. Ez az abszolút vörös zászló, az IMF behívásának klasszikus előszobája” – így látja a helyzetet Jaksity György közgazdász, a Concorde Értékpapír Zrt. ügyvezető igazgatója.\n\nJaksity György volt tőzsdeelnök, közgazdász (j) beszél a Haza és Haladás Közpolitikai Alapítvány és az Együtt 2014 mozgalom gazdaságpolitikai elképzeléseit bemutató konferencián a Novotel Budapest Danube hotelban 2013. február 18. Mellette Oszkó Péter korábbi pénzügyminiszter (b). MTI Fotó: Soós Lajos\n\nJaksity a Szabad Európának adott terjedelmes interjút a hazai és európai gazdasági helyzetről – mint a Telex írja:\n\nEbben beszélt arról egyebek mellett, hogy:\n\nMagyarország az egyik legrosszabb helyzetben lévő ország Európában, de az OECD-országok között is. Nem biztos, hogy a jelenlegi recessziós is úgy érdemes kezelni, ahogy a 2008-2009-es válságot, hiszen a gazdaság a tartó fellendülés pályájára nem tudott visszaállni, és folyamatosan nő a világban lévő adósság mértéke. „Az elmúlt két évben volt egy lassulás, de már újra növekszik. Vajon mindig ki tudjuk nőni ezeket a problémákat az adósság növelésével, fiskális és monetáris enyhítéssel? Valószínűleg nem.”\n\nCímlapkép: MTI Fotó: Soós Lajos",
    "MK-államtitkár: Megtarthatja az előnyét Magyarország - folytatódhat a gazdasági felzárkózás": "Továbbra is az uniós átlagnál gyorsabban nőhet a magyar GDP az uniós átlagnál. A magyar gazdaság a legtöbb mutató tekintetében stabil, növekedő pályán áll. A költségvetési hiány, az államadósság és a folyó fizetési mérleg tekintetében lehetnek komoly feladatai a gazdaságpolitikának. A magas beruházási ráta segítheti a kormány céljait. A világgazdaságban azonban gyülekeznek a felhők. A magyar állam folyamatosan figyeli a helyzetet, hogy ha kell beavatkozzon. Ezt először az energiaintenzív, feldolgozóiparban tevékenykedő KKV-k esetében volt szükséges megtenni - fogalmazott Lóga Máté államtitkár a 2022-es Pénztárkonferencián.\n\nFolytatódhat a felzárkózás\n\nA magyar GDP növekedés a következő években is meghaladhatja az Európai Unió átlagát. A konvergencia továbbra is megvalósulhat. Az EU-27-eknél továbbra is gyorsabban tudhat növekedni a magyar gazdaság az előttünk álló negyedévekben, illetve a következő évben - mondta Lóga Máté, gazdaságfejlesztésért és nemzeti pénzügyi szolgáltatásokért felelős államtitkár a 2022-es Pénztárkonferencián, Visegrádon.\n\nVisszatekintve az idei második negyedévre, a magyar GDP növekedés a hatodik leggyorsabb volt az Unióban, tehát egy stabil gazdasági növekedéssel tudtunk kilábalni a koronavírus utáni időszakban. Most a legfontosabb, hogy ezt a stabilitást megtartsuk és a konvergenciánkat erősítsük.\n\nLényeges, hogy ma a legfrissebb statisztikai alapján azt láthatjuk, hogy a munkaerőpiac feszes. A gazdasági aktivitás talán az eddigi legmagasabb szintjén, 75 százalék környékén mozog. A munkanélküliség pedig rekord alacsony, hiszen tartósan 4 százalék alatti munkanélküliségi rátát láthatunk hónapról hónapra - ismertette.\n\nHabár látunk magunk előtt felhőket, ki többet – ki kevesebbet, de fontos kiemelni, hogy ilyen munkaerőpiaci környezetbe megyünk bele az előttünk álló időszakba\n\n-hangsúlyozta a Miniszterelnöki Kabinetiroda államtitkára.\n\nKihívások\n\nA beruházási ráta is rendkívül magas, GDP arányosan 27 százalék feletti volt 2021-ben – húzta alá. Ezt az értéket mindenképpen meg kell őrizni. Ezzel a hazai gazdaságpolitika is tisztában van és tenni is fog azért, hogy az egyes beavatkozásaiban tükröződjön az, hogy meg akarjuk őrizni az uniós átlaghoz mért arány-többletünket - tette hozzá.\n\nAz előttünk álló időszakban két nagyon lényeges kihívás körvonalazódik. Az egyik a költségvetési hiány tekintetében. Ugyanakkor ezek a kihívások a többi uniós tagállamban is fennállnak. Jelenleg 4,9 százalékos költségvetési hiányt várunk az idei évre, míg jövőre a hatályos költségvetési törvény alapján 3,5 százalékot.\n\nHasonló kihívást jelent az államadósság kérdése, hiszen a gazdaságpolitikának mindig követnie kell az államadósság alakulását, mivel az államadósság befolyásolja, hogy mekkora mozgástere van egy államnak és milyen mértékben tud pénzeket bevonni a piacról, amennyiben szükség adódna rá.\n\nEzen a téren a magyar állam konzekvensen járt el az elmúlt években és továbbra is az a cél, hogy az államadósság mérséklődő pályán maradjon\n\n-vélekedett.\n\nLóga Máté a gázárakkal kapcsolatban elmondta: nem csupán Magyarországon, hanem az egész Európai Unióban újra kell gondolni azokat a versenyképességi dogmákat és versenyképességet érintő gazdasági beavatkozásokat, amiket az elmúlt években vallottak – vallottunk. Ilyen gázárak mellett az európai ipar versenyképessége ugyanis komoly csorbát tud szenvedni.\n\nUgyanez igaz az áram tekintetében is – fogalmazott. Hiszen azok az árak amiket akár a földgáz, akár az elektromos áram esetében láthattunk az utóbbi időszakban, rendkívül veszélyeztetik a hazai cégek versenyképes működését.\n\nEzeket a számokat látva számos vállalattal és érdekképviselettel kezdtünk el konzultálni - fogalmazott.\n\nA magas beruházási ráta segíthet\n\nA folyó fizetési mérleg tekintetében Magyarország egészen 2018-ig jól teljesített. Pozitív volt az egyenlegünk, azonban az elmúlt időszakban ez negatív tartományba csúszott. Kiemelt célja a hazai gazdaságpolitikának hogy a folyó fizetési mérleg hiány a jövőben eltűnjön. Ezt a célt nyilvánvalóan segíteni fogja a magas beruházási ráta. Amikor a most zajló beruházások aktivizálódhatnak a következő időszakban és majd termőre fordulnak, akkor ez a hiány is szűkülhet.A gazdaságpolitika szempontjából fontos, hogy meddig tarthat a kamatemelési ciklus az egyes jegybankoknál és mikor hagyhat alább az infláció.Elemzői előrejelzések szerint Magyarországon 2023-ban már csökkenni fog az infláció, ugyanakkor a határidős államkötvény jegyzések, tehát a piaci árazások, csak 2024 elejére várják ezt az infláció csökkenést.\n\nKiemelte, hogy a kamatemelés időszakában nagyon érdekesen reagáltak a monetáris transzmissziós rendszerek akár Magyarországon, akár Európában. Most Magyarországon azt láthattuk, hogy akár a jegybanki, akár a bankközi kamatemelkedések késleltetés nélkül megjelentek a hiteleknél, ugyanakkor a lakossági betéti számlák hozama ezt a kamatemelkedést nem feltétlenül követte le. Ezen a téren most kétségtelenül egy olyan anomália merült fel, amilyen korábban még soha.\n\nA hitel tranzakciókban jelenleg nem látjuk a nyomát, hogy bármilyen hitelezési visszaesés lenne. Mind az euró, mind pedig a forint hitelek piaca pillanatnyilag stabilan működik. Ugyanakkor a forint hitelek piacának a stabilan tartásában a jegybanki programok lezárulta után a Széchenyi Kártya Program játszotta a legnagyobb szerepet. Ez azt jelenti, hogy a Széchenyi Kártya Program teljesen át tudta venni a korábbi jegybanki program funkcióját. Így most körülbelül 45 százalék a támogatott hitelek aránya a hitelkihelyezéseken belül. Ez alapvetően a Széchenyi Kártyához és a Garantiqa-hoz köthető.\n\nMegélhetési válság közeleghet\n\nMost azonban egy nagyon érdekes válságtünettel szembesülhetünk.\n\nEgyfelől kialakulóban van egy megélhetési válság. Ez alapvetően az élelmiszer árindex rekord magasságú emelkedéséből, a bizonytalanság növekedéséből, a kamatlábak emelkedéséből adódik – sorolta. Eközben pedig a földgáz és az áram ára töretlenül növekedett még akkor is ha némi korrekciót tapasztaltunk az elmúlt időszakban. Ez pedig egy igen jelentős terhet ró a háztartásokra és a nemzeti költségvetésekre egyaránt.\n\nMindemellett én a magam részéről, nagyon ritkán tapasztalom azt, hogy a boltokban járva tényleg szembesülnénk azzal, hogy ez a megélhetési válság tényleg jelen van. Annak az okát, hogy a kiskereskedelmi forgalom miért stabil továbbra is és azt, hogy a megélhetési válság mennyire lesz jelentős, folyamatosan nyomon követjük, hogy a válság előszelének a karakterisztikáját minél inkább megértsük\n\n-hangsúlyozta.\n\nEzzel azt szeretnénk elérni, hogy amennyiben bármilyen olyan válság tünetet érzékelünk, amit kormányzati beavatkozással lehet mérsékelni, vagy elhárítani, akkor arról minél hamarabb pontos képet alkothassunk és ezt követően minél gyorsabban megtehessük a szükséges beavatkozásokat.\n\nSegítség a KKV-knak\n\nMost azt láttuk, hogy az energiaintenzív termelést folytató feldolgozóipari vállalatok körében beavatkozásra volt szükség. Ezek a vállalatok alapvetően nagyon magas energiaár növekedéssel számolnak. Ezzel párhuzamosan növekvő bérköltségekkel és munkaerő pótlási nehézségekkel szembesülnek. Emellett az ellátási láncok még a Covid időszakában jelentősen sérültek, a helyreállásuk nagyon bizonytalan volt, ezt pedig a tengeri szállítások költségeinek a megemelkedése sem segítette. Tovább nehezíti ezeknek a vállalatoknak a helyzetét a termelői árak növekedése és a finanszírozási költségek drágulása.\n\nEzeknek a problémáknak az azonosítása során a magyar gazdaságpolitika egy célzott iparpolitikát választott. Ennek esetében a költségvetési mozgásteret figyelembe véve, hatékony és célzott intézkedést próbálunk meg foganatosítani.\n\nA legsérülékenyebbnek a KKV-kat ítéltük meg. Ennek oka, hogy egy KKV nem képes arra, hogy hónapokig, vagy akár évekig veszteségesen finanszírozza a működését. Egy KKV esetében áll fenn a veszélye leginkább annak, hogy amennyiben nem tudja finanszírozni a saját működésének a költségeit és bezár, akkor soha többet nem tud újra nyitni. Ebből adódott, hogy a KKV-kra koncentráltunk - ismertette.\n\nÍgy 9-10 ezer olyan vállalkozást azonosítottunk, amelyik energiaintenzívnek tekinthető, a feldolgozó iparban tevékenykedik és KKV-nak minősül\n\n-tette hozzá.\n\nEhhez érdemes megvizsgálni egy valós adatokon alapuló példát. Az egyik egy papírgyártó cég. 115 főt foglalkoztat, a nettó árbevétele 13,7 milliárd forint volt tavaly. A havi energiaköltsége 106 millió forinton alakult az előző évben, az energiaintenzitása pedig 9,4 százalék volt ugyanebben az időszakban. Ez az energiaintenzitás a becsléseink szerint 2023-ra 55 százalékra képes emelkedni. Ezt azt jelenti, hogy jövőre akár 55 százalékát fogja ennek a papíripari vállalatnak az árbevételének kitenni az energiaszámla, hogy ha az ipari termelői árak emelkedésével megnöveljük az árbevételét és az energiaköltségeit pedig a határidős árakkal összevetjük. Ehhez hasonló képet kapnánk akkor is, ha példának okáért egy öblösüveg gyártással foglalkozó vállalatot vizsgálunk meg.\n\nÍgy jelenleg három programot kezdett el kidolgozni a magyar kormány, ezekkel nagyon jól haladunk – ismertette. Ezek a programok a következők:\n\nfeldolgozóipari KKV-k energiaköltség- és beruházás támogatási programja\n\nnagyvállalati energiahatékonysági beruházási program\n\nmunkahelymegtartó program\n\nEzek közül a feldolgozóipari KKV-k támogatására indított program részletei már ismertek, míg a másik két programról a jövőben fognak tájékoztatással szolgálni.\n\nAz érintett KKV-k számára most az idén októberi, novemberi és decemberi energiaköltség növekmény felét a magyar állam megtéríti. Ezalatt az időszak alatt kiértékelik a támogatás eredményeit és az meghosszabbítható lesz. Ezzel az a cél, hogy a vállalatok likviditási problémáit enyhítsék és segítsenek megtartani a versenyképességüket. Ehhez szeretnének szervesen illeszteni egy beruházási programot.\n\nEzt a meglévő Széchenyi Kártya program keretében tudják igénybe venni a vállalatok. Ennek a legfőbb innovációja az lesz, hogy a programban elvárt jellemzően 10, de az utóbbi időben akár 20 százalékos önerő 15 százalékát átvállalja a magyar állam. Ez azt jelenti, hogy ha egy vállalat belép a programba akkor igénybe tud venni egy támogatást az energiaköltség növekményének az 50 százalékos mérséklésére, továbbá lehetősége van energiahatékonysági beruházást eszközölni ezáltal visszafogva az energiaárak rájuk mért hatását. Ez utóbbihoz pedig kétféle támogatást biztosít a magyar állam. Az egyik maga a hitelhez kapcsolódó önerő, valamint hozzáférnek a kedvezményes Széchenyi Kártyához. Fontos azonban, hogy ehhez a KKV-knak nagyon gyorsan el kell kezdenie a tervezést.",
    "A lakosság érdektelensége miatt hárommillió vakcinát kellett megsemmisíteni Magyarország szomszédjában": "Romániában hárommillió lejárt szavatosságú, koronavírus elleni vakcinát kellett eddig megsemmisíteni, és további hárommillió dózis szavatossága fog lejárni az év végéig - közölte hétfőn a Cotidianul című lap Alexandru Rafila egészségügyi miniszter egy előző esti televíziós interjújára hivatkozva.\n\nA tárca vezetője szerint Románia adományként sem tudja már hasznosítani a felhasználatlanul maradt oltóanyagot, mivel az Egészségügyi Világszervezet (WHO) és az ENSZ nemzetközi vakcinaelosztó kezdeményezése, a COVAX sem veszi már át a vakcinának a jelenlegi típusát, amelyből Romániában mintegy nyolcmillió adag van még készleten.\n\nRafila elismerte, hogy Romániának több százmillió eurós veszteséget jelentenek a - közös európai uniós vakcinabeszerzési mechanizmuson keresztül megvásárolt és beszerzett, a lakosság érdektelensége miatt felhasználatlanul maradt - koronavírus elleni vakcinák.\n\nRafila szerint a WHO a koronavírus-világjárványt még mindig közegészségügyi válságként kezeli, akkor is, ha ebben az időszakban Romániában kedvezőbb a helyzet.\n\nA 19 millió lakosú Romániában 8 millió 136 ezer ember, a beoltható (5 év feletti) lakosság 44,9 százaléka kapott legalább egy adag koronavírus elleni oltást. Az immunizáció szinte teljesen leállt az egészségügyi veszélyhelyzet márciusi feloldása után: az azóta eltelt fél évben kevesebb mint 23 ezerrel emelkedett a beoltottak száma. A május közepe óta igényelhető negyedik adagot is húszezernél kevesebben kérték, vagyis az ország lakosságának alig több mint egy ezreléke.\n\nA szeptember 5-i tanévkezdés utáni héten bekövetkezett megtorpanás után egyébként Romániában továbbra is lefelé tart a járványgörbe. Az egészségügyi minisztérium napi helyzetjelentéseiből kiderült: az utóbbi héten 30 százalékkal kevesebb új fertőzést diagnosztizáltak, mint egy héttel korábban, 1300 alá csökkent az átlagos napi esetszám. A kórházakban 1357 koronavírusos beteget ápolnak (ez csaknem 20 százalékos csökkenés a múlt héthez képest), közülük 129-en szorulnak intenzív terápiára.\n\nA koronavírus számlájára írt halálesetek száma a múlt héten 2 és 13 között ingadozott, az utóbbi két hétben a napi 8 Covid-áldozat számított átlagosnak Romániában.\n\nCímlapkép forrása: Getty Images",
    "Vargha: Mára Magyarország a NATO fontos tagja lett": "Mára büszkén mondhatjuk, hogy Magyarország a NATO fontos, jelentős, meghatározó tagja és ehhez hozzájárult a Magyar Atlanti Tanács (MAT) emberfeletti munkája is – mondta a Honvédelmi Minisztérium parlamenti államtitkára a Magyar Atlanti Tanács megalakulásának 30. évfordulójára szervezett konferencián, pénteken Budapesten.\n\nVargha Tamás hozzátette: a MAT-nak fontos szerepe volt abban, hogy az 1997-es népszavazáson elsöprő többséggel döntöttek az emberek arról, hogy Magyarország a NATO tagja legyen.\n\nMint mondta, a szovjet rendszerű tömeghadseregről mára egy hatékony, professzionális, korrekt haderőt alakítottak ki, sokat tettek a katonák megbecsüléséért, leutóbb szeptember elsején emelkedtek az illetmények, jelentős haderőfejlesztés is indult és folytatják a munkát, hogy a Magyar Honvédség fontos eleme legyen a NATO-nak.\n\nAz államtitkár felhívta a figyelmet arra: az euroatlanti térség és Európa biztonságnak legfontosabb letéteményese a NATO, és a gyorsan változó, kiszámíthatatlan, komplex biztonsági környezetben fel is értékelődik a szövetség szerepe. Harminc évvel a hidegháború után azzal kell szembesülnünk, hogy a biztonság nem magától értetődő, hanem komoly erőfeszítésekre van szükség, hogy ezt a békét és biztonságot megőrizzük – mondta.\n\nMegjegyezte: az Ukrajna ellen indított orosz invázió jelentősen növelte a szervezet egységét. Kimondták, hogy ebben a helyzetben Moszkva jelenti a legközvetlenebb fenyegetést a biztonságunkra és ezen csak az változtathat, ha Moszkva is változtat agresszív magatartásán – fogalmazott. Emlékeztetett rá: a szövetség az orosz fenyegetésre válaszul jelentősen megerősítette és megerősíti elrettentési és védelmi, ellenálló képességét. Jelezte: mindent meg kell tenni azért, hogy elősegítsék, ismét béke legyen Ukrajnában.\n\nHangsúlyozta: mindezek tudatában fejlesztik tovább a Magyar Honvédséget. Abban hiszünk, hogy a békéhez erő kell – mondta, kiemelve, hogy folyamatos az új eszközök beszerzése, és azon vannak, hogy olyan ajánlatot tegyenek a magyar fiataloknak, ami vonzó és arra ösztönzi őket, hogy felesküdjenek a haza szolgálatára.\n\nMinden erőt arra fordítunk, hogy megvédjük a magyar embereket és semmilyen külső fenyegetés ne tudja Magyarországot veszélybe sodorni – mondta, kiemelve, hogy Magyarország teljesíti azokat a kötelezettségeit, amiket elvárnak tőle a szövetségben.\n\nSztáray Péter, a Külgazdasági és Külügyminisztérium energiaellátásért és biztonságpolitikáért felelős államtitkára köszöntőjében arról beszélt, nincs hiteles és erős NATO-tagság egy ország számára, ha az nem nyugszik széles politikai talapzaton, és Magyarországon ez a széles politikai támogatottság megvan.\n\nÚgy vélte, fontos volt a NATO-csatlakozásról rendezett népszavazás, mert annak eredménye azt mutatta, az emberek politikai oldaltól függetlenül támogatják a csatlakozást, és ez a mai napig fontos hivatkozási alap.\n\nA politikus kifejtette: Magyarország kezdettől fogva – részben a széles politikai támogatásnak is köszönhetően – stabil, következetes, konszenzuskereső NATO-részvételt mutatott, igyekezett figyelembe venni a saját és szövetségesei érdekeit is. Megjegyezte: ugyanakkor nincs vak atlantizmus, és bár korábban Magyarország mindenben támogatta Ukrajna euroatlanti törekvéseit, 2017-től blokkolja a NATO és Ukrajna közötti tanácsüléseket, mert Ukrajnában számos, a magyar nemzetiség jogait korlátozó intézkedéseket vezettek be. Ez nem kétoldalú, hanem nemzetközi jogi kérdés, a nemzeti kisebbségek jogait szavatolni kell – szögezte le, jelezve, hogy Magyarország kész felülvizsgálni álláspontját, ha javul a nemzetiségek helyzet.\n\nAz orosz-ukrán háborúról azt mondta, a NATO-t távol kell tartani a konfliktustól, de ez nem jelenti azt, hogy az egyes tagországok ne támogathatnák Ukrajnát.\n\nEmlékeztetett rá, Magyarországon sokáig csak a GDP 0,8 százaléka volt a védelmi költségvetés, és ezzel nem volt könnyű hiteles erőt mutatni a szövetségesek felé. Ezt sokáig a műveleti részvétellel tudta kompenzálni az ország, és erején felül vett részt számos műveletben, ezzel őrizve meg hitelességét – mondta.\n\nKiemelte, ezért fontos a pár éve indult haderőfejlesztési program, mert ezzel végre Magyarország is beleteszi a saját oldalán a forrásokat a NATO-tagságba, amire a kezdetektől szükség lett volna. Magyarország a NATO-tagságában mostanra vált hitelessé, és politikailag is megerősödik a szövetségben – jegyezte meg, kiemelve. hogy nincs olyan, hogy nemzeti erő nélkül legyen valaki a NATO tagja és így tudjon részt venni a politikai döntéshozatalban.\n\nMagyarország számára nagyon sokat adott a NATO, és úgy látom, Magyarország az elmúlt 30 évben egyre többet adott a NATO-nak és szövetségeseinek és mostanra kialakult egy egészséges egyensúly. Az utóbbi években megnőtt Magyarország nemzeti önereje, és ezzel jelentősen megnőtt NATO-tagságának hitelessége is – összegezte az államtitkár.\n\nCsóti György, a MAT elnöke elmondta, a szervezet 1992-ben Antall József miniszterelnök kezdeményezésére jött létre azzal a céllal, hogy segítse Magyarország NATO-csatlakozását és elősegítse a transzatlanti elvek és értékek minél szélesebb körű elfogadását a magyar társadalomban. Az 1999-es csatlakozás után pedig a transzatlanti értékek és elvek integrálását segítik.\n\nVizi E. Szilveszter, a MAT tiszteletbeli elnöke pedig arról beszélt, sikeres 30 év van a szervezet mögött. Kiemelte: a magyar nép és a mindenkori kormányok is elkötelezettek a NATO mellett.",
    "Egyetlen cent uniós forrást sem veszített Magyarország": "Mint ahogy azt korábbi cikkünkben előrevetítettük, a bizottság – nem engedve a parlament nyomásának – szakmai alapon hozott döntést a kondicionalitási mechanizmusról, eszerint hazánk november 19-ig kap időt arra, hogy az ígért vállalásait teljesítse. A döntés értelmében három magyar operatív program 65 százalékának, vagyis összesen\n\n7,5 milliárd eurónyi forrásnak a befagyasztását javasolja az Európai Bizottság abban az esetben, ha a magyar kormány nem hozza meg azokat az érdemi reformokat, amelyeket a tárgyalások során felajánlott.\n\nFotó: Shutterstock\n\nA tanács szerepe\n\nAz uniós jogszabályok értelmében a bizottság által tett ajánlásokról a tanács dönt, amely a tagállamok szakminisztereiből áll. Döntésükhöz minősített többség szükséges, ami az EU-ban egy úgynevezett kettős többséget jelent: egyrészt szükséges hozzá, hogy a szankciókra szavazó tagállami miniszterek képviseljék az EU lakosságának legalább 65 százalékát, emellett szükséges hozzá még a tagállamok 55 százalékának, de legalább 15 tagállami miniszternek a szavazata. Erre azért van szükség, hogy a nagyobb országok népességszámukból származó erőfölénye ne tegye súlytalanná a kisebb országokat a döntéshozatalban.\n\nA tanácsnak a szavazás megtartására és a döntés meghozatalára harminc napja van, amit hatvan nappal meghosszabbíthat. Viszont mivel a bizottság jelezte a tanács számára, hogy\n\nnovember 19-ig van lehetősége hazánknak a beígért 17 új törvény elfogadására és a gyakorlatba való átültetésére, a tagállami miniszterek vélhetően nem fogják napirendre tűzni a szavazást a bizottság által szabott határidőig.\n\nEz annál is inkább így van, mivel a bizottság jogosult az ajánlásait az eljárás bármelyik szakaszában visszavonni. Ezt valószínűleg meg is fogja tenni abban az esetben, ha Magyarország az ígért reformintézkedéseket a tervek szerint végrehajtja. Tehát a tanács végül könnyen lehet, hogy nem is fog szavazni a kondicionalitási feltételek hiányából adódó szankciós ajánlásokról.\n\nFotó: MTI / EPA pool / Ronald Wittek\n\nA bizottság ajánlása egyébként az unió hétéves költségvetésének részét képező partnerségi megállapodás három operatív programját érintette, az ezekre járó összeg 65 százalékának visszatartására tett javaslatot a biztosi kollégium.\n\nTehát nem a komplett 22,5 milliárd euróról, hanem annak 13 százalékáról, 3 ezermilliárd euró befagyasztásáról van szó, és nem végleg, hanem csak addig, amíg a magyar kormányzat végre nem hajtja az ígért változtatásait.\n\nA partnerségi megállapodás forrásai tehát minden bizonnyal meg fognak érkezni hazánkba, ahogy azt Navracsics Tibor is elmondta.\n\n„Másodlagos jelentőségű ezért, hogy az Európai Bizottság javaslata milyen szankciós elemeket tartalmaz. Forrásvesztés csak akkor következhet be, ha Magyarország nem teljesít. De teljesíteni fog, végre akarjuk hajtani a vállalásokat, mert ezek jók” – mondta el a döntés utáni sajtótájékoztatóján az uniós tárgyalásokat vezető miniszter.\n\nA helyreállítási alap\n\nFontos aspektusa továbbá a bizottság döntésének az, hogy a tanácsnak tett ajánlásai egyáltalán nem érintették a helyreállítási alap forrásainak visszatartását. Tehát elméletileg\n\nsemmilyen akadálya nincs annak, hogy a bizottság elfogadja Magyarország helyreállítási tervét, és hazánk hozzájusson annak az alapnak a forrásaihoz is, amelyet a Covid-világjárvány okozta gazdasági visszaesés ellensúlyozására hozott létre az Európai Unió.\n\nValószínű azonban, hogy a terv elfogadásával megvárják azt, hogy a kondicionalitási mechanizmusok vizsgálata miatt indított eljárás lezáruljon. A bizottság döntése, az érvényben lévő uniós jogszabályok és a magyar kormány kommunikációja alapján azonban minden esély megvan arra, hogy év végéig minden hazánknak járó forrás zöld utat kaphasson, és mind a partnerségi megállapodás, mind a helyreállítási alap pénzei megérkezzenek Magyarországra.",
    "A CNN sztárja elismerte a színfalak mögött, hogy Magyarország jó helyzetbe hozta magát": "A Hetek 25 éve küzd a magzatgyermekek védelméért, áll ki a természetes családok mellett, valamint a hit és szólás szabadságáért. Ha számodra is fontosak ezek az ügyek, legyél te is a támogatónk!\n\nA Mandiner összefoglalója szerint több téma is szóba jött, a riporter megkérdezte a magyar diplomácia vezetőjét, hogy van, mire a külügyminiszter úgy felelt, hogy\n\n\"szenvedünk a háború és a szankciók következményei miatt”.\n\nRichard Quest azt válaszolta, teljesen megérti, Magyarország nehéz helyzetben van. Ugyanakkor kijelentette, hazánk az olaj- és gázbeszerzés folytatásával jó helyzetbe hozta magát. „Úgyhogy ez azért némi megkönnyebbülést jelenthet” – folytatta a CNN műsorvezetője.\n\nSzijjártó Péter azt válaszolta, van egy jó megállapodás a Gazprommal és egyelőre szállítanak, ami nagyon fontos, mert ha nem szállítanak, akkor az ország sem fog tudni működni.\n\nQuest megkérdezte, hosszútávon milyen lehetőségei vannak Magyarországnak, mire Szijjártó Péter elmondta, Azerbajdzsán lenne egy opció.\n\nA műsorvezető végül azt mondta, már alig várja, hogy Magyarországra látogasson, az egyetlen dolog, amit el kell döntenie, hogy mikor lenne a legjobb Budapestre látogatnia.\n\nHozzánk mindig a legjobb jönni” – közölte Szijjártó, majd Quest ezután már azon nevetett, hogy már csak a jó időt kell elintézni. „Kétharmados többséggel minden megoldható” – válaszolta nevetve Szijjártó.\n\n(Hetek)",
    "Orbán: Magyarország ma erősebb, mint a kommunizmus bukása óta bármikor": "Ma jobb állapotban van Magyarország, mint amikor 2008-ban a pénzügyi világválság „kicsontozta” az országot. Csökkentek az adók, teremtettünk egymillió új munkahelyet. „Magyarország ma erősebb, mint a kommunizmus bukása óta bármikor.”",
    "Magyarország – Olaszország": "Nemzetek Ligája meccset játszik a válogatott a Puskás Arénában. Hajrá, magyarok!\n\nA mérkőzést élőben nézheted az M4 Sport weboldalán is, ha külföldön vagy a határon túl vagy, ide kattintva találsz segítséget, hogyan cselezheted ki a régiózárat.",
    "Magyarország is támogatta az új szankciókat, Brüsszel szerint nem lehet népszavazás alapján dönteni": "Nem kívánta kommentálni az Európai Bizottság azt, hogy a magyar kormány konzultációt kíván indítani az Oroszországgal szemben alkalmazott szankciókról. Eric Mamer szóvivő kiemelte, hogy az uniós szankciókkal kapcsolatos eljárásnak világos jogi keretei vannak, melyekben sehol sem szerepel az, hogy bármiféle referendumra szükség lenne - írja a hvg\n\nAzzal kapcsolatban, hogy Magyarország ellenzi-e a további szankciók bevezetését, Peter Stano külügyi szóvivő felidézte Josep Borrell külügyi főképviselő csütörtöki nyilatkozatát, amelyet Borrell 27 tagállam nevében tett. Ebben pedig az szerepel, hogy a tagállamok partnereikkel együttműködve a lehető leghamarabb szankciókat terjesztenek elő Oroszországgal szemben.\n\nEnnek értelmében pedig egyértelműen kijelenthető, hogy\n\nMagyarország is támogatta az új szankciókat szorgalmazó állásfoglalást.\n\nUgyancsak csütörtökön egyeztek meg az unió tagállamai, hogy nincs értelme találkozni Szergej Lavrov, orosz külügyminiszterrel, a ciprusi külügyminszter éppen ezt követően mondta le a már megszervezett találkozóját.\n\nSzijjártó Péter azonban pár órával az uniós megegyezést követően tárgyalt orosz kollégájával, ahol meg is jegyezte, hogy egyedüli EU-s külügyminiszterként találkozott Lavrovval.\n\nCímlapkép: Szijjártó Péter Facebook-oldala.",
    "Lehet, hogy nettó befizetők leszünk, de ezen nem szabad múlnia az uniós tagságnak": "A szakértők véleménye megoszlik arról, hogy valóban nettó befizetők leszünk-e 2030-ra az EU-ban, abban viszont nagy az egyetértés, hogy nem erre a témára kellene kihegyezni az unióval kapcsolatos diskurzust.\n\nOrbán Viktor tusványosi beszédében arra is utalt, hogy 2030 környékére nettó befizető lehet az Európai Unióban Magyarország.\n\nAz unión belül ekkor lesznek új politikai viszonyok, mi, közép-európaiak ekkor leszünk nettó befizetők. Eljön a pillanat, amikor Magyarország nem pénzt kap az uniótól, hanem befizet. Többet fizet be, mint amennyit kap\n\n– fogalmazott a miniszterelnök 2022. június 23-án Székelyföldön.\n\nSzeptember 10-én, a 21. alkalommal megszervezett kötcsei pikniken Orbán Viktor azonban ennél is tovább ment. Az eseményen sajtónyilvánosság nélkül adott egy szűk körnek iránymutatást. A kiszivárogott hírek szerint – amit az Index is nyilvánosságra hozott – a miniszterelnök arról beszélt Kötcsén, hogy 2030-ra a V4-ek nettó befizető tagállammá válnak, így\n\naddigra végig kell gondolni az EU-tagság értelmét.\n\nMit jelent nettó befizetőnek lenni?\n\nA köznyelv nettó befizetőknek nevezi azokat az európai uniós tagállamokat, amelyek nagyobb összeggel járulnak hozzá az EU központi költségvetéséhez, mint amekkorát onnan visszakapnak. Hasonlóan a nettó haszonélvezők esetén ez a kapcsolat fordított: ezek az országok az EU központi költségvetéséből a befizetéseiknél magasabb összegű forrásokhoz jutnak hozzá – írja a Portfolio.\n\nAz EU nettó befizetői közé tartozik jelenleg Németország, Olaszország, Hollandia, Franciaország, Svédország, Ausztria, Belgium, Dánia, Írország és Finnország, a tagállamok többsége, beleértve Magyarországot is, a nettó haszonélvezők között van.\n\nUgyanakkor az továbbra is tény, hogy\n\na bruttó nemzeti jövedelmen (GNI) alapuló tagállami hozzájárulások jelentik a legnagyobb bevételi forrást az uniós költségvetés számára.\n\nBiztosítják, hogy valamennyi elfogadott kiadásnak megfelelő fedezete legyen a bevételi oldalon, garantálva ezáltal az uniós költségvetés egyensúlyát.\n\nHogyan működik a GNI-alapú rendszer? Az egyes tagállamok GNI-jére alkalmazandó százalékos arány (a lehívási mérték) évről évre változik, és az összes egyéb uniós költségvetési bevétel összege alapján határozzák meg. Az egyes tagállamok piaci áron számított GNI-jét a nemzeti és regionális számlák európai rendszerével (ESA 2010) összhangban számítják ki. Az ESA 2010 egy nemzetközileg kompatibilis számlarendszer, amelyet a „teljes gazdaság” (azaz egy régió, ország vagy országcsoport) leírására használnak. A Bizottság felülvizsgálja a tagállamok által a GNI kiszámításához használt forrásokat és módszereket. Ezt követően a kiadások finanszírozásához szükséges teljes éves bevételtől függően egységes lehívási mértéket alkalmaznak az egyes tagállamok GNI-jére. A tagállamoktól beszedhető saját források teljes összege nem haladhatja meg az uniós GNI – vagyis az összes tagállam GNI-jének összege – egy bizonyos arányát. A 2021–2027-es időszakban az éves kifizetési előirányzatok fedezése céljából az EU számára allokált saját források teljes összege nem haladhatja meg az uniós GNI 1,40%-át. További információkért lásd: A bevételek felső határai. Forrás: Az Európai Bizottság hivatalos oldala\n\nA második tétel a hozzáadottérték-adó (áfa) arányos befizetése. A tagállamoknak az adóból származó bevételek és az átlagos adókulcs hányadosából számított alap 0,3 százalékával kell hozzájárulniuk az uniós költségvetéshez. A harmadik tételt a vámbefizetések képezik, az ebből származó bevételek pedig teljes egészében az uniós költségvetést illetik meg – írja a VG.\n\nMagyarország hozzájárulása 2017-ben még 260 milliárd forint volt, ez pedig átlagosan 50-80 milliárd forinttal emelkedett évente. 2020-ról 2021-re azonban nagyobb emelkedés következett, a befizetés összege ugyanis 449 milliárd forintról 610 milliárd forintra nőtt. Ennek elsődleges oka a nettó befizető Egyesült Királyság kilépése volt az EU-ból.\n\nNem az dirigál, aki többet fizet be\n\nAz általunk megkérdezett szakértők véleménye megoszlik arról, hogy valóban reális-e, hogy Magyarország nettó befizető lesz 2030-ra. Olyan folyamatokat mindenesetre láthatunk, hogy míg a közép-kelet-európai régió gazdaságai fölzárkóznak, addig a dél-európaiak leszakadnak.\n\nVásárlóerő-paritáson mért bruttó nemzeti össztermék, 2021 (forrás: World Bank) USA-dollár EU-s átlag 48 451 Németország 59 680 Ausztria 58 370 Olaszország 46 490 Csehország 42 560 Spanyolország 40 980 Lengyelország 35 830 Magyarország 35 640 Portugália 35 470 Románia 34 820 Szlovákia 32 450 Görögország 31 410\n\nEnnek ellenére nehéz elképzelni, hogy a következő költségvetési ciklusban Magyarország már többet fizetne be az uniós költségvetésbe, mint amennyit kapna, főleg annak tudatában, hogy az általunk kérdezett elemzők szerint\n\naz ország gazdaságának növekedési lehetőségei nem sok jót sejtetnek.\n\nFontos megjegyezni, hogy a következő uniós költségvetési ciklusnak is Magyarország lesz az egyik legnagyobb haszonélvezője, ez a szakértők becslései szerint a GDP 3,4, de akár 4 százalékát is kiteheti majd.\n\nAzzal kapcsolatban azonban egyetértés volt az elemzők között, hogy az EU-ról szóló diskurzust nem érdemes kihegyezni a nettó befizetők és nettó haszonélvezők kategóriáira. Egyikük egyenesen így fogalmazott:\n\nAz Európai Unió nem csak egy érdekközösség, ahol az dirigál, aki többet fizet be.\n\nRáadásul az uniós tagság a támogatási összegeken túl számos gazdasági előnnyel kecsegtet. Az Európai Unión kívüli országokhoz képest az uniós belső piac következtében kialakuló jogharmonizációs folyamatok miatt ugyanis kiszámíthatóbb, stabilabb jogrend uralkodik többek között Magyarországon is, ami nemcsak az uniós, hanem a harmadik országból érkező befektetéseket is ösztönzi.\n\n(Borítókép: Orbán Viktor Tusnádfürdőn 2022. július 23-án. Fotó: Kaszás Tamás / Index)",
    "Itthon: Több uniós ország nem, de Magyarország ad vízumot a mozgósítás elől menekülő oroszoknak": "Szlovákia is csatlakozott azokhoz az országokhoz, amelyek nem adnak ki humanitárius vízumot azoknak az orosz állampolgároknak, akik a részleges katonai mozgósítás elől menekülnek.\n\nCsehország, több EU-s tagállam és a balti országok, Litvánia, Lettország és Észtország után Szlovákia is bejelentette, hogy nem ad ki humanitárius vízumot azoknak az orosz állampolgároknak, akik a részleges katonai mozgósítás, vagy a Putyin-rezsim elől menekülnek, írja a 24.hu. A szlovák diplomácia döntését Juraj Tomaga, a szlovák külügyminisztérium szóvivője közölte.\n\nMagyarország nem csatlakozik szomszédjához. \"Magyarország nem tervezi megtagadni a schengeni vízumot, így a többszöri beutazásra jogosító vízumot sem az orosz állampolgároktól\" – közölte Szijjártó Péter, külügyminiszter pénteken az orosz TASZSZ hírügynökségnek adott interjújában New Yorkban az ENSZ Közgyűlésen. Hozzátette, hogy a vízumpolitika schengeni politika, ezért schengeni tagállamként megvan az eljárás, hogyan kell ezt megtenni. \"Nem született döntés arról, hogy leállítsuk a schengeni vízumok kiadását orosz állampolgárok számára\" - mondta.\n\nSzijjártó New Yorkban az uniós külügyminiszterek közül egyedüliként tárgyalt Szergej Lavrov orosz külügyminiszterrel. Annak ellenére, hogy Európai Unió kifejezetten kérte a tagállamokat, ne legyenek ilyen megbeszélések.",
    "Von der Leyen Magyarország példájával fenyegeti az olaszokat": "Meglátjuk, hogyan döntenek az olasz emberek. Ha az új kormánnyal közös munkánk negatív irányba indulna el, megvannak az eszközeink, ezt már Magyarország és Lengyelország esetében is bizonyítottuk – jelentette ki Ursula von der Leyen. Az Európai Bizottság elnöke az egyik New York-i egyetemen tartott előadást, majd a diákok is kérdezhették, egyikük pedig a hétvégi olaszországi választásokról érdeklődött.\n\nFotó: Frederick Florin / AFP\n\nA politikus válaszában arról beszélt, hogy a jogállamiságot meg kell védeni az Európai Unióban, és\n\npéldaként azt állította, hogy Magyarországon és Lengyelországban is volt probléma az igazságszolgáltatás függetlenségével és a korrupcióval.\n\nMegjegyezte, minden olyan demokratikus kormánnyal kész együttműködni, amely hajlandó megvédeni az európai értékeket. „Tudom, hogy néha lassúak vagyunk, és sokat beszélünk egy-egy témáról, de ez a demokrácia szépsége” – mutatott rá von der Leyen, aki megismételte, Ukrajna továbbra is számíthat az Európai Unió teljes körű támogatására.\n\nÓriási fake newst pufogtatott beszédében Ursula von der Leyen Az Európai Bizottság elnöke szerint a fejlett katonai eszközeikbe az oroszok mosógépekből szedik ki a csipeket, ami képtelenség.\n\nA Radio Capitalnak nyilatkozva Matteo Salvini, a jobboldali Liga vezetője „undorítónak” nevezte von der Leyen fenyegetését.\n\nMit jelent a negatív irány? Ha nem a baloldal nyer? Az Európai Bizottság elnökének minden európai polgárt képviselnie kellene, nem csak a vele egy oldalon állókat\n\n– reagált az olasz politikus. Giorgia Meloni is – aki közvélemény-kutatások szerint a legnépszerűbb párt, az Olasz Testvériség elnökeként várhatóan miniszterelnök lesz – hangsúlyozta, a magyarok és a lengyelek véleménye szerint azért viselkednek bizonyos szituációkban másképp, mint a nyugati országok, mert a szovjet uralom idején magukra hagyták őket.",
    "Z. Kárpát Dániel: A végrehajtók paradicsomává vált ősszel Magyarország": "Nemzeti minimumokra van szükség Z. Kárpát Dániel szerint. A Jobbik képviselője szerint ilyen a gyermeket nevelő magyar családok védelme.\n\nArról beszélt, a következő hetekben családvédő javaslatot tesz le az asztalra, és arra szólította fel a kormányt, hogy támogassák javaslataikat. Értetlenül áll azelőtt Z. Kárpát, hogy miért vetették el a kormánypárti képviselők az alapvető élelmiszerek és a gyermeknevelési cikkek áfacsökkentéséről szóló javaslatot a gazdasági bizottság hétfői ülésén.\n\nZ. Kárpát szerint a kormánytagok csak beszélnek a családok védelméről, de nem tesznek érte. Példaként azt említette meg, hogy másfél éve a családi pótlék kisebb lett, mint amennyi áfát befizetnek a családok.\n\nA Jobbik képviselője arra szólította fel a kormányt, hogy rendeljenek el kilakoltatási moratóriumot, mert brutálisan felpörgött szerinte az elhelyezés nélküli kilakoltatások száma, és „a végrehajtók paradicsomává vált ősszel Magyarország”.",
    "Űrkutatási megállapodást írt alá Magyarország": "A közlemény szerint a megállapodásban rögzítették: Magyarország és Mexikó együttműködik „békés célú űrtevékenységben”, és a „világűr feltárása érdekében” információt cserél és közös technológiai fejlesztésekben is részt vesz.\n\nA két miniszter – akik New Yorkban az ENSZ közgyűlésén vesznek részt – ezen kívül az oktatásról is munkamegbeszélést folytatott, és abban állapodtak meg, hogy Magyarország a Stipendium Hungaricum program keretében évente negyven ösztöndíjat adományoz olyan mexikói fiataloknak, akik a magyar intézményekben szeretnének tanulni.",
    "Íme a Magyarország–Olaszország labdarúgó mérkőzés képekben (Galéria!)": "Már a Hír TV-n is beszóltak a Mandinernek, hogy nem kellene engem annyira túlreprezentálni De a lényeg nem ez! A siker titka valami egészen más.",
    "„Magyarország nem a maga súlycsoportjában küzd”– így jöhet helyre az ország és az EU kapcsolata – Forbes.hu": "A Stanford Egyetem professzora, A történelem vége és az utolsó ember című művével híressé vált filozófus, Francis Fukuyama is beszélt Magyarország és az Európai Unió kapcsolatáról és Orbán sikerének titkáról az Egyesült Államokban. De akadt olyan is, aki optimista a jövőt illetően.\n\nA CEU Demokrácia Intézet és a Political Capital második alkalommal szervezte meg a Budapest Forumot, ahol Magyarország és az Európai Unió kapcsolatáról Francis Fukuyama japán származású amerikai filozófus is megosztotta a nézeteit. Szerinte a NER működése jobboldali szempontból szerte a világon példaértékű, és megosztotta öt pontját Orbán sikeréről. Kati Marton író szerint azonban hamarosan vissza fog csapni Orbán opportunizmusa, mert a 40 év feletti magyar emberek nem tudnak újra Oroszországban hinni úgy, hogy épp a Szovjetunió bukása hozta el a lehetőségeket az életükbe.\n\nA beszélgetésen Fukuyama és Marton mellett részt vett még Charles Gati politológus, Bruszt László szociológus, Timothy Garton Ash történész és Mathieu Lefèvre, a Common Ground CEO-ja is.\n\nFukuyama öt pontja\n\nOrbán olyan szélsőjobboldali nézeteket normalizált, ami az Egyesült Államokban és Nyugat-Európában nem lehetett ezidáig” ­– érvelt Fukuyama. Öt pontban foglalta össze, hogy minek köszönhető a sikere a szélsőjobboldali politikusok körében, ezek szerinte\n\naz illiberalizmus demokratikus eszközökkel való alátámasztása,\n\na kereszténységre történő ideológiai építkezés,\n\naz etnicitás hangsúlyozása,\n\naz állam gazdaságban betöltött szerepe\n\nés Putyin iránti szimpátiája.\n\nA filozófus kitért arra is, hogy a NER működése az egész világon példa nélküli, ezért is néznek fel a jobboldali politikusok az Egyesült Államokban és Nyugat-Európában is, valamint arra is, hogy\n\nOrbán végső soron azért szimpatizál Putyinnal az EU helyett, mert utóbbiban fékek és ellensúlyok rendszerének, ellenőrzéseknek vetik alá, míg az orosz rezsim alapja a teljhatalom tisztelete.\n\nVan, aki optimista\n\nKati Marton, magyar származású író, újságíró próbálta ellensúlyozni azt az „apokaliptikus képet”, amit az előtte szólók felvázoltak. Ő azért optimista az EU és Magyarország kapcsolatát illetően, mert Orbánnak rengeteg kényelmetlenséggel jár a megromlott viszony. „Orbán egy opportunista politikus, nem az ideológia a fontos számára, hanem a hatalom, ezért mindig úgy fog politizálni, ahogy éppen a hatalmának szilárdítása megkívánja. „Magyarország nem a maga súlycsoportjában küzd most” ­– mondta, és az EU részéről olyan egységet lát most, amilyenre korábban nem volt példa.\n\nSzerinte nem jött be Orbán jóslata a Nyugat hanyatlásáról.\n\nNem lehet Orbán legjobb barátja az az ember, aki szerint a Szovjetunió szétesése a legnagyobb tragédia a 20. században. Minden 40 év fölötti magyar ember épp ennek köszönheti, hogy második esélyt kapott egy szabad életre.”\n\nCharles Gatira reflektált, aki szerint Trianon traumája feldolgozatlan maradt a magyar népesség körében, ezért van egyfajta kulturális elmaradottság, de Marton szerint ez az elmaradottság inkább a szabad média hiánya miatt van, a magyar népesség hozzá van szokva Orbán személyi kultuszának építéséhez a médiában.\n\nAz EU is felelős\n\nTimothy Garton Ash történész, az Oxford Egyetem professzora azt hozta fel, hogy az EU-nak is van felelőssége abban, hogy Magyarországon így leépült a demokrácia. „Még mindig nem alakult ki a kapcsolat az uniós források és az uniós értékek között” – mondta. Nem tudják megakadályozni, hogy az uniós forrásokat egyes tagállamok politika hatalmuk megszilárdítására használják. És ami szerinte a legfontosabb, hogy akármi is legyen a sorsa az EU-val való kapcsolatunknak, a magyar demokráciát nem ők fogják megváltoztatni. Azt csak a magyar választók tudják.\n\nA teljes beszélgetést magyarul is meg lehet hallgatni ezen a felvételen 7:39:30-tól.\n\nBorítókép: Francis Fukuyama / Wikimedia",
    "Toroczkai: „Magyarország legegységesebb pártja vagyunk, ami a sikerünk egyik titka”": "Toroczkai: „Magyarország legegységesebb pártja vagyunk, ami a sikerünk egyik titka”\n\nToroczkai László szerint pártja egységét mutatja, hogy száz százalékkal választották újra a kongresszuson / Fotó: MTI/Koszticsák Szilárd\n\nToroczkai László, a Mi Hazánk elnök-frakcióvezetőjét minapi újraválasztásáról kérdeztük a hétfői parlamenti ülésnapon.\n\nA hétvégi pártkongresszuson ismét elnöknek választották. Az új ciklusában tervez bármin változtatni?\n\n— Alapvetően nem, mert a győztes csapaton ne változtass elvet követjük. A szavazatok és a tagszervezetek ajánlásainak száz százalékával választottak újra elnöknek, ami óriási megtiszteltetés és egyben felhatalmazás is arra, hogy folytassam, amit elkezdtünk. A nulláról indultunk és most 9-10 százalékos középpártnak számítunk. Azt gondolom, hogy az irány jó.\n\n(A legfrissebb hírek itt)\n\nAnnak, hogy száz százalékkal választották újra, nincs olyan üzenete, hogy diktatórikusan működik a párt?\n\n— Szerintem nincs, mert demokratikus párt vagyunk. Polgármesterként is volt már száz százalékos eredményem. Azt gondolom, ez leginkább a munkámnak szól. Az üzenete pedig az, hogy jelenleg Magyarország legegységesebb pártja vagyunk, ami a sikerünk egyik titka.\n\nElfogadtak egy kiáltványt, ami nagyon sok aktuálpolitikai témát érint. Mit tart belőle a legfontosabbnak?\n\n— Azt, hogy konkrét javaslataink vannak arra, a jelenlegi krízisből hogyan lehetne Magyarországot kivezetni. Elsőként vetettük fel, hogy az olcsóbb paksi árammal a teljes lakossági fogyasztást lehetne fedezni. Nem az iparnak és a multiknak kellene adnia az olcsó paksi áramot a kormánynak, miközben a hozzá közeli nagyvállalkozók és maga az állam profitál a válságból a rendszerhasználati díjon és az áfán keresztül. Erről vitázom most éppen Orbán Viktorral a parlamentben. Arra is javaslatot tettünk, hogy digitális adó formájában hogyan lehetne a globális nagyvállalatoktól, például a Facebooktól plusz bevételeket szerezni az államkasszába.",
    "Szép csendben visszatér a koronavírus Magyarország megyéibe: szaporodnak az intő jelek": "Az augusztusi csökkenés után immár két hete ismét emelkednek az esetszámok a hazai koronavírus-járványban. A múlt héten az előző hetinél 6%-kal több, napi átlagban 1758 új fertőzöttet regisztráltak, és 19 megye közül csak 4-ben csökkent az esetszám. Budapest és Győr-Moson-Sopron megye az új járványhullámok előhírnöke szokott lenni, közülük most még csak utóbbiban látunk dinamikus emelkedést.\n\nA szerdán reggel megjelent adatok szerint a múlt héten 12 307 új fertőzöttet regisztráltak Magyarországon, ami 6%-os növekedést jelent az előző héthez képest. A kórházban ápoltak száma 11%-kal 831 főre nőtt, és 48 beteg vesztette életét, ami szintén némi emelkedést jelent. Az augusztus hónapra jellemző lecsengés után szeptember eleje óta immár két egymást követő héten emelkedett a járványgörbe, továbbra is ismeretlen mintavételi darabszám mellett.\n\nA Portfolio szokásos heti térképe azt mutatja, hogy szép lassan ismét sötétülnek Magyarország megyéi, a legtöbb új fertőzöttet népességarányosan ezúttal Szabolcs-Szatmár-Bereg megyében találták, majd Baranya és Csongrád-Csanád megye következett.\n\nÉrdekes módon a legkevésbé pont a legsűrűbben lakott régióban van jelen a koronavírus: Budapesten találták népességarányosan a legkevesebb új fertőzöttet, majd Komárom-Esztergom és Veszprém megye következett. Viszonylag nagy, 3,4-szeres a különbség a leginkább és a legkevésbé fertőzött régió között.",
    "Magyarország miatt meg kellene szüntetni a tagállamok vétójogát – mondja a német miniszter": "Mindenképpen meg kellene szüntetni az egyhangú uniós döntéshozatal gyakorlatát a külpolitikában és a biztonsági ügyek esetében is – mondta Anna Lührmann, Németország európai ügyekért felelős minisztere. A politikus azzal indokolta ezt a felvetést, hogy Magyarország már több fontos döntés elé is akadályt gördített az Európa Tanácsban. Németország a magyarországi jogállamiság helyzete miatt is aggódik – tette hozzá.\n\nManapság nagyon fontos az, hogy szolidaritást vállaljanak a tagállamok egymással az Európai Unióban, és az is, hogy ragaszkodjunk az alapértékeinkhez, mint amilyen a jogállamiság, a demokrácia és a szabadság. Aggódunk a magyarországi fejlemények miatt a jogállamiságot illetően. Nagyon fontos az, hogy itt reformokat vezessenek be, és foglalkozzanak a bizottság aggodalmaival\n\n– részletezte a miniszter a lapnak. Kedden az Általános Ügyek Tanácsában arról vitáztak a részt vevő miniszterek, hogy a későbbiekben megszüntessék-e a tagállamok vétójogát a külpolitikai és a biztonsági kérdések esetében. Anna Lührmann szerint emiatt egyértelműen Magyarországot terheli a felelősség.\n\nA jogállamiságban és az Európai Unióban hozott döntéseknél is meg kell mutatni Oroszországnak, hogy nem toleráljuk az Ukrajnában tett lépéseiket. Hogy nem toleráljuk az emberi jogok és az emberi méltóság elleni lépéseiket, ezért egységesen lépünk. Magyarország az egyedüli vétójával többször blokkolta már a tanácsi döntéseket, ezért szerintem fontos az, hogy elmozduljunk a vétójogtól a közös külpolitika és a biztonságpolitika területén, hogy hatékonyabban léphessünk fel Oroszország fenyegetésével szemben\n\n– magyarázta. Németország emellett azt is támogatja, hogy az Európai Bizottság szankcionálná Magyarországot a jogállamisági eljárásban. A miniszter szerint ez más tagállamok számára is figyelmeztetés lenne. A bizottság egy 7,5 milliárd eurós büntetést szabna ki Magyarországnak abban az esetben, ha a következő két hónapban nem tesznek meg mindent a korrupció kiirtása érdekében.",
    "Hogyan tovább? – Magyarország gazdasági helyzete a háború árnyékában": "Vendégek lesznek: dr. Kutasi Gábor habilitált egyetemi docens, valamint Süle-Szigeti Bulcsú közgazdász, a Második Reformkor Alapítvány tagja.\n\nHa érdekel mi zajlik pontosan a gazdaságban mióta kitört a háború, mibe érdemes fektetni a pénzünket ilyen körülmények között vagy milyen irányba befolyásolták az ország nemzetközi kapcsolatait a szomszédban dúló harcok, menj el, és légy részese szakkollégiumunk idei első nyílt eseményének!\n\nHelyszín: Ludovika Főépület Lőrincz Lajos előadó (234)\n\nIdőpont: szeptember 26., 18.00\n\nAz eseményre regisztráció szükséges.",
    "Jó napot, Magyarország!: Egyre biztonságosabb Magyarországon élni egy friss nemzetközi felmérés alapján": "A szeptember 19-i adás tartalmából.\n\n– Mit szól hozzá, hogy tegnap az Európai Bizottság novemberre halasztotta a döntést a Magyarországgal szembeni jogállamisági eljárás kapcsán. Magyarország együttműködik Brüsszellel, és a kormány már ma benyújtja a módosító jogszabályokat itthon az Országgyűlésnek.\n\n– Ön szerint is egyre biztonságosabb Magyarországon élni? Ez derül ki egy friss nemzetközi felmérésből.\n\n– Hallotta, hogy a magyar határvadászok már szeptember végén megkezdhetik munkájukat?\n\nIDE KATTINTVA a teljes adás visszahallgatható!\n\nMit szól hozzá? Jó napot Magyarország című, beszélgetős műsorunkban a hallgatóké a főszerep. Várjuk jelentkezésüket napi, aktuális témáink kapcsán, ha szívesen elmondanák véleményüket az élő adásban. Telefonszámunk: 759-52-00, Sms 30-9000666, e-mail címünk jonapotmagyarorszag@mtva.hu, de a Kossuth rádió Facebook oldalán is írhatnak. Minden hétköznap, délután 4 órától, mit szól hozzá a Kossuth rádióban?\n\nJó napot, Magyarország! – Kossuth Rádió – szeptember 19., hétfő, 16:00\n\nSzerkesztő: Tarics Péter\n\nTovább a műsoroldalra >>>",
    "Tudtad, hogy Magyarország csokimikulás-nagyhatalom?": "Miskolc egész múltjával a kohászathoz, nagyolvasztókhoz és a martinkemencék világához kapcsolódott, de Diósgyőrben 1962-ben megindult a figurák, ostyák és nugát darabáruk termelése. A jelenlegi gyár területén még 1950-ben nagy beruházás indult: a Lenin Kohászati Művek ételgyárát, konyháját akarták itt kialakítani, de hamar kiderült, hogy a fejlesztés túlméretezett, ezért az építkezést 1953-ban leállították. A félkész és kihasználatlan épülettel viszont kezdeni kellett valamit - akkoriban Borsodban elsősorban olyan gyárra volt szükség, ahol a nehéziparban dolgozó férfiak feleségei dolgozhattak. Így született az a döntés, hogy a be sem fejezett ingatlanokat – a Mezőgazdasági és Élelmezésügyi Minisztérium segítségével – a Szerencsi Csokoládégyár vásárolja meg.\n\nA gyár nyitása után egy évvel, 1963-ban megalakul a Magyar Édesipari Vállalat. Az üreges figurák gyártásának központja Diósgyőr lesz, 1969-ben Szerencsből Diósgyőrbe kerül az ostyagyártás is, és egészen 1978-ig itt is marad. 1989-ben indul a Nestlé piros táblás csokoládéjának a gyártása.\n\nEgyébként sokan nem is tudják, hogy a Nestlé alapítója, a német születésű Henri Nestlé nem az élelmiszeriparból, hanem a gyógyszeriparból jött. 1867-ben dolgozta ki a „farine lactée“ (tejliszt) elnevezésű csecsemőtápszert a svájci Vevey-ben. A tehéntejből, búzalisztből és cukorból készült terméket Henri Nestlé azoknak a csecsemőknek a táplálására fejlesztette ki, akik nem jutottak anyatejhez, így csökkentve az akkoriban igen magas csecsemőhalandóságot.\n\n1998-ra a cseh- és lengyelországi gyárakból Diósgyőrbe helyezik át az üreges figurák gyártását, majd 2000-ben már itt készül német piacra a Smarties-sal töltött figurák gyártása is.\n\nFontos a fenntarthatóság\n\n2020-ra a Nestlé lett a világ legnagyobb élelmiszeripari vállalata. 81 országban 376 gyárral rendelkeznek, és itthon az is elmondható, hogy tízből kilenc háztartásban megtalálhatóak a termékeik. A cégcsoportnak kiemelten fontos a fenntarthatóság, amely már a gyártási folyamatoknál is megjelenik. 2017óta mindhárom hazai gyár 100 százalékban zöldáramot használ. A diósgyőri gyár 2020-ben közel 70, 2021-ben további 82 tonnával csökkentette a csomagolóanyag-felhasználást, aminek a fele műanyag. A hulladékot pedig anyagában történő újrahasznosítással vagy hőenergiatermeléssel ártalmatlanítják.",
    "Charles Gati: Orbán mondhatja, hogy Magyarország a magyaroké, de abból nem lehet megélni": "Charles Gati politológust, az Egyesült Államok-beli Johns Hopkins Egyetem doktori iskolájának tanárát Bolgár György arról kérdezte a Klubrádió Megbeszéljük című műsorában, hogy Orbán Viktor és kormánya a háborúval kapcsolatban is azt érzékelteti, nincs kibékülve a Nyugattal, az Európai Unióval, a NATO-val, és akár le is léphetnek onnan.\n\nGati szerint zavarban van az Orbán-féle vezetés és akármennyire is formai a megalkuvás az Európai Unióval, akkor is meghátrálás. Még ha az ember szkeptikus is ezekkel az új bizottságokkal, amelyek létrejönnek, és lehet, hogy Orbán hívei nem akarják észrevenni a tényeket, azok mégiscsak számítanak. Megjegyezte: ezzel együtt igaz, hogy egyre kevesebb a független hang, pláne Budapesten kívülre nehezen jut el hír és más vélemény, mint a kormányé, ami óriási probléma. Gati is sajnálja, hogy ebbe nem avatkozik bele erőteljesen az EU, de, mint mondta, az már ilyen szervezet, túl akar élni minden problémát, enyhén reagálni, konszenzus alapján intézni a dolgokat.\n\nBolgár György azt is megkérdezte tőle, hogy szerinte visszafordítható-e a demokrácia lebontása, ami eddig Magyarországon végbement. A politológus szerint a remény megvan, bár a realitások e pillanatban mások. Azonban hozzátette: nem tudja elképzelni, hogy ez az ország, amely 1956-ban bátran fellépett a Szovjetunió ellen, sokáig oroszbarát maradna. Orbán Viktor lelkiállapota is olyan, hogy mindig a győztesekkel akar barátkozni, és az orosz-ukrán háborúban is azt feltételezte, hogy az oroszok nyernek. Ha kiderül számára is, hogy ez nem így van, akkor valahova mennie kell. Lehet nacionalista és mondhatja, hogy Magyarország a magyaroké, de abból nem lehet megélni. Nyugat-Európára a külkereskedelemben és a turizmusban is óriási szükség van – tette hozzá.\n\n„Hogy visszatér-e a liberális demokrácia, azt nem tudom, de hogy ez a rendszer enyhülni fog, abban biztos vagyok” – fogalmazott Charles Gati.",
    "Nem vizsgálta Magyarország adósosztályzatát a Moody's": "Ez volt Magyarország utolsó idei felülvizsgálati dátuma a hitelminősítők által kijelölt éves menetrendben, így az idén már nem várható a magyar szuverén besorolások és az osztályzati kilátások módosítása.\n\nA Moody's az Európai Unió előírásainak megfelelően előre összeállította az európai államadós-besorolások áttekintésének idei menetrendjét, és a magyar szuverén osztályzat idei második potenciális felülvizsgálati időpontját péntekre tűzte ki.\n\nPéntek éjjel Londonban a cég közölte mindazonáltal, hogy ezúttal nem frissítette a magyar államadós-értékelést.\n\nA Moody's idei felülvizsgálati menetrendjében Magyarország először március 25-én szerepelt, de a cég akkor sem vette napirendre a magyar osztályzat érdemi vizsgálatát.\n\nNem döntött a Moody's. Fotó: Depositphotos Nem döntött a Moody's. Fotó: Depositphotos\n\nA felülvizsgálat nem kötelező a kitűzött időpontokban. Az EU csak annak előzetes beterjesztését írja elő a hitelminősítők számára, hogy az európai uniós államadósok besorolásainak előre tervezett felülvizsgálatait mikor hajtanák végre az adott évben, de az nem előírás, hogy a kijelölt napokon a hitelminősítőknek végre is kell hajtaniuk e vizsgálatokat.\n\nA három piacvezető nemzetközi hitelminősítő - a Moody's mellett a Fitch Ratings és a Standard & Poor's pénzügyi szolgáltató csoport globális minősítési részlege, az S&P Global Ratings - az idén is összesen hat, egyenként két-két időpontot jelölt ki a magyar államadós-besorolások vizsgálatára, a kialakult gyakorlatnak megfelelően, más európai uniós szuverén adósok osztályzati felülvizsgálataihoz hasonlóan minden esetben pénteki napokra.\n\nA S&P Global Ratings és a Fitch Ratings már elvégezte a magyar adósbesorolások mindkét idei felülvizsgálatát.\n\nA Fitch január 28-án, majd július 22-én egyaránt változatlan stabil kilátással megerősítette Magyarország devizában denominált hosszú futamidejű államadósság-kötelezettségeinek \"BBB\" szintű, befektetési ajánlású osztályzatát.\n\nAz S&P Global Ratings február 11-én egy általános értékelést adott ki a magyar gazdaságról, szintén a \"BBB\" besorolás és az osztályzatra érvényes stabil kilátás módosítása nélkül.\n\nAz S&P az általa kijelölt második időpontban, augusztus 12-én negatívra módosította az addigi stabilról Magyarország osztályzatának kilátását, de megerősítette a devizában és hazai valutában fennálló rövid és hosszú futamidejű magyar államadósság-kötelezettségek \"BBB/A-2\" szintű, szintén befektetési kategóriás minősítését.\n\nA Moody's tavaly szeptember 24-én javította egy fokozattal a jelenleg érvényes \"Baa2-re\" a magyar államadós-osztályzat besorolását. Ez az osztályzat a Fitch Ratings és az S&P Global Ratings módszertanában \"BBB\"-nek felel meg.\n\nA Fitch és az S&P már három éve \"BBB\"-re javította a magyar államadósság-kötelezettségek besorolását az addigi \"BBB mínusz\"-ról, így a Moody's által tavaly szeptemberben bejelentett felminősítés óta a három globális hitelminősítő azonos hosszú távú osztályzatot tart érvényben Magyarországra.\n\n(MTI)",
    "Szijjártó Péter: Magyarország békét akar (videó)": "A minisztérium közleménye szerint a külgazdasági és külügyminiszter az ENSZ Közgyűlése alkalmával tárgyalt Szergej Lavrovval, akinek elmondta, hogy Ukrajna szomszédjaként Magyarországon a háború minden egyes következménye szinte rögtön és rendkívül súlyosan megjelenik. Erre példaként hozta fel az elszabadult inflációt és a menekültáradatot.\n\nMindezekre a bajokra az egyetlen megoldás a béke lenne, ezért Magyarország minél előbb békét akar, ehhez pedig tárgyalásokra, párbeszédre van szükség – szögezte le a miniszter.\n\n„Az ENSZ Közgyűlése a legjobb lehetőséget kínálja, kínálta arra, hogy ezek a megbeszélések meginduljanak, azonban sajnálattal kell most már így a negyedik nap végén megállapítani, hogy ilyen megbeszélések nem voltak és valószínűleg már nem is lesznek a hátralévő napokban” – fogalmazott.\n\nSzijjártó Péter arról számolt be, hogy egyetlen más európai uniós külügyminiszter sem találkozott az orosz diplomácia vezetőjével.\n\nErre persze lehet, hogy most otthon majd főleg az ellenzéki képviselők, megmondóemberek vagy az ellenzéki sajtó képviselői azt mondják, hogy akkor én is minek találkoztam Szergej Lavrovval, de én azt gondolom, hogy a béke párbeszéd nélkül nem fog létrejönni. Hogyha az elkövetkezendő időszakban a békéről nem jönnek létre tárgyalások, akkor a világ még súlyosabb következményekkel fog szembesülni, amiket jó lenne megelőzi.\n\n– jelentette ki.\n\nA miniszter az energetikai válságról beszélve figyelmeztetett, hogy orosz energiahordozók nélkül nem tudna működni a magyar gazdaság, az emberek nem tudnának fűteni, meleg vizet használni vagy éppen főzni.\n\n„Ezt a tényt lehet szeretni vagy nem szeretni, attól ez még tény, fizikai törvényszerűség. A közép-európai infrastrukturális adottságok azt diktálják, hogy mind a kőolaj-, mind a földgázfelhasználás területén Oroszországnak rendkívül fontos szerepe van” – húzta alá.\n\nKiemelte, hogy a Gazprom továbbra is zavartalanul szállít hazánkba, valamint a szerződéses mennyiség feletti megállapodásnak köszönhetően minden nap az 5,8 millió köbméter plusz gázszállítást is teljesíti. A Török Áramlat gázvezeték mára a legmegbízhatóbb szállítási útvonallá vált Oroszország és Európa között, miközben az északi és nyugati irányokból már alig van ellátás – közölte.\n\nElmondta, ennek nyomán Magyarországon már a 41 százalékot közelíti a gáztározók töltöttsége az éves fogyasztás arányában, míg az európai átlag mindössze 23 százalék.\n\n„Magyarország felelős energiapolitikát folytat, nemzeti érdekünk azt diktálja, hogy Oroszországgal, a Gazprommal megbízható, kiszámítható együttműködést folytassunk, e nélkül ugyanis Magyarország ellátása nem állna biztos lábakon” – közölte.\n\nSzijjártó Péter kitért a nukleáris együttműködésre is, és hangsúlyozta, hogy az új paksi reaktorblokkok 2030-as üzembe állításával Magyarország részben függetleníteni tudja magát azoktól a bizonytalanságoktól, áremelkedésektől, amelyek a nemzetközi energiapiacot jellemzik.\n\nÜdvözölte, hogy korábbi szerződések alapján újabb fűtőelem szállítmány érkezett a paksi atomerőműbe Oroszországból, némiképp kerülőúton, Észak- és Nyugat-Európa érintésével, így a reaktorok működése a következő időszakra is garantált.",
    "Öröm az ürömben: Magyarország dobogós a gazdasági növekedésben": "Jó mutatókkal futunk neki a nehéz, globális kihívásokkal teli időszaknak, hiszen az egy főre eső GDP változása alapján hazánk a harmadik legjobb teljesítményt érte ez az OECD által vizsgált országok közül a 2022-es, első negyedéves adatok alapján. Öt év alatt 21 százalékkal tornáztuk feljebb az egy főre eső GDP értékét, a legutóbbi negyedévben csak az írek és a lengyelek voltak jobbak nálunk.\n\nSebestyén Géza, az MCC Gazdaságpolitikai Műhely vezetőjének írása a Makronómon.\n\nEgy ország gazdasági teljesítménye lényegében lineáris kapcsolatban áll a foglalkoztatottak számával. Ha egy adott államban többen dolgoznak, akkor várhatóan a teljes GDP is magasabb lesz. Emiatt egyes országok összevetésénél legtöbbször inkább az egy főre eső GDP mutatót szoktuk figyelembe venni.\n\nA világbank korábbi adatai szerint a vásárlóerő-paritáson számolt egy főre eső GDP alapján\n\nMagyarország a 43. legjobb mutatóval rendelkezik az egész világon.\n\nBár Lengyelország még éppen előttünk van, olyan országokat utasítottunk magunk mögé, mint Portugália, Románia, Lettország, Horvátország, Szlovákia vagy Görögország.\n\nHazánk különösen gyorsan javította a gazdasági fejlettség mutatóját az elmúlt években. Ahogyan azt az 1. ábra is mutatja, öt év alatt (2017 és 2022 első negyedévei között) összesen 21 százalékkal tornázta feljebb az egy főre eső GDP értékét.\n\nAdataink nemzetközi összevetésben nagyon jók\n\nMagyarország teljesítménye csak kicsivel maradt el a lengyelek 24 százalékos bővülésétől. Az aranyérem azonban egyértelműen az íreké. Esetükben a mutató szédítő ütemben, az ezüstérmes érték duplájával, 48 százalékkal lett magasabb.\n\nA magyar teljesítmény egyértelműen jobb, mint a görögök vagy portugálok 9 százaléka, a csehek vagy a szlovákok 8 százaléka, és több mint ötszöröse az osztrákok 4 százalék alatti teljesítményének, hétszerese a franciák és az olaszok 3 százalékos bővülésének, és tízszerese a németek és a britek 2 százalékos értékének.\n\nA magyar teljesítmény jócskán, több mint négyszeresen meghaladja az Eurózóna kicsivel 5 százalék alatti mutatóját is. Ez mindenképpen jó hír számunkra, hiszen azt mutatja, hogy hazánk gazdasági konvergenciája az elmúlt években is folytatódott.\n\nSok országban nagyon rossz adatok születtek\n\nAz OECD által követett országok közül a legrosszabb eredményt Mexikó esetében regisztrálták. Az USA déli szomszédja esetében egyenesen csökkent a gazdasági fejlettség mértéke, a vizsgált öt év viszonylatában 6 százalékponttal.\n\nNem sok oka van az örömre a japánoknak és az izlandiaknak sem. Ezen két ország esetében az elmúlt öt évben lényegében semmit nem változott az egy főre eső GDP mutatója. Ennek következtében mindkét ország visszacsúszott a rangsorokban, az egy lakosra jutó gazdasági teljesítmény tekintetében Izland már csak a 21., míg Japán csupán a 37. helyen áll.\n\nMint az adatokból is kitűnik, Magyarország nagyon jelentős felzárkózási munkát vitt véghez gazdasági fejlettség terén az elmúlt években. Hazánk a GDP mutató alapján mára már fejlettebb, mint Portugália, Horvátország, Szlovákia vagy Görögország. Ha pedig a következő, várhatóan kihívásokkal teli időszakban is sikerül megőrizni a gazdaságunk erejét, agilitását , akkor a jövőben tovább léphetünk előre a relatív gazdasági erő szerinti rangsorokban.",
    "U19-es Eb-bronzmeccs: Magyarország-Görögország 10:7": "A magyar csapat az ötméterespárbajban elveszített elődöntő miatti mérhetetlen csalódottság ellenére legyőzte a görögöket a “kisdöntőben” és így bronzérmes lett a podgoricai U19-es Európa-bajnokságon. A tornát Szerbia nyerte, Magyarországot tehát a végső győztes állította meg, úgy, hogy csapatunk a rendes játékidőben egyszer sem szenvedett vereséget a torna során. Nyolc nyilatkozat és a bronzmeccs összes gólja:\n\n\n\nU19-es Európa-bajnokság, Podgorica (Montenegró)\n\nBronzmérkőzés\n\nMagyarország-Görögország 10:7 (2:1, 3:4, 3:1, 2:1)\n\nG.: Szalai P., Vismeg Zs., Vigvári Vince 2-2, Tátrai, Mészáros M., Varga Vince, Molnár Erik, ill. Gkillasz 3, Georgarasz 2, Likudisz, Almirasz\n\nEZ TÖRTÉNT A MECCSEN, A VLV SZÖVEGES ÉLŐ KÖZVETÍTÉSE\n\nA magyar válogatott:\n\nDanka Benedek (KSI), Kovács Kristóf (Szentes, Szeged) – kapusok,\n\nVigvári Vince (OSC), Ekler Zsombor (UVSE, Honvéd), Pető Attila (KSI, Szolnok), Mészáros Mátyás (BVSC), Tátrai Dávid (BVSC), Klár Gergő (Ferencváros), Molnár Erik (Ferencváros), Nagy Norbert (Miskolc), Vismeg Zsombor (Miskolc, Szolnok), Lakatos Soma (Szeged), Nagy Ákos (KSI), Varga Vince (Ferencváros), Szalai Péter (KSI) – mezőnyjátékosok\n\nA vasárnapi mérkőzésen Nagy Ákos és Nagy Norbert nem szerepelt.\n\n\n\nA stáb:\n\nSzékely Bulcsú csapatvezető, Cseh Sándor utánpótlás szakmai igazgató, Nyéki Balázs szövetségi edző, Korényi Balázs másodedző, Gárdonyi András kapusedző, Pozsonyi Zsolt erőnléti edző, Ivicsics-Dienes Viktória fizikoterapeuta, Nagy Erika csapatorvos, Csapliczky Zsolt videós.\n\nVLV-VIDEÓK (LEN TV):\n\n1:0 – Vismeg Zsombor első gólja\n\n1:1 – Gkillasz első gólja, ötméteres\n\n2:1 – Vigvári Vince első gólja\n\n2:2 – Gkillasz második gólja, ötméteres\n\n2:3 – Likudisz gólja\n\n2:4 – Almirasz gólja\n\n3:4 – Vismeg Zsombor második gólja\n\n4:4 – Szalai Péter első gólja\n\n4:5 – Georgarasz első gólja\n\n5:5 – Tátrai gólja\n\n6:5 – Mészáros Mátyás gólja\n\n7:5 – Varga Vince gólja\n\n8:5 – Szalai Péter második gólja\n\n8:6 – Georgarasz második gólja\n\n9:6 – Vigvári Vince második gólja\n\n9:7 – Gkillasz harmadik gólja, ötméteres\n\n10:7 – Molnár Erik gólja\n\nNYÉKI BALÁZS szövetségi edző a vlv-nek:\n\n– Nagyon büszke vagyok a játékosokra és ez nem közhelyes mondat. Rendkívül nehéz utat jártak be a fiúk és a legutóbbi néhány nap alatt is rengeteget fejlődtek. Az elődöntőt pár percnyi, talán egy negyednyi rövidzárlat miatt veszítettük el, de igazi sportemberként úgy álltak bele a mai bronzmérkőzésbe, ahogy kell. Most is becsúszott gyengébb időszak, amikor elment a görög csapat két góllal, de felálltunk, erre mondom azt, hogy még az elődöntőhöz képest is jelentős fejlődést értünk el.\n\nMeggyőződésem, hogy a játékosok “többek lettek” ezzel az Európa-bajnoksággal és a tornát megelőző felkészüléssel. Nagyon szépen köszönöm nekik a munkát, tényleg élmény volt velük dolgozni. Bronzérmet szereztünk, de számomra ők Európa-bajnokok! A szakma elismerését elnyertük a játékunkkal, mindenkitől azt hallottam, hogy akár az aranyérmet is megérdemeltük volna. Ilyen a sport, nem osztanak több aranyérmet és néha nüansznyi dolgokon múlik egy meccs végeredménye – ez most így alakult.\n\nAzt gondolom, hogy ez a torna a játékosok pályafutásának fontos állomása volt és olyan sok tapasztalattal járt, hogy azok birtokában a fiúk akár meg is nyerhetik a jövő évi világbajnokságot.\n\nSzeretném megragadni az alkalmat, hogy megköszönjem a stábom munkáját és a sportág szakmai vezetésének a bizalmat, elsősorban Cseh Sándornak. Hálás vagyok a közvetlen segítőimnek, Korényi Balázsnak és Gárdonyi Bandinak és azoknak is, akik otthon segítettek a felkészülésben, fantasztikus munkát végezve.\n\nRitkán érez olyat az ember, hogy egy bronzérem nagyon értékes, hiszen a magyar vízilabdasportban csak az arany számít kiemelkedő sikernek, de most kicsit más a helyzet. Büszke vagyok mindenkire!\n\nVIGVÁRI VINCE csapatkapitány a vlv-nek:\n\n– Örülünk nagyon a bronzéremnek, mert ez egy nagyon hosszú nyár volt és bár a lezárás nem olyan, mint amit akartunk, de szép befejezés mégis. Biztos vagyok abban, hogy az összes játékosban és stábtagban szép emlékek maradnak.\n\nElég hektikus meccs volt a görögök elleni, de örülök, hogy azért a végére kijött: mi vagyunk a jobb csapat. Mert biztos, hogy ez így volt.!\n\nKomoly célokkal érkeztünk ide és maradt bennünk egy kis csalódottság, de van egy évünk a világbajnokságig, amit meg fogunk nyerni. Lehet, hogy kellett nekünk ez a “félkudarc-élmény”, egy állomás volt az úton, a tanulás folyamatában, biztos vagyok abban, hogy éppen azt szolgálta, hogy jövőre “odaérjünk”.\n\nVISMEG ZSOMBOR a vlv-nek:\n\n– Az Európa-bajnokság kezdetére egy nagyon kemény, 12 hetes felkészülést tudhattunk magunk mögött. Nagyon együtt volt a csapat, s bár az aranyért jöttünk ki, ennek a bronznak is örülünk!\n\nTudtuk, hogy a bronzmeccs nagyon kemény, kiélezett mérkőzés lesz és meg akartuk mutatni, hogy igenis mi vagyunk az egyik legjobb, ha nem a legjobb csapat a tornán. Szerencsére ez sikerült.\n\nMagával az Európa-bajnoksággal szerintem mindenki úgy van, hogy komoly esélyesek voltunk, de sajnos elég egyszer nem úgy teljesíteni, ahogy kell, és elmehet az aranyérem, ahogy a mi esetünkben is történt.\n\nDe szerencsére a bronzmeccsen jól játszottunk és meg tudtuk mutatni, hogy az elődöntő csak egy sajnálatos kisiklás volt.\n\nTÁTRAI DÁVID a vlv-nek:\n\n– Elégedett vagyok a mai meccsen nyújtott teljesítményünkkel. Sokkal összeszedettebben játszottunk, mint a szerbek ellen, a védekezésünkben megjöttek a blokkok, elöl pedig amikor kellett, higgadtan befejeztük a helyzeteket.\n\nNehéz volt felállni a padlóról az elvesztett elődöntő után, de a csapat erősségét mutatja, hogy sikerült magunk mögött hagyni a negatív érzéseket és ennek meg is lett az eredménye.\n\nÖsszességében büszke vagyok a csapatra és az elért eredményre.\n\nMOLNÁR ERIK a vlv-nek:\n\n– Elég nehéz neccs volt és nem is azért, mert egy jó csapat ellen játszottunk, hanem, mert össze kellett szedni magunkat egy elődöntőbeli nagyon fájó vereség után. Szerintem a srácok maguk mögött tudták hagyni a pénteken történteket és nagyon profi módon játszották végig az egész meccset. Csak gratulálni tudok mindannyiuknak!\n\n– Az egész tornára hogy fogsz visszaemlékezni tíz év múlva?\n\n– Felemás érzésekkel. Szép dolog éremmel hazamenni egy világeseményről, de azt gondolom, hiogy nagyobb potenciál volt bennünk. Sajnos az elődöntő rosszul alakult, ami fájó pont marad akkor is, ha utána tudtunk javítani. Aranyéremért jöttünk, amire meg is volt az esélyünk. Ez nem sikerült, viszont nagyon pozitív, ahogy fel tudtunk állni na vereséget követően.\n\nMÉSZÁROS MÁTYÁS a vlv-nek:\n\nNehéz mérkőzés volt, amit a jó védekezésünknek köszönhetően nyertünk meg. Jó kis csapatmunka volt ez így a végére.\n\nJó hosszú, 12 hetes felkészülés végére egy bronzéremmel raktunk pontot. Nagyon sokat fejlődött, gyarapította a tudását mindenki az egész nyár alatt. Bennem azért maradt egy nagyobb tüske, mert nagyon szerettem volna döntőt játszani, megízlelni, hogy milyen érzés is az, de sajnos ez idén nem adatott meg. Szerintem mindenki azért fog dolgozni, hogy jövőre ott lehessünk a döntőben – legalább is én biztosan… Hajrá, magyarok!\n\nKöszönöm szépen az edzőknek, Korényi Balázsnak, Nyéki Balázsnak és a stábnak, mert úgy érzem, hogy nagyon sok mindent tanulhatam a nyáron tőlük. A srácoknak is köszönöm, mert nagyon hosszú és szép három hónapon vagyunk túl, tele sok emlékkel.\n\nVégezetül az edzők világnapja alkalmából üdvözlöm az összes olyan edzőt, aki valaha tartott nekem bármilyen edzést!\n\nSZALAI PÉTER a vlv-nek:\n\n– Nehéz mérkőzés volt, egy erős görög válogatottat sikerült legyőznünk. Nehezen indult a meccs, elléptek két góllal, de aztan – összeszedve minden maradék erőnket, – sikerült fordítani és megnyerni a mérkőzést.\n\nA torna jól kezdődött, sikerült elsőként továbbjutni a csoportból, és utána egy nagy arányú győzelemmel az elődöntőbe kerülni. A szerb meccsen bekövetkezett az, amitől a legjobban féltünk, de ezt hátrahagyva, és ebből felállva tudtunk ma nyerni. Gratulálok mindenkinek!\n\nKLÁR GERGŐ a vlv-nek:\n\n– Tizenkét hét edzőtábor után és egy kecskeméti nemzetközi torna győzteseként érkeztünk Montenegróba, a junior Európa- bajnokságra, ahol szinte minden csapat fő favoritként tekintett ránk.\n\nAz első, törökök elleni csoportmeccsen aratott fölényes győzelem után igazán kemény feladat várt ránk, ugyanis a hazai csapattal kellett megmérkőznünk. Azt gondolom,hogy a nyári felkészülés hosszúsága és minősége itt mutatkozott meg leginkább, ugyanis a második félidőben a hazai (montenegrói) gárda nem tudta a lépést tartani velünk.\n\nA franciák legyőzésével biztossá vált a csoportelsőségünk és az egyik legkönnyebb ágra kerülve a német csapaton is átgázoltunk, amivel bejutottunk az elődöntőbe. Ott Szerbia ellen egy végtelenségig fordulatos mérkőzésen, ötméterespárbaj után szertefoszlottak az Eb-álmok.\n\nBüszke vagyok a csapatra hogy fel tudott állni a bronzmeccsre és meg tudtuk verni a görögöket egy szintén fordulatos meccsen.\n\nVégül szeretném megköszönni az egész stábnak a nyári felkészülés alatt tanúsított elszántságát és a rengeteg új dolgot amit megtanulhattunk tőlük.\n\nHajrá, magyarok!\n\nDöntő:\n\nSzerbia-Spanyolország 9:8 (2:1, 3:3, 2:3, 2:1)\n\nG.: Kojics, Kovacsevics 2-2, Maras, Baucalo, Gavrilovics, Urosevics, Martinovics, ill. Valls 3, Gilcedo, Ramon, Bargallo, Perez Rodriguez, Castro Fernandez\n\nAz Európa-bajnokság végeredménye:\n\n1. Szerbia\n\n2. Spanyolország\n\n3. MAGYARORSZÁG\n\n4. Görögország\n\n5. Horvátország\n\n6. Olaszország\n\n7. Montenegró\n\n8. Németország\n\n9. Hollandia\n\n10. Málta\n\n11. Franciaország\n\n12. Georgia (Grúzia)\n\n13. Törökország\n\n14. Románia\n\n15. Csehország\n\n16. Szlovákia",
    "Népszava: Novák Katalin azt követeli, amit Magyarország korábban megvétózott": "Népszava: Novák Katalin azt követeli, amit Magyarország korábban megvétózott\n\nTámogassa a Magyar Hangot! Legyen Ön is előfizetőnk, rendelje házhoz a Magyar Hangot! Ha más módon támogatná a lapot ebben a nehéz helyzetben, azt is megteheti (PayPal és bankkártya is)! Köszönjük! ELŐFIZETEK\n\nMagyarország szeptember közepén megakadályozta, hogy az Európai Unió egységesen felkérje az ENSZ Emberi Jogi Tanácsát: jelöljön ki különleges megbízottat, aki az oroszok által elkövetett emberi jogi sértéseket vizsgálja. Most Novák Katalin köztársasági elnök mégis a háborús bűnök kivizsgálására szólított fel – írja a Népszava.\n\nMagyarország szeptember közepén megakadályozta, hogy az Európai Unió egységesen felkérje az ENSZ Emberi Jogi Tanácsát: jelöljön ki különleges megbízottat, aki az oroszok által elkövetett emberi jogi sértéseket vizsgálja. A magyar vétó miatt végül a 26 EU tagállam a világszervezethez delegált nemzeti küldöttségén keresztül kérte fel az Emberi Jogi Tanácsot a megbízott kijelölésére.\n\nEhhez képest Novák Katalin államfő most már azt követelte New Yorkban, amit az Orbán-kormány nemrég megakadályozott. – A lehető leghatározottabban szólítunk fel az ártatlan civilek ellen elkövetett háborús bűnök kivizsgálására. Ezeket a bűncselekményeket az illetékes nemzetközi intézményeknek dokumentálniuk kell, ki kell nyomozniuk és bíróság elé kell állítani az elkövetőket. Egyetlen elkövetett bűncselekmény sem maradhat büntetlenül – mondta.",
    "Oktatási és űrkutatási megállapodást kötött Magyarország és Mexikó": "MTI-Népszava;\n\nMagyarország;Mexikó;megállapodás;űrkutatás;oktatás;Stipendium Hungaricum;\n\n2022-09-23 19:49:00\n\nOktatási és űrkutatási megállapodást kötött Magyarország és Mexikó\n\nMegállapodás született továbbá arról, hogy Magyarország a Stipendium Hungaricum program keretében évente negyven ösztöndíjat adományoz mexikói fiataloknak.\n\nOktatási és űrkutatási együttműködési megállapodást írt alá Szijjártó Péter külgazdasági és külügyminiszter Marcelo Ebrard mexikói külügyminiszterrel – tájékoztatta Mexikó budapesti nagykövetsége pénteken az MTI-t.\n\nA közlemény szerint a két miniszter – akik New Yorkban az ENSZ közgyűlésén vesznek részt – munkamegbeszélést folytatott, és abban állapodtak meg, hogy Magyarország a Stipendium Hungaricum program keretében évente negyven ösztöndíjat adományoz olyan mexikói fiataloknak, akik magyar intézményekben szeretnének tanulni.\n\nMegállapodásban rögzítették azt is, hogy Magyarország és Mexikó együttműködik \"békés célú űrtevékenységben\", a \"világűr feltárása érdekében\" információt cserél, és közös technológiai fejlesztésekben is részt vesz – közölték.",
    "Továbbra is Magyarország Ukrajna egyik legfontosabb külkereskedelmi partnere": "Nyolc hónap alatt közel 118 ezer vámáru-nyilatkozatot dolgoztak fel a kárpátaljai vámhivatalban. A legtöbb, csaknem 74 ezer deklaráció import-, több mint 38 ezer export-, 5 ezer pedig tranzitszállításra vonatkozó kérelem volt – ismertette az adatokat a Kárpáti Igaz Szó.\n\nFotó: Nemes János / MTI\n\nA január elejétől augusztus végéig tartó időszakban a behozatal összértéke több mint 48 milliárd hrivnya (533 milliárd forint) volt, ami 48 százalékkal felülmúlja a tavalyi év mutatóit. Csehország csaknem 17 milliárd hrivnyának megfelelő értéket importált, Magyarország 14,4 milliárd, Németország 5,1 milliárd, Szlovákia 4,4 milliárd hrivnya értékű behozatalt bonyolított le. Az export teljes értéke mintegy 19,5 milliárd hrivnyát (217 milliárd forint) tesz ki, ez 64,8 százalékkal magasabb az előző évinél.\n\nUkrajna fő exportcikkei továbbra is a gabona (5,7 milliárd hrivnya), az olajos magvak és gyümölcsök (3,8 milliárd hrivnya), a fatermékek és a faszén (3,6 milliárd hrivnya), a kazánok, gépek és mechanikai eszközök (872 millió hrivnya), valamint a bútorok (865 millió hrivnya) voltak.\n\nA gabonaexport még úgy is egyértelműen az első helyen áll, hogy a háború miatt jócskán visszaesett a termelés, ráadásul a tengeri szállítás is sokszor nehézkes volt.\n\nA legtöbb terméket Magyarországra (8,5 milliárd hrivnya), Németországba (3,5 milliárd hrivnya) és Romániába (1,7 milliárd hrivnya) exportálták.",
    "Bauer Bence: Torz Magyarország-kép a német közvéleményben": "Hogyan váltak a félreértések és a tévhitek a Magyarországról alkotott téves kép alapjává?\n\n„Szeptember 10-én emlékeztünk meg arról, hogy Magyarország 33 évvel ezelőtt nyitotta meg közös határát Ausztriával, ami 1989. nyár végén lehetővé tette a Magyarországon tartózkodó NDK-menekültek tízezreinek, hogy az NSZK-ba utazzanak. Ezzel az évfordulóval összefüggésben fontos fejezet kezdődött a magyar–német kapcsolatok területén, ami pozitív, de egyúttal torzított képet alakított ki Magyarországról. Ezeknek a diskurzusoknak a középpontjában Horn Gyula, az ország egykori külügyminisztere, majd miniszterelnöke állt.\n\nA fontos évfordulókkal kapcsolatos nézeteltérések\n\nE viták középpontjában az a kérdés áll, hogy a reformkommunista Horn külügyminiszter milyen szerepet játszott a határnyitásban és az azt megelőző politikai kurzusban. Az egész világ számára jól ismert az 1989. június 27-i kép a magyar–osztrák határról Sopron közelében, ahol Horn osztrák kollégájával, Alois Mockkal együtt inkább rosszul, mintsem jól bánt a drótvágóval. Szimbolikusan átvágták a vasfüggönyt, és a hazai és külföldi kamerák előtt demonstrálták, hogy Magyarország megnyitja a határokat, és kész nyitni a Nyugat felé. Ezek a képek bejárták a világot, és megalapozták a jó, kedves, Európával és a világgal együttműködő reformkommunista képét, aki a glasznoszty és a peresztrojka magyar változatát testesítette meg. A két ország külügyminisztériuma az elkövetkező években ezt az évfordulót a határnyitás napjaként ünnepelte, és ennek megfelelő rendezvényeket szervezett.\n\nHorn még inkább megalapozta hírnevét Nyugaton, amikor 1989. szeptember 10-én este a híradóban bejelentette a határ megnyitását az NDK állampolgárai előtt. Örvendező keletnémetek ezrei borultak egymás karjába, és még aznap este elindultak Ausztria felé. Míg Alois Mockot »Mr. Európának« hívták a rendszerváltásban játszott szerepéért, Hornnak megmaradt a »Mr. Határnyitás« cím.\n\nAzonban az igazság ebben az összefüggésben sokkal összetettebb, ami miatt a kilencvenes évek végén valóságos történészvita alakult ki Horn Gyula szerepéről: ezek középpontjában az évfordulók és azok értelmezése állt. Időközben kiderült, hogy Horn és Mock június 27-én valójában nem a meglévő vasfüggönyt vágta át, hanem egy különálló kerítésdarabot. A határ menti erődítmények lebontása addigra már annyira előrehaladott volt, hogy a vasfüggöny gyakorlatilag sehol sem volt fellelhető. Ezért az imázs növelése céljából a kerítést egy könnyen hozzáférhető helyen kellett újra felállítani, hogy a nyilvánosság számára hatásos képeket készíthessenek. Ezekről az eseményekről készített a Terrorháza 2009-ben egy kiállítást, amelynek címe »Átvágva« volt, amely egyrészt azt jelenti, hogy »átszakítva«, de átvitt értelemben azt is, hogy »becsapva«. Június 27-e azonban egy sikeres, nagyszínpadi előadás volt, amely a világ számára nagy jelentőségű képeket eredményezett.\n\nA magyarországi rendszerváltás időszakában sokkal jelentősebb és meghatározóbb volt világtörténelmi szempontból 1989. május 2-a és 1989. augusztus 19-e. 1989. május 2-án reggel megkezdődtek az intézkedések, amelyek a hivatalosan bejelentett határzárak lebontására irányultak, és nemzetközi operatőr csapatokat vezényeltek a két helyszínre, Hegyeshalomra és Sopronba. Ez utóbbi egyébként éppen az a helyszín volt, ahol aztán június 27-én Horn is nagyot alakított. Horn azonban semmilyen módon nem vett részt ezekben a döntésekben, amelyeket a magyar kormány az azt megelőző hónapokban hozott: csak 1989. május 10-én nevezték ki külügyminiszterré. Ekkor már azonban nagy intenzitással folyt a határ menti erődítmények lebontása, amelynekoka igen egyszerű volt: Magyarország már 1988-ban bevezette a világútlevelet, amellyel az emberek tetszés szerint hagyhatták el az országot. Így aztán semmi értelme nem volt bezárva tartani őket, mert a vasfüggöny már elvesztette funkcióját. Hasonlóképpen, a rossz állapotú határzárak karbantartása hatalmas összegekbe került, amelyeket a reformkommunista Németh Miklós miniszterelnök már nem volt hajlandó előteremteni.\n\nUgyanilyen fontos volt a Páneurópai Piknik, amelyet 1989. augusztus 19-én Sopron közelében rendeztek meg, ahol több mint hatszáz NDK-s állampolgár próbált tömegesen Ausztriába menekülni, miközben az egyébként lezárt határátkelőt rövid időre megnyitották – NDK-s okmányokkal ugyanis nem engedték volna meg nekik legálisan, hogy elhagyják a területet. A magyar határőrök úgy döntöttek, hogy nem avatkoznak be, és ezzel megnyitották az utat a kétségbeesett emberek előtt a nyugati irányba, akik aztán az osztrák oldalon örömujjongásban törtek ki: Sikerült! Ez az esemény volt a kiindulópontja a későbbi hivatalos határnyitásnak, amely 1989. szeptember 10-ről 11-re virradó éjszaka lépett életbe.\n\nHorn Gyula mítosza Németországban\n\nEzektől a történelmi tényektől függetlenül azonban a határnyitás érdemét sem a magyar civil társadalomnak nem tulajdonítják, amely nagy kockázatot vállalva megszervezte a Páneurópai Pikniket, sem a Bella Árpád körüli magyar határőröknek, akiknek még a kommunizmus idején is fegyelmi büntetéssel kellett felelniük ezért az emberséges gesztusért. Ezenfelül Németh Miklós miniszterelnök pozitív szerepét is alig ismerték el. Ehelyett az 1989. június 27-i és az 1989. szeptember 10-i képek alapján elterjedt Horn Gyula, azaz »Mr. Határnyitás«. A politikus 1990 nyarán ezért az alakításáért megkapta a Nemzetközi Nagy Károly-díjat, és a német közvélemény, a politika és a média világsztárként ünnepelte. Az a tény, hogy a méltatást nem más, mint a Német Szabaddemokrata Párt külügyminisztere, Hans-Dietrich Genscher tartotta, jól mutatja, hogy Horn és a határnyitás során betöltött szerepe milyen erősen befolyásolta a német polgári tábort. Magyarországon ezzel szemben az emberek egyre inkább tisztában lettek 1989 valódi hátterével, és sokkal negatívabban tekintettek Hornra, annak az 1956-os forradalmat leverő karhatalmisták között betöltött szerepe miatt. 1990-ben sok magyar örült annak, hogy kiűzték a kommunistákat, és reformkommunisták iránti szimpátiájuk ellenére szuverén, demokratikus és független kormányt akartak. Így lett Antall József 1990. május 23-án az ország miniszterelnöke.\n\nNémetországban azonban valóságos kultusz alakult ki Horn körül, akit Gorbacsovhoz hasonlóan rocksztárként ünnepeltek és tiszteltek. Egyébként e két személyiség megítélése hazájukban sokkal kritikusabb, mint Németországban, és sokkal negatívabb, mint ahogy azt Németországban tapasztalhatjuk. Mindez szintén egy nem túl hízelgő jelenetben csúcsosodott ki 1990. nyár elején, amikor a konzervatív választási győztes, Antall József polgári kormány megalakítására készült. A rendszerváltás politikai szereplőinek szemtanúi szerint Helmut Kohl állítólag lobbizott Antallnál azért, hogy Horn Gyula maradjon a külügyminiszter. Ez az eset mutatja, hogy a Horn iránti csodálat mennyire erősen jelen volt a kereszténydemokrata körökben. Ez csak a német politikai gondolkodás hátterével magyarázható, amely gyakran a megbékélésre és a megértésre törekszik. Ezzel szemben a volt keleti blokk kelet-közép-európai országaiban mindenképpen szükség volt a múlttal való szembenézésre, a múlt feldolgozására, és arra, hogy ne engedjék, hogy a régi reformkommunista hatalmi struktúrák tovább működjenek. Más kérdés persze, hogy ez mennyire sikerült, mert a régi kommunista szálak az üzleti életben, a politikában, a társadalomban és a médiában megmaradtak, és sajátos metamorfózison mentek keresztül.”\n\nFotó: WOLFGANG KUMM / DPA / dpa Picture-Alliance via AFP",
    "\"A sikeres országok nem betonba, hanem tudásba ruháznak be, de Magyarország ebben nem áll jól\"": "A világgazdaságban jelentős változások zajlanak, és a közgazdaságtannak erre reagálnia kell - állapították meg a közgazdász-vándorgyűlás \"Új fenntartható közgazdaságtan\" szekciójának résztvevői. Az előadók egyetértettek abban, hogy a tudásba való beruházás lenne a kifizetődő, Magyarország viszont ezekben a mutatókban nem áll jól.\n\nA gazdasági növekedés az elmúlt 100-150 évben jelentős növekedésen ment át, miközben előtte a GDP gyakorlatilag ezer évekig stagnált. Feltehető a kérdés, hogy fenntartható-e még a növekedés, és Baksay Gergely (közgazdasági elemzésekért és versenyképességért felelős ügyvezető igazgató, Magyar Nemzeti\n\nBank) szerint már nem az - tudtuk meg a közgazdász-vándorgyűlésen tartott előadásában. A növekedés legfőbb akadályai:\n\na demográfiai tényezők (a népesség a fejlett világban csökken),\n\na klímaváltozás miatti ökológiai korlát,\n\nés a magas globális adósság.\n\nSzerinte az sem kizárható, hogy a fejlett világban meg fog állni a gazdasági növekedés.\n\nÚj közgazdaságtanra van szükség, hogy lekövesse a világban zajló gyors változásokat, ma a fősodrú közgazdaságtan szinte egyáltalán nem foglalkozik az aktuális változásokkal (példaképp az 5 legjobb közgazdasági folyóiratot említette, ahol a cikkek kevesebb mint 1%-a foglalkozik a klímaváltozással, egyenlőtlenséggel, a digitális pénzekkel pedig egyáltalán nem.\n\nParadigmaváltásra van szükség: az MNB ezért megalkotta az új közgazdaságtan tézisét, amelynek hat fontos eleme lesz:\n\nmultidiszciplinárisnak kell lennie, építeni kell minden más tudományágra (olyan tudományokra is, mint a nyelvészet, történelem, etika).\n\nfenntarthatónak kell lennie,\n\naz új közgazdaságtan hálózatokat vizsgál, nem pedig egyéneket.\n\nkülönös figyelmet szentel a tudásnak és a tehetségnek, amelyet erőforrásként kell felhasználni. Ennek birtokában nincs szükség sem ásványkincsekre, sem termőterületekre (példaként Dániát említette).\n\nfelhasználja az új erőforrást, az adatot.\n\nvalamint végrehajtja a pénz forradalmát. Ez lehet a digitális jegybankpénz.\n\nValóban zajlik a közgazdaságtan megújítása, de ez nem elég, ez önmagában nem fogja megoldani azokat a problémákat, amelyek a változás hátterében állnak - mondta Bartus Gábor környezetgazdász, a Nemzeti Fenntartható Fejlődési Tanács titkára a fenntartható közgazdaságtanról szóló panelbeszélgetésben. Szerinte nem igaz, hogy a közgazdaságtan nem foglalkozik a környezeti hatásokkal, ugyanis ez ma már elfogadott ága a közgazdaságtannak és komplett folyóiratok jelennek meg a témában. A gazdaságpolitikában viszont még nem jelent meg, pedig nagy szükség lenne rá.\n\nCsath Magdolna (egyetemi tanár, az MKT Versenyképességi és Informatikai Szakosztályainak elnökségi tagja, a Nemzeti Versenyképességi Tanács tagja) egyetért a felvetésekkel, szerinte a közgazdaságtannak figyelembe kéne vennie az externáliákat is, pedig ezeket be kéne vinni a fősodorba, az oktatásba. Csath szerint meg kéne érteni, hogy nem akkor sikeres egy ország, ha nő a GDP, hanem nő a nemzeti vagyon, amelyhez hozzátartozik az emberek egészsége és a környezet állapota is. \"Emberközpontúbbá kell válnia a tudománynak\" - mondta. Felhívta a figyelmet, hogy nem tőkebevonással, hanem többlet tudással kell növelni a termelékenységet. Több energiát kéne fektetni a \"nem megfogható beruházásokba\", mint például a szellemi beruházások.\n\nA legsikeresebb országok nem betonba és falba ruháznak be, hanem tudásba\n\n- mondta. Szerinte fejlődésalapú szemlélet kell, nem növekedésalapú szemlélet. Ebben Magyarország szerinte nem áll jól, fejlődésre lenne szükség.\n\nAhhoz, hogy a közgazdaságtan előretekintőbb legyen, szcenárió-gondolkodásra van szükség és adatelemzésre. Emellett okosabb erőforrás-felhasználásra van szükség, és a hosszú távú jövőre kell előretekinteni az erőforrások felhasználásakor. Szerinte azzal lesz egy ország versenyképes, ha megfelelő adatelemzésre támaszkodva, időben tud jól változtatni. A tudás-tényező, az innovációs tényező elsődleges fontosságú ebben.\n\nAmikor összedőlt a fix valutarendszer, akkor arra Európa úgy reagált, hogy kialakította az \"árfolyamkígyót\", hogy megőrizze a devizák egymással szembeni stabilitását, de végeredményben rengeteg alkalommal kellett kiigazítani az árfolyamokat - emlékeztetett Szapáry György, az MNB elnöki főtanácsadója, a Corvinus Egyetem professzora . Ezután arra jutottak a döntéshozók, hogy kéne egy közös valuta, és bevezették az eurót, ami egy paradigmaváltás volt, majd jött a stabilitási paktum, pénzügyi válság, energiaválság - ez mind paradigmaváltás volt.\n\nA közgazdaságtan feladata az, hogy a jövőbeli kihívásokat ismerje fel\n\n- mondta. A jelenlegi kihívások között a demográfiai tényezőket említette, amelyek szerinte nem fognak eltűnni bármilyen kormányzati intézkedés ellenére. Az is látszik, hogy a harmadik generációs bevándorlók termékenységi rátája épp olyan alacsony, mint a helyi közösségé.\n\nSzapáry szerint, aki korábban az IMF-nél dolgozott, az amerikai közgazdaságtan nem paradigmaváltásban gondolkodik, hanem rendszeresen reagál a felmerülő problémákra, de ez jellemző több nyugati országban is. Egy új kihívás az államadósság növekedése: 2007-ben csak 4 országban volt magasabb a GDP államadóssága 60 és 100% között, 2021-ben már 15 ország van, ahol 70 és 200% között van az államadósság. Meg kell nézni az elsődleges hiányt, ami nem veszi figyelembe a kamatkiadásokat - mondta. Jelenleg nő az egyes országok felára, nőnek a kamatok, az adósságszolgálat drágul, a jövőben a nagyon eladósodott országok vagy adót emelnek, vagy a kiadásokat kell csökkenteni. Csakhogy pont most vannak olyan új kiadások, amiket muszáj megtenni: fegyverkezés, energetikai átállás, stb.\n\nEz egy óriáisi kihívás a következő évekre vonatkozóan - mondta.\n\nSzapáry György szerint az egyetemi oktatás nagyon fontos a versenyképesség szempontjából, de az egyetemek kapuja a közoktatás, ami pedig \"borzasztó állapotban van.\" ELmondása szerint a tanári pálya ma nem vonzó, kevesen jelentkeznek tanárnak, nincs motiváció. Két probléma van a közoktatásban:\n\na bérezés túl alacsony,\n\nemellett túlságosan leterheltek a tanárok.\n\nSzerinte Észtország és Lengyelország jól áll a közoktatás terén, elöl vannak a felmérésekben, mi viszont nem állunk jól. Pedig mindenkit fel kell emelni, anélkül nincs fejlődés. A fejlődéssel kapcsolatban megjegyezte:\n\nSok dologra kell költenie az államnak, de a közoktatásra mindenképp.\n\nLentner Csaba (közgazdász, a Budapest Centre for Long-term Sustainability (BC4LS) kutatója, a Nemzeti\n\nKözszolgálati Egyetem egyetemi tanára) szerint egyértelműen átalakulóban van a fősodrú közgazdaságtan. Alapvetően mások a gazdasági körülmények mint korábban (például az orosz-ukrán háború olyan változásokat hozott, amit korábban nem láttunk), ide pedig a tudomány megváltozására van szükség.\n\nAz egyetemi oktatásról is beszélt Lentner. Szerinte Magyarországon rendkívül alacsony a kis- és középvállalati szektorban a diplomások aránya nemzetközi összehasonlításban, így nem lehet versenyképessé válni. Lentner Csaba azt mondja, hogy az egyetemi oktatásban van változás, a kutató szférában és a működési struktúrában is. Mire azonban a jelenlegi változások (például az alapítványi átállás) idővel fognak látszódni, jelenleg még a minőségi átállási szakasz elején állunk.\n\nLentner megemlítette a Fudan Egyetemet is, amelynek a betelepítését sürgette. Szerinte egy jó nemzetközi egyetem behozatala a magyar egyetemeket is felhúzná, kiprovokálná a versenyt. Jelenleg ugyanis közepes minőségű egyetemeket támogatunk, ami nem jó befektetés. Lentner szerint jelenleg nem jó az oktatási rendszerünk, erre nem lehet támaszkodni.\n\nCímlapkép: Getty Images",
    "Mára Magyarország a NATO fontos tagja lett": "Mára büszkén mondhatjuk, hogy Magyarország a NATO fontos, jelentős, meghatározó tagja és ehhez hozzájárult a Magyar Atlanti Tanács (MAT) emberfeletti munkája is - mondta a Honvédelmi Minisztérium parlamenti államtitkára a Magyar Atlanti Tanács megalakulásának 30. évfordulójára szervezett konferencián, pénteken Budapesten.\n\nVargha Tamás hozzátette: a MAT-nak fontos szerepe volt abban, hogy az 1997-es népszavazáson elsöprő többséggel döntöttek az emberek arról, hogy Magyarország a NATO tagja legyen.\n\nMint mondta, a szovjet rendszerű tömeghadseregről mára egy hatékony, professzionális, korrekt haderőt alakítottak ki, sokat tettek a katonák megbecsüléséért, leutóbb szeptember elsején emelkedtek az illetmények, jelentős haderőfejlesztés is indult és folytatják a munkát, hogy a Magyar Honvédség fontos eleme legyen a NATO-nak.\n\nAz államtitkár felhívta a figyelmet arra: az euroatlanti térség és Európa biztonságnak legfontosabb letéteményese a NATO, és a gyorsan változó, kiszámíthatatlan, komplex biztonsági környezetben fel is értékelődik a szövetség szerepe. Harminc évvel a hidegháború után azzal kell szembesülnünk, hogy a biztonság nem magától értetődő, hanem komoly erőfeszítésekre van szükség, hogy ezt a békét és biztonságot megőrizzük - mondta.\n\nMegjegyezte: az Ukrajna ellen indított orosz invázió jelentősen növelte a szervezet egységét. Kimondták, hogy ebben a helyzetben Moszkva jelenti a legközvetlenebb fenyegetést a biztonságunkra és ezen csak az változtathat, ha Moszkva is változtat agresszív magatartásán - fogalmazott. Emlékeztetett rá: a szövetség az orosz fenyegetésre válaszul jelentősen megerősítette és megerősíti elrettentési és védelmi, ellenálló képességét. Jelezte: mindent meg kell tenni azért, hogy elősegítsék, ismét béke legyen Ukrajnában.\n\nHangsúlyozta: mindezek tudatában fejlesztik tovább a Magyar Honvédséget. Abban hiszünk, hogy a békéhez erő kell - mondta, kiemelve, hogy folyamatos az új eszközök beszerzése, és azon vannak, hogy olyan ajánlatot tegyenek a magyar fiataloknak, ami vonzó és arra ösztönzi őket, hogy felesküdjenek a haza szolgálatára.\n\nMinden erőt arra fordítunk, hogy megvédjük a magyar embereket és semmilyen külső fenyegetés ne tudja Magyarországot veszélybe sodorni - mondta, kiemelve, hogy Magyarország teljesíti azokat a kötelezettségeit, amiket elvárnak tőle a szövetségben.\n\nSztáray Péter, a Külgazdasági és Külügyminisztérium energiaellátásért és biztonságpolitikáért felelős államtitkára köszöntőjében arról beszélt, nincs hiteles és erős NATO-tagság egy ország számára, ha az nem nyugszik széles politikai talapzaton, és Magyarországon ez a széles politikai támogatottság megvan.\n\nÚgy vélte, fontos volt a NATO-csatlakozásról rendezett népszavazás, mert annak eredménye azt mutatta, az emberek politikai oldaltól függetlenül támogatják a csatlakozást, és ez a mai napig fontos hivatkozási alap.\n\nA politikus kifejtette: Magyarország kezdettől fogva - részben a széles politikai támogatásnak is köszönhetően - stabil, következetes, konszenzuskereső NATO-részvételt mutatott, igyekezett figyelembe venni a saját és szövetségesei érdekeit is. Megjegyezte: ugyanakkor \"nincs vak atlantizmus\", és bár korábban Magyarország mindenben támogatta Ukrajna euroatlanti törekvéseit, 2017-től blokkolja a NATO és Ukrajna közötti tanácsüléseket, mert Ukrajnában számos, a magyar nemzetiség jogait korlátozó intézkedéseket vezettek be. Ez nem kétoldalú, hanem nemzetközi jogi kérdés, a nemzeti kisebbségek jogait szavatolni kell - szögezte le, jelezve, hogy Magyarország kész felülvizsgálni álláspontját, ha javul a nemzetiségek helyzet.\n\nAz orosz-ukrán háborúról azt mondta, a NATO-t távol kell tartani a konfliktustól, de ez nem jelenti azt, hogy az egyes tagországok ne támogathatnák Ukrajnát.\n\nEmlékeztetett rá, Magyarországon sokáig csak a GDP 0,8 százaléka volt a védelmi költségvetés, és \"ezzel nem volt könnyű hiteles erőt mutatni a szövetségesek felé\". Ezt sokáig a műveleti részvétellel tudta kompenzálni az ország, és erején felül vett részt számos műveletben, ezzel őrizve meg hitelességét - mondta.\n\nKiemelte, ezért fontos a pár éve indult haderőfejlesztési program, mert ezzel végre Magyarország is \"beleteszi\" a saját oldalán a forrásokat a NATO-tagságba, amire a kezdetektől szükség lett volna. Magyarország a NATO-tagságában mostanra vált hitelessé, és politikailag is megerősödik a szövetségben - jegyezte meg, kiemelve. hogy \"nincs olyan, hogy nemzeti erő nélkül legyen valaki a NATO tagja és így tudjon részt venni a politikai döntéshozatalban\".\n\nMagyarország számára nagyon sokat adott a NATO, és úgy látom, Magyarország az elmúlt 30 évben egyre többet adott a NATO-nak és szövetségeseinek és mostanra kialakult egy egészséges egyensúly. Az utóbbi években megnőtt Magyarország nemzeti önereje, és ezzel jelentősen megnőtt NATO-tagságának hitelessége is - összegezte az államtitkár.\n\nCsóti György, a MAT elnöke elmondta, a szervezet 1992-ben Antall József miniszterelnök kezdeményezésére jött létre azzal a céllal, hogy segítse Magyarország NATO-csatlakozását és elősegítse a transzatlanti elvek és értékek minél szélesebb körű elfogadását a magyar társadalomban. Az 1999-es csatlakozás után pedig a transzatlanti értékek és elvek integrálását segítik.\n\nVizi E. Szilveszter, a MAT tiszteletbeli elnöke pedig arról beszélt, sikeres 30 év van a szervezet mögött. Kiemelte: a magyar nép és a mindenkori kormányok is elkötelezettek a NATO mellett.",
    "Kiderült, nyáron Magyarországon járt az IMF delegációja": "A Nemzetközi Valutaalap (IMF) küldöttsége június 27. és július 5. között Magyarországon tartózkodott– erősítette meg a Szabad Európa információit a szervezet. Kiemelték, a júliusi találkozón „gazdasági fejleményekről” beszélgettek a magyar hatóságokkal, vagyis az nem a szokványos évenkénti megbeszélés része volt, erre ugyanis csak 2022 végén kerül sor a valutaalappal.\n\nA portálnak a Pénzügyminisztérium is elismerte, hogy nem a IV. cikkely szerinti rendes éves találkozóra került sor (az majd idén év végén lesz), hanem szakértői egyeztetések zajlottak. Az IMF szerint a kormány nem kért pénzügyi segítséget, és a megkérdezett szakértők sem látják szükségét most annak, hogy a valutaalaphoz forduljon Magyarország.\n\nAz IMF tájékoztatójából kiderült, a küldöttséget Jean-François Dauphin vezette, aki Magyarországért felel a szervezeten belül.\n\nA Szabad Európa kérdésére válaszolva az IMF megerősítette, hogy Magyarországnak nincs élő hitelszerződése a valutaalappal, és erre irányuló kérelmet sem adott be a kormány.\n\nA portál által megkérdezett közgazdászok egybehangzóan kijelentették, nincs realitása annak, hogy Magyarországnak az IMF-hez kellene fordulnia pénzügyi segítség miatt.\n\nHozzátették, ennek legfőképpen az az oka, hogy teljesen más jellegű válsághelyzettel szembesülünk, mint 2008-ban. Akkor a pénzügyi rendszer lényegében összeomlott, most nem ez a helyzet.\n\nA beszámolóban rámutattak, az Európai Bizottság nélkül amúgy is nehézkesen menne egy hitelszerződés aláírása, ha az uniós támogatások kiváltása lenne a cél.\n\nLegutóbb Parragh László, a Magyar Kereskedelmi és Iparkamara (MKIK) elnöke beszélt arról a Portfolio-nak adott interjújában, hogy összességében úgy látja, hogy ha rövid távon az Unió nem adja oda a nekünk járó forrásokat, az tovább nehezíti a magyar gazdaság helyzetét. Pozitív ugyanakkor, hogy erőteljes háttérmunka folyik a források mihamarabbi folyósítása érdekében.\n\nLássunk azonban tisztán: az IMF nagyon erős amerikai befolyás alatt áll, kizárólag politika feltétekkel ad pénzt egyes országoknak, végül pedig ott van Kína, de akinek Kína eddig adott, az nagyon komoly árat fizetett érte a feltételeik miatt\n\n– jelentette ki Parragh László.\n\nCímlapkép forrása: Yasin Ozturk/Anadolu Agency via Getty Images",
    "Magyarország már nem teljes értékű demokrácia - megszavazta az állásfoglalást az EP": "Az Európai Parlament nagy többséggel elfogadott egy állásfoglalást, amelyben kimondják, Magyarország többé már nem teljes értékű demokrácia, hanem választási autokrácia hibrid rezsimje. Az EP felszólítja a dokumentumban az Európai Bizottságot arra, hogy valamennyi Magyarországnak járó uniós forrást zárolják, amíg nem orvosolják a problémákat.\n\nA csütörtökön az EP-ben 433 igen szavazattal (123 nem ellenében, 28-an tartózkodtak) támogatott dokumentum annak a 2018-as Sargentini-jelentésnek a frissített változata, melynek nyomán indult el az Alapszerződések hetes cikke szerinti eljárás. A 2019-es EP-választáson nem induló, a parlamenti munkától elköszönő holland Judith Sargentini rapportőri szerepét az Európai Parlamentben a francia Gwendoline Delbos-Corfield vette át, aki tavaly Budapesten is járt.\n\nA jelentéstevő már többször elmondta, hogy a helyzet csak rosszabb lett, és szerinte az ukrán háború még jobban aláásta a Magyarországgal szembeni bizalmat.\n\nAz ukrajnai háború hatással van arra, hogy Magyarország hogyan működik a Tanácsban a többi tagállammal. Ez az igazi probléma, amivel szembenállunk, ami érinti az Európai Unió szuverenitását, biztonságát és az Oroszországgal való kapcsolatát. Nagyon aggódunk amiatt, hogy Magyarország ezt aláássa, mert Magyarország talán inkább Putyin és Oroszország oldalán áll, mint az ukrán oldalon - mondta Gwendoline Delbos-Corfield.\n\nAz állásfoglalás szerint a Magyarország már nem teljes értékű demokrácia, a 12 éves Fidesz-kormányzás a választási autokrácia hibrid rezsimjét teremtette meg. Ez pedig nem történhetett volna meg, ha az európai intézmények hatékonyabban töltik be szerepüket a demokrácia védelmében.\n\nA magyar jogállamiság helyzetéről és a jelentésről heves, néhol személyeskedésbe forduló vita zajlott szerdán. A felszólaló néppárti, szociáldemokrata, liberális, zöld és radikális baloldali képviselők szerint súlyos, rendszerszintű problémák vannak Magyarországon.\n\nA magyar kormánypárt EP-képviselői és támogatói szerint viszont boszorkányüldözésről van szó, a magyar és a nemzetközi baloldal támogatásával. Szerintük az EU-nak tiszteletben kell tartani a magyar választók akaratát, akik negyedszer választották meg zsinórban Orbán Viktort és kormányát.\n\nAmit látunk, hogy miközben az Európai Bizottság és a a magyar kormány között megy egy konstruktív tárgyalás, aközben itt megbélyegzés, uszítás, problémakeltés zajlik. Megint egy újabb diktátumot fogadnak el, köszönjük szépen, nem kérünk ebből a diktátumból - mondta Gál Kinga.\n\n\"Ne adjanak uniós pénzt Magyarországnak!\"\n\nA most elfogadott jelentés lényeges újdonsága, hogy részletesen foglalkozik az uniós források kérdésével is. A képviselők ezzel felszólítják az Európai Bizottságot a következőkre:\n\nA képviselők javasolják, hogy valamennyi Magyarországnak járó uniós forrást zárolják, amíg nem orvosolják a problémákat.\n\ntartózkodjon a magyar helyreállítási terv jóváhagyásától mindaddig, amíg Magyarország maradéktalanul eleget nem tesz az európai szemeszterre vonatkozó valamennyi ajánlásnak, és végrehajtja az EU Bírósága és az Emberi Jogok Európai Bírósága valamennyi vonatkozó ítéletét;\n\nzárja ki a finanszírozásból azokat a kohéziós programokat, amelyek hozzájárulnak az uniós alapokkal való visszaéléshez vagy a jogállamiság megsértéséhez;\n\nalkalmazza szigorúbban a meglévő szabályokat az uniós alapokkal politikai okokból történő visszaélések kezelése érdekében.\n\nJövő héten kell választ adnia a Bizottságnak a magyar kormánynak\n\nAz Európai Bizottságnak már csak néhány napja van arra, hogy előterjessze állásfoglalását a magyar ígéretekről. Orbán Viktor kormánya egyebek mellett egy független, korrupcióellenes testület felállítását vállalta. Az ígéreteket jövő héten törvény formájában is előterjesztik.\n\nA bizottság vagy zöld utat ad, vagy pénzt von el Orbán rendszerétől, de az is lehet, hogy még egy kis haladékot biztosít. A Reuters hírügynökség brüsszeli forrásaira hivatkozva azt írta szerdán, hogy a Magyarországnak szánt több milliárd eurós támogatás felfüggesztését fogja javasolni a testület a korrupciós aggályok miatt.\n\nMagyarország az egyetlen olyan uniós ország, amelynek még nem hagyták jóvá a nemzeti helyreállítási tervét. Ez 5,9 milliárd eurót jelentene az inflációval és a magas energiaárakkal küzdő országnak. A pénzt a korrupciós helyzet és a jogállamisági aggályok miatt fagyasztották be."
}