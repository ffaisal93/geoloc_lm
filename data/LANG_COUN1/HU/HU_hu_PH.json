{
    "Már a Fülöp-szigeteken a Noru nevű szupertájfun": "195 km/órás széllel vasárnap a délutáni órákban érte el a Fülöp-szigeteket a Noru nevű szupertájfun.\n\nA Norut kísérő szél sebessége mindössze 24 óra alatt 90 km/h-val nőtt, ami \"példátlan\" erősödés. Luzon -szigetén ért partot, ami 80 kilométerre északkeletre van a 13 milliós fővárostól Manilától.\n\nEz idén a 11. tájfun a térségben. A tájfunt akkor minősítik \"szupertájfunnak\", ha a szél sebessége meghalad egy bizonyos erősséget. Ez az érték nemzetenként változik. A Fülöp-szigeteken a küszöbérték 185 km/h.\n\nA partmenti településeket már korábban evakuálták és több régióban is életbe léptették a legmagasabb szintű vészhelyzeti protokollt. Fülöp-szigeteki parti őrség szerint több mint 1200 utas és 28 hajó rekedt a fővárostól délre fekvő kikötőkben. A hatóságok özönvízszerű esőzésekre, földcsuszamlásokra, áradásokra és pusztító szelekre figyelmeztettek.\n\nKilenc hónappal ezelőtt egy másik szupertájfun több mint 400 ember halálát okozta a Fülöp-szigetek középső és déli részén.",
    "VIDEÓK : Már a Fülöp-szigeteken a Noru nevű szupertájfun": "",
    "Fülöp-szigetek, részvényhírek • Millásreggeli": "Ahhoz, hogy a legjobb felhasználói élményt nyújtsuk weboldalunkon, ebgedélyezned kell a sütiket. Ráadásul, az EU-szabályzatnak megfelelően ezt kötelesek is vagyunk közölni veled, neked pedig el kell fogadnod, azaz meg kell értened, hogy sütiket használunk. Ha nem fogadod el, akkor is látogathatsz minket, de biztosan nem lesz olyan szép és jó az oldal, ahogy mi azt szeretnénk. Még többet a sütikről itt: Cookie szabályzat.\n\nOK, most már tényleg értem!",
    "Az ország, ahol két év után nyitnak csak ki az iskolák": "Az ország, ahol két év után nyitnak csak ki az iskolák\n\nAz ország iskoláinak közel felében visszaállt a jelenléti oktatás augusztus utolsó hetében: a Fülöp-szigetek az egyik utolsó ország, amely kitartott az online oktatás mellett. Az eleve oktatási krízisben élő országban azonban szakértők szerint a bő kétéves kihagyás csak rontott az általános helyzeten.\n\n24 ezer iskolában kezdték el újra a heti ötnapos jelenléti oktatást: a többi intézmény továbbra is hibrid formában működik, jelenléti órák mellett online is tartanak foglalkozásokat. Ez legalább novemberig eltart majd, ekkortól mind a 27 millió iskolás újra tanteremben tanul majd a BBC cikke szerint.\n\nEgyes iskolákban az osztályok váltva járhatnak majd be az intézményekbe részben azért, mert\n\nnem áll rendelkezésre megfelelő számú tanterem,\n\nrészben pedig azért, mert az oktatási minisztérium szerint tartanak attól, hogy az iskolák újra a fertőzés terjedésének melegágyává válhatnak.\n\nA hosszasan tartó iskolabezárásokat az indokolta, hogy a Fülöp-szigeteken bevett gyakorlat az, hogy az iskolások szüleik mellett idős nagyszüleikkel is egy háztartásban élnek. Épp ezért a jelenlétit online oktatás váltotta fel, a tananyagot a televízió és a közösségi média útján juttatták el a tanulókhoz.\n\nA Fülöp-szigeteken tapasztalták Délkelet-Ázsia legsúlyosabb koronavírus-járványát: hárommillió ember fertőződött meg és 50 ezren haltak bele a betegségbe.\n\nA gyerekeket reggelente testhőmérséklet-mérés és kézfertőtlenítés várja az iskolában, csak ezt követően léphetnek be osztálytermeikbe.\n\nPandémia előtt is alig írtak-olvastak\n\nKomolyak ugyanakkor az aggodalmak azért, hogy az elmúlt két év milyen hatással lehetett a gyerekek tudásának gyarapodására, főként annak ismeretében, hogy a fülöp-szigeteki iskolások már a járvány előtt is alig-alig feleltek meg az írástudás alapvető követelményeinek.\n\nA Világbank tavalyi tanulmánya szerint a világjárvány előtt tízből kilenc fülöp-szigeteki gyermek 10 éves korára sem tudott egy egyszerű szöveget értelmező módon elolvasni.\n\n\"Az iskolák elhúzódó bezárása, a rossz egészségügyi kockázatcsökkentés és a háztartások jövedelmének csökkenése gyakorolta a legnagyobb hatást a tanulási szegénységre\" – vélekedik közleményében az UNICEF.\n\nMinden Infostart-cikk a koronavírusról itt olvasható!\n\nNyitókép: Hill Street Studios / Getty",
    "Különös tájakon – ismerd meg a Fülöp-szigeteket!": "Délkelet-Ázsia földünk egyik olyan szeglete, ahol a legtöbb országról csak végletekben tudunk beszélni. Mégis, talán nincs még egy ilyen ország a térségben, ahol a csodálatos természeti látnivalók és az őszintén vendégszerető, minden körülmények között a boldogságukat hirdető helyiek mellett ennyi negatív dolgot is meg kéne említeni.\n\nA Fülöp-szigetek bemutatása így egy igazán embert próbáló feladat, hiszen nem könnyű egy hányattatott sorsú nép történelmét és életét bemutatni a természeti katasztrófák, vallásháborúk és a szegénység árnyékában. Mi mégis erre teszünk egy próbát Pál Máté túravezető segítségével, aki négy hónapot töltött a szigetvilágban.\n\nRegisztráció szükséges: mkvmuzeum@gmail.com; 1/375-6249\n\nBelépő: 500 forint\n\nIdőpont: szeptember 14., szerda, 18.00\n\nHelyszín: Magyar Kereskedelmi és Vendéglátóipari Múzeum",
    "Fülöp-szigeteki vendégmunkásokkal orvosolja a munkaerőhiányt egy szombathelyi hotel": "„Elfogadtunk egy, az épület bérlésére vonatkozó két plusz két évre szóló ajánlatot, amelynek keretében egy országosan több létesítményt üzemeltető cég vendégmunkásokat fog itt elszállásolni” – többek között ez áll abban a sajtóközleményben, amelyet a Hotel Pelikán tulajdonosa és ügyvezetője, Csonka Tamás juttatott el a Szabad Európa szerkesztőségébe.\n\nA közleményben azt is írják, hogy 21 év után bezár Szombathely egyik legismertebb és legelegánsabb szállodája. A cikk közzététele után a lap egyik olvasója jelezte, hogy a Távol-Keletről érkező vendégmunkásokat egy szombathelyi multinacionális cég foglalkoztatja majd.\n\nIgen, hozzánk érkezik körülbelül száz munkavállaló a Fülöp-szigetekről, ők lesznek majd elszállásolva az említett épületben\n\n– közölte a lap érdeklődésére Marai Zoltán, az iSi Automotive Hungary Kft. ügyvezetője. Az első munkások az előzetes várakozás szerint október végén vagy november elején érkeznek. A cég alkalmazásában már most is állnak külföldiek, többek között Szerbiából, Mexikóból és Thaiföldről is. A Szabad Európa kiderítette, hogy a cég stratégiájában kiemelt szerepet kapott a szombathelyi gyár, ami még további munkaerőpótlást igényel.\n\nTöbbek között azért választották a Fülöp-szigeteki munkaerőt, mert a cégen belül már több embert alkalmaznak onnan, és meg vannak elégedve a munkavállalókkal.",
    "Újabb ország jelentkezett be az orosz üzemanyagért": "Újabb ázsiai ország állhat be a sorba az Európából „elfolyó” orosz olajért. A Bloomberg szerint a Fülöp-szigetek tárgyalásokat folytat Moszkvával, hogy jelentős mennyiségű olajat vásároljok tőlük. Az ország elnöke, Ferdinand Marcos mindezt úgy kommentálta a lapnak, hogy a nemzeti érdek előbbre való, mint az Ukrajna helyzete miatt érzett aggodalom.\n\nFotó: AFP\n\nA hírek szerint a Fülöp-szigetek nemcsak olajat, illetve üzemanyagot vásárolnának Oroszországtól, hanem más termékeket is. Leginkább műtrágyát, amelyre nagy szüksége van a szigetország mezőgazdaságának, az elszálló árak miatt ugyanis ehhez egyre nehezebben jutnak hozzá a gazdálkodók. Marcos szerint közel állnak a megállapodáshoz, de nem csak az oroszokkal, más országokkal is tárgyalnak.\n\nA politikai oldal valóban felvet kérdéseket, de nálunk a nemzeti érdek van a legelső helyen. Be kell szereznünk, amire szükségünk van\n\n– mondta az elnök, akinek nem lesz könnyű dolga, hogy megőrizze hatalmát a jelenlegi gazdasági nehézségek közepette. Főleg, hogy eredetileg évenkénti 6,5 százalékos GDP-növekedéssel kampányoltak, amelyet 2028-ig szeretnének elérni. Jelenleg viszont elsősorban a kiugró inflációval és az elértéktelenedő pesóval kell foglalkozniuk, amelynek megerősítésére a jegybank az idén már 225 bázisponttal emelte az alapkamatot.",
    "Vihar közelít a Kanári-szigetek felé, törölték a repülőjáratokat": "Törölték a repülőjáratokat vasárnap a Spanyolországhoz tartozó, népszerű turisztikai úti célnak számító Kanári-szigeteken a heves esőzésekkel közelgő Hermine vihar miatt – közölte a spanyol repülőtereket üzemeltető Aena.\n\nA tájékoztatás szerint a többi között harmincnégy járatot töröltek Tenerifén, La Palmán huszonkettőt, El Hierrón tizennégyet, nyolcat Lanzarotén, négyet pedig La Gomerán.\n\nA spanyol meteorológiai szolgálat (AEMET) vörös riasztást adott ki Gran Canaria, La Palma és El Hierro szigetére vasárnap déltől éjfélig. A regionális kormány óvintézkedés gyanánt oktatási szünetet rendelt el hétfőre.\n\nÁngel Victor Torres, a kanári-szigeteki autonóm tartomány kormányának vezetője vasárnap tartott sajtótájékoztatóján közölte, hogy a vihar várhatóan helyi idő szerint este 11 órától hétfő reggel 11 óráig fogja megközelíteni az északnyugat-afrikai partoknál található szigetcsoportot.\n\nAz amerikai hurrikánfigyelő központ szerint vasárnapra a trópusi vihar ciklonná szelídült, de így is heves esőzésekre lehet számítani hétfőn is – számolt be az MTI.\n\nAz utóbbi napokban világszerte pusztítottak a viharok. Nemrég arról számoltunk be, hogy Kanadában lecsapott a Fiona hurrikán, amely süllyedő házakat, kidőlt fákat és leszakadt vezetékeket hagyott maga után. Az Ian trópusi vihar Kubánál vált hurrikánná, mely lassan Florida partjait is elérheti. A Fülöp-szigetekről pedig evakuálják a lakosságot, mert közeleg egy szupertájfun.",
    "Csökkent a tengeri teknősökre leselkedő orvvadászat veszélye": "A Global Change Biology szakfolyóiratban nemrégiben tették közzé azt a kecsegtető kutatási eredményt, amely szerint ma már jelentősen lecsökkent, ez a tengeri teknősöket is veszélyeztető emberi tevékenység. Egy amerikai vezetésű nemzetközi kutatócsoport számtalan felmérés eredményét elemezte, és arra jutott, hogy már a 2000-es évektől fogva egyre kevesebb állatot fogtak be illegálisan, ám igazán jelentősen a 2010-2020 közti időszakban volt észrevehető a 28 százalékos csökkenés. Évi kb. 66 ezerről évi 44 ezerre esett vissza a számuk, és ma már jórészt a genetikailag stabil, nagy népességű teknőspopulációkat ritkítják. A vizsgált időszakban, az elemzések alapján több mint 1,1 millió teknős vált az illegális vadászat áldozatává. Bár ez valószínűleg alábecsült szám, hiszen az illegális tevékenységet igen nehéz felmérni, ám a trendek egyértelműek még akkor is, ha nem minden adathoz lehet az ilyen elemzésekben hozzáférni. Az elemzésekben, ahol kideríthető volt a teknősök faja, arra jutottak, hogy a legnagyobb mértékben a közönséges cserepesteknőst és a közönséges levesteknőst fogják ki illegálisan. A cserepesteknős, amely súlyosan veszélyeztetett faj, ma főként Madagaszkár környezetében esik áldozatul az illegális vadászatnak, az itt kifogott állatokért Délkelet-Ázsia kikötőiből indulnak útnak a hajók. A célzott vadászat mellett a halászat során véletlenül kifogott (hálóba akadt) teknősök is az illegális kereskedelemben végzik, gyakran.\n\nAz emberek ugyan évezredek óta használták a teknősöket számtalan célra, ám az elmúlt 200 év során nőtt meg igazán a felhasználás, pl. a teknőspáncélból készülő dísztárgyak, ékszerek, fésűk, bútorberakások, stb. céljára, emellett a teknős a tradicionális kínai „gyógyítás” alapanyagai közt is szerepelt, és az sem elhanyagolható, hogy a húsáért is vadászták, vadásszák.\n\nAz elemzések alapján kiderült, mely országok a fő illegális teknősvadászok (Vietnám, Fülöp-szigetek) , és az is, hogy hova kerül az így kinyert teknősök elsöprő többsége (Kína, Japán). Ezek az eredmények azt is megmutatják, hogy a természetvédelemnek hol van még sürgős tennivalója. Az azonban egyértelmű: a legfontosabb vezérlő elv az emberi szegénység, ott a legnagyobb az illegális tevékenység, ahol alacsony az emberek jövedelme.",
    "Egyre távolabbról érkező vendégmunkások menthetik meg a magyar ipart": "Vallásuk és mentalitásuk alapján a filippin munkavállalók állnak a legközelebb a magyar lakossághoz, ezért az év végéig több száz Fülöp-szigeteki dolgozót biztosít partnereinek a Jobtain HR Szolgáltató Kft., amelynek ügyvezetője, Mihályi Magdolna szerint a hazai gazdaság fejlődése elképzelhetetlen a külföldi munkaerő nélkül, így közös érdek a távolabbról érkezők befogadása.\n\nFotó: Getty Images\n\nA Központi Statisztikai Hivatal 2018 óta az idei második negyedévben mérte a legtöbb üres álláshelyet Magyarországon, a közel százezer pozícióból 26 ezer az iparban található, a kritikus létszámhiány pedig veszélyeztetheti a vállalatok termelékenységét, sőt, fennmaradását is. Az elmúlt években leginkább a környező országokból toborzottakkal igyekeztek megoldani a hiányt a HR-szolgáltatók, ám\n\na szomszédban dúló háború miatt a hadköteles ukrán férfiak nem léphetik át a határt, így a cégeknek a távolabbi régiók felé is nyitniuk kellett.\n\nA Fülöp-szigetekieket világszerte szívesen alkalmazzák\n\nA Fülöp-szigetek 110 millió lakosából megközelítőleg 10 millióan dolgoznak külföldön, tisztában vannak az elvárásokkal, többségük anyanyelvi szinten beszél angolul (hiszen ez az ország egyik hivatalos nyelve). Alaposan felkészülnek annak az országnak a kultúrájából, ahol munkát vállalnak, tisztelettudók és megbízhatók. Világszerte szívesen alkalmazzák őket, mert nagyon jó munkabírásúak – mutatta be röviden az érintetteket Mihályi Magdolna. Hozzátette, a filippinek római katolikusok, fontos számukra a vallás, hetente legalább egyszer templomba járnak, és a magyarokhoz hasonlóan központi helyet foglalnak el az életükben a családi értékek.\n\nA filippin munkavállalóink nyitottak, érdekli őket az európai kultúra és Magyarország. A legtöbben kutatnak, és sokat olvasnak az országról, sőt, az interjún már magyarul köszönnek\n\n– árulta el az ügyvezető.\n\nFotó: Getty Images\n\nNem érdekli őket, hogy Németország vagy Magyarország\n\nKorábban Juhász Csongor, a Prohuman ügyvezető igazgatója azt mondta a VG-nek, hogy Magyarország nincs könnyű helyzetben a vendégmunkásokért folytatott harcban, ugyanis például egy szerb sokszor szívesebben vállal munkát olyan országokban, ahol a szláv nyelvi alapok megkönnyítik a hétköznapi kommunikációt.\n\nÁm ez a versenyhátrány már nincs meg az Ázsiából érkezőknél, Európa egységes megítélés alá esik, nem rendelkeznek preferenciákkal a nyugat-európai országokkal kapcsolatban.\n\nSzerinte a tapasztalatok azt mutatják, hogy a magyar környezet is ugyanolyan motiváló lehet nekik, mintha például Németországban dolgoznának.\n\nA tavalyi kormánydöntés értelmében jelenleg kilenc ország munkavállalói érkezhetnek könnyített eljárással Magyarországra a minősített munkaerő-kölcsönző cégeken keresztül: a hiányszakmákban keletkező űrt vietnámi, mongol, Fülöp-szigeteki, montenegrói, fehérorosz, indonéz, kazah, észak-macedón és bosnyák munkavállalókkal tölthetik be.\n\nMegtépázza a hazai munkaerőpiacot az energiaválság A magyar munkanélküliségi ráta egész Európában az egyik legalacsonyabb, ugyanakkor nagy kérdés, hogy mit hoznak a következő hónapok, ha súlyosbodik az energiaválság.\n\nEgyre több fehérgalléros érkezik Ukrajnából\n\nA Jobtain szakemberei szerint a munkára alkalmas magyar állampolgárok állománya gyakorlatilag kimerült, kétkezi vagy betanított munkavégzésre pedig rettentően nehéz hazai dolgozót találni, holott hatalmas lenne rá az igény. A cég Magyarországon kívül két országból toboroz nagy létszámban munkaerőt, Ukrajnából és a Fülöp-szigetekről.\n\nAz ukránok esetében a 60-70 ezer körüli létszám megcsappant a háború kezdete óta, pedig a magyar vállalatok körében népszerűek, mert munkaalapú társadalomban szocializálódtak, kiváló a teherbírásuk, a fizikai feladatokban is jól boldogulnak. Igaz, Juhász Csongor ezzel kapcsolatban megjegyezte, a Magyarországon nyitott pozíciók és az Ukrajnából érdeklődők kvalifikációi sok esetben nem fedik egymást, az orosz-ukrán konfliktus kirobbanása óta érkezők nagy része",
    "Ötszáz hirosimai atombomba ereje okozta az idei hőséget": "A vulkánkitörések általában lehűléssel járnak, de most nem ez történt.\n\nA Hunga Tonga-Hunga Ha’apai szigeten idén január közepén bekövetkezett vulkánkitörés gázok és hamu mellett 45 millió tonna vízpárát juttatott az atmoszférába, ami 5 százalékkal emelte meg a sztratoszféra páratartalmát. Az esemény sztratoszférát hűtő és felszínt fűtő hatása több hónapig tarthat.\n\nA tongai vulkánkitörés az elmúlt évtizedekben tapasztalt legerősebb kitörés volt, amelynek ereje ötszáz hirosimai atombombáéval ért fel. A robbanás 260 kilométer távolságban is érzékelhető volt, és 20 kilométeres magasságig érő hamu- és gőzfelhőt produkált.\n\nA vulkánkitörések általában a bolygó lehűlésével járnak, mivel a belőlük felső légkörbe jutó kén-dioxid visszaveri a napsugárzás egy részét. Ezt a hatást tovább fokozzák a hatalmas hamufelhők. A Fülöp-szigeteki Pinatubo 1991-es kitörése 0,5 fokos lehűlést okozott legalább egy évig.\n\nA Tongából feltörő 441 ezer tonna kén-dioxid mindössze 2 százaléka volt a Pinatubóból feltört mennyiségnek. A légkörbe ugyanakkor jelentős mennyiségű víz került, ami a napsugárzás energiáját hővé alakítja, és más vulkanikus eredetű anyagokkal szemben könnyebb, ezért tovább kering a levegőben.\n\nA nagy mennyiségű víz a kémiai folyamatokba beleavatkozva az ózonréteget is gyengítheti, de jelenleg nincs arról tudományos elemzés, hogy ez a hatás milyen erős lehet.\n\n(ScienceAlert)",
    "Szúnyogcsípésbe halt bele egy kilencéves kisfiú": "Meghalt egy kilencéves fiú, miután megcsípte egy szúnyog. Az ausztrál Glenn Pulgadas a szüleivel látogatott el a Fülöp-szigetekre, amikor elkapta a dengue-lázat.\n\nA gyermek még augusztus 12-én kezdte rosszul érezni magát, miután megcsípte egy vérszívó. Belázasodott, elkezdett vérezni az orra, emellett pedig állandó fejfájásra és hányingerre panaszkodott. A mentők kórházba vitték, ahol állapota gyorsan romlott, augusztus 25-én pedig meghalt az intenzív osztályon.\n\nAz ismerősök létrehoztak egy oldalt, hogy segítsék a családot a temetési költségek előteremtésében. A dengue-láz szúnyogcsípéssel terjed, négyből három ember azonban meg sem betegszik tőle, írja a Hír TV.",
    "Aggasztó jelentés látott napvilágot Kínáról": "Kína támadást szimulált az amerikai haditengerészet hajóira. A szimuláció célja, hogy a kínai haditengerészet tesztelje, hogyan tudja a külföldi erőket távol tartani Tajvantól egy háború esetén - írta meg a Reuters.\n\nA tajvani védelmi minisztérium a parlamentnek benyújtott jelentésében azt állította, hogy Kína növeli a harci készültségét a sziget elleni támadás miatt. A kínai haditengerészet az első szigetláncra összpontosít, amely Japántól Tajvanon, a Fülöp-szigeteken át egészen Borneóig húzódik, bekerítve Kína part menti tengereit.\n\nA jelentés szerint Kína szimulált támadásokat hajt végre a területre belépő amerikai hajók ellen. A gyakorlatok célja, hogy 2035-re stratégiai ellenőrzést szerezzen a szigetlánc felett. Az Egyesült Államok rendszeresen hajózik be hadihajókkal a Dél-kínai-tengerre. A járőrhajók sokszor kínai kézben lévő szigetek mellett és a Tajvani-szoroson is áthaladnak.\n\nKína különleges erők vagy ügynökök segítségével előzetes csapásként lefejezhetné Tajvan parancsnoki rendszereit, megrongálhatná az infrastruktúrát egy támadás során, és képes hacker-támadásokat indítani a kommunikációs rendszerek megzavarására\n\n- áll a csütörtökön keltezett jelentésben. A jelentés szerint Kína képes lenne blokád alá venni Tajvant, és elvághatná energiaellátását és gazdaságát a külvilágtól.\n\nOroszország ukrajnai invázióját Kína is tanulmányozza, és ez arra késztette őket, hogy módosítsák Tajvan megtámadására vonatkozó terveiket\n\n- mondta a minisztérium, anélkül, hogy részletezte volna a módosítások tartalmát.\n\nCímlapkép forrása: Jake Greenberg/Getty Images",
    "Szijjártó: A terrorizmus fenyegetéséről a háború árnyékában sem szabad megfeledkezni": "Az ukrajnai háború árnyékában sem szabad megfeledkezni a terrorizmus fenyegetéséről, amelyet az illegális migrációs hullámok csak tovább fokoznak, ezért továbbra is rendkívül fontos a határozott fellépés a nemzetközi közösség részéről – jelentette ki Szijjártó Péter helyi idő szerint kedd este New Yorkban.\n\nIde kattintva olvashatja percről percre tudósításunkat az ukrán válságról\n\nA minisztérium közleménye szerint a külgazdasági és külügyminiszter az ENSZ idei közgyűlésének keretében tartott kétoldalú találkozóit követően rámutatott, hogy a terrorszervezetek a tömeges bevándorlóáradatot kihaszálva könnyebben el tudják juttatni követőiket a világ különböző pontjaira, hogy ott merényleteket kövessenek el. Ezért szavai szerint mind az illegális migrációval, mind a terrorizmussal szemben keményen fel kell lépni.\n\nKapcsolódó tartalom\n\nVlagyimir Voronkovval, az ENSZ terrorellenes tevékenységének összehangolásáért felelős főtitkárhelyettessel abban állapodott meg, hogy tovább bővítik a világszervezet terrorizmus elleni hivatalának regionális irodáját Budapesten.\n\nKiemelte, hogy bár Európa egyre erőteljesebb migrációs nyomással szembesül 2015 óta, Brüsszel még mindig otthonaik elhagyására ösztönzi az embereket, annak ellenére, hogy a származási országok is azt szeretnék, ha a tehetséges fiatalok maradnának.\n\n„Mi egyetértünk velük: az embereket nem a távozásra kell rávenni, hanem segíteni kell nekik, hogy otthon tudjanak maradni”\n\n– közölte.\n\nA tárcavezető aláhúzta, hogy napjainkban a keresztények alkotják a legüldözöttebb vallási közösséget, sok esetben ők a terrorizmus legfőbb áldozatai. Magyarország ezért a jövőben is kész megadni minden támogatást az üldözött keresztény közösségeknek, s erről, azaz a Hungary Helps program folytatásáról egyeztettek Parolin bíborossal, a Szentszék államtitkárával.\n\nSzijjártó Péter a nap folyamán többek között Egyiptom, Marokkó, a Fülöp-szigetek, Sierra Leone és Üzbegisztán külügyminiszterével is találkozott.\n\nKözölte,\n\nigyekezni fog kijárni Brüsszelben, hogy Egyiptom és Marokkó végre megkapja a szükséges támogatást az illegális bevándorlók további hatékony féken tartása érdekében.\n\nTudatta, hogy Üzbegisztán kulcsfontosságú Közép-Ázsia stabilitásában, a Fülöp-szigetek megkerülhetetlen tényező Délkelet-Ázsiában, Sierra Leonéval pedig gazdasági megállapodást írt alá.\n\nA miniszter hangsúlyozta: „jól látszik, hogy mindenütt követik a magyar álláspontot nemcsak Ukrajna, hanem a világ előtt álló minden fontos kihívás ügyében”.\n\n„Ázsiától Latin-Amerikán keresztül Afrikáig számos külügyminiszter kolléga visszaigazolta azt, hogy annak a praktikus, józan észre alapuló, patrióta külpolitikának van értelme és megbecsültsége, amelyet Magyarország folytatott az elmúlt években” – fogalmazott.",
    "Ázsiában terjeszkedne a Huawei": "Thaiföld fővárosában, Bangkokban rendezték meg a kínai cég Huawei Connect című technológiai bemutatóját – írja a Nikkei Asia.\n\nFotó: Shutterstock\n\nA rendezvényt először tartották Délkelet-Ázsiában, Thaiföld, Indonézia, a Fülöp-szigetek és Banglades digitális, illetve gazdasági minisztereinek részvételével.\n\n„A Huawei elkötelezett amellett, hogy támogassa az ázsiai és csendes-óceáni térség digitális átállását” – jelentette ki Simon Lin, a kínai cég ázsiai és csendes-óceáni régióért felelős vezetője. A távol-keleti vállalat bemutatott egy tanulmányt is, amely a régió gazdaságait négy kategóriába sorolja, annak függvényében, hogy a digitális fejlődés melyik szakaszában járnak.\n\nA Huawei ennek fényében javasol fejlesztéseket az országoknak, például a Fülöp-szigetek, Indonézia és a Vietnám a legkevésbé digitalizált országok, míg Thaiföld és Malajzia a legfejlettebbek ebből a szempontból.\n\nA kínai cég elmondása szerint 2024-ig 100 millió dollárt kíván befektetni a régióban, ebből 10 ezer fejlesztő képzése és ezer startup támogatása fedezhető.\n\nA vállalatnak kulcsfontosságú lett a délkelet-ázsiai piac, miután 2019-ben az Egyesült Államok szankciókkal sújtotta. Abban az évben még több mint 240 millió okostelefont értékesített, ezzel a Samsung után a világ második legnagyobb mobilgyártójának számított. Ezzel szemben tavaly 37,5 millió eszközt adott el, és a tizedik helyre csúszott vissza.\n\nEnnek az a magyarázata, hogy a cég 2020 végén eladta a legjobban jövedelmező és legtöbb eladását produkáló Honor nevű részlegét, mivel a tranzakció után a Honor almárkára nem vonatkoznak az amerikai szankciók. A washingtoni büntetőintézkedések miatt a Huawei nem fér hozzá a legújabb 5G-csipekhez, és elvesztette piaci pozícióit, bár cserébe megerősödött a kínai csipgyártás.\n\nÍgy aztán a Huaweinek kulcsfontosságú, hogy megerősítse pozícióját azokban az országokban, ahol még mindig szívesen látják.\n\nMivel okostelefon- és elektronikai üzletága kihívásokkal néz szembe a fentebb ismertetett okok miatt, így a csipszállításoktól és a nyugati piacoktól elvágva a vállalat az 5G-infrastruktúrára és a felhő- és digitális megoldásokra összpontosít.\n\nThaiföld után Dubajban és Párizsban tartják meg a Huawei Connectet, a francia kormány ugyan engedélyezte a vállalatnak, hogy gyárat építsen Franciaországban, de a párizsi kabinet lebeszélte a távközlési szolgáltatókat a Huawei 5G-berendezéseinek használatáról.\n\nEzzel szemben az öböl menti országok – például az Egyesült Arab Emírségek – továbbra is a Huaweit használják a hálózataikban, ahogy a délkelet-ázsiai államok is szívesen látják a céget.",
    "LoL: Megújul a Worlds-tippelde, még több nyeremény ütheti a markotokat": "Mit gondolsz, tied lesz a főnyeremény?\n\nEsport1 Podcast Dagad a botrány Ocelote és a G2 körül! A G2 vezérigazgatója és alapítója, vélhetően illuminált állapotban mindenkit elküldött a sunyiba, miután Andrew Tate-tel bulizott.\n\nHirdetés\n\nAhogyan azt már a korábbi években megszokhattátok a lolesports.com-on idén is megtippelhetitek a Worlds mérkőzéseinek kimeneteleit. Az eltalált jóslatokért pedig pontokat kapunk, elég pont gyűjtése nyereményt jelent. Azonban idén kibővülnek kristálygömb tippelések. Mit is jelent ez, és mi változott?\n\n20 kategória került be, ezek a hősökre, idézőkre, csapatokra és az eseményre vonatkoznak. Például melyik hőst tiltják a legtöbbször, vagy mennyi pentakill lesz. Fontos kiemelni, hogy a 2022-es vb-tippjáték az összes régióban elérhető, a következők kivételével: Kuba, Irán, Észak-Korea, Krím-félsziget, Donyecki Népköztársaság („DNR”), Luhanszki Népköztársaság („LNR”), Szudán, Venezuela, Szíria, Kína, Québec, Tajvan, Fülöp-szigetek, Hongkong, Makaó, Vietnám, Szingapúr, Thaiföld, Malajzia, Indonézia, Mianmar, illetve bármely más régió, ahol az ajánlat érvénytelen. A részvételhez és a jutalmak megszerzéséhez Riot-fiók és egy idézőnév szükséges. A Kristálygömb tippeket szeptember 29-ig van lehetőségünk leadni.\n\nA hagyományos tippek három szakaszra lesznek osztva. A selejtezőre, a csoportkörre és a kieséses szakaszra. Mindegyikre annak kezdete előtt kell leadni a tippeket. Akkor se aggódj, ha elfelejtettél tippelni vagy egyszerűen nem volt rá időd. Segít az érme nevű funkció. Az Érme véletlenszerű tippeket választ azoknak, akik lemaradtak egy tippelési szakaszról, viszont ők ilyenkor csak a véletlenszám-generálás isteneiben bízhatnak. Az Érmével ilyen módon szerzett pontokra apró levonás vonatkozik. Fontos: ha az Érmére bíztad a választást, annak döntését később nem módosíthatod!\n\nJutalmak\n\nJöjjön az a rész, ami a legtöbb rajongót érdekli. Mit kapunk mindezért?\n\nHibátlan tippelésnek az minősül, ha az összes meccsre és csoportra vonatkozóan 100%-ban helyes tippet adtál le, és megszerezted a maximális pontszámot a hagyományos Tippjátékban. A hibátlanul tippelőket egy ládával jutalmazza a Riot, amelyben megtalálható mind a 6 különleges kinézet: Pulzustűz Ezreal, Lélekőr Udyr, DJ Sona, Elementalista Lux, Pisztolyistennő Miss Fortune és K/DA ALL OUT Seraphine. Tavaly nem volt hibátlan tippelés, ezért 2022-ben garantált jutalmat kap a legjobb 5000 játékos. Ez a hagyományos Tippjáték és a Kristálygömb esetében egyaránt érvényes. A Tippjátékban vagy a Kristálygömbben a legjobb 5000 között végző játékosok a 2022-es vb Azir hőskinézettel gazdagodnak (és megkapják magát Azirt is, ha még nem szerezték meg).\n\nOSZD MEG VELÜNK A VÉLEMÉNYED HOZZÁSZÓLÁSBAN! KÖVESS MINKET FACEBOOKON IS!\n\n",
    "ez lenne a megoldás a hulladékproblémára?": "Világszerte egyre elterjedtebbek a műanyaghulladékból készített utak, és bár a technológia még aránylag kezdeti szakaszában tart, a Yale School of the Environment által megkérdezett szakértők bizakodóan nyilatkoztak a jövőjét illetően: az utaknak fontos szerep juthat a műanyagok újrahasznosításában.\n\nEgy Accrában, Ghána fővárosában található macskaköves útszakasz pont ugyanúgy néz ki, mint bármely másik macskaköves út a világban. A legtöbb sofőr talán nem is sejti, hogy az útburkolatot alkotó térkövek olyan műanyaghulladékot, ledarált és megolvasztott palackokat és zacskókat tartalmaz, amelyek egyébként a hulladéklerakóban végezték volna.\n\nA Ghánában folyamatban lévő számos hasonló útépítési projekt lendületét egy ambiciózus terv adta, amelyet Akufo-Addo elnök 2018-ban jelentett be. Ez arra szólítja fel a ghánaiakat, hogy törekedjenek a körforgásos modellre, és 2030-ig annyi műanyaghulladékot dolgozzanak fel, vagy hasznosítsanak újra, amennyit évente termelnek – nagyjából 1,1 millió tonnát.\n\nA ghánaiak által naponta kidobott több ezer tonna műanyag alig 5 százaléka kerül újrahasznosító létesítményekbe. A többi a hulladéklerakókban, illegális szeméttelepeken, utcákon és a csatornákban végzi, vagy a szabadban égetik el, mérgezve a levegőt. „Egy fejlődő országban nehéz újrahasznosítani a műanyagot, mert drága, bonyolult, technológiaintenzív” – jegyezte meg Heather Troutman, a Ghánai Nemzeti Műanyag Akció Partnerség programvezetője. „De ha értéket tudnánk adni az újrahasznosított műanyagnak azáltal, hogy halászhálókká, üzemanyaggá vagy burkolóanyaggá alakítjuk, akkor nem temetjük el, nem égetjük el, nem kerül az óceánba“.\n\nA két évtizeddel ezelőtt elsőként Indiában megjelent műanyag utakat mind több országban tesztelik, ahogy a világ műanyagproblémája súlyosbodik. A technológia egyre nagyobb teret nyer Nagy-Britanniában, Európában és Ázsiában. Több ország – többek között Dél-Afrika, Vietnam, Mexikó, a Fülöp-szigetek és az Egyesült Államok – csak a közelmúltban építette meg az első műanyag utakat.\n\nAz elmúlt években több tanulmány is született a témában, melyek szerint a műanyaghulladékot tartalmazó utak ugyanolyan jól, vagy jobban teljesítenek, mint a hagyományos burkolatok.\n\nErősebbek és tartósabbak a terhelésekkel szemben, elviselik a nagy hőmérsékletingadozásokat, és kevésbé hajlamosak kátyúsodni. A kutatók szerint a technológia lehetővé teheti, hogy a hivatalos és a kevésbé hivatalos hulladéklerakókba kerülő műanyagok egy jelentős részét fel tudják használni, miközben fontos nyersanyagforrást biztosítanak az utak leburkolásához és az útjavításokhoz. Egy olyan fejlődő országban, mint Ghána, ahol jelenleg az utaknak csak 23 százaléka van leaszfaltozva, a műanyaghulladék nagy segítség lehet a fejlődéshez.\n\n„Egyszer eljön az a pont, amikor valódi választ kell adnunk arra a kérdésre, hogy hogyan akarjuk orvosolni a műanyagszennyezés óriásira duzzadt problémáját” – válaszolta Doug Woodring, az Ocean Recovery Alliance alapítója a Yale School of the Environment újságírójának kérdésére. „Úgy vélem, hogy a műanyag utak, ha komolyabban elterjednek, az újrafelhasználás más módjaival, például a betonnal és az üzemanyaggal együtt, jó lehetőséget kínálnak arra, hogy több százezer tonnányi hulladékot eltüntessünk, szinte egyik napról a másikra.”\n\nMíg Indiában széles körben használják, más országokban egyelőre csak a kísérletezésnél tartanak, pedig az idő sürget, hiszen az évente előállított 350 millió tonna műanyagnak jelenleg csak a 9%-át hasznosítják újra.\n\n„Az utakban az a jó, hogy rengeteg van belőlük” – nyilatkozta Greg White, az ausztrál University of the Sunshine Coast mérnöke. Négy vállalat eddig több száz kilométernyi műanyag utat épített Ausztráliában – elsősorban kisebb helyi utakat. „Ez főként azért van, mert a helyi önkormányzatok sokkal inkább hajlandóak kipróbálni olyan dolgokat, amelyeket fenntarthatónak tekintenek, szemben a nagy autópályákat felügyelő kormányzati hivatalokkal”. White szerint, aki a skót MacRebur cég, a műanyag burkolóanyagok egyik vezető gyártójának termékeit tanulmányozta „egyáltalán nem kétséges, hogy ha megfelelő műanyagot teszünk az aszfaltba, akkor javíthatjuk a felület tulajdonságait.”\n\n„Arról azonban még nincsenek adataink, hogy hosszabb időtávon mennyire tartósak a műanyag utak, mivel a legtöbb országban kevesebb mint hét éve vannak használatban” – figyelmeztetett az ausztrál mérnök.\n\nBár a különböző vállalatok eltérő megközelítést követnek, ezek alapelve nagyon hasonló: a műanyaghulladékot megolvasztják és más összetevőkkel keverik össze az aszfalt előállításához. Az aszfalt 90-95 százalékban ásványi anyagokból – kőzúzalékból, homokból vagy mészkőből (aggregátum) – áll, és 5-10 százalékban bitumenből, a nyersolajból kinyert fekete, ragacsos anyagból, amely az aggregátumokat köti össze. Amikor a kivitelezők műanyaghulladékot adnak hozzá – amely még a bitumennél is erősebb kötőanyagként szolgálhat -, gyakran csak a bitumen 4-10 százalékát helyettesítik, bár egyes módszerek ennél jóval többet igényelnek. A műanyag utakat tehát nem tömör műanyagtömbként kell elképzelni, éppen ellenkezőleg, a különbség köztük és hagyományos aszfalt között szinte észrevehetetlen.\n\n„A kutatások szerint a műanyaghulladék útburkolatban történő felhasználása képes javítani a bitumenes keverékek stabilitását, és a fáradással szembeni ellenállását, ami hosszabb élettartamot eredményez” – válaszolta Michael Burrow, a Birminghami Egyetem mérnöke, a technológiáról szóló, globális kitekintést nyújtó tanulmány vezető szerzője a műanyag utak minőségét firtató újságírói kérdésre. „Bár azt is meg kell jegyeznünk, hogy a legtöbb projekt esetében még túl korai lenne a hosszabb távra vonatkozó megállapításokat tenni”.\n\nToby McCartney, a MacRebur társalapítója és vezérigazgatója szerint az önkormányzatok számára nagy problémát jelentő műanyaghulladék körülbelül 40 százalékát tudnák felhasználni, ha minden út így készülne, a termékükkel burkolt utakba ugyanis kilométerenként 750 ezer nejlonzacskónak megfelelő súlyú műanyaghulladék kerül beépítésre. Jelenleg azért lobbiznak, hogy megpróbálják elérni az útépítési szabványok módosítását, ami segítene előmozdítani a technológia elterjedését.\n\nA MacRebur rizsszem méretűre morzsolja, zacskózza, és világszerte építőipari cégeknek adja el az adalékanyagként szolgáló hulladékot, amely 2016-os indulásuk óta több száz kilométernyi útba, ösvénybe, felhajtóba és parkolóba került Törökországban, Japánban, Szaúd-Arábiában, Dubajban, Ausztráliában, Új-Zélandon, vagy éppen Szlovákiában. A vállalat jelenleg Amerika mindkét partján, Floridában és Kaliforniában is gyártóbázis kiépítésére készül.\n\nA hollandiai PlasticRoad más megközelítést követ. A vállalat 2018-ban megépített egy kísérleti projektet Zwolle-ban, amelyet a világ első újrahasznosított műanyagból készült kerékpárútjaként harangoztak be. Ez a 30 méter hosszú kerékpárút 218 000 műanyag pohárnak, vagy félmillió kupaknak megfelelő mennyiségű műanyagot tartalmaz. A PlasicRoad teljesen elhagyja a hagyományos aszfaltot, az olcsón előállítható, és könnyen telepíthető kerékpárutakat egyszer használatos, kidobott műanyagból készült üreges modulokból építik meg.\n\nGhánában a Nelplast aprított műanyaghulladékot kever össze homokkal, és a keveréket térkövekké formálja.\n\nIndiában, ahol néhány évvel ezelőtt az ország útjainak 50 százaléka még burkolatlan volt, már 100 ezer kilométernyi új műanyag utat építettek meg, mióta az indiai közlekedési miniszter 2016-ban bejelentette, hogy az útépítések során műanyaghulladékot fognak felhasználni. Az indiai technológia R. Vasudevan, a madurai Thiagarajar Műszaki Főiskola vegyészprofesszora 2001-ben végzett kísérleteiből nőtte ki magát, aki a bitumen és a műanyag közötti hasonlóságra alapozva kísérletképpen aprított műanyagot kevert a bitumenhez, és azt tapasztalta, hogy az anyag kötőhatása megfelelő. Vasudevan módszere kétféle műanyagot használ: LDPE-t, azaz alacsony sűrűségű polietilént, amelyből a nejlonzacskók készülnek, és PET-et, azaz polietilén-tereftalátot, az üdítős palackok anyagát.\n\nMennyire környezetbarát a műanyag út?\n\nAggodalomra adhat okot a mikroműanyagok keletkezése, ám eddig még senki nem számolt be arról, hogy ez megtörtént volna, és a megkérdezettek szakemberek szerint a mikroműanyagok nem jelentenek problémát. „Az útanyag viszonylag inert (nagyon lassan bomló), egy szilárd aszfalttömb” – jegyezte meg Troutman. „Valójában a mikroműanyagok legnagyobb forrása a gumiabroncsok kopása”.\n\nA műanyag utak fontos előrelépést jelenthetnek a műanyaghulladékok újrahasznosításában, a nulladik, és legfontosabb lépés azonban a felhasználás csökkentése lenne – ellenkező esetben a világtermelés 2050-ig megtriplázódik, és nincs a világon annyi út, ami képes lenne ezt a mennyiséget elnyelni. Ez utóbbiban széleskörű a szakemberek egyetértése.\n\nA Villanyóra 132. adásában Sóti Balázzsal, a Zalai Közszolgáltató Nonprofit Kft. informatikai és kommunikációs vezetőjével beszélgettünk a műanyagok újrahasznosításának nehézségeiről.\n\nCímlapkép: VolkerWessels",
    "Kiderült, mennyit kell dolgoznia egy amerikainak és egy magyarnak az új iPhone-ért": "Idén is kiderült hány napot kell dolgoznia egy átlagos magyarnak, hogy megvehesse magának az iPhone 14 Pro (128 GB) okostelefont. A Picoli.com tanulmánya az okostelefon értékét fejezi ki napokban - ezt hasonlítja össze a világ számos országának eredményével. Ez az iPhone-index, vagyis az okostelefon értéke munkanapokban kifejezve.\n\nNéhány adat a tanulmányból:\n\nMagyarországon az iPhone 14 Pro (128 GB) készülék bruttó ára: 569.990 Ft\n\nMagyarországon átlagosan 34,5 napot kell dolgozni az új iPhone 14 Pro készülékért\n\nkell dolgozni az új iPhone 14 Pro készülékért Svájc és az USA lakosainak kell a legrövidebb ideig dolgozniuk – 4,6 és 5,7 napot . Ausztrália sincs sokkal elmaradva a két éllovas országtól, az ott élőknek átlagosan 6,1 napot kell dolgoznia az új iPhone-ért.\n\nés . Ausztrália sincs sokkal elmaradva a két éllovas országtól, az ott élőknek átlagosan 6,1 napot kell dolgoznia az új iPhone-ért. Leghosszabb ideig Törökország lakosainak kell átlagban dolgozniuk az iPhone 14 Pro készülékért – 146,7 napot!\n\nBár az amerikai ár 999 dollár, érdemes megjegyezni, hogy ez a nettó ár csak négy olyan államban érvényes, ahol az általános forgalmi adó 0%.\n\nA KSH legfrissebb adatai alapján Magyarországon az átlagkereset bruttó 503.500 Ft (ez nettó 347.200 Ft). Egy átlagos magyarnak tehát 34,5 napot kell dolgoznia ahhoz, hogy összegyűjtse a pénzt az iPhone 14 Pro okostelefonra, feltéve, ha az összes megkeresett pénzt félreteszi erre a vásárlásra. Az egy évvel ezelőtti eredményhez képest, a szükséges napok száma emelkedett 3,2 nappal.\n\nÍgy nézett ki az iPhone index Magyarországon az elmúlt 5 évben: 2018 – 38,9 nap\n\n2019 – 35,1 nap\n\n2020 – 35,1 nap\n\n2021 – 31,3 nap\n\n2022 – 34,5 nap\n\nA vizsgált országok közül a legrosszabb eredményt érte el Törökország, ahol az iPhone 146,7 munkanapnak felel meg. A második és harmadik helyre került Fülöp-szigetek és Brazília – 90,9 és 74,2 nappal.\n\nAz iPhone 2022 index az iPhone 14 Pro (128 GB tárhely) hivatalos árai alapján lett kiszámítva, melyeket a helyi Apple leányvállalatok vagy hivatalos viszonteladók adtak meg. Az átlagbérek a statisztikai hivatalok vagy az illetékes minisztériumok honlapjairól származnak, és az iPhone-áraknak az adott országban történő közzétételének időpontjában érvényesek. A nettó fizetéseket helyi bérkalkulátorok segítségével kaptak meg a Picoli.com. A havi fizetést elosztották 21 nappal, vagyis a havi munkanapok átlagos számával. Azokban az országokban, ahol a statisztikai hivatalok heti béreket használnak, a fizetést öttel osztották.",
    "Spartathlon: igazi világverseny, apró bökkenővel": "Hogy mennyire népszerű ma a Spartathlon? Talán sokan úgy érzik, éppen annyira, mint a kajak-kenu vagy a vízilabda, vagyis Magyarországon a sikerek miatt nagyon is kedvelt esemény, de a világ nagy része elvan nélküle – csakhogy ez nem igaz. Nem, hiszen az idén szeptember 30-án kezdődő Athén–Spárta kihívás egyáltalán nem egy fekete öves szűk kör kedvence, nem arról van szó, hogy a görögök, japánok, amerikaiak meg magyarok jól eldöntik egymás között, éppen ki is nyerjen.\n\nMeglepően széles a Spartathlon univerzuma, kis bökkenővel persze: Afrika fájóan alulreprezentált, ezúttal egyetlen dél-afrikai futó képviseli az egész kontinenst.\n\nPedig biztos sok magyar ultrás is elmerengett azon, valahol a csatornán túl, hegyen még innen milyen jó lenne szép komótosan elcaplatni a fáradó Kipchoge mellett, aki holmi maratonikon még tud loholni, de egy emberesebb távon már négykézláb mászna be a frissítőpontra. Persze ilyesmiről szó sem lehet, etiópok, kenyaiak, ugandaiak, a világ legkiválóbb hosszútávfutó-nemzeteinek képviselői nincsenek ott az ultrában, és jó ideig nem is lesznek. Spartathlonon végzett már a legjobb három között ezernyi japán és amerikai, néhány brazil, netán ausztrál, koreai, iráni sportoló. Afrikai soha. Hogy mi az oka a távolmaradásnak, egyszerűnek tűnik: a pénz, pontosabban a hiánya. Hiszen a futás oly sok változatával szemben az ultrázásban minden van, na de pénz, az nincs – erről például a veronai 24 órás Eb-re éppen hogy eljutó magyar futók is sokat tudnának mesélni. A szervezők, köztük természetesen a magyar versenyek ötletgazdáinak jó szándéka kétségtelen, az igyekezetük becsülendő, de ahogy néhány hónapja írtunk róla, sokszor az is jelentős bevétel a legjobbaknak, ha egy-egy versenyre legalább nevezési díjat nem kell fizetniük…\n\nTegyük hozzá, éppen a Spartathlon nem panaszkodhat, egész pofás netes megjelenése van (ez azért is dicsérendő, mert az imént említett veronai csúcsverseny honlapjának főoldalán cikkünk írásakor még mindig az állt, hogyan is kell nevezni a már rég véget ért eseményre), négy évtizede a koronavírus miatti kihagyást leszámítva mindig sikerült megrendezni, és még néhány, jobbára görög szponzort is fel tudtak hajtani a szervezők.\n\nRáadásul a Spartathlonnak már a hagyománya is akkora, hogy mindenféle különösebb felhajtóerő nélkül, pusztán az élményért, a legendáért, a Leonidász-szoborért, az olajágkoszorúért is jóval többen indulnának, mint amennyit a szervezők engedhetnek, és így „Afrika-mentesen” is össznépi versenynek mondhatjuk az Athén és Spárta közötti futást.\n\nTermészetesen a görög csapat alkotja majd a legnépesebb mezőnyt félszáz versenyzővel, csaknem ennyien lesznek a japánok, de a megszabott kvótához mérten nagy lesz a német, az amerikai, az angol, az olasz, na és természetesen a 24 fős magyar küldöttség. Sokan neveztek Belgiumból, Izraelből, Csehországból, Brazíliából, Hollandiából, Franciaországból, Svédországból, Lengyelországból, Argentínából is, és lesznek olyan egy-két szereplős nemzetek, mint Indonézia, Luxemburg, a Fülöp-szigetek, Kolumbia, Paraguay, Ciprus, Albánia, Tajvan. Ha jól számoltuk, 46 ország adja majd a 388 futót, Afrikán kívül talán a mindössze két ausztrál és az egyetlen kanadai sportember jelent némi hiányérzetet.\n\nKorábbi cikkünkben írtunk már arról, milyen szereplést is várhatunk a magyaroktól az idei Spartathlonon, és röviden bemutattunk néhány futót. Jöjjön most újabb öt magyar, a miniportrékat a verseny hivatalos oldala, a DUV, és a Spartathlon Magyar Csapat Facebook-oldal információi alapján állítottuk össze.\n\nBalogh Ildikó (144-es rajtszámmal): „A szokásos sík útvonalamon futottam Gödöllő mellett a kerékpárúton. Már éppen pirkadt, amikor egy kereszteződés előtt megláttam az autó lámpafényét. A következő pillanatban már a kocsi mellett feküdtem” – elevenített fel egy nem kedves emléket honlapunkon a mogyoródi futó, de szerencsére a két évvel ezelőtti balesetből nem lett nagyobb baj. Hat éve kezdett el futni, gyorsan eljutott az ultratávokig, sok nagy kihívás mellett megjárta az Ultrabalatont és a Korinthoszt is, idén pedig a 160 kilométeres MyWay-versenyen hatodik, a 130 kilométeres UTT-n ötödik lett. Jöhet a még hosszabb Spartathlon, ez lesz az első próbálkozása, remélhetőleg sikerrel.\n\nLukács Sándor, azaz Luky (153-as rajtszámmal): Szintén az első Spartathlonja előtt áll az erdélyi származású, de már régóta Magyarországon élő, 46 esztendős sportember, aki 2014 óta fut, majd belekóstolt a triatlonba, és négy éve kezdett ultrázni. Az eredményei mindenesetre tiszteletet parancsolnak (és ebben alighanem edzőjének, a kétszeres Spartathlon-győztes Maráz Zsuzsának is jelentős szerepe van), hiszen a görög verseny egyik előszobájának tekintett Korinthoszon volt második és negyedik, egy 12 órás ausztriai viadalon pedig a harmadik helyen végzett.\n\nMészáros Tamás (154-es rajtszámmal): Az egyik legfiatalabb magyar induló, novemberben lesz 35 éves. Az ultrafutással 2017-ben ismerkedett meg, azóta számos ismert magyar versenyen indult, nem ritkán az élmezőnyben végzett. Tavaly két nagyszerű harmadik helyet is felmutathatott, előbb a 85 kilométeres Nagyvárad–Debrecen, majd a 115 kilométeres Kassa–Miskolc erőpróbán. Neki is ez lesz az első Spartathlonja, de ahogy fogalmazott, sikeres teljesítés esetén egyben az utolsó is.\n\nCsepregi Ákos (184-es rajtszámmal): Beszél angolul, olykor németül, emelkedőn felfelé pedig trágárul – a 39 éves keszthelyi-budapesti futó nemcsak a lábakat dolgoztatja, hanem a rekeszizmokat is, hiszen ahogy kis spartathlonos bemutatkozásából is kiderült, igencsak jó humora van. Az idén negyedik lett az 50 kilométeres Ultrappolcán, jól szerepelt a Mywayen, a nyáron Riskát és UTT-t, néhány hete Szőlőskört futott. És hogy mit vár úgyszintén első bálozóként október elsejére? „Eredményt tekintve a túlélésre játszom. Vagy beledöglésre. Vagy röhögve célba érésre.”\n\nSélley Gábor (225-ös rajtszámmal): Két kellemetlen Spartathlon-élmény után jöjjön egy kellemes! Előbb a 2020-as verseny maradt el a vírus miatt, pedig a rákoscsabai futó is szerepelt a rajtlistán, majd egy évvel később már útnak indult, de ahogy fogalmazott, nem élvezte, és 154 kilométernél kiszállt. Holott a tavalyi szezonja egyáltalán nem sikerült rosszul, 46 évesen harmadik lett az UTT-n és a Korinthosz 80-as távján is, míg az idei teljesítések között szerepel az Ultrabalaton és a 103 kilométeres Ultra Trail Chianti is.\n\nCSAK EGY KATTINTÁS, ÉS MÁRIS BÖNGÉSZHETI CÍMLAPUNKAT: ÖTVEN-HATVAN CIKK, FOLYAMATOSAN FRISSÜLŐ TARTALOM!",
    "Letarolhatják ezek a magyar élelmiszerek Ázsiát: így hódíthatnak meg mindent": "Megnyitotta kapuit az ASEAN (Association of Southeast Asian Nations - Délkelet-ázsiai Államok Szövetsége) térség egyik legjelentősebb nemzetközi élelmiszer és ital szakkiállítása a Food&HotelAsia (FHA) Szingapúrban. A 2022. szeptember 5-9. között megvalósuló rendezvényen az Agrármarketing Centrum szervezésében Magyarországot 8 kiállító és a Hungarian Food Business Program képviseli.\n\nAgrárszektor 2022 konferencia Közeleg az év nagy agráreseménye, a jubileumi Agrárszektor Konferencia Tizedik alkalommal rendezi meg az idén a Portfolio Csoport kétnapos siófoki Agrárszektor Konferenciáját, amely az egyik legnagyobb és legjelentősebb szakmai eseménynek számít a hazai agráriumban. A november 30-december 1-jei jubileumi eseménynek a siófoki Hotel Azúr szálloda és konferenciaközpont ad otthont. A konferencia valamennyi olyan fontos agrártémával foglalkozik, amely hosszú távon is döntő hatást gyakorolhat az agrárgazdasági szereplők tevékenységeire. A rendezvény az agrárium valamennyi résztvevőjének – a mezőgazdasági termelőknek, az élelmiszerfeldolgozóknak, a gazdálkodókat kiszolgáló szolgáltatóknak és a kereskedőknek – hasznos és naprakész információkat nyújthat, akik az államigazgatási, a vállalati-üzleti és az érdekképviseleti szféra csúcsvezetőtől hallhatnak színvonalas szakmai előadásokat és kerekasztal-beszélgetéseket. Ne mulassza el, és jöjjön el a Portfolio Csoport siófoki Agrárszektor Konferenciájára november 30-december 1. között! Információ és jelentkezés\n\n1978 óta idén 22. alkalommal kerül megrendezésre a térség kiemelkedő professzionális eseménye, melyen legutóbb, 2018-ban csaknem 120 ezer négyzetméternyi területen, 76 ország 3.496 kiállítója teremthetett kapcsolatot 55.433 látogatóval. A dinamikus növekedésnek köszönhetően a hotel, étterem és vendéglátás kategória immár külön rendezvény keretében szerveződik. Az FHA-Food & Beverage hozzáférést biztosít a globális beszállítóknak a minőségi termékeket kereső vásárlókhoz, köztük a forgalmazókhoz, az importőrökhöz, a gyártókhoz és a kiskereskedőkhöz, valamint a résztvevők értékes betekintést nyerhetnek az élelmiszeripar fejlesztéseibe és jövőbeli trendjeibe is.\n\nSzingapúr városállam saját piaca sem elhanyagolható, mindazonáltal fontos nemzetközi kereskedelmi központ: sok nemzetközi kereskedőnek van itt képviselete, akik a régió piacára innen szállítanak. Szingapúr tehát a térség többi állama felé elosztó központként is funkcionál (pl. a Fülöp-szigetek, Indonézia, Malajzia, Thaiföld, Vietnam). Összevetve Ázsia más országaival, a szingapúri fejlett üzleti infrastruktúra és környezet is elősegíti az eredményesebb üzletkötéseket. Emiatt az Agrármarketing Centrum harmadik alkalommal segíti hozzá a magyar agrárium résztvevőit a kedvezményes kiállítási lehetőséghez Szingapúrban.\n\nAz 54 négyzetméteres magyar nemzeti közösségi standon nyolc magyar cég exporttermékei és a Hungarian Food Business Program kerül bemutatásra. A tokaji bort, a libamájat, a szuvidált galambhúst, a mangalicát, a magyar mézet, a „varázsszívószálat” és a gluténmentes snackjeinket is megismerhetik a látogatók. A Hungarian Food Business Program emellett lehetőséget nyújt a programban regisztrált magyar élelmiszerelőállító cégeknek a potenciális üzleti partnerekkel való kapcsolatfelvételre, hiszen a program szoftvere egyedülállóan összefogja a magyar élelmiszergyártókat és termékeiket, létrehozva ezáltal egy valós idejű, a világ bármely pontján elérhető, online élelmiszeripari katalógust és hazai gyártói bázist.\n\n(Címlapkép forrása: Agrármarketing Centrum)",
    "Perintfalvi Rita: Micsoda embertelenség ez!!!???": "Az abortusztörvény kapcsán szólalt meg a feminista teológus.\n\nMint arról mi is beszámoltunk, egy új rendelet szívhang meghallgatásához köti az abortusz elvégzését. A döntés kapcsán Perintfalvi Rita is megszólalt Facebook-oldalán, „nőkínzó törvénymódosításról” beszél, és felidézett egy Fülöp-szigeteki emléket. Mint írja:\n\n„Néhány éve Manilában, a Fülöp-szigetek 14 millió lelket számláló, elképesztően szegény fővárosában jártam. Ahol nemcsak a nyomornegyedekben, de a luxusszállodák közvetlen közelében is az utcákon, a parkokban, a fákra aggatott hálókban tengették életüket emberek százezrei. Iszonyúan magas a nők és leányok elleni nemi erőszak mértéke, s így a nem kívánt terhességek száma. Egyik forró délután, amikor a város egyik propaganda célra használt luxusmúzeuma mellett sétáltam, olyasmit láttam, amit szemlélve úgy éreztem megáll a szívverésem és azon nyomban meghalok a látvány szörnyűségétől. Egy huszonéves fiatal anya sétált át a nyolcsávos úton, a hátán cipelve egy csecsemőt és maga mellett kísérve egy másik aprócska gyermeket, aki tudott már járni. Teljesen mezítelen volt, még cipő sem volt az apró lábain, amelyeket szorgoson kapkodott az égető aszfalton. Az anya a nyolcsávos út közepén hirtelen elengedte a csöppség kezét, aki elkezdett elsodródni tőle. Egyre beljebb és beljebb. A nő arca holtfehér volt, de nem indult be benne semmiféle pánikreakció. Nem rohant a gyermeke után. Le volt bénulva, csak figyelte, ami történik. S az autók csak jöttek és jöttek. Dudáltak, többen kiabáltak. De a nő dermedten bénult maradt. Ekkor megértettem, azt akarja, hogy a gyermekét halálra gázolja egy autó, mert még az is kegyesebb halál, mint az, hogy éhen fog halni, hiszen nem tud neki ételt adni. Mert nincsen miből. És nem segít senki. A csecsemőt még tudta vézna teste tejéből valahogy táplálni, neki még volt talán néhány hónapja, de a másiknak nem. Nem is tudom mi tartotta még életben ezt a szerencsétlen nőt. És vajon meddig. Végül valami csoda folytán mindhárman átértek az úton, de a nő terhei nem lettek könnyebbek, számára és gyermekei számára nem volt lehetőség a túlélésre. Biztos volt a halál. Mégpedig az éhhalál. Csak az ideje volt kérdéses.”\n\nBejegyzését Perintfalvi azzal zárja, hogy nem érti „hogy lehetett ilyesmit törvénybe iktatni egy átfogó anyasegítő program bevezetése nélkül”, valamint azt a kérdést teszi fel, „mennyi bántalmazást engedtek meg még törvénybe iktatni?”\n\nNyitókép: Perintfalvi Rita Facebook-oldala",
    "Ivkovics Sztojan szerint a magyar válogatott jó eséllyel pályázik a vb-szereplésre": "A szakvezető vasárnap az M4 Sport csatornán közölte, a novemberben esedékes vb-selejtezők könnyebbek lesznek, mint nemrég az Európa-bajnoki mérkőzések, mert akkor már nem állnak rendelkezésre az NBA-sztárok.\n\n„Ha a csehek és a bosnyákok elleni mérkőzés úgy sikerül, amire képes a csapat, akkor februárban komoly esély lehet, hogy kijussunk a vb-re” – jelentette ki a kapitány, akinek csapata a kölni Eb-meccsek előtt, augusztusban kikapott idehaza vb-selejtezőn a litvánoktól, majd győzött Csehországban. A folytatásban a válogatott november 11-én Bosznia-Hercegovinában lép pályára, majd három nappal később Csehországot fogadja.\n\nHanga Ádám (b) és a francia Terry Tarpey a férfi kosárlabda Európa-bajnokság Franciaország – Magyarország mérkőzésén a kölni Lanxess Arénában 2022. szeptember 4-én.\n\n(Fotó: MTI/Czeglédi Zsolt)\n\nA 2023 februárjáig tartó európai vb-selejtezősorozat 32 együttessel rajtolt. Júliusban minden négyesből az első három gárda jutott tovább a kvalifikáció második szakaszába, melynek hat meccsére augusztusban, novemberben és jövő februárban kerül sor. A második szakasz 24 együttese négy hatos csoportban folytatja úgy, hogy valamennyien magukkal viszik a korábban szerzett pontjaikat. Végül mind a négy csoportból az első három utazhat a jövő nyári vb-re, amelynek a Fülöp-szigetek, Indonézia és Japán ad otthont. A magyarok a hónap elején mind az öt Eb-csoportmeccsüket elvesztették Kölnben, s végül a 23. helyen zártak.",
    "VIDEÓK : A delfinvadászat betiltásáért tüntettek": "Állatvédők tiltakoztak a delfinek éves hajtóvadászata ellen Japán manilai nagykövetsége előtt, a Fülöp-szigetek fővárosában.\n\nA tüntetők azt követelték, hogy a tokiói kormány állítsa le a tengeri emlősök leölését és vessen véget a szeptember elejétől február végéig tartó öldöklés gyakorlatának.\n\nA mostani vadászidényben állítólag 1849 delfinre szól a kvóta. Az állatok többségét a húsukért ejtik el, de a szórakoztató ipar számára is fognak be delfineket.",
    "„Egy amerikai tábornok azt mondta nekem, hogy Kína meg fogja támadni Tajvant”": "Tim Marshall, A földrajz fogságában szerzője a Neokohnnak elmondta mit gondol, megakadályozza-e Izrael, hogy Iránnak atombombája legyen, és hogy szerinte a világ melyik részére érdemes most odafigyelni. Hajdú Tímea interjúja.\n\nTim Marshall, brit újságíró, a Sky News korábbi tudósítója, több nemzetközi bestseller szerzője. Elmondása szerint már gyerekkora óta izgatta a külpolitika és felnőttként a terepen dolgozva gyorsan tudatosult benne a földrajz fontossága. „Korán rájöttem, hogy mennyire fontos a földrajz megértése az adott konfliktus megértéséhez, és hogy ha nem értjük a terepet, hogy melyik autópálya melyik városhoz vezet, hogy melyik a megfelelő terület a harcokhoz, akkor nem igazán értjük, hogy mi történik az orrunk előtt” – mondta lapunknak.\n\nA Londonban élő újságíróval a Park Könyvkiadó szervezésében Zoom-on beszélgetett a Neokohn. Magyarul a Park gondozásában megjelent kötetei: A földrajz fogságában, A földrajz hatalma, Falak.\n\nTim Marshall: A földrajz fogságában és A földrajz hatalma „A földrajz kulcsfontosságú: behatárolja, mit tehet és mit nem az emberiség” – írja Marshall. A brit szerző több évtizedes tudósító karriert tudhat maga mögött, bejárta a világot és a terepen első kézből tapasztalta meg a földrajz ismeretének fontosságát. Könyvei egyfajta útmutatók a világpolitikához. A földrajz fogságában átveszi a nagy régiókat, Oroszországot, Kínát, Amerikát stb. nagy vonalakban bemutatja ezen országok törekvéseit és történelmét. Körbejárja, hogy miként befolyásolja egy ország külpolitikáját elhelyezkedése a térképen, földrajza és erőforrásai. Izgalmas betekintést kap az olvasó miért olyan fontos Ukrajna Oroszországnak, miként befolyásolja a Himalája India és Kína kapcsolatát, és miért nem érdemes Irán ellen háborút indítani. A földrajz hatalmában olyan területekre kerül sor, amik az előző könyvből kimaradtak: Ausztrália, Szaúd-Arábia, Spanyolország. Ebből a kötetből kiderül honnan indulhat a legújabb migrációs hullám Európába, Ausztrália miért fél Kínától, és miért olyan fontos a világűr a nagyhatalmak játszmájában.\n\n***\n\nA földrajz fogságában című könyvében Oroszország volt az első ország, amelyet elemzett. Ön az írásai alapján talán nem lepődött meg annyira a februári inváziókor, vagy igen?\n\n2022-ben úgy gondoltam 50-50 százalékos esélye van, hogy az oroszok bevonulnak Ukrajnába. Az egyetlen dolog, amiről azt hittem, hogy visszatartja az oroszokat, az az Északi Áramlat 2 gázvezeték volt. Mikor januárba értünk, akkor már azt írtam, hogy igen, szerintem meg fog történni az invázió.\n\nMár 2014-ben megírtam, hogy szerintem valamikor meg fog ez történni, mert 2014 csak az első kör volt, 2022 már a második forduló. Attól függően, hogy ez hogyan végződik, lehet, hogy lesz harmadik forduló is.\n\nHa a térképet nézzük, mit gondol mit fognak elfogadni az oroszok jó eredményként?\n\nFebruár 24-én egész Ukrajnát elfogadták volna.\n\nMost talán elfogadják a február 24-i kiindulási helyzetet, ami alatt a Krímet és a Donbász általuk uralt részét értem.\n\nÉs lehetséges, hogy ez a részleges mozgósítás és ez a népszavazás, amit tartanak szerepet fog kapni mindebben. Lehet ez lesz egy megállapodás körvonala, ami talán már jövőre megtörténik. Azt mondják majd, hogy Moszkva szerint jogszerűen tartották meg ezeket a népszavazásokat, ez a terület most már Oroszországhoz tartozik. Tehát úgy tehetnek, mintha a küldetés teljesítve lenne. Ezt talán elfogadnák, mert olyan rosszul állnak.\n\nNéhány szakértő azt állítja, hogy az oroszok „nem állnak meg Ukrajnánál”, pár kelet-európai országban ettől valóban félnek. Önnek mi a véleménye erről, fognak még próbálkozni az oroszok?\n\nHa a tűzszüneti megállapodás, amikor eljön, nem ad garanciát Ukrajnának, hogy megfelelően megvédjük őket, akkor újra meg fog történni.\n\nEz nem jelenti azt, még ha újra megtörténik is, hogy eljönnek nyugatra, Magyarországig és Lengyelországig. Ennek két oka van. A legfontosabb a NATO.\n\nA másik pedig, ami különösen önöket érinti az a Kárpátok. Lengyelországba sokkal könnyebb bemenni, mint Magyarországra. Tehát a Kárpátok egy kicsit elfedezi önöket.\n\nDe azt hiszem, hogy a Kreml szívesen irányítaná Lengyelországot. De úgy gondolom nem látja annyira szükségét annak, hogy Magyarországot ellenőrizze, mert Magyarország, hogy is fogalmazzak finoman… A magyar vezetés igyekszik nem túlságosan ellenséges lenni Moszkvával szemben.\n\nMit gondol az amerikai szerepvállalásról? A földrajz fogságában azt írja Amerika alapvetően „Európa problémájának” tartja Oroszországot. Viszont ebben a konfliktusban mélyen benne van, mit gondol mi ennek az oka?\n\nEnnek számos oka van. Részben a demokráciák barátsága, a közös kultúra. De ez egyben reálpolitika. Tegye fel magának a kérdést, hogy miért csatlakozott Amerika az I. világháborúhoz, és miért csatlakozott a II. világháborúhoz, és miért vívta a hidegháborút? Igen, a demokráciák barátsága és a kulturális kapcsolatok miatt.\n\nDe azért is, mert Amerika nem fogja megengedni, hogy egyetlen hatalmas, domináns erő legyen az európai kontinensen, legyen az a németek, az oroszok vagy bárki más.\n\nÉs ezért ha látják, hogy valaki felemelkedik, megpróbálják visszaszorítani, mert tudják, hogy ha egy erő uralná és irányítaná Európát, az kihívást jelentene számukra.\n\nMi a véleménye a kibontakozó energiaválságról, gondolja, hogy Európa túlélhet az orosz energia nélkül?\n\nEgyszer majd, de még nem most.\n\nMindez sokkal nagyobb dolgokhoz kötődik, beleértve a hidegháború végét és a 2000-es éveket, mikor a nagyon naiv európai, főleg értelmiségi politikai osztály úgy gondolta, hogy mindennek vége. Azt hitték, hogy a háború a 20. századé ami nem történhet meg itt a 21. században, ami annyira naiv volt. És így nem látták, hogy mi jön rájuk. Az energiapolitikájuk követte Németországot, amely a legjobb példa erre.\n\nEz a szörnyű és tragikus ébresztő kellett ahhoz, hogy Németország rájöjjön, mennyire bebörtönözte magát.\n\nA földgáz tárolók már majdnem tele vannak, a németeknél is. Most majd próbálják beindítani a megújuló energiát, de ez egy lassú folyamat. A németek LNG-terminálokat építenek a Balti-tengeren, hogy LNG-t hozzanak be. Szóval kemény tél lesz.\n\nA háború miatt most mindenki azt találgatja, hogy hol lesz a következő háború. Sok szó esik Tajvanról. A könyvében azt írta, hogy nem hiszi, hogy Kína meg akarná támadni Tajvant. Most is így gondolja?\n\nIgen, még mindig így gondolom. Azt hiszem, hogy ez a háború még kevésbé tette valószínűvé a kínai támadást. Persze csak találgatok, de szerintem ez túl nagy kockázat lenne Kínának.\n\nSzeretnék megtenni? Persze, hogy szeretnék. Újra irányítást akarnak szerezni Tajvan felett. Ha biztosak lennének benne, hogy győznek, akkor harcolnának érte, de nem biztos, hogy győznek.\n\nBiden nemrég negyedszerre utalt arra, hogy Amerika harcolni fog. Valójában nem azt mondja, hogy harcolni fog, hanem azt, hogy támogatni fogják Tajvant. Még mindig van benne egy kis stratégiai kétértelműség, de ezen a héten negyedszer mondta ki. Szerintem ez valószínűleg elég ahhoz, hogy ebben az évtizedben ne próbálkozzanak vele.\n\nDe el kell mondanom önnek és az oldaluk olvasóinak, hogy beszéltem egy nagyon magas rangú amerikai tábornokkal, aki szerint meg fogják tenni a kínaiak.\n\nHa ez megtörténne, ön szerint Amerika valóban harcolna Kínával?\n\nElőször is tudni lehet majd, hogy Kína támadni fog-e, mert hónapokig tartó előkészületekre lesz szükség. Nem tudja azt csinálni, hogy egy nap felébred és támad. Ez idő alatt Amerika úgy fog pozicionálni, hogy választási lehetőséget adjon magának, hogy harcoljon vagy ne harcoljon.\n\nHa akkor nem harcol, elveszíti az egész Csendes-óceán nyugati részét. Nem a Tajvan elfoglalása utáni napon, hanem az azt követő években. Minden egyes amerikai szövetségest elveszthet, kezdve Japántól, egészen Ausztráliáig.\n\nDél-Korea, Szingapúr, Indonézia, Fülöp-szigetek. Mindannyian figyelni fognak, mindannyian tudják, hogyha Amerika nem harcol Tajvanért, értük sem fog, és Kína felé fognak hajolni, és Kína fogja uralni a Csendes-óceán nyugati részét. Tehát ez Amerika választása, ami nem könnyű választás, de ez nem csak Tajvanról szól, hanem Amerikáról is.\n\nNiall Ferguson: Ma a nagy birodalmak mind tagadják, hogy birodalmak A brit sztártörténész budapesti könyvbemutatóján beszélt arról mi a közös az európai vezetőkben és az afgán kormányban, mikor lesz a következő nagy háború, és miben hasonlít Csernobil és Wuhan. Beszámoló. Hajdú Tímea\n\nEgy másik forró pont a térképen Irán, amelyről ön is írt a legújabb könyvében. Jelenleg is zajlik ott egy tüntetéshullám, de vajon van-e bármi esély a rezsimváltásra?\n\nAz elmúlt 20 évben minden egyes alkalommal, amikor tüntetések voltak, az emberek azt mondták, hogy nézd, milyen gyenge az állam… Nem becsülöm alá a düh és a gyűlölet mélységét, amit az emberek hatalmas tömegei táplálnak a rendszer ellen. De még mindig úgy gondolom, hogy a hatalomnak van elég fegyvere, és készek használni őket. Ez egy nagyon-nagyon hosszú folyamat része, amely az egész évszázad során végbement, és ahogy minden egyes év elteltével a szorításuk egy icipicit lazul. Egyre többen vannak, akinek elege van ezekből az szenilis öregemberekből a szakállukkal és turbánjukkal. Ahogy öregszenek, és a lakosság fiatalodik, lassan, nagyon lassan lazul a szorításuk, de azt hiszem, hogy jelenleg még mindig van szorításuk, mert látjuk a tévében a Youtube-on, hogy a fiatalok leszedik a kendőjüket és felgyújtják, és látjuk a fiatalokat, akik támogatják őket, és látjuk a dühöt.\n\nDe nem látjuk az irániak millióit, akik valójában támogatják a rezsimet, és ők még mindig léteznek.\n\nMit gondol nukleáris fegyverek veszélyéről Iránban? Lát arra esélyt, hogy Izrael megpróbálja megakadályozni a megszerzésüket?\n\nKétségtelen, hogy Irán megpróbál atombombát szerezni. Valószínű, hogy az atomalku nem fog megköttetni.\n\nBár jelenleg Ukrajna és Tajvan kapja a figyelmet, ez a történet egész évben pezsgett. És a következő néhány évben valószínűleg visszatér a címlapjainkra. Még több rejtélyes robbanás lesz Iránban, és még több tudós fog „a busz alá esni.” Szóval szerintem igen, megpróbálják majd, és Izrael megpróbálja majd megállítani őket.\n\nKatonailag azonban továbbra is rendkívül nehéz Izraelnek kiiktatni a nukleáris létesítményeket. Túl hosszú az út.\n\nS a szaúdiak még nem állnak készen arra, hogy engedjék Izraelt átrepülni a légterükön. Szóval nézze, még nem vagyunk éles helyzetben, de néhány éven belül elérkezhetünk oda.\n\nHa ránéz a térképre mi az a terület, aminek ön szerint több figyelmet kellene kapnia, de jelenleg nem kap?\n\nA közép-ázsiai köztársaságok egy puskaporos hordó, különösen a Ferganai-medence. De hogy brutálisan őszinte legyek; a reálpolitika világában, még ha ez egy puskaporos hordó is és nagyon csúnya dolgok is történnének, ennek a hatása kisebb lenne, mint egy háborúnak, mondjuk Európa közepén, az Egyesült Államokban vagy a Dél-kínai-tengeren. A közép-ázsiai köztársaságok tehát nehéz időszakon mennek keresztül.\n\nOtt vannak még a folyamatban lévő tragédiák, mint például a Kongói Demokratikus Köztársaság és a jemeni polgárháború. Ezek is több figyelmet érdemelnek. De ismétlem, mivel a globális hatások kisebbek, kevesebb figyelmet kapnak.\n\nHa már a kevés figyelmet említi, itt Európában igen kevés figyelmet kapnak az európai kisebbségek. Ezt ön is írja a könyvében Spanyolországgal és Katalóniával kapcsolatosan. Pedig ezek komoly konfliktusok kitöréséhez is vezethetnek…\n\nEz olyasmi, amivel nem akarnak az emberek foglalkozni, mert ellentmondásos téma.\n\nAz EU kiáll a kisebbségi jogokért, de ha nagyon ki vannak hangsúlyozva a kisebbségi jogok, akkor Európa különböző kis részei kiszakadhatnának és megroppanthatnák az Európai Uniót.\n\nTehát egyfajta csapdába esnek, és ezt a problémát Katalóniában is látni, ahol egyszerre akarják támogatni a demokratikus jogokat, de ugyanakkor nem akarják, hogy az egyik nemzetállamuk szétessen.\n\nNagyon-nagyon szerencsések vagyunk Európában, a világ legtöbb részéhez képest aránylag jól kijövünk egymással. Csak nézzük meg a halálozási arányt a síita muszlimok között Pakisztánban, hogy mi történik velük. Vagy a kurdokkal Törökországban.\n\nSok problémánk van, hosszú út áll előttünk, de a világ legtöbb részéhez képest jól mennek itt a dolgok.\n\nEzt a cikket szerkesztőségünk az ünnep beállta előtt készítette és előre időzítve jelent meg az oldalon.",
    "Még a havi bruttónk sem elég az új iPhone-ra": "Piacra dobta az Apple új, csúcskategóriás iPhone-ját, hamarjában ki is derült, hogy a magyar átlagfizetések nem túl versenyképesek világpiaci szinten. Hazánkban még a havi bruttó átlagkereset sem lenne elég, hogy megvásároljuk a készüléket, így körbenéztünk, mi a helyzet, ha személyi hitelből próbálnánk megvalósítani az üzletet.\n\nA bejegyzések a szerzők személyes véleményét, nem a cégek álláspontját tükrözik, és semmilyen formában nem minősülnek befektetési ajánlatnak.\n\nÓriási csinnadratta mellett jelentette be az Apple az új iPhone 14 Pro (128 GB) készüléket, és a hazai áraktól csaknem égnek állt a potenciális vásárlók haja. Magyarországon ugyanis 569 990 forintért lehet hozzájutni az új csúcskészülékhez, és hát mondjuk ki: ez nem a mi pénztárcánkra lett szabva.\n\nNem a magyarok zsebének való\n\nA Picodi utánajárt, hány napot kell dolgozni az egyes országokban, hogy megvásárolhassuk a terméket. Természetesen ezt úgy kell érteni, hogy minden fillért félrerakunk a fizetésünkből, a számítás alapjául a KSH legfrisseb átlagkereseti adatsorát vették (bruttó 503 500 forint).\n\nEnnek alapján\n\nTörökország (146,7 nap),\n\nFülöp-szigetek (90,9 nap),\n\nBrazília (74,2 nap),\n\nIndia (64,9 nap),\n\nThaiföld (48,7 nap),\n\nMexikó (47,1 nap),\n\nMontenegró (39,7 nap),\n\nMagyarország (34,5 nap),\n\nGörögország (30,3 nap),\n\nSzlovákia (29,9 nap)\n\nlakosainak kell a legtöbbet dolgozniuk álmaik telefonjáért. Összehasonlításképpen: tavaly, 2021-ben ezért még csak 31,3 napot kellett dolgoznunk, tehát 3,2 napi keresettel többet kell már félretennünk.\n\nPersze mi még egy szót sem szólhatunk a törökök közel 147 napja mellett, ráadásul a jelenlegi, nyolcvanszázalékos inflációjuk okán ez a szám valószínűleg még emelkedni is fog. Sőt a török líra idén közel 25 százalékot gyengült az amerikai dollárhoz képest.\n\nSvájcban mellényzsebből kifizetik\n\nVannak viszont bizonyos országok, ahol egy új, csúcskategóriás iPhone-t megvásárolni nem olyan földöntúli dolog, mint egy átlagkeresetből gazdálkodó magyar polgárnak.\n\nIlyenek például\n\na svájciak (4,6 nap),\n\naz amerikaiak (5,7 nap)\n\nvagy az ausztrálok (6,1 nap).\n\nÉs ha hitelre vesszük?\n\nSzámos ember van, aki önerőből nem képes megvalósítani vágyait, így hitelhez folyamodik, így veheti meg a nagy futballtornákra az óriásképernyős televíziót vagy jelen esetben éppen az Apple új csúcskészülékét.\n\nA money.hu hitelkalkulátorának segítségével nézzük meg, mi a helyzet, ha személyi hitelből kívánnánk fedezni az új iPhone-t. Ha a 347 200 forintos átlagkeresetet vesszük alapulm és két évre vennénk fel az 570 ezer forintot (ami a készülék teljes ára), akkor a jelenleg a piacon található legjobb konstrukciók szerint\n\naz UniCredit Banknál havi 27 233 forintos törlesztőrészlet mellett végül 653 590 forint lenne a teljes visszafizetendő összeg,\n\nhavi 27 233 forintos törlesztőrészlet mellett végül 653 590 forint lenne a teljes visszafizetendő összeg, a Takarékbanknál 27 691 forintos havi törlesztő mellett 666 580 forintot fizetnénk vissza,\n\n27 691 forintos havi törlesztő mellett 666 580 forintot fizetnénk vissza, a K&H-nál pedig 28 929 forintot fizetnénk havonta, és 683 227 forintnál állna meg két év múlva a mutató.\n\nKészülékkedvezmény biztosan lesz\n\nA money.hu szerint természetesen belefuthatunk egyedi készüléktámogató ajánlatokba például a mobilszolgáltatóknál, ahol kamatmentes konstrukcióban lehet megoldani a részletfizetést, sőt még a listaár is alacsonyabb lehet. Ennek hátulütője ugyanakkor az, hogy a futamidő egészére hűséget kell fogadnunk a szolgáltatónknak. A bankokkal ellentétben a telkopiacon nincs annyi szereplő, aminek okán akár a hűségidő nem akkora béklyó, ám azzal nem árt tisztában lennünk, hogy a készülékár nagyban függ a választott díjcsomagtól, amelynek ára viszont az adott szolgáltatónál is csökkenhet a hűségidő alatt. Ekkor pedig a díjak különbözetével is drágul a termék.\n\nHa tényleg nem bírsz nélküle élni…\n\nIlyen áron, ahogy említettük, az új iPhone már kifejezetten presztízsberuházás, ám aki eldöntötte, hogy erre a készülékre van szüksége, annak nem éri meg kivárni. Aki később lép, az nemcsak azzal számolhat, hogy a bevezető árnál az első néhány hónapban még akár magasabb is lehet a készülék ára, de azzal is, hogy a személyihitel-kamatokat megemelik a bankok, hiszen még felfutóban az infláció és emelkedik a jegybanki alapkamat.\n\nEbben a tekintetben ugyanakkor jól látható, hogy a bankok egyre fontosabbnak tartják a potenciális ügyfelek megtartását, így nem olyan mértékben emelik a kamatokat, ahogy a jegybanki kamatemelés üteme diktálná. Sőt egyes pénzintézeteknél még akciók is előfordulhatnak. Ennek tükrében mindig érdemes az ajánlatok között alaposan körbenézni, hiszen átgondolt választással akár tízezreket is spórolhatunk.",
    "Feltűnően ellenállók a válsággal szemben az ázsiai feltörekvő gazdaságok": "A feltörekvő ázsiai országok vezetnek az alacsonyabb inflációért folytatott versenyben – mondta a Bloombergnek Jerome Haegeli, a Swiss Re vezető közgazdásza.\n\nFotó: Matt Hunt / Getty Images\n\nAzok az országok, amelyek el tudják kerülni a magas inflációval és gazdasági stagnálással járó, azaz az úgynevezett stagflációs állapotot – és jelenleg úgy gondoljuk, hogy Ázsia nagy része el fogja kerülni –, növelhetik versenyképességüket\n\n– tette hozzá.\n\nBár a térség egyetlen országa sem úszta meg sértetlenül a 2022-es évet, Indonéziától kezdve Dél-Koreán át a Fülöp-szigetekig mindenütt hasznát veszik az 1990-es évek végén bekövetkezett ázsiai pénzügyi válság révén szerzett tapasztalatoknak, továbbá annak, hogy negyedszázada tudatosan készültek az összeomlással fenyegető zűrzavar megismétlődésére.\n\nSzembetűnő továbbá, hogy az ázsiai fejlődő országok devizái többnyire jobban állják a sarat az erős dollárral szemben, mint például a hagyományosan menedéknek tekintett jen vagy az euró, és a régió kötvénypiacai is ritka fénypontként tűnnek fel a globális adósságpiacon végbemenő meredek hozamemelkedés közepette.\n\nA Bloomberg feltörekvő ázsiai kötvényindexe idén eddig összesen mintegy 9 százalékkal csökkent, míg az amerikai állampapírokat mérő index 11 százalékos veszteséget szenvedett el, a globális feltörekvő piaci barométer pedig több mint 16 százalékkal esett.\n\nA régió viszonylagosan erősebb ellenálló képességének a titka részint az alacsonyabb infláció, részint a keserves tapasztalatok következtében felhalmozott rekordmennyiségű devizatartalék, amelyhez a helyi politikai döntéshozók általában igencsak kesztyűs kézzel nyúltak.\n\nNormává vált a fiskális óvatosság és a higgadt válságkezelés, és bár a dollár elszabadulását követően a tartalékok ezeken a piacokon is a valaha mért leggyorsabb ütemben csökkentek, még mindig magasabbak, mint az elmúlt évtized végén voltak. A térség együttes devizatartaléka 2600 milliárd dolláron áll, miután tavaly októberben 2800 milliárd dollár felett tetőzött.\n\nAz övezet által nyújtott relatív előnyre pedig felfigyeltek a globális befektetőcégek is, amelyek megkezdték a visszatérést Ázsiába.\n\nIndia és Indonézia kötvénypiacán augusztusban – hat hónapja először – nettó külföldi tőkebeáramlást regisztráltak, és a világ meghatározó alapjai május óta először növelték thaiföldi kötvényállományukat is.\n\nA legtöbb ázsiai gazdaságban a külföldi kötvénypozíciók még mindig nem érték el a járvány előtti szintet, ami egy esetlegesen erőre kapó tőkekiáramlás kisebb valószínűségére utal, még akkor is, ha a makrokörülmények ismét romlanának\n\n– állapította meg Galvin Chia, a szingapúri NatWest Markets stratégája.\n\nFotó: Guillaume Payen / Getty Images\n\nHaegeli emellett a lassabban emelkedő termelési költségekre is rámutatott, hiszen a régió szerencsésen elkerülte a legsúlyosabb nyersanyagár-sokkokat, mivel Kelet-Ázsia kevésbé függ az Oroszországból származó energiától vagy az Ukrajnából származó búzától.\n\nA térséget egyébként nem lehet teljesen egységesen kezelni, hiszen míg a feldolgozóiparukról híres, északabbra fekvő országok, mint például Dél-Korea és Tajvan, jobban ki vannak téve a kínai zéró-Covid-politikának és a globális gazdasági lassulásnak, Jon Harrison, a londoni székhelyű TS Lombard elemzőcég feltörekvő piaci makrostratégiáért felelős vezetője szerint, addig\n\nDélkelet-Ázsiában a feldolgozóipari beszerzésimenedzser-indexek (BMI) bővülést jeleznek, ellentétben a zsugorodó dél-koreai és tajvani BMI-vel.\n\nA JPMorgan is úgy látja, hogy különösen a kínai és a japán óriásvállalatok válhatnak a régió Achilles-sarkává. Az amerikai nagybank által az országok sebezhetőségének mérésére kidolgozott mutatók alapján – amelyek döntően a folyó fizetési mérlegeket, a devizatartalékokat és a kötvények hozamszintjét veszik figyelembe –\n\nThaiföld és Japán globálisan a leggyengébbek közé tartozik, míg Kína, Dél-Korea és India a következő fokozatba kerültek.\n\nNémileg más eredményre jutott a Nomura, amely a világ 30 nagy piacgazdaságából hetet talált viszonylag ellenállónak a kemény landolással szemben, ezek közé Ázsiából Indonézia, Malajzia, Tajvan, a Fülöp-szigetek és India tartozik – írták a japán bank elemzői.",
    "Férfi kosárlabda vb-selejtező: Jó esélyünk lehet a kijutásra – Ivko": "Ivkovics Sztojan szövetségi kapitány szerint a magyar férfi kosárlabda-válogatottnak jó esélye lehet kijutni a jövő évi világbajnokságra.\n\nIvkovics Sztojan csapata novemberben Bosznia-Hercegovina ellen játszik (Fotó: Mirkó István)\n\nA szakvezető vasárnap az M4 Sport csatornán közölte, a novemberben esedékes vb-selejtezők könnyebbek lesznek, mint nemrég az Európa-bajnoki mérkőzések, mert akkor már nem állnak rendelkezésre az NBA-sztárok.\n\n\n\n„Ha a csehek és a bosnyákok elleni mérkőzés úgy sikerül, amire képes a csapat, akkor februárban komoly esély lehet, hogy kijussunk a vb-re” – jelentette ki a kapitány, akinek csapata a kölni Eb-meccsek előtt, augusztusban kikapott idehaza vb-selejtezőn a litvánoktól, majd győzött Csehországban.\n\n\n\nA folytatásban a válogatott november 11-én Bosznia-Hercegovinában lép pályára, majd három nappal később Csehországot fogadja.\n\n\n\nA 2023 februárjáig tartó európai vb-selejtezősorozat 32 együttessel rajtolt. Júliusban minden négyesből az első három gárda jutott tovább a kvalifikáció második szakaszába, melynek csapatonkénti hat meccsére augusztusban, novemberben és jövő februárban kerül sor. A második szakasz 24 együttese négy csoportban folytatja úgy, hogy valamennyien magukkal viszik a korábban szerzett pontjaikat. Végül mind a négy hatosból az első három utazhat a jövő nyári vb-re, amelynek a Fülöp-szigetek, Indonézia és Japán ad otthont.\n\n\n\nA magyarok a hónap elején mind az öt Eb-csoportmeccsüket elvesztették Kölnben, s végül a 23. helyen zártak.",
    "Kihelyezett innovációs műhelyt alapított a MATE Mezőtúron": "A kecskeméti székhelyű vállalat célkitűzése a profiljához kapcsolódó lehető legmagasabb minőségű versenyképes gyártási környezet kialakítása. Az egyetemmel kialakított együttműködés közös fejlesztéseket és projekteket segíthet elő.\n\nA MUMGÉP Kft. felajánlása révén a nyáron több munkagépet szállítottak a Fülöp-szigetekre – fotó: MATE\n\nAz innovációs műhely átadásán Dr. Gyuricza Csaba, a MATE rektora elmondta, hogy az együttműködés közös piaci lehetőségeket ígér nemzetközi téren is. A MUMGÉP (Magyar Út- és Mezőgépgyár) Kft. felajánlása révén a nyáron több munkagépet szállítottak a Fülöp-szigetekre. Ezek az eszközök a MATE egyik kiemelt partnere, a PhilRice Kutatóintézet rizstelepeinek útjait gondozzák. A két intézmény közötti kapcsolatok 2017-ben indultak az Agrárminisztérium támogatásával és azóta több kutatócserére is sor került.\n\nA MUMGÉP felajánlását, a MATE és a PhilRice együttműködését Frank R. Cimafranca, a Fülöp-szigetek budapesti nagykövete is méltatta.\n\nGyors reagálás az új piaci igényekre – fotó: MATE\n\nKötél Tamás, a MUMGÉP Kft. tulajdonosa és ügyvezetője elmondta, hogy a vállalat az autonóm géprendszerek fejlesztését tűzte ki céljául és ebben gyümölcsöző együttműködés alakulhat ki az Egyetemmel. Kiemelte, hogy a hazai tulajdonú, kis méretű vállalkozás gyorsan képes reagálni új piaci igényekre.\n\nA MUMGÉP Kft. meghatározó gyártmánypalettája egy útjavító géprendszer, amit megfelelő műszaki tulajdonságokkal rendelkező traktorral lehet üzemeltetni. A kihelyezett innovációs műhely alapítása alkalmából működés közben bemutatott gépsort függesztett és vontatott gréderek, kőtörő-keverő gép, valamint egy hidraulikus hajtású tömörítőgép alkotják. A technológiai rendszer alkalmas föld- és vízkötésű makadámutak építésére és rendszeres karbantartására.\n\nGyuricza Csaba Frank R. Cimafrancával, a Fülöp-szigetek budapesti nagykövetével és Kötél Tamással, a MUMGÉP Kft. tulajdonosával és ügyvezetőjével – fotó: MATE\n\nA MUMGÉP Kft. az útjavító gépsoron túl gyárt még egyéb mezőgazdasági gépeket is, mint például altalajlazítókat.\n\nA MATE korábban Jánoshalmán, a Renner Bt. központi telephelyén és Szentendrén, az ABZ Drone Kft. központjában alapított kihelyezett innovációs műhelyt.\n\nEz a megjelenés a Magyar Agrár- és Élettudományi Egyetemmel történt együttműködés keretében jött létre.",
    "Alig páran élték túl, hogy körbehajózták a Földet": "Már általános iskolában megtanulhattuk, hogy a Földet először Fernão de Magalhães, ismertebb nevén Ferdinand Magellán hajózta körbe. A szerencsésebbeknek talán hozzátették azt is, hogy a nagy tettet tulajdonképpen mégsem a portugál születésű, de ekkor spanyol „színekben” hajózó felfedező, hanem a nevével fémjelzett expedíció hajtotta végre, hiszen Magellán maga 1521. április 27-én, közel másfél évvel a hajósok hazaérkezés előtt meghalt. Azt pedig még kevesebben tudják, hogy végül is kinek a vezetésével fejezték be az utat az expedíció megmaradt tagjai.\n\nAlig páran tértek vissza\n\nMondjuk, ha azt vesszük alapul, hogy hányan is értek végül vissza Spanyolországba az útra keltek közül, a mérleg több mint lehangoló, ugyanis az öt hajón nekivágó mintegy 270 emberből 18-an mondhatták el végül, hogy körbehajózták a Földet. (Igaz, egy hajó még a később Magellán-szorosnak nevezett átjáró előtt dezertált és vissza is jutott Ibériába, egy másik pedig a Fülöp-szigetek irányából a Csendes-óceánon újra átkelve próbált hazajutni, de portugál hajók fogták el.)\n\nPersze az út valóban veszélyes és nehéz volt, ráadásul a korabeli földrajztudósok munkáira alapozó Magellán is jócskán alábecsülte az előtte álló távolságot. Így fordulhatott elő, hogy a Csendes-óceánon az éhező tengerészek már a kötélzet nélkülözhetőbbnek ítélt darabjait is elfogyasztották, miközben a skorbut is megtizedelte őket. Magellán pedig híresen keménykezű kapitány volt, emberei elégedetlenségét sem atyai hangvételű beszélgetésekkel kezelte, egyik lázongó kapitányát például több emberével együtt kivégeztette.\n\nHalálában is szerepet játszhatott arroganciája, bár pontosan nem tudjuk, mi vezetett a végzetéhez.\n\nAz biztos, hogy a kapitány a Fülöp-szigeteken úgy döntött, megfogyatkozott legénységével beavatkozik a helyiek közötti csatározásokba. Maktan szigetén az európai tűzfegyverek fölénye sem volt elég a sokszoros számbeli fölénnyel szemben, Magellán halálos sebet kapott, emberei még a testét sem tudták (vagy talán annyira nem is akarták) kimenteni a „vadak” közül.\n\nRabláncról került az expedíció élére\n\nA megmaradt tengerészek nem tudták eldönteni, ki vegye át a parancsnokságot, ezért végül szavazás útján két kapitányt is választottak, de négy nappal később már ők is meghaltak egy újabb összecsapás során. Ekkor egy Lopes de Carvalho nevű tiszt vette át a vezetést, de az ő döntéseivel sokan nem értettek egyet, így került lassan előtérbe Juan Sebastián Elcano navigátor, aki részt vett a Magellán-szoros előtti lázadásban, és csak nélkülözhetetlensége mentette meg a kivégzéstől. Így is öt hónapig tartották láncban és kellett a legalantasabb munkákat végeznie, mire Magellán megbocsátott neki, hogy később az egyre szorultabb helyzetben végül ő legyen az immár csak két megmaradt hajó egyikének, a Victoriának a parancsnoka.\n\nAmikor a másik hajóról, a Trinidadról kiderült, hogy komolyabb javításokra van szüksége, a Victoria egyedül vágott neki nyugati irányban a hazavezető útnak (a kelet felé próbálkozó Trinidad legénységéből évekkel később négyen keveredtek haza élve). Elcano vezetésével aztán a Victoria 500 éve, 1522. szeptember 6-án érte el a spanyol partokat, teljesítve ezzel a Föld első körülhajózását. A hazatérés után Elcano – nyilván nem függetlenül a korábbi „ügyeiktől” – igyekezett Magellánt a legrosszabb fényben feltüntetni, még hajónaplóját is megsemmisítette, a sikert pedig saját érdemeként állította be. Számítása részben bevált, királyi kitüntetést kapott és egy újabb expedíció vezetését bízták rá – ennek során azonban vele is végzett a skorbut.\n\nA Magellán-féle expedíció túlélőit kikérdező Maximilianus Transylvanus, illetve az útra a király megbízásából vállalkozó Antonio Pigafetta írásai azonban igazságot szolgáltattak Magellánnak, akit a beszámolók megjelenése után már egyértelműen a Föld első körülhajózójaként kezdtek emlegetni, cserébe Elcano szerepe teljesen elhalványult. Egyes munkák ma már Magellán–Elcano-expedícióként emlegetik a történelmi felfedezőutat, és talán személyes ellentéteik ellenére ez lenne a legmegfelelőbb arra, hogy mindkét hajós érdemeiről kellőképpen megemlékezzünk.",
    "Ennyi napot kell dolgozni, hogy meg lehessen vásárolni a legújabb iPhone-t": "Péntektől, piacra kerülésének első napjától hazánkban is megvásárolhatók a legújabb iPhone modellek, a magyar Apple-rajongók az amerikai vásárlókkal egy időben vehetik kezükbe a legújabb készülékeket. Az iPhone 14, iPhone 14 Pro, iPhone 14 Pro Max, Apple Watch Series 8, az új Apple Watch SE szeptember 16-tól, az Apple Watch Ultra és az AirPods Pro szeptember 23-tól, az iPhone 14 Plus pedig október 7-től kapható a hazai iStyle boltokban Budapesten, Győrben, Szegeden és Debrecenben, valamint az iStyle webshopban.\n\nFotó: Mátrai Dávid\n\nAz Apple szeptember 7-én mutatta be a legújabb iPhone 14 modelleket, amelyek mától világszerte, így hazánkban is megvásárolhatók.\n\nAhogy az egész világon, Magyarországon is óriási várakozás előzte meg a piaci megjelenést: idén itthon minden eddiginél nagyobb számban érkezett előrendelés az új iPhone 14 telefonokra\n\n– mondta Gyarmati Csaba, az iStyle regionális igazgatója.\n\nA vártnál rosszabbak az új iPhone előrendelési adatai Egy Apple-ügyekben járatos elemző szerint a vállalat piacszegmentációs stratégiája az alapmodellek esetében idén megbukik.\n\nAz előrendelések alapján legnagyobb érdeklődés az új iPhone 14 Pro és az iPhone 14 Pro Max csúcstelefonokat övezi, de jelentős előrendelést adtak le az Apple Watch Ultra órákra is.\n\nAz iPhone 14 indulóára 449 990 forint, iPhone 14 Plus telefoné pedig 499 990 forint. Mindkét modell 128, 256 vagy 512 gigabyte-os háttértárral érhető el. Az iPhone 14 Pro és az iPhone 14 Pro Max telefonok 569 990 forintos és 629 990 forintos induló áron, négy különböző színben – mélylila, ezüst, arany és asztrofekete – vásárolhatók meg.\n\nA Picodi csapatának elemzői már ötödik alkalommal hasonlították össze az iPhone helyi árait a különböző országok átlagkereseteivel, és kiszámították az iPhone-indexet, azaz az okostelefon értékét munkanapokban kifejezve.\n\nMagyarországon az Apple iPhone 14 Pro okostelefon alapverziója (128 gigabyte) 569 990 forintban lett meghatározva. És bár az amerikai ár 999 dollár, érdemes megjegyezni, hogy ez a nettó érték csak négy olyan államban érvényes, ahol az általános forgalmi adó nulla százalék.\n\nAz erős dollár és az infláció miatt világszerte drágább lesz az iPhone 14 Az Apple szerdán bemutatott legújabb iPhone-ja az erős dollár miatt a világ több országában – köztük Magyarországon is – sokkal drágább lesz, mint az elődje. Hiány valószínűleg nem lesz a készülékből, erre utal, hogy Indiában iPhone-összeszerelő üzemet tervez felépíteni a Tata cégcsoport és a tajvani Wistron.\n\nA KSH legfrissebb adatai szerint Magyarországon az átlagkereset bruttó 503 500 forint (ez nettó 347 200 forint).\n\nTehát egy átlagos magyarnak 34,5 napot kell dolgoznia ahhoz, hogy összegyűjtse a pénzt az iPhone 14 Pro okostelefonra,\n\nfeltéve, ha az összes megkeresett pénzt félreteszi erre a vásárlásra. Az egy évvel ezelőtti eredményhez képest a szükséges napok száma 3,2 nappal emelkedett.\n\nÍgy nézett ki az iPhone-index Magyarországon az elmúlt öt évben:\n\n2018 – 38,9 nap\n\n2019 – 35,1 nap\n\n2020 – 35,1 nap\n\n2021 – 31,3 nap\n\n2022 – 34,5 nap\n\nEgy átlagos svájci állampolgár gyűjti össze leggyorsabban az iPhone-ra az összeget – mindössze 4,6 nap alatt. Egy átlagos amerikai 5,7 nap munka után engedheti meg magának a készülék megvásárlását, egy ausztráliai lakos pedig 6,1 nap után.\n\nA vizsgált országok közül a legrosszabb eredményt Törökország érte el, ahol egy iPhone-ért 146,7 munkanapot kell áldozni.\n\nA lista utolsó előtti két helyére a Fülöp-szigetek és Brazília került 90,9 és 74,2 nappal.",
    "Háromszorosára emelte idén a Girteka a sofőrök fizetését": "A Girteka toborzási stratégiájába a Trans.INFO újságírója, Anna Skrypal nyert betekintést.\n\nA Girteka nem részletezte, hogy pontosan mennyit fizet a tehergépjárművek vezetőinek, de a cég azt állítja, hogyan változnak a bérek. A litván fuvarozó cég szerint az általa kínált fizetés mértéke attól függ, hogy a sofőr melyik országban van bérjegyzékbe véve. Természetesen ez várható is, hiszen minden országnak megvan a saját minimálbér-törvénye, adórendszere és munkaszerződése.\n\nA Girteka fizetése két kulcsfontosságú összetevőből áll. Számos közúti fuvarozó céghez hasonlóan a Girteka is a munkaszerződésben rögzített alapbért fizeti, valamint napidíjat.\n\nAz elmúlt időszakban a Girteka már többször elmondta, hogy a közúti szállítás díját mindenhol emelni kell az üzemanyag- és munkaerőköltségek emelkedése miatt. Az üzemanyag ára az orosz ukrajnai invázió miatt emelkedett meg a cég szerint, miközben a munkaerő hiány miatt sok országban a béreket is emelni kellett. Összességében Girteka azt állítja, hogy idén mintegy 30-40%-kal emelkedik a teherautó-vezetők fizetése.\n\nA Girteka azt is elmondja, hogy rendszeresen indít belső ösztönző programokat és projekteket. Például a leggazdaságosabban vezető sofőr bónuszt kap.\n\nA logisztikai cég toborzási stratégiájának másik része a képzési infrastruktúra. A Girteka három oktatóközponttal rendelkezik, ahol a járművezetők vizsgákat tehetnek, és további tanfolyamokat végezhetnek a biztonságos vezetéssel kapcsolatban.\n\nTerjeszkedés: nagyobb flotta, több sofőr\n\nA járművezetői képzés, a béremelések és a kiegészítő juttatások mind részét képezik a Girteka azon tervének, hogy elegendő sofőrt toborozzon a növekedési terveihez. A cég még tovább kívánja növelni flottáját, ami természetesen azt jelenti, hogy több sofőrre van szükség: konkrétan többezer sofőrre!\n\nNem titok, hogy ezen sofőrök egy része az Európai Unión kívüli országokból érkezik. A közúti fuvarozó a múlt hónapban honlapján nyíltan bejelentette, hogy lépéseket tesz annak érdekében, hogy megkönnyítse Kirgizisztánból és Üzbegisztánból származó sofőrök toborzását.\n\nEnnek a stratégiának egyik eleme az, hogy a Girteka együttműködik a litván külügyminisztériummal és a közlekedési és hírközlési minisztériummal, hogy új vízumközpont nyissanak Biškekben, Kirgizisztán fővárosában.\n\nA Girteka júliusi közleménye azt is megerősítette, hogy a vállalat „kiszélesíti járművezetői toborzási területét” olyan országokra, mint India vagy a Fülöp-szigetek.\n\nÉrdekesség, hogy Girteka azt is hangsúlyozta, hogy ezeknek a sofőröknek egy csomó problémával nem kell törődniük:\n\n„A sofőröknek már nem kell aggódniuk sem a dokumentáció, sem a visszaigazolások, sem a műszaki kérdések miatt, hiszen mindezt egy csapat ember felügyeli; tervezők, logisztikusok, informatikusok és mások, akiknek a munkája lehetővé teszi, hogy a sofőr csak a vezetésre összpontosítson. A telemetriai megoldások hatékony és gyors információátadást tesznek lehetővé a járművezetőknek, akár útközben is, az utazások tervezése pedig számos tényező figyelembevételével történik, mesterséges intelligencia segítségével elemezve a lehetséges lehetőségeket” – mondta Tomasz Weber, a Girteka kommunikációs vezetője mondta a Trans.INFO-nak.\n\nFotó: BigHead , CC BY-SA 4.0 , a Wikimedia Commonson keresztül",
    "A magyarok munkahelyét mentik meg a külföldi munkavállalók?": "",
    "Az ember, aki egy időre népszerűbb volt, mint Jézus": "10 évvel ezelőtt volt pár hónap, amikor Hokkaidótól Makón át Alaszkáig mindenki egy furcsa koreai táncmozdulattal próbálta felhívni magára a figyelmet az utcán, az iskolákban, a villamoson. Ez volt a Gangnam Style, amely vírusként tarolta le az egész világot, elsőként elérve az 1 milliárdos megtekintést. De mi lehet a koreai kultúra mélyén, ami ennyire tetszett a világnak?\n\nLehet, hogy nem Park Jae-sang-nak (azaz PSY-nak) élete alkotásáról van szó. Sőt, lehet, szakmailag nem a zenetörténet legkiforrottabb munkája, de kulturális hatása és szimbolikája miatt könyveket lehetne megtölteni vele.\n\nMiért ilyen fontos a Gangnam Style elterjedése a globális kultúrában? Hogyan vált ennyire virálissá úgy, hogy a szöveg jelentős része érthetetlen a nem koreaiak számára?\n\nAz első kérdésre a válasz az, hogy nem maga a dal, hanem szimbolikája és kulturális környezet fontos, amiben megszületett. A Gangnam Style bizonyos szempontból egy határvonalat jelöl. Anélkül, hogy mélyebb kultúrantropológiai vagy internettörténeti mélységekbe kalandoznánk, muszáj leszögeznünk pár különbséget a 90-es és 2000-es évek média- és kulturális környezetéről.\n\nInternet\n\nA kétezres évek végéig a kulturális- és médiatér jobbára egyirányú volt: szerkesztők, kurátorok, szervezők és rendezők válogatták össze azokat a kulturális tartalmakat, amiket az újság, a múzeum, a klub vagy a tévé bemutat a nézőnek.\n\nA közösségi média megjelenésével a “kommunikáció” többirányú lett: megjelent a megosztás gomb, és az interneten saját fiókkal különböző platformokon mindenki egyszerre tudott bemutatni és fogyasztani is tartalmat. Ennek hatására mára rengeteg szakma költözött az internetre, ami megváltoztatta a kultúra fogyasztásunkat, és saját tereiben (pl.: YouTube, Facebook), a fogyasztóktól való visszajelzések alapján emelt fel vagy döngölt földbe tartalmakat.\n\nEgyszerűbben szólva, amíg 2007-ben még nem léteztek youtuberek vagy az influencerek, addig 2017-ben már az emberiség jelentős része napi szinten találkozik ezen szereplőkkel.\n\nHa megnézzük, melyek voltak azok az emblematikus tartalmak (film, videó, zene stb), amelyeket az internet emelt fel és tett világhírűvé, akkor egy olyan meglepő listára bukkanunk, amely első helyét egy köpcös koreai énekes koreaiul előadott dala foglalja el, ami szinte a világ minden pontjára eljutott.\n\nA Gangnam Style volt az első videóklip, amit egymilliárdan néztek meg YouTube-on, és amiről napi szinten tömegek posztoltak. Az utcán 2012 augusztusában gyakori jelenség volt a PSY táncát utánzó fiatalok, és bár a szöveget senki sem értette, szinte mindenki tudta, hogy a másik miről beszél, amikor valaki kimondta a refrén nyitómondatát.\n\nGangnam Style Kép: Getty Images\n\nDacára annak, hogy a klip sokáig csak internetes világban létezett, hamar kikerült a valóságba: az énekes egy csapásra híres és szupergazdag lett, a Vouge-gálán csillogott, Forma-1-es futamra hívták meg kockászászlót lengetni, sőt nemrég a szöuli negyedben még szobrot is állítottak neki. Aztán ahogy elmúlt a pár hónap, mindenki elfelejtette, mintha nem is létezett volna. Annak ellenére, hogy magában a dalban nagyon sok érdekes dolog szerepel, amiből jobban megérthető a koreai kulturális termékek térnyerése.\n\nSok mindent jelent\n\nDe miről szól a szám? A Gangnam Style alapvetőleg egy paródia, egy szatíra, amit a gazdag koreai főváros, Szöul patinás, gazdag negyedének lakói ellen intézett az énekes. A negyed neve Gangnam, amit a magyarra úgy lehetne lefordítani, hogy a “folyótól délre”. A legjobban talán a szöuli Beverly Hills-hez, vagy a helyi Rózsadombhoz lehetne hasonlítani, igaz pár különbséggel.\n\nElőször is sokkal nagyobb, másodszor is relatíve új: régen mezőgazdasági terület volt, amit autópályák szabdaltak, majd a főváros növekedésével a helyi vezetés komoly beruházásokat hajtott végre, ami mára a kerületet az amúgy is gazdag ország egyik leggazdagabb környékévé emelte, amit a lakosok szemében magas felhőkarcolók és domboldali villák szimbolizálnak.\n\nAz újgazdagságra, a csillogásra, és a mezőgazdasági múltra bőven vannak visszautalások a PSY-klipben. A videó első húsz másodperce teniszütőt lengető nőkkel, megalomán repülőre felhúzott PSY-reklámmal és egy napfényes tengerparton pihenő énekessel indul, majd hamar kiderül, hogy a tengerpart igazából egy játszótér gyerekekkel, a zenész pedig pár vágás után már egy istállóban táncol.\n\nA drága autók, a gazdagságra és a bulira utaló szimbólumok között ez, valamint az autópályás puszta mindig becsúszik, főleg, ha refrén van. A gazdagok paródiáját a záró jelenet viszi fel a csúcsra, ahol egy villogó cabrio előtt a rettenetes színes öltönyökbe felöltözött PSY és szereplőtársa a videó átlagánál is bugyutább táncot ad elő.\n\nMennyit értett és tudott ebből 10 éve a világ? Valószínűleg nem sokat, még az első elemzések után sem, hiszen maga a videó sokkal izgalmasabb, mint Szöul urbanisztikai története: a színes, extravagáns ruhák, a K-pop-szerű megvalósulás, a spontenaitáns, a rettenetesen fülbemászó ritmus és persze a bután (vagy viccesen) kinéző lovagló tánc inkább elnyerte a közönség tetszését, mint a dél-koreai főváros városépítészeti múltja vagy a dal basszuskickjei.\n\nPSY végső soron ezeknek köszönhetően érte el azt, amiről John Lennonék valójában csak álmodoztak: tényleg a világ szinte minden pontján megismerték, és ha valakiről, akkor róla tényleg elképzelhető, hogy egy rövid ideig népszerűbb volt, mint Jézus.\n\nDél-Korea híres lesz\n\nA Gangnam Style dalként és táncként is mémesedett. Nem volt több, mint egy jól eltalált geg, aminek bár tényleg mély jelentéstartalma volt, a legtöbb ember csak a viccesen táncoló köpcös énekest látta furcsa ruhákban.\n\nDe miért ment ekkorát? Hiszen hasonló tartalom azért van bőven.\n\nA választ a Fülöp-szigeteken találjuk: az országban erős a koreai kultúra és soft power hatása, ami jobbára a kilencvenes években gyökerezik. Ez alatt egyszerre kell érteni az elterjedt koreai kozmetikai termékeket, a tévés szappanoperákat vagy az ország legjelentősebb kulturális exportcikkévé vált K-popot. Mivel a relatíve közel fekvő Fülöp-szigeteken amúgy is volt egy rajongás a koreai dolgok iránt (ahogy mondjuk Magyarországon a német termékeket fetisizálják, pl.: „német minőség”, vagy “német mérnöki munka”), ezért a Gangnam Style először itt ment nagyot.\n\nAhogy az Eötvös Loránd Tudományegyetem munkatársai híressé vált kutatásukban megállapították, a legvalószínűbbnek – avagy leghatékonyabb terjesztőnek – tűnő forráspont az adatok alapján a Fülöp-szigetek régiója volt – és ez megint a közösségi médiának, valamint az okostelefonoknak volt köszönhető, melyek használata akkoriban vált általánossá.\n\n„Azt találták, hogy a legvalószínűbbnek – avagy leghatékonyabb terjesztőnek – tűnő forráspont az adatok alapján a Fülöp-szigetek régiója volt, így ennek a forráspontnak megfelelően újra megvizsgálták a terjedési folyamatot” – írja az ELTE portálja.\n\nTársadalmi egyenlőtlenségek\n\nAmit fontosnak tűnik megemlíteni a Gangnam Style sikere és hatása okán, az a koreai pop kultúra felfutás, és az e mögött meghúzódó társadalmi egyenlőtlenségek. 2012-ben a Lancet folyóiratban megjelent kutatás szerint a dél-koreai idősek 48,6%-a élt szegénységben (a meghatározás szerint a háztartási átlagjövedelem 50%-át vagy annál kevesebbet keresve), ami a legmagasabb érték az OECD-országok között.\n\nHa ehhez hozzávesszük a mélyen konzervatív, sokszor nemi diszkriminációban tornyosuló társadalmi berendezkedést, akkor láthatjuk, milyen nehezen áttörhető falai vannak a helyi társadalomnak. De látható az is, hogy milyen nyomás nehezedik azokra fiatalokra, akik arról álmodoznak, hogy jobban éljenek, mint szüleik.\n\nA Gangnam Style videója azért is különleges, mert ezt a társadalmi feszültséget viccesen mutatja be.\n\nA klip megteremti azt az összhangot, ahol párhuzamosan fut egy parodisztikus, szatirikus vonal, aminek mélyén több olyan elem van, ami nagyon valós és komoly társadalmi feszültségeket takar.\n\nEz Közép-Európából több mint érthető, elég csak Jaroslav Hašek vagy akár Karinthy műveire gondolni. A koreai pop kultúra ezt a jelenkor meghatározó műfajaira bontja le:\n\nPSY videója Gangnam hivalkodásának és mámorának szatírája, de olyan vicces, okos és laza módon megkoreografálva, hogy közben minden szempontból korszerűen és eladhatóan vezette le a társadalomban megbúvó generációs, vagyoni és kulturális feszültségeket.\n\nA Squid Game világhírűvé vált dolgozói, akik a véres játék lebonyolításáért felelnek Kép: Youngkyu Park\n\nPSY gyakorlatilag ötvözte a K-pop szupersztárjait és a 2019-es,szintén társadalmi feszültségeket bemutató, Oscar-díjas Élősködőket. Az utolsó mozzanatig tökéletes táncmozdulatoktól, a sima és szép arcú szép emberek varázslatos szimbiózisáig a K-pop a varázslatos szépséget és a túlstilizált esztétikát sugározza; amíg az Élősködők – a szatirikus pillanatokon túl – áthatolhatatlan, kasztszerű társadalmi rétegek feszültségét mutatja.\n\nHa utóbbi szempontból valaki még mélyebbre akarna ásni koreai társadalom tekintély- és versenyközpontú feszültségeiben, akkor az első példa, ami eszébe jut a tavaly kijött Squid Game, ami hasonlóan a Gangnam Style-hoz iszonyatos gyorsasággal tarolta a le a világ sorozatfogyasztó részét. Mivel a Gangnam Style, a Squid Game vagy az Élősködők valószínűleg nem az utolsó híres koreai mutatvány a porondon, a világ valószínűleg még sok mindent láthat-hallhat arról, hogy az egyik legnagyobb vagyoni egyenlőtlenségekkel rendelkező ország, hogyan dolgozza fel kultúrájában a máshol is egyre növekvő társadalmi feszültségeket.",
    "Magyarország is kiállít a Food&HotelAsia-n": "",
    "Hadat üzen a dollárnak néhány ázsiai \"tigris\"": "A Portfolio.hu a Finextrára hivatkozva azt írja, az ASEAN országainak szélesebb körű pénzügyi összekapcsolása részeként Indonézia és Szingapúr központi bankjai megkezdték a két ország közötti, határokon átnyúló QR fizetési kapcsolat kiépítését 2023 második felében. Ehhez az indonéz QRIS és a szingapúri NETS QR szabványt kell összehangolni ahhoz, hogy a két országban teljesen azonos módon lehessen fizetni.\n\nA fejlesztéstől a turizmus növekedését várják, illetve az átjárás könnyebbé válását a két ország között, amely már így is milliós nagyságrendű évente.\n\nA fizetőeszközöket is közelítik egymáshoz, ezzel pedig a dollártól való függőséget csökkenthetik majd, illetve az ASEAN országokon belüli pozíciót erősíthetik.\n\nEz a kapcsolat Indonézia és Thaiföld között már létrejött, a Fülöp szigetek és Malajzia pedig szintén kész az integrációra.\n\nNyitókép: pixabay",
    "Megérkezett a legújabb jelentés a kriptovaluták utáni adózásról": "Egyes országokban a nyereség után a megszokott személyi jövedelemadót kell fizetni, más államokban ugyanakkor a szektor egésze különleges bánásmódot igényel. Mutatjuk, hova érdemes utaznod, és mely országokat kerüld inkább, ha kriptobarát adóparadicsomra vágysz.\n\nAz öt legkedvezőbb kriptó adópolitikát folytató gazdaságok listájának élén Németország áll, tekintettel arra, hogy az államban nem kell tőkenyereségadót fizetni a kriptovaluta után, ha a magánszemély legalább egy évig megtartja azt. Érdekes módon az ország adókedvezménye a saját állampolgárainak is kedvez – ellentétben a legtöbb adóparadicsommal, ahol főleg a tengerentúli befektetők javait részesítik előnyben.\n\nNémetország után Olaszország, Svájc, Szingapúr és Szlovénia is felkerült a listára.\n\nEzeket az országokat érdemes elkerülni\n\nAmi az érme másik oldalát illeti, Belgium vezeti a top 5 legkevésbé jutányos adópolitikával rendelkező államok toplistáját. Az országban ugyanis a nyereség után 33%-os adót kell fizetni, a profi kereskedőknek pedig akár 50%-os progresszív adókulccsal is számolniuk kell. A következő négy helyet Izland, Izrael, a Fülöp-szigetek és Japán foglalja el, figyelembe véve, hogy az említett államokban az átlagnál magasabb jövedelemadót kell fizetni a kriptovaluta kereskedelemből származó nyereség után. A listát hatodik helyen tovább bővíti India is, ahol a kriptopénzből származó nyereségre 30%-os átalányadó, a 600 dollár feletti kriptovaluta tranzakciókra pedig 1%-os tranzakciós adó (illeték) vonatkozik.\n\nMég mindig van hova fejlődni\n\nA felmérés szerint klasszikus adóparadicsomnak számítanak a Bahamák, a Bermudák, Fehéroroszország és az Egyesült Arab Emírségek is (ahol az ország úgynevezett „szabad zónáiban” nem kell adót fizetni a kriptovaluták után). Ha valaki lemaradt volna, nemrégiben a Közép-afrikai Köztársaság is felkerült a listára, miután elkötelezte magát a bitcoin mellett, majd megerősítette: hamarosan a tengerentúli befektetők számára pénztárca kímélő adókedvezményekkel fog hízelegni.\n\nA szomorú igazság, hogy az adótörvények jóval egyértelműbbek azokban az adóparadicsomokban, amelyek elsősorban a külföldi befektetőket próbálják magukhoz édesgetni. A hagyományos gazdaságokban pedig még mindig hiányzik a megfogható keretrendszer és a megfelelő útmutató a szektor egészének kezeléséhez.",
    "Ali, Frazier, Holyfield és Pacquiao – A boksztörténelem tíz legendás trilógiája": "A bokszban a trilógia általában azt jelenti, hogy az első két meccs olyan történéseket, eredményeket hozott, amely nem döntötte el egyértelműen, hogy ki a jobb bokszoló. Nem gyakoriak a trilógiák a profi bunyóban, de ha létrejönnek, akkor sok esetben sokáig emlékezetesek maradnak. Hétvégén kerül sor egy évek óta tartó rivalizálás harmadik meccsére, ezért összeszedtük a boksztörténelem legendás trilógiáit.\n\nMagyar idő szerint vasárnap hajnalban ismét összecsap napjaink két bokszklasszisa, a mexikói Saúl Álvarez és a kazah Gennagyij Gennagyjevics Golovkin. A két bunyós korábban kétszer bokszolt egymás ellen, mindkét végeredmény vitatható volt, az elsőn döntetlent pontoztak a bírók, a másodikon Álvarez nyert. Sokak szerint azonban legalább egy, de akár két meccset is behúzott Golovkin. Így a trilógiának még úgyis van létjogosultsága, hogy a kazah már túl van pályafutása csúcsán, 40 évesen találkozik harmadszor legnagyobb riválisával. Ennek a meccsnek az apropóján összeszedtünk a boksztörténelemből tíz legendás trilógiát.\n\nMuhammad Ali–Joe Frazier\n\nMuhammad Ali és Joe Frazier a boksztörténelem két legendás alakja, kettejük trilógiája pedig még azok számára is ismert, akik nem tudnak különösebben sokat a bokszról. Az 1971-es első találkozásukat sokan az Évszázad meccsének nevezték, ezen veszítette el veretlenségét Ali. Később visszavágott, majd négy évvel ezután jött a Manilai Thriller, amelyet sokan egyenesen a boksztörténelem legkiválóbb meccsének tartanak. A győztes Ali később azt nyilatkozta, Frazier a legkeményebb fickó, akivel valaha találkozott, és ő nem bírt volna ki annyi ütést, mint az ellenfele. A meccset követően mindkét nehézsúlyút hetekig kórházban ápolták, mindent beleadtak, az életüket kockáztatták a boksz egyik legendás meccsén.\n\nArturo Gatti–Micky Ward\n\nVannak olyan trilógiák, amelyek nem azért lesznek híresek, mert kivételes a bokszolók tudása, hanem azért, mert piszkosul tudnak küzdeni, és mindent beleadva harcolnak a szorítóban. Gatti és Ward története is ezek közé tartozik. Ward nyerte az első bunyót, majd Gatti egyhangú pontozással kiegyenlített. A Sport Illustratednek azt nyilatkozta, annyira hasonló bunyós Warddal, hogy úgy érezte, mintha a saját ikertestvérével bokszolt volna. A két csupa szív bokszoló 13 hónapon belül három 10 menetes meccset bokszolt egymás ellen, a harmadik után mindketten a traumatológia osztályra kerültek. Gatti nyert, de ahogy küzdősportos közhellyel szokták mondani: mindketten ott hagytak a lelkükből egy darabot a ringben.\n\nMarco Antonio Barrera–Érik Morales\n\nA mexikói bokszolók legendásak az óriási szívükről, strapabírásukról és emlékezetes meccseikről. Mexikóban a boksz a legnépszerűbb sport, igazi legendái vannak a mexikói boksznak, ezek közé tartozik Morales és Barrera is. Sok esetben egy-egy rivalizálás mögött nincs személyes ellentét, de esetükben ez nem így volt, ők valóban nem bírták egymást és a stílusuk is különbözött. Morales magasabb, technikásabb bokszoló volt, míg Barrera inkább a verekedős stílus híve. A két korábbi világbajnok első meccsét Morales nyerte, két évvel később Barrera visszavágott, majd 2004-ben jött a harmadik bunyójuk, amelyet szintén Barrera nyert. A három meccset végig szoros küzdelem, rengeteg akció és ütésváltás jellemezte, és mindkettejük keménységét igazolja, hogy egyik bunyó sem ért véget idő előtt.\n\nRiddick Bowe–Evander Holyfield\n\nA '90-es évek legemlékezetesebb nehézsúlyú trilógiája a Bowe–Holyfield. Holyfield cirkálósúlyban lett először világbajnok, majd fellépett nehézsúlyba, és legyőzte azt a Buster Douglast, aki nem sokkal korábban a boksztörténelem egyik legnagyobb meglepetését okozta azzal, hogy elvette az akkor verhetetlennek tűnő Mike Tyson veretlenségét. Bowe és Holyfield első bunyója a korszak egyik legjobb világbajnoki meccse volt, Evander Holyfield ugyan elveszítette a veretlenségét, de egyértelmű volt, hogy kettejük közös története folytatódni fog a ringben. Hét hónappal az első meccset követően Holyfield visszavágott egy olyan meccsen, amelynek a legfurább pillanata az volt, amikor egy ejtőernyős néző a hetedik menetben megérkezett a ringbe. A harmadik meccs az első kettővel ellentétben nem ért véget, Bowe a nyolcadik menetben kiütötte Holyfieldet, ezzel lezárta a trilógiát.\n\nManny Pacquiao–Érik Morales\n\nA Fülöp-szigetek büszkesége Mexikó büszkesége ellen, avagy generációjának két kiemelkedő harcosa, akinek a három meccse sem volt kevésbé emlékezetes. Morales az első meccsen egyértelműen jobb volt, a visszavágón azonban már egy teljesen más Pacquiaóval találkozott, ki is kapott egy 10. menetes KO-val. Tíz hónappal később jött az utolsó meccsük, ez volt a legsimább, Pacquiao itt már három menet alatt lezárta a párharcot. Pacman a Morales elleni vereségét követően nyolc éven keresztül legyőzhetetlen volt, ebben az időszakban – a 2000-es évek második felében, 2010-es évek elején – súlycsoportoktól függetlenül is a legjobbnak tartották.\n\nMuhammad Ali–Ken Norton\n\nMuhammad Ali nagyságát többek között az is mutatja, hogy két alkalommal is szerepel a listánkon, és mindkét trilógiát megnyerte, miután mindkét alkalommal elveszítette az első meccset. Ali a Frazier elleni első veresége után próbálta felépíteni ismét a karrierjét, de közben beleszaladt egy másik trilógiába, a Norton ellenibe, amelynek az első meccsén ellenfele eltörte az állát és megosztott pontozással legyőzte őt. Fél évvel később jött a visszavágó, amelyen ugyancsak megosztott pontozást hozott a végeredmény, de ezúttal Alit látták jobbnak a pontozók. A harmadik bunyó aztán a leginkább vitatott meccse lett a háromnak. Muhammad Ali egyhangú pontozással nyert, de a legtöbb szakértő szerint Ken Nortonnak kellett volna győznie. Mi több, később Ali azt nyilatkozta, szerinte elveszítette a meccset, de a bírók neki kedveztek, és ő hálás ezért. Azt is elmondta, hogy Norton stílusa olyannyira nem kedvez neki, hogy szerinte nem tudja legyőzni őt, és semmiképp sem akar egy negyedik találkozót. Nem is lett negyedik meccs.\n\nFloyd Patterson–Ingemar Johansson\n\nFloyd Patterson és Ingemar Johansson is némiképp elfeledett alakja a mainstream profi boksznak, pedig mindketten világbajnoki címet szereztek, és a Rocky Marcianót követő érának, a Muhammad Ali-korszakot megelőző időszaknak meghatározó alakjai voltak. A három meccsük pedig nem véletlenül híres és nem véletlenül került fel a listánkra. A svéd Johansson 1959-ben Max Schmeling után a második európai lett, aki legyőzött egy amerikai bokszolót vb-meccsen, miután három menet alatt hétszer padlóztatta Pattersont. A visszavágó volt a legemlékezetesebb bunyó a három közül, mindketten padlóztak, és ezúttal is KO döntött, de Patterson visszavágott. Az utolsó meccsük sem ment végig, a trilógiát végül Patterson zárta le egy hatodik menetes kiütéssel.\n\nSugar Ray Leonard–Roberto Durán\n\nRoberto Durán a boksz történetének egyik legendás és különleges alakja, aki profi pályafutása alatt 119 alkalommal lépett ringbe, és többek között ő vette el a szintén legendás Sugar Ray Leonard veretlenségét. Kettejük első meccsén a technikás Leonard tőle szokatlan módon leállt verekedni azzal a Duránnal, akinek ez e stílus kedvezett, és végül a nem megfelelő taktika vereséget eredményezett az amerikainak. Mindössze öt hónappal később jött a visszavágó, ezen már sokkal okosabban, taktikusabban bokszolt Leonard, és nyolc menet alatt megtörte Duránt. A panamait annyira felidegesítette, hogy nem tudott mit kezdeni a folyamatosan mozgó ellenfelével, hogy a nyolcadik menetben azt mondta, elég volt, nem folytatja. Emiatt később No más-meccsként vált ismertté a visszavágó. Kilenc évvel később még egyszer találkoztak a ringben, már mindketten túl voltak a csúcson, a harmadik bunyó Leonard egyhangú pontozásos győzelmével ért véget.\n\nRoberto Durán–Esteban De Jesús\n\nMíg Leonarddal karrierje második szakaszában, addig De Jesússzal pályafutása első felében találkozott Durán, és Puerto Ricó-i ellenfelének köszönheti profi karrierje első vereségét. Az első bunyón még nem volt tét a világbajnoki cím, a másodikon azonban már igen, végül Durán 11. menetes kiütésével ért véget, ahogy a harmadik is. El Cholo kettejük utolsó ringbeli találkozóját egy 12. menetes KO-val zárta le.\n\nTyson Fury–Deontay Wilder\n\nFury és Wilder trilógiája talán nem annyira legendás, mint a listán szereplő többi párharc. Viszont ez a legaktuálisabb, a nehézsúlyú trilógiák mindig extrán különlegesek, és az első bunyójuk az elmúlt évek egyik legemlékezetesebbje – így a trilógiának is helye van a listánkon. Tyson Fury mélyről, depresszióval, az öngyilkosság gondolatával is megküzdve tért vissza, és állt ki közel esélytelenként az addig veretlen Wilder ellen. Az első meccsükön az angol kibokszolta az amerikait, de kétszer is padlózott, így végül döntetlennel ért véget a meccs. A visszavágón már nem volt kérdés, hogy a Cigánykirály a jobb, ahogy a harmadik meccsen sem. A Fury–Wilder 3 szorosabb volt, mint a második meccs, hiszen mindketten padlóztak, de végül ismét az angol KO-győzelmével ért véget a vb-bunyó.\n\nEz is érdekelhet:\n\n(Fotó: Getty Images)\n\nTetszett a cikk? Megosztanád?",
    "álláspiac 2022. szeptember": "Bért emelni és túlélni - álláspiac 2022. szeptember\n\nSzeptemberben több HR szakmai rendezvényen jártam, számos HR-essel beszéltem és itt a HR Portálnál is szondáztuk a munkavállalók hangulatát. Egy kis szubjektív összefoglaló, hol tart most a munkaerőpiac az én nézőpontomból.\n\n\n\nEgy hónappal ezelőtti posztomban azt írtam, hogy most a top kérdés a munkahelyeken, mi legyen a bérekkel, mikor, mennyit és milyen formában emeljen a munkaadó. Ez szeptemberre sem változott. A makrogazdasági környezet persze igen. Az éves infláció 15,6 százalékra kúszott feljebb, ezen belül 2022. január-augusztus között 10,7 százalékkal nőttek a fogyasztói árak és megjöttek az első emelt reziszámlák is. Ez azt jelenti, hogy egy év eleji 10 százalékos béremelés hatása elmúlt, már reálbércsökkenésben vannak ezek a munkavállalók. Ám a valóságban ennél rosszabb a helyzet, ugyanis ebben az évben sokan még 10%-os béremelést sem kaptak. Legalábbis erről árulkodik a HR Portálnál a múlt héten készített online - nem reprezentatív - felmérésünk. Ebben minden harmadik válaszadó arról számolt be, hogy idén nem kapott fizetésemelést. 10 százalék feletti idei emelést pedig mindössze 24 százalék említett.\n\nJobban figyelni a trendekre és a dolgozói igényekre\n\nÚgy látom azonban, hogy a nagy versenyhelyzetnek kitett vállalatok résen vannak. Akik korábban évente egyszer néztek rá alaposabban a bérekre és az infláció nem volt hangsúlyos szempont a döntésben (csak a cég pénzügyi eredménye), most ők is gyakrabban figyelik a trendeket, havonta kérnek elemzéseket és év közben is belenyúlnak a bérezésbe. A kompenzáció pedig az employer branding része lett. Míg korábban szégyenlősen hallgattak a munkaadók a bérpolitikájukról, most büszkén, sajtóközleményekben jelentik be, hogy mennyit adnak a munkavállalóknak. Igaz, ez elsősorban a jól hangzó, egyösszegű juttatásokra jellemző, a százalékos emelésekről inkább “off the record” nyilatkoznak. Ezzel szemben állnak azok a cégek, amelynek vezetése homokba dugja a fejét. Nincs kidolgozott stratégiájuk a bérpolitikára, a múltbeli emelések is esetlegesek voltak. Persze ez a kép sem fekete-fehér: az egekben levő energiaárak és a romló gazdasági kilátások miatt a cégek túlélése is tét, így költséget is kell csökkenteni, és javítani kell a hatékonyságon. Csak munkaerő-megtartás nélkül sem lehet túlélni...\n\nMost mindennél fontosabb a HR-nek rajta tartani a kezét a vállalat ütőerén. Nagyobb cégeknél ez történhet gyakoribb elégedettségi felmérésekkel, a dolgozói Facebook-csoportokban a hozzászólások figyelésével és arra reagálással, ahogyan azt a Tesco HR vezetője teszi és a középvezetői réteg bevonásával is. Egy HR vezető mondta, hogy a felmondás utáni kilépő interjúkon derült ki, hogy egyes munkavállalók egy sor juttatási lehetőséggel nincsenek tisztában, ami könnyítené az életüket. Éppen ezért a kompenzációs lehetőségek rendszeres kommunikálására a HR-nek érdemes nagyobb figyelmet fordítani. Elképzelhető, hogy a magánegészségügyhöz való hozzáférés, az ingyenes nyelvtanulás, a családtagok által is igénybe vehető segítség nagyobb értéket jelent, mint egy egyszeri x forintos fizetésemelés.\n\nFékezi a bérelvásárokat, ha félünk a munkanélküliségtől\n\nNagy kérdés, hogy az energiaválság mennyire indít el elbocsátási hullámot, mert ez befolyásolja a fizetési igényeket is. Ha kevesebb lesz az álláshely, nő a munkanélküliségtől való félelem, az fékezi a bérelvásárokat. Kékgalléros környezetben ez egyelőre nem figyelhető meg. A kölcsönző cégek gyári környezetben továbbra is magas fluktuációról számolnak be, ami valószínűleg arra vezethető vissza, hogy egymás elől halásszák el a cégek magasabb bérajánlatokkal a munkaerőt. Ezen egyelőre a harmadik országból érkező és felpörgő munkaerőimport sem változtat, ugyanis jönnek a megrendelések, a létszámigények. Csak szeptember első hetében 10 000 új munkahelyet jelentettek be cégek a magyar sajtóban. A kölcsönzők most is százával hozzák a vendégmunkásokat elsősorban Ázsiából (Fülöp-szigetek, Mongólia, Vietnám, Indonézia).\n\nKérdés lesz az is, mi történik azokkal a munkavállalókkal, akik a vendéglátó-, szállodaipari bezárások áldozatai lesznek. Ugyan elindul hamarosan állami támogatással egy munkahelymegtartó program, ám bizonyosan sokan elveszítik állásukat a következő hetekben ebben az iparágban. Egy ismert kereskedelmi multi HR vezetője azt mondta nekem, hogy számítanak erre a rétegre és már tervezik megszólítani őket.\n\nEgyre nehezebb budapesti albérletbe költözni\n\nA gyenge forint és a dráguló lakhatás hatását az üzleti szolgáltatóközpontok (shared, service center, business service center) is megérzik. “Korábban egy olasz pályakezdő diplomásnak jó első munkahely volt egy budapesti shared service centerben dolgozni, mára ez megváltozott. Drágult az albérlet, kevesebbet ér a fizetés euróban, rendkívül nehéz az olaszul magas szinten beszélő műszaki munkakörök betöltése” - mondta egy SSC-ben dolgozó olasz részlegvezető. Romlott az ajánlat értéke a harmadik országból érkezők esetében is, ugyanis ők dollárban számolják a fizetést. Ám ott a honi és a magyar bérkülönbség még ellensúlyozza a trendet.\n\nPanaszkodnak a HR-esek arról is, hogy az elszálló budapesti lakhatási költségek az országon belüli mobilitást is fékezik. Szellemi munkára vidékről már csak akkor költözik fel egy pályája elején járó munkavállaló, ha a cég fizeti az albérletet. Akad arra is példa, hogy 100 százalék home office-ba veszik fel a munkavállalót, így vidéki otthonából be tud dolgozni.\n\nMi lett a katásokkal?\n\nMár lassan három hét telt el az új katatörvény hatályba lépése óta. Egyelőre még csak találgatni lehet, hogy mi történt a közel 500 ezer kisadózóval, akiknek csak töredéke tudott katás maradni. Érdemes hangsúlyozni, hogy nagyon sokszínű világ ez: benne vannak a klasszikus szabadúszó szellemi szabadfoglalkozásúak, a valójában munkaviszonyban dolgozó alkalmazottak, a kata előtt fekete vagy szürkezónában dolgozó szakmunkások és a mellékállásban, fizetéskiegészítésként katázók. A törvény adta menekülési utat sokan kihasználták - például előre számláztak - így év végéig nagyjából rendben lesznek. Ahol kulcsfontosságú ez a bedolgozói réteg (például futárcégek) ott most a többletteher egy részét átvállalta a megbízó, igaz, nem az egészet. Azt se hallgassuk el, hogy már megfigyelhetőek a feketemunkára utaló jelek - “elromló” bankterminálok, fizetési lehetőség csak készpénzzel…Vélhetően néhány ezer volt katás már megjelent az álláspiacon is hagyományos munkaviszonyt keresve. Legalábbis az Állásportál.hu gyűjtőoldalon augusztusban 16 százalékkal nőtt az állást keresők száma, ami mögött részben a katások állnak. A katások igazi többletterhei majd januárban jelennek meg, ami egy esetlegesen megemelt garantált bérminimummal vagy minimálbérrel még jobban fog fájni.",
    "Nem várt helyről jön a segítség: Európa legerősebb haderejét építhetik fel Oroszország nyugati határán": "Az orosz-ukrán háború miatt számos európai ország átfogó haderőreform-programot indított el. Miközben az európai vezetők egy része csak most kapott észbe a modern katonai képességek szükségessével kapcsolatosan, az esetleges orosz terjeszkedés által fenyegetett Lengyelország eddig sem tétlenkedett és saját hadiipari képességeik építése mellett Amerikából és Németországból is százával vásárolták a modern tüzérségi rendszereket, harckocsikat, harcjárműveket. Az ukrajnai háború azonban a lengyel haderőfejlesztési programot is felpörgette, ráadásul úgy tűnik, Varsó legnagyobb partnere a program megvalósításában nem Amerika vagy Németország lesz, hanem a távoli Dél-Korea.\n\nKorea építi fel Európa egyik legerősebb haderejét\n\nA hadiipari szinergia Dél-Korea és Lengyelország közt nem teljesen újkeletű dolog. Lengyelország a 2010-es évek közepe óta átfogó haderő-reformprogramot folytat, melynek célja a haderő képességfejlesztése mellett a nemzeti hadiipar fejlesztése is. A lengyelek elsősorban Oroszország esetleges terjeszkedésétől tartanak, hiszen országuk keleti határán a Moszkva katonai ambícióit készségesen kiszolgáló Fehéroroszország található, északkeleten pedig az Oroszországhoz tartozó Kalinyingrád helyezkedik el.\n\n2014-ben a lengyel védelmi minisztérium szerződést írt alá a Samsung Techwin vállalattal, melynek keretein belül K9 Thunder önjáró tarackok alvázainak beszerzéséről és hazai gyártásáról állapodtak meg a felek. Az alvázakat az AHS Krab programban használták fel, melynek célja egy saját fejlesztésű és gyártású, modern önjáró tüzérségi rendszer létrehozása volt. Az 1990-es évek vége óta futó program első működőképes prototípusait 2015-ben mutatták be: a fegyverrendszer lényegében egy K9-es alvázon futó, francia Nexter 155 milliméteres löveg volt, egy brit BAE AS-90-es toronnyal és lengyel fejlesztésű tűzvezető és elektronikai rendszerekkel.\n\nAHS Krab egy katonai parádén. Itt a jármű még nem a K9-es alvázon, hanem Lengyelország saját fejlesztésű tüzérségi platformján látható. Forrás: Wikimedia Commons\n\nAz első Krabok 2016-ban érkeztek meg a lengyel csapatokhoz, első éles bevetésüket mégsem a lengyel haderő kötelékében látták, hanem Ukrajnában, miután Varsó úgy döntött, 18 Krabot az ukrán fegyveres erőknek adományoznak.\n\nOne of the 18 Polish AHS Krab self-propelled howitzers donated by Poland to Ukraine firing at Russian positions in the Donbas.Ukraine has ordered another 54 Krabs from Poland.The top-modern Krabs are about to become a significant problem for RU forces. pic.twitter.com/6jQQ7HUa9d — Visegrád (24) July 2, 2022\n\nMagának a Krabnak a teljesítményéről elég vegyes hírek vannak. Sok más, modern NATO-rendszerrel ellentétben Krabokból már vesztettek az ukránok legalább egy darabot, egyes hírforrások szerint viszont Kijev olyannyira elégedett a fegyverrel, hogy még 60 darabot rendeltek Varsótól a tüzérségi rendszerből. Maguk az ukrán katonák is pozitívan vélekednek a lengyel tarack teljesítményéről.\n\nAmi a legtöbbet elmond mégis a közös koreai-lengyel-brit-francia projektről az, hogy nagyon úgy néz ki, hogy ha kifut a mostani, 2024-ig szóló, 122 darabos rendelés (melyből jó eséllyel végül 78 darab Ukrajnában köt ki), Varsó inkább kukázza a Krab-projektet és a „natúr” K9-eseből vásárol be, ráadásul nem is kis számban:\n\nösszesen mintegy 600 darabról van szó.\n\nAz új, lengyel K9 Thunderek annyiban fognak különbözni a koreai típusváltozattól, hogy lengyel kommunikációs rendszereket kapnak, illetve integrálva lesznek a lengyel haderő által használt Topáz harctéri irányítási rendszerbe is. De úgy néz ki, a Nexter lövegét és az AS-90-es tornyot dobják a lengyelek.\n\nK9 Thunder a finn fegyveres erők kötelékében. Forrás: Wikimedia Commons\n\nA tüzérségi rendszerek mellett Lengyelország bevásárol a Hyundai Rotem K2 Black Panther általános / közepes harckocsijaiból is.\n\nA K2-est számos haditechnikai portál a világ egyik legütőképesebb és legmodernebb harckocsitípusának tartja, megoldásaiból, úgy tűnik, még az Egyesült Államok is átemel pár részletet az M1 Abrams legújabb korszerűsítéséhez.\n\nAmi itt is egészen elképesztő, az a darabszám:\n\nVarsó összesen 1000 darab K2-es beszerzéséről írt alá szándéknyilatkozatot, ebből 180-at már idén elkezdenek leszállítani a koreaiak, a maradékot pedig várhatóan Lengyelországban gyártják majd le.\n\nK2 Black Panther harckocsi lőgyakorlaton. Forrás: 대한민국 국군 Republic of Korea Armed Forces, CC BY-SA 2.0 via Wikimedia Commons\n\nCsak összehasonlításképpen: jelenleg a német haderő körülbelül 200 működőképes Leopard 2-essel, a franciák 222 Leclerc-kel, a britek 227 Challenger 2-essel rendelkeznek. A lengyel haderő ráadásul a K2-esek mellett hadrendben tart Abrams-harckocsikat, Leopard 2-eseket, illetve jelenleg még kisebb számú T-72-es variánst is.\n\nAmi érdekes még, hogy a lengyel légierő számára vásárol még a kormány 48 darab FA-50-es könnyű támadórepülgépet is (ez a T-50 Golden Eagle kiképzőgép felfegyverzett változata) a Korea Aerospace Industriestól. Az első, 12-es szállítmány várhatóan a 2023-as évben érkezik majd meg.\n\nFA-50-es kiképzőgép a Fülöp-szigetek légierejében. Forrás: Wikimedia Commons\n\nAz is kiszivárgott nemrég a lengyel médiába, hogy a korábban bejelentett, 500 darab amerikai HIMARS rakétarendszer mellett a varsói kormány tárgyal a Hanwaa és a Doosan által fejlesztett K239 Csunmó rakéta-sorozatvető rendszer beszerzéséről is. Így tehát\n\na gigantikus mennyiségű koreai tarack, páncélos és a támadórepülőgépek mellett jó eséllyel újabb üzletek várhatók majd a koreai-lengyel tengeren.\n\nMiért pont Korea?\n\nAz egész üggyel kapcsolatosan a legnagyobb kérdés talán az, hogy miközben Európában is számos nagymúltú és remek képességekkel rendelkező hadiipari vállalat található, Varsó mégis úgy döntött, hogy az egészen 2035-ig céldátumozott, átfogó hadiipari fejlesztési projektet elsősorban távoli, dél-koreai képességekre alapozva kezdi meg.\n\nA szokásos „kiváló technológiára,” illetve „kedvező ár-érték arányra,” valamint „stabil történelmi alapokra” vonatkozó politikai kijelentéseken kívül a mögöttes politikai játszmák dinamikájában két tényező foglalhatott el döntő szerepet:\n\na német politikai vezetés orosz-ukrán háborúval kapcsolatos, se nem túl hideg, se nem túl meleg szerepvállalása miatt Varsó bizalma látványosan megrendült a berlini döntéshozókban. Lengyelország legfontosabb szövetségese, az Amerikai Egyesült Államok, pontosabban az amerikai hadiipari cégek, nem igazán hajlandók gyártókapacitást külföldre telepíteni, különösen nem Kelet-Európába.\n\nA dél-koreai hadiipar úgy jött a képbe, hogy Szöul, illetve a helyi vállalatok folyamatosan keresték az elmúlt években a belépési pontot az európai piacra, amely jól látható a török Firtina és Altay projektek mellett abból is, hogy a magyar kormánnyal is tárgyaltak egy lehetséges hadiipari együttműködésről.\n\nJól látszott, hogy a koreai cégek hajlandók ipari és kutatás-fejlesztési kapacitást is Európába telepíteni, a lengyelek pedig úgy gondolták, hogy a high-tech koreai eszközöknek van helye a NATO keleti szárnyán épülő védelmi portfólióban, így jól fog teljesíteni vélhetően az exportpiacon is a koreai termékkör.\n\nA lengyel-koreai védelmi szinergia újfajta hadiipari termékeket hoz az európai piacra, versenybe szállva a tradicionálisan jelentős német, francia, brit és svéd hadiiparral. A szerződésben részt vevő felek valószínűleg úgy értékelték, hogy a koreai eszközök alternatíváját képezhetik a nagy európai védelmi cégek termékeinek, illetve feltehetik Lengyelországot, mint jelentős hadiipari beszállító, a kontinens térképére, akik egyedülálló értékpropozícióval tudnak versenybe szállni a németekkel, franciákkal, esetleg amerikaiakkal.\n\nMaga, Lengyelország pedig Európa egyik legerősebb, ha nem a legerősebb konvencionális képességekkel rendelkező haderejét építi fel a 2030-as évek közepére.\n\nCsak hogy néhány képességet említsünk:\n\na fent említett 1000 K2-es mellett a lengyelek még rendeltek 250 M1A2 SEPv3-as és 116 M1A1 Abrams harckocsit, illetve rendszerben tartanak vagy rendeltek 249 Leopard 2-es harckocsit is, különféle konfigurációban,\n\nvárhatóan vásárolnak 500 darab M142 HIMARS rakétarendszert,\n\nvásárolnak eltérő források szerint 350-400 Rosomak APC-t,\n\nvesznek 32 AW149-es közepes többcélú helikoptert,\n\nilletve 35 darab F-35 Lightning ötödik generációs lopakodó vadászbombázót is.\n\nF-35-ös vadászgépek, digitálisan módosított, demóképen. Forrás: Getty Images\n\nMindez nagyobb mennyiségű, modernizált szovjet haditechnika és saját gyártmányú eszközök mellé érkezik még, a lengyel haderő létszámát pedig 400 ezer főre növelik a következő években.\n\nEzzel jó eséllyel megvalósul a lengyelek abbéli célkitűzése, hogy érdemi elrettentő erőt képezzenek Oroszországgal és Fehéroroszországgal szemben is, a jelentős, hazai beszerzések pedig talán felfuttatják a hátukon a koreai cégek európai piaci belépését is.\n\nCímlapkép forrása: 대한민국 국군 Republic of Korea Armed Forces, CC BY-SA 2.0, via Wikimedia Commons",
    "Felmérhetetlenül magas anyagi károkhoz vezetnek a vízhez kapcsolódó katasztrófák": "A világszerte súlyosbodó aszályok, viharok és az özönvízszerű esőzések, valamint árvizek nyomán 2050-ig 5,6 billió dollárnyi veszteséget szenvedhet el a világgazdaság, a GHD nevű mérnöki és környezetvédelmi tanácsadó cég által készített jelentés szerint.\n\nA brüsszeli székhelyű Centre for Research on the Epidemiology of Disasters szervezet által vezetett Emergency Events Database (Vészhelyzeti Események Adatbázisa) tavalyi adatai szerint a szélsőséges aszályok, áradások és viharok több mint 224 milliárd dolláros globális veszteséget okoztak, ez a szám azonban eltörpül ahhoz képest, ami a következő évtizedekben várható.\n\nA víz – ha túl sok vagy túl kevés van belőle – a legpusztítóbb erő lehet, amit egy közösség megtapasztalhat. – mondta Don Holland, a GHD egyik programvezetője\n\nA GHD hét, különböző gazdasági és éghajlati viszonyokkal rendelkező ország, az Egyesült Államok, Kína, Kanada, az Egyesült Királyság, a Fülöp-szigetek, az Egyesült Arab Emírségek és Ausztrália vízkockázatait értékelte. A kutatók a biztosítási adatok és a szélsőséges események különböző ágazatokra gyakorolt hatásáról szóló tudományos munkák áttekintésével becsülte meg az országok által elszenvedett veszteségek várható nagyságát az azonnali költségek, valamint a teljes gazdaságra gyakorolt veszteségek tekintetében.\n\nKapcsolódó bejegyzések Miért ne szüretelhetnénk vizet? Emberek milliói juthatnának tiszta ivóvízhez olyan egyszerű eszközök segítségével, mint amilyen a Warka Water megoldása.\n\nVárhatóan a legnagyobb károk az Egyesült Államokban következnek majd be, ahol 2050-ig akár a 3,7 billió dolláros értéket is elérhetik, miközben a bruttó hazai termék addig minden évben körülbelül 0,5%-kal csökken a szélsőséges események miatt. A második helyezett Kína lett, melynek gazdasága az évszázad közepére mintegy 1,1 billió dolláros kumulatív veszteséggel kell hogy szembe nézzen.\n\nA legjelentősebb károkra az üzleti és ipari ágazatokban lehet számítani, de a mezőgazdaság 332 milliárd dollárnyira becsült vesztesége is igen jelentősnek mondható. Szintén komoly kihívásokkal néz majd szembe a kiskereskedelem, a bankszektor és az energiaágazat is. (Reuters)",
    "Az egész világra hatással lehet az indiai rizsexport tilalma": "A világ legnagyobb rizsexportőrének számító India szeptember elején megtiltotta a hántolt rizs kivitelét. Ez pedig jelentős nemzetközi hatásokkal jár, különösen Ázsiában. Egy friss elemzés megvizsgálta, mely országok lehetnek a döntés vesztesei és nyertesei.\n\nAz indiai kormány igyekszik ellenőrzést gyakorolni a hazai árak fölött, ezért a vezetés szeptember 9-től megtiltotta a hántolt rizs exportját, több rizsfajtára pedig 20 százalékos exportadót vetett ki.\n\nA Nomura elemzői megvizsgálták a döntés hatásait, és arra jutottak, hogy a lépés Ázsiára gyakorolt hatásai egyenetlenek lesznek.\n\nIndia a globális rizsszállítmányok mintegy 40 százalékát adja, és több mint 150 országba exportál. A kivitel mértéke 2021-ben elérte a 21,5 millió tonnát. Ez több volt, mint a következő négy legnagyobb exportáló ország - Thaiföld, Vietnám, Pakisztán, Egyesült Államok - teljes kivitele.\n\nA szeptember elején közzétett adatok szerint azonban az éves alapú termelés 5,6 százalékkal csökkent Indiában, elsősorban az átlag alatti csapadékmennyiség miatt – írja a CNBC a Nomura elemzése alapján.\n\nIndia számára a július és az augusztus a két meghatározó hónap az esőzések szempontjából, mivel ilyenkor dől el, hogy a termelők mennyi rizst vetnek. Az idei egyenlőtlen monszunesőzések pedig ezekben a hónapokban visszafogták a termelést – mondta Sonal Varma, a Nomura vezető közgazdásza. Bár augusztus végén már emelkedett a csapadékmennyiség, az olyan meghatározó rizstermelő régiók, mint például Nyugat-Bengál a szokásosnál 30-40 százalékkal kevesebb csapadékot kaptak.\n\nAz év elején India már visszafogta a búza- és cukorexportot, hogy megfékezze a helyi árak emelkedését. Nemrég pedig a kormány közölte, hogy a június és október közti monszunszezonban a rizstermelés 10-12 millió tonnával csökkenhet, vagyis a terméshozamok akár 7,7 százalékkal is visszaeshetnek a megelőző évhez képest.\n\nA Nomura elemzői hangsúlyozták, hogy az indiai rizsexport-tilalmat az egész világpiac megérezheti, de elsősorban azok az országok érintettek, melyek közvetlenül Indiától vásárolnak. Éppen ezért a leginkább veszélyeztetett ország a Fülöp-szigetek, amely a rizsszükségleteinek több mint 20 százalékát Indiából importálja.\n\nHasonlóan nehéz helyzetbe kerülhet Indonézia, ahol a rizs az átlagos élelmiszerkosár 15 százalékát teszi ki, és az ország a szükségleteinek 2,1 százalékát importálja.\n\nAz élelmiszerkosár fontosságára Szingapúr példája világíthat rá, ahol az összes rizst importálják, és ennek tavaly több mint 28 százaléka Indiából származott. Szingapúr azonban sokkal kevésbé kerülhet nehéz helyzetbe, mivel az átlagos fogyasztói kosárban a rizs aránya meglehetősen alacsony.\n\nA Nomura szerint az indiai tilalom két nagy nyertese Thaiföld és Vietnám lehet a régióban. Mivel ez a két ország a világ második és harmadik legnagyobb exportőre, így feltehetőleg ez a két gazdaság biztosítja majd legnagyobb arányban az alternatív rizsforrásokat is. 2021-ben Vietnám teljes rizstermelése mintegy 44 millió tonna volt, az export értéke pedig meghaladta a 3,13 milliárd dollárt. Thaiföld tavaly 21,4 millió rizst termelt.\n\nA Nomura elemzői azt várják, hogy az indiai döntés hatására a rizsexport világpiaci ára emelkedni fog, és ennek Thaiföld és Vietnám lehet a két nagy haszonélvezője.",
    "Napjainkban is meghatározó a 83 éve kitört háború kimenetele": "Már az első világháborút lezáró versailles-i–washingtoni békerendszerben kódolva volt az újabb globális szintű fegyveres konfliktus lehetősége, amely aztán 1939. szeptember 1-jén, Németország Lengyelország elleni támadásával meg is kezdődött. Majd alig két héttel később szovjet invázió indult a lengyel állam ellen, vagyis a két totális diktatúra – a sztálini kommunista Szovjetunió és hitleri náci Németország – közös erővel támadt a lengyelekre\n\n– fogalmazott Miklós Péter eszmetörténész, címzetes egyetemi tanár.\n\nBrutális háború és üldöztetés\n\nA hódmezővásárhelyi Tornyai János Múzeum, Könyvtár és Művelődési Központ főigazgatója elmondta, ezt követően a tengelyhatalmak és híveik a nyugati szövetséges országokkal háborúztak, azonban 1941 folyamán egyrészt az Egyesült Államok hadba lépése, másrészt a Szovjetunió elleni német támadás fordulatot hozott a háború menetébe. A többfrontos háborút ugyanis már nem bírta a német hadigépezet és gazdaság – tette hozzá.\n\nA Széchenyi tér 1944-ben, háttérben a Szeged-Csongrádi Takarékpénztár épülete. Fotó: Fortepan/Vörös Hadsereg\n\n\n\nA második világháború sokak által jól ismert eseménytörténete kapcsán két dolgot szükséges hangsúlyozni. Az egyik, hogy az európai zsidóság korábban példátlan mértékű üldöztetése indult meg, amely a teljes megsemmisítésükre irányuló tervezett, szervezett, intézményes tömeggyilkosságba, a holokausztba torkollt. A másik, hogy az európai hadszíntereken kívül Afrikában és a Távol-Keleten is súlyos harcok zajlottak. A német nácikkal és az olasz fasisztákkal szövetséges Japán többek között Kína, Korea és a Fülöp-szigetek ellen vívott különösen kegyetlen és brutális háborút\n\n– mutatott rá.\n\nA nagyhatalmi egyensúly a mai napig él\n\nA szakembertől megtudtuk, hogy a Szovjetunió és az angolszász nagyhatalmak – Nagy-Britannia és az Amerikai Egyesült Államok – vezetői, Sztálin és Roosevelt, később Truman amerikai elnök és Churchill, majd Attlee brit kormányfő 1943 végén Teheránban megállapodtak az ideológiától és gazdaságszerkezettől független együttműködésről. 1945 februárjában ugyanők Jaltában egyezséget kötöttek a tengelyhatalmak háborús eszközökkel való közös legyőzéséről és körvonalazták az annak sikere utáni új világrendet, majd 1945 júliusa és augusztusa fordulóján Potsdamban ennek konkrétumairól és a háborús jóvátételek mértékéről tárgyaltak.\n\nA második világháború után azonnal kezdetét vette a hidegháború. A nyugati szövetségesek és a Szovjetunió közötti feszült viszony évtizedekre meghatározta a nemzetközi politikai küzdőtér jelenségeit, és ez csak a szovjet állam felbomlásával és a közép- és kelet-európai kommunista diktatúrák bukásával módosult. Lényegében azonban az 1945-re kialakított nagyhatalmi egyensúly mind a mai napig megvan, hiszen például az Egyesült Nemzetek Szervezete (ENSZ) Biztonsági Tanácsa állandó, vétójoggal is rendelkező tagjai a második világháború győztesei: az Egyesült Államok, az Egyesült Királyság, Franciaország, Oroszország és Kína\n\n– emelte ki Miklós Péter.\n\nBombázás Szegeden 1944-ben. Fotó: Fortepan\n\n\n\n20 ezren estek áldozatául megyénkben\n\nA főigazgató hangsúlyozta, a második világháború – amelynek Csongrád-Csanád megyéből mintegy húszezer, Szegedről csaknem ötezer ember esett halálos áldozatául – közvetlen következménye volt, hogy hazánk szomszédos állama lett a Szovjetunió, hiszen Kárpátalja 1945 nyarán a része lett, mint ahogy az is, hogy szovjet megszállás alá és a szovjet érdekszférába kerültünk. Ez egészen az 1989/1990-es rendszerváltozásig tartott.\n\nA szovjet megszállás ré-giónkat érintette először. 1944 szeptemberében Battonya, Csanádpalota, Elek térségében érték el a szovjetek a tria­noni magyar államhatárt. A szovjetek által megszállt első magyar város Makó, míg az első nagyváros Szeged volt. A mai csongrád-csanádi megyeszékhelyen volt a Magyar Kommunista Párt központja 1944 utolsó hónapjaiban, és a szegedi színházban alakult meg az újrainduló politikai élet keretéül szolgáló Magyar Nemzeti Függetlenségi Front\n\n– mondta el Miklós Péter.\n\nHozzátette, a második világháború – amelynek tragikus, ugyanakkor szimbolikus lezárását az amerikai atombomba Japán elleni bevetése adta – világszerte tízmilliós nagyságrendű áldozatainak emlékéhez leginkább akkor lehetünk hűek, ha elődeink hibáiból és bűneiből okulva, erkölcsi alapokon elítélünk minden fegyveres konfliktust és a magunk eszközeivel küzdünk ellenük. Úgy véli, mindez a történelmi tanulság különösen fontos és aktuális napjainkban, amikor Európa területén újra fegyverek ropognak és hazánk szomszédságában véres háború dúl.\n\n",
    "Magyar győzelem Csehországban a férfi kosárlabda vb-selejtezőn": "Eredmény:\n\nmásodik szakasz, K csoport, 2. forduló: Csehország-Magyarország 79-82 (23-23, 21-24, 21-15, 14-20)\n\nA magyar pontszerzők: Hanga 20 pont, Hopkins 10, Perl 10, Keller 8, Váradi 8, Benke 7, Eilingsfeld 7, Allen 6, Ferencz 3, Vojvoda 3\n\n\n\nA magyarok a kvalifikáció júliusban zárult első etapjából három győzelmet és három vereséget hoztak magukkal a folytatásra, s – rosszabb kosárkülönbségük miatt – a K jelű hatos utolsó helyéről várták a folytatást. Ennek szerdai nyitányán a már vb-résztvevőnek tekinthető Litvánia volt az ellenfél, és a két NBA-sztárral felálló baltiak 88-78-ra győztek Szombathelyen.\n\nAz ugyanakkor Franciaországban 95-60-ra alulmaradt csehek már részben az Európa-bajnokságra hangoltak Chomutovban, amelynek társrendezői, ugyanis a D csoport küzdelmeit Prágában bonyolítják le szeptember 2. és 8. között. Ami az ország kosármúltját illeti, az 1955-ben aranyérmes magyarokhoz hasonlóan, az ellenfél válogatottja is egyszer volt Európa-bajnok, 1946-ban. Az előző, 2017-es Eb-n azonban a magyarokkal ellentétben nem jutott tovább a csoportkörből, és 20.-ként zárt, a 2019-es világbajnokságon viszont bravúros szerepléssel hatodik lett. Tavaly a tokiói olimpián a csehek a 9. helyen zártak.\n\nLegutóbb a két gárda a 2017-es Eb csoportkörében találkozott, akkor a magyarok 85-73-ra győztek Kolozsváron. A rivális jelenlegi keretéből kiemelkedett Tomas Satoransky, aki az idén hat szezon után tért vissza az NBA-ből a Barcelonához, valamint Jan Vesely, aki immár szintén a katalánokat erősíti, miután a török Fenerbahcéval nyolc év alatt többek között Euroligát nyert.\n\nA szombati összecsapáson – amelyre Satoranskyt nem nevezték bokasérülés miatt – eleinte váltott vezetéssel haladtak a csapatok, a magyarok jól dobtak távolról, négy triplát is elsüllyesztettek a hazai kosárban. A támadó lepattanók megszerzésében is remekeltek a vendégek, 33-30-as vezetésüknél időt kért a rivális. Egy 6-0-s hazai roham után már Ivkovics Sztojan szövetségi kapitány kényszerült rendezni a sorokat. A folytatásban is hullámzott a játék, de így is 47-44-es magyar előnyről kezdődött a második félidő.\n\nA csehek a korábbinál keményebben védekeztek a harmadik negyedben, és ezúttal a magyar dobások nem értek célba, így fordult a kocka. A záró felvonást jól kezdte az Ivkovics-együttes, megint vezetett (67-68), a csehek azonnal időt kértek, de nem tudtak feljavulni. Így aztán 71-75-nél, 3:41 perccel a vége előtt megint kénytelenek voltak időt kérni. Ekkor azonban már sokkal jobban összpontosítottak a magyarok – bár két cseh tripla miatt izgulni kellett –, és nem engedték ki a kezükből a győzelmet. A dudaszó pillanatában egy háromnegyed pályás hazai kísérlet a gyűrűn csattant.\n\nA 2023 februárjáig tartó európai vb-selejtezősorozat 32 együttessel rajtolt. Idén júliusban minden négyesből az első három gárda jutott tovább a kvalifikáció második szakaszába – a magyar csoportból Portugália hullott ki –, melynek hat meccsére augusztusban, novemberben és jövő februárban kerül sor. A második szakasz 24 együttese négy hatos csoportban folytatja úgy, hogy valamennyien magukkal viszik a korábban szerzett pontjaikat. Végül mind a négy csoportból az első három utazhat a jövő nyári vb-re, amelynek a Fülöp-szigetek, Indonézia és Japán ad otthont.\n\nA magyarok korábban annak köszönhetően kerültek előselejtező nélkül a vb-kvalifikációba, hogy kijutottak a szeptemberi Európa-bajnokságra, melynek csoportmeccseit Kölnben vívják majd csütörtöktől.\n\nA válogatott novemberben, Bosznia-Hercegovinában folytatja szereplését a vb-kvalifikációban.\n\nKésőbb:\n\nLitvánia-Montenegró 90-73 (22-21, 17-15, 32-15, 19-22)\n\nBosznia-Hercegovina - Franciaország 96-90 (28-14, 10-32, 19-5, 19-25, 7-7, 13-7), kétszeri hosszabbítás után\n\nAz állás: 1. Litvánia 15 pont, 2. Franciaország 14, 3. Montenegró 13, 4. Bosznia-Hercegovina 12 (637-664), 5. Magyarország 12 (559-636), 6. Csehország 11\n\n\n\nA magyarok további mérkőzései a K csoportban:\n\n\n\n2022. november 11.: Bosznia-Hercegovina - Magyarország\n\n2022. november 14.: Magyarország-Csehország\n\n2023. február 23.: Litvánia-Magyarország\n\n2023. február 26.: Magyarország - Bosznia-Hercegovina",
    "Stier Gábor: Kapu a többpólusú világba": "A 21. század a Távol-Kelet százada, rögzíti a Valdaj Klubnak a napokban Vlagyivosztokban megrendezett Keleti Gazdasági Fórumra készített jelentése.\n\n„A 21. század a Távol-Kelet százada, rögzíti a Valdaj Klubnak a napokban Vlagyivosztokban megrendezett Keleti Gazdasági Fórumra készített jelentése. A think-thank szakértői már a tanulmány címében – Kapu a többpólusú világba – is jelzik, hogy mit gondolnak erről a kiterjedt és térségről és Ázsia felemelkedéséről. Mint ahogy rögzítik azt is, hogy a Nyugattal vívott proxy háború egyértelműen a Kelet felé fordítja Oroszországot is, s ez már nem választás kérdése, hanem kényszer. Nézzük, hogy alakul a világ a nyugati buborékon kívülről nézve.\n\nMindenek előtt tisztázzuk, hogy melyik térségről is beszélünk pontosan. Félreértés ne essék, nem a geográfiai értelemben vett orosz Távol-Keletről van szó. Ez a régió csupán része a nyugati értelemben vett Távol-Keletnek, amely felöleli Kínát, Japánt, Dél-Koreát, Észak-Koreát, Dél-kelet-Ázsiát, Ausztráliát, Új-Zélandot, a Dél-Ázsiát, mint szubkontinenst, és természetesen az orosz Távol-Keletet is. A kínaiak szemében ez meglehetősen Nyugat-központú terminus, amelyet nem is nagyon használnak. Maga az elnevezés onnan ered, hogy amikor a 16. században, a nagy felfedezések korában a nyugat-európai országok elindultak keletre, akkor Európa keleti vidékét, valamint Észak-kelet-Afrikát nevezték »Közel-Keletnek«, Nyugat-Ázsiát »Közép-Keletnek«, Ázsia Európából nézve távoli, periférikus keleti részeit pedig »Távol-Keletnek«.\n\nEl sem tudták képzelni, hogy az általuk perifériaként kezelt Kelet-Ázsia a 21. századra sok tekintetben a világ centrumává válik\n\nEbben a kiterjedt térségben él jelenleg a világ lakosságának a fele. A 20 legnépesebb ország fele – Kína, India, Indonézia, Pakisztán, Banglades, Japán, Fülöp-szigetek és Vietnám – ebbe a régióba tartozik. Ha agazdaságot nézzük, erre a térségre esik a világ GDP-jének 40, a gazdasági növekedés több mint 50 százaléka. A 2015 és 2030 közötti időszakban a középosztály fogyasztása a világban mintegy 30 trillió dollárra növekszik, ebből mindössze 1 trillió esik majd Európára, és nagyjából a fele a Távol-Keletre.”\n\nNyitókép: MTI/AP/TASZSZ",
    "Idejönnek dolgozni, aztán kiderül: Magyarországon sem minden fenékig tejfel": "Magyarországon 2015 óta folyamatosan emelkedik a külföldi vendégmunkások száma, akiknek a kormányzat több körben is megkönnyítette a munkavállalást.\n\nAz ukrán vendégmunkások egy része a háború kitörésekor távozott, az ázsiaiak pedig a forint elértéktelenedése miatt elégedetlenek.\n\nA nagy fluktuáció miatt sokan csalódtak a vendégmunkásokban, a számuk mégis folyamatosan emelkedik, nélkülük pedig nehéz elképzelni a magyar gazdaság jövőjét.\n\nEbben a cikkben piaci szereplőkkel járjuk körbe a vendégmunkások és a magyar kollégáik konfliktusait, a munkaadók tapasztalatait, és azt is, mi várható az ágazatban.\n\nAz ukránok száma folyamatosan csökken, az ázsiaiak pedig minden fizetésnapon húzzák az szájukat a romló forint miatt – hiába tekint a kormány a külföldi vendégmunkásokra a munkaerőhiány megoldásaként, a tapasztalatok szerint közel sem olyan egyszerű beforgatni őket a magyar munkaerőpiacra, mint ahogy korábban sokan remélték. Pedig az elmúlt 6-8 évben a kormány javította a magyarországi munkavállalás lehetőségeit, a cégek pedig a legkülönbözőbb országokból igyekeznek toborozni.\n\nA munkaerőhiány Magyarországon a 2008-ban kezdődő válság 2014-es végével jelent meg. Az általunk megkérdezett piaci szereplők szinte mind egyetértettek abban, hogy 2015 volt az első év, amikor a kiírt állásokra nem mindig volt azonnal jelentkező, azóta pedig évről évre egyre nehezebb embert találni. Ebben ugyan 2020 (és részben 2021) a koronavírus-járvány miatt kivételt képezett, idén újra megjelent a probléma, néhányak szerint durvábban, mint az elmúlt évtizedekben bármikor.\n\nArról, hogy mennyien hiányoznak a magyar munkaerőpiacról, eltérő becslések vannak. Egyes tanulmányok szerint körülbelül százezer munkavállaló hiányzik az országból, azaz ennyi embert keresnek aktívan a cégek. A szakértők jelentős része azonban egyetért abban, hogy legtöbbször nem is darabszámra hiányoznak a munkavállalók, hanem a szakértelemmel és munkakedvvel bíró dolgozókból van hiány.\n\nEzt az állapotot természetesen befolyásolja a szakemberek 2008 óta tartó nagyarányú kivándorlása is, amely bizonyos szakmákban folyamatos hiányt generált. De az sem segít, hogy az alulfinanszírozott és strukturális problémákkal küszködő magyar oktatás sokszor funkcionális analfabétákat bocsát ki magából.\n\nMagyarországnak nem kellenek gazdasági bevándorlók. Ja, de!\n\nMagyarországon a rendszerváltás óta nagy számban dolgoznak külföldi vendégmunkások. Míg a 90-es években még románok és határon túli magyarok jöttek a legtöbben, az EU-csatlakozás után a románok java része tovább ment Nyugatra, a határon túliak pedig szinte mind megszerezték az állampolgárságot, ezzel kikerültek a vendégmunkás kategóriából.\n\nA külföldi munkaerő iránti kereslet 2015 óta növekedett meg újfent. Ekkoriban először a környező országokból jöttek ismét többen (főleg Ukrajnából és Szerbiából), 2016 óta pedig az ázsiai munkavállalók száma is folyamatosan emelkedik. Korábban a magyarországi munkavállaláshoz minden EU-n kívüli országból munkavállalási engedélyre volt szükség, a 2010-es évek közepe óta azonban a szerbeket és az ukránokat külön engedély nélkül a munkaadók is bejelenthetik.\n\nHasonló egyszerűbb, munkavállalói engedély nélküli foglalkoztatást terjesztettek ki aztán 2021 szeptemberétől további tíz ország állampolgáraira, így ma már az ukránok és a szerbek mellett a vietnámi, mongol, filippínó, montenegrói, fehér-oroszországi, indonéz, kazah, észak-macedón és boszniai állampolgárok is könnyített eljárással vállalhatnak munkát. (A munkavállalási engedéllyel és foglalkoztatói bejelentéssel Magyarországon dolgozó külföldiek közötti különbségtételnek ebben a cikkben ott is lesz jelentősége, hogy a két csoportot a grafikonokon és a térképeken külön tüntetjük fel. Az előbbiekre vonatkoznak a zöld színű ábrák, az utóbbiakra a kékek.)\n\nA statisztikákból azonban feltűnik valami. Miközben Magyarország évről évre több ezer külföldi állampolgárnak állít ki munkavállalói engedélyt, a december 31-én ilyen jogalappal az országban dolgozók száma nem sokkal magasabb az adott évben engedélyt kapók számánál. Azaz rengetegen vannak, akik elkezdenek itt dolgozni, de egy-két éven belül hazamennek vagy továbbállnak.\n\nA legtöbb munkavállalásra alkalmas vízum 1-2 évre szól, így természetes, hogy amikor ez lejár, sokan hazamennek, és újak jönnek helyettük. Az ugyanakkor beszédes, hogy a munkavállalók között kevesen vannak, akik meghosszabbítják a lejáró vízumukat. A magyar munkaadóknak ugyanis a legtöbbször nem sikerül olyan jó ajánlatot adniuk, hogy a vendégmunkások sokáig maradjanak.\n\nAzért, hogy többet megtudjunk a külföldi munkavállalókról, megkerestünk piaci szereplőket, hogy számoljanak be nekünk a vendégmunkásokkal való tapasztalataikról. A munkaerőpiac legkülönbözőbb oldalán álló szereplők pedig egy dologban mind egyetértettek:\n\nóriási tévedés, hogy a vendégmunkások egyik percről a másikra kihúzzák majd a bajból a magyar gazdaságot, ma ugyanis már minden szorgos kézért egymással versenyeznek az európai országok. Ebben a versenyben pedig a felajánlható bérek tekintetében Magyarország az utolsók között kullog.\n\nBeszélgetőpartnereink többsége abban is egyetértett, hogy érdemes különbséget tenni a közeli országokból és az Ázsiából érkező vendégmunkások között. A néhány hetente, vagy sokszor minden hétvégén hazautazó szerb és ukrán munkavállalók helyzete ugyanis egészen más, mint a néha egy huzamban 2-3 évet is itt töltő mongoloké vagy vietnámiaké.\n\nA környező országokból érkezők legtöbben gyors pénzkereseti reményekkel, az ország közelsége és az egyszerű adminisztráció miatt érkeztek Magyarországra. Korábban sokan idénymunkákra, az építőiparba, vagy olyan állásokba érkeztek, amelyekre egy ideig nagy szükség volt.\n\nMára azonban az ő tömeges foglalkoztatásuk egyre inkább visszaszorul. A Budapesttől autóval kevesebb mint három óra alatt elérhető Ausztriában a legtöbb szakmában több mint kétszeresek a fizetések, mint itthon. Ezt a szerbek és az ukránok is tudják, legtöbbször pedig (a magyarokhoz hasonlóan) nem is haboznak kihasználni az első alkalmat a továbbállásra. Ausztriában és Németországban ugyanis hagyományosan is sok a szerb munkavállaló, az ukránok helyzete pedig legkésőbb a háború kitörésekor változott meg.\n\nA nyelvileg, és bérszínvonal szempontjából jobban álló Lengyelország és Szlovákia már Magyarország előtt, a 2010-es évek elején elkezdett tömegesen ukrán munkásokat az országába csábítani. A háború kitörésekor pedig nyugat-európai országok, így Németország is, megnyitották munkaerőpiacukat az ukránok előtt, velük pedig bérekben végképp nem lehet versenyezni. (Sokatmondók a statisztikák arról, milyen kevés ukrán menekült akar Magyarországon maradni – erről ebben a cikkünkben írtunk bővebben.)\n\nÍgy történt, hogy a sokáig a munkaerőhiány fő megoldásának tartott ukránok száma a háború kitörésekor hirtelen jelentős csökkenésnek indult. A korábban itt dolgozók egy része ugyanis visszament harcolni, másik része pedig – általában a családját összegyűjtve – továbbállt Nyugat-Európába, ahol a legtöbben a magyarországi fizetésük többszörösét keresik. Arra, hogy ez a trend valamikor megfordulna, egyelőre nincs jel.\n\nMajd a szorgos ázsiaiak dolgoznak helyettünk!\n\nBár ahogy korábban is írtuk, a Magyarországon dolgozó ázsiaiak száma 2016 óta növekszik, jelentőségük az ukrajnai háború kitörése után még nagyobb lett. Velük kapcsolatban ugyanis általában nemcsak az a kép él a munkaadók fejében, hogy nagyon kevés pénzért hajlandók dolgozni, de az is, hogy szorgalmasabbak a magyaroknál. És bár utóbbit a piaci szereplők többsége igaznak véli, az előbbit annál nagyobb tévedésnek.\n\nAz ügyben megkerestük a fejvadászattal és munkaerő-közvetítésével foglalkozó Aarenson Consulting ügyvezetőjét, Bogdanovits Pétert, szerinte az ázsiai munkaerő szerepe a következő években tovább fog emelkedni. Az Aarenson Magyarországra elsősorban vietnámi dolgozókat közvetít, de több más ázsiai országgal is van tapasztalatuk.\n\nBogdanovits szerint az ázsiaiak többsége 1-2 évre érkezik az országba, megfelelően emelkedő bér esetén azonban maradnának tovább is. Fizetésüket szinte mind azonnal átváltják dollárra, és utalják is haza. Itt pedig fel is merül a legnagyobb probléma. Míg a magyar munkaadók a vendégmunkások esetében is sokszor a magyar minimálbérben gondolkodnak (ami ma átszámítva 332 dollár), addig a legtöbb ázsiai számára ez már nem vonzó fizetés.\n\nA helyzetet az utóbbi fél évben a forint durva elértéktelenedése is csak rontotta. Míg néhány éve 250 forint volt egy dollár, az árfolyam most valahol 400 körül mozog, ami több, mint 35 százalékos romlás. Ma egy itt dolgozó ázsiai ennyivel kevesebb pénzt tud hazaküldeni a családjának.\n\nÉs bár a munkaadók többsége tisztában van a piaci helyzettel, a kkv-szektor alacsony termelékenységű részén jókora eltérések lehetnek a bérezést illetően. Előfordul az is, hogy egy magyar kisvállalkozó a magyar dolgozókkal azonos bérezéssel vesz fel ázsiai munkásokat, betanítja őket, majd azok néhány hónap után, esetleg azonnal távoznak egy jobban fizető magyar céghez vagy Nyugat-Európába. Joguk van hozzá, de a faképnél hagyott munkaadót ez nyilvánvalóan nehéz helyzetbe hozza.\n\nA vendégmunkások ugyanezt máshogy élik meg. Bár pontosan tudják, milyen fizetésért jönnek Magyarországra, a forint elértéktelenedésével nem mindig számolnak, és gyakran itt szembesülnek konkurencia jobb fizetéseivel. Ráadásul túlórázni sem mindig tudnak annyit, amennyit szeretnének, sokan ugyanis szívük szerint jóval többet dolgoznának, mint amennyit Magyagyarországon a törvények szerint lehet.\n\nEzen a ponton pedig ki kell térni a termelékenység kérdésére. A piaci visszajelzések szerint ugyanis a relatív magasabb hozzáadott értékű munkakörökben a vendégmunkások alkalmazása sok cégnél kifejezetten sikernek bizonyul. A szorgalmas, túlórázni és ünnepnapokon is dolgozni hajlandó ázsiaiak – megfelelő bérek mellett – számos vállalat termelékenységét meg tudták emelni, a gyártás velük néha jóval hatékonyabb, mint a magyarokkal. Sőt, egy név nélkül nyilatkozó piaci szereplő szerint bizonyos munkákra könnyebb betanítani ázsiaiakat, mint magyarokat, akik kikérik maguknak, hogy „tíz éve a szakmában vannak, nekik ne mondja meg senki, mit hogyan kell csinálni”. Ezek jellemzően azok a vállalatok, amelyekre jó munkaszervezés és fejlett betanítás jellemző, és ezekben néha a magyarok is örülnek, hogy a vendégmunkások miatt javulnak az eredmények, esetleg a bérek is.\n\nA másik oldalon ott vannak a jellemzően közepes méretű cégek, amelyek csak a kulimunkákra vennének fel minél olcsóbb munkaerőt, és az alacsony hozzáadott értékű munkából nem is tudnak kigazdálkodni versenyképes béreket. Ezek a cégek sokszor szembesülnek az említett problémával, hogy a vendégmunkások hamar más foglalkoztató után néznek, ez pedig a nem versenyképes bérek mellett nem is csoda.\n\nAzt is érdemes megjegyezni, hogy még az ázsiai vendégmunkások között is sokszor hatalmas különbségek vannak. Jelenleg több ázsiai országból is hoznak be munkásokat könnyített eljárással, jelentős részüket munkaerő-kölcsönzőkön keresztül. Bogdanovits szerint a legfontosabb négy kiinduló ország ma Vietnám, a Fülöp-szigetek, Mongólia és Kazahsztán, a piac pedig a jövőben rájuk is fog fókuszálni.\n\nEzek közül a legjobban a vietnámiakat keresik, akik általában kiváló munkabírásúak, szorgalmasak, és az ország relatív színvonalas oktatási rendszere miatt könnyű őket betanítani bonyolultabb munkákra is. Másrészről viszont ők a legtájékozottabbak is, sokszor tisztában vannak a jogszabályokkal és az európai bérekkel, így őket a legnagyobb munkaadói feladat hosszú távon megtartani. Ez elsősorban a megfelelő bérezést jelenti, a munkakörülmények és szállások európai összehasonlításban sem tekinthetők rossznak Magyarországon.\n\nSzintén jó munkaerőnek tartják sokan a filippínókat. Az ország nemcsak támogatja, de maga szervezi a vendégmunkások kivándorlását, akik ráadásul általában jól beszélnek angolul. Azonban az ő behozataluk a legdrágább, és közülük is sokan szeretnek továbbállni Nyugatra.\n\nMás a helyzet a relatív gyenge oktatási rendszerrel működő közép-ázsiai országokkal. A mongolok és a kazahok a legtöbbször alacsonyan képzettek, nem beszélnek angolul, így gyakran csak egyszerű munkafázisokra lehet őket betanítani. A tájékozottságuk és ennek megfelelően a bérigényük is elég alacsony, ami miatt sokan mégis szeretik őket alkalmazni.\n\nNem súrlódásmentes az együttműködés\n\nNem a bérek jelentik az egyetlen konfliktusforrást a munkaadók, a magyar munkavállalók és a vendégmunkások közötti háromszögben. Miközben a magyar kormány 2015 óta folytat gyűlöletkampányt a más kultúrájúakkal, és kifejezetten a gazdasági bevándorlókkal szemben, suttyomban egyre tágabbra nyitja előttük Magyarország kapuit. Az ellentét feloldása a hétköznapokban nem könnyű, így többfajta probléma is gyakran előfordul.\n\nBeszélgetőpartnereink szerint például ott vannak a balhés arcok: a szerb és ukrán vendégmunkások között sokan szeretnek inni, és ők nem is mind érzik, hogy hálásnak kellene lenniük azért, amiért az országban dolgozhatnak. Ez főleg a szálláshelyek környékén gyakran konfliktusokat okoz a lakossággal, a munkahelyen pedig a magyar munkásokkal.\n\nMegkérdeztük erről a vendégmunkások helyzetét jól ismerő László Zoltánt, a Vasas Szakszervezeti Szövetség alelnökét. Szerinte a háború kitörése óta nem egy eset volt, amikor ukránok Putyin-párti magyar vagy szerb munkavállalókkal verekedtek össze azon, ki kinek szurkol a háborúban.\n\nEzen kívül a rasszizmus sem elhanyagolható probléma. Hét év bevándorlásellenes politizálás után talán nem csoda, hogy a muszlim vendégmunkásokat sokan az első pillanattól ellenségként kezelik, de a kirekesztés általában minden színes bőrűt megtalál. Az utóbbi években vidéken nem egy településen tört már ki azonnal pánik, amikor a helyiek külföldiekkel találkoztak, januárban éppen Hajdúnánáson történt ilyen.\n\nA rasszizmuson kívül ugyanakkor természetesen vannak kulturális különbségek is. Egy nekünk nyilatkozó munkaadó szerint ilyen, amikor közép-ázsiai munkavállalóknak el kell magyarázni az angol vécé használatát, vagy amikor meg kell tanítani az Európában szokásos együttélési normákra. Az is idegesíti a magyar munkásokat, ha a muszlim dolgozók munka közben imádkozni kezdenek, annak ellenére, hogy a legtöbb esetben összességében nem dolgoznak kevesebbet a külföldiek.\n\nA kulturális különbségek persze néha a másik irányba is zavarók tudnak lenni. Bogdanovits szerint például a nagyvárosi vietnámiak gyakran rendkívül kulturáltak és divatosak, egy magyar vidéki ipartelepre megérkezve pedig sokszor a világ végén érzik magukat. Így abban, hogy közülük néhányan továbbállnak a fővárosba vagy Nyugat-Európába, néha nemcsak a béreknek van szerepük, de annak is, hogy nem találnak megfelelő kikapcsolódási lehetőségeket az ipartelepek környékén.\n\nOtt van emellett a munkakultúra különbsége is. Ázsiában a legtöbben heti hat nap, napi 10-12 órában dolgoznak, és valami hasonlót képzelnek el Magyarországról. Ennek megfelelően nem értik, az ugyanannyit kereső magyarok miért nem túlóráznak, miért csinálnak a félórásból egyórás ebédszünetet, és miért járnak ki állandóan cigarettázni. Míg tehát a magyar munkaadók egy része minél jobban ki akarná használni ázsiai munkavállalóit, ők néha lustának tartják magyar kollégáikat.\n\nÉs végül a kihasználás és a túldolgoztatás jelensége sem hagyható szó nélkül. A vendégmunkások egy része ugyanis (főleg Közép-Ázsiából) nincs tisztában sem a magyar munkajogokkal, sem azzal, hogyan tudna fellépni munkaadóival szemben. Így előfordul a törvénybe ütköző túlóráztatás, vagy az is, hogy a munkaadók szerződésbontással fenyegetve több évig nem engedik hazautazni dolgozóikat.\n\nEz utóbbi László Zoltán szerint is jelentős probléma. Ő arról az esetről is beszélt nekünk, amikor egy mongol nő 2-3 héttel a gyereke születése után szállt repülőre, és jött ki Magyarországra dolgozni, majd 3 évig nem tudott hazamenni a családhoz. Az őt foglalkoztató cég széttárta a karját, hogy ők bizony kiadták volna az évi 14 nap egyben kivehető szabadságot, a mongol asszonynak azonban olyan drága lett volna a repülőgép, hogy ilyen kevés időre nem akart hazamenni. Fizetés nélküli szabadságot a magyar munkaadó három évig nem volt hajlandó kiadni.\n\nA város, amelyben az ukránok az indiaiaknak adták a kilincset\n\nAzért, hogy közelebbről is megvizsgálhassuk a fent részletezett jelenségeket és problémákat, kiválasztottunk egy magyarországi várost, amelyben régóta téma a külföldi vendégmunkások jelenléte. Esztergomban van a kétezres években az egyik legnagyobb hazai gyárnak számító Suzuki, valamint a környéken számos autó- és gépipari beszállító is üzemel.\n\nA munkaerőhiány problémáját a béremeléseken kívül az esztergomi Suzuki is részben külföldi munkavállalók alkalmazásával igyekszik orvosolni. A cég a Telex kérdésére elmondta: a munkaerőhiány 2015 óta érinti őket, azóta (mások szerint kiemelten 2019 óta) folyamatosak a béremelések. (A Suzukiban lezajló bérharcról nemrég részletesebben is írtunk, a cikk itt olvasható.)\n\nA Suzuki a kétezres években az egyik legnagyobb magyar munkaadó volt, jelenleg közel 3000 belsős munkatársuk van, illetve dolgozik még a gyárban kölcsönzött munkaerő is. A cég 2018 és 2020 között közel száz kölcsönzött állomány ukrán vendégmunkással igyekezett feltölteni a sorait, 2020 első felében azonban őket elküldték az esztergomi gyárból.\n\nKülső forrásaink szerint az európai uniós munkavállalói engedélyekkel a zsebükben azonnal Nyugat-Európa felé vették az irányt. Erre reagálhatott a cég azzal, hogy 2021 őszétől Ázsiából igyekeztek munkaerőt szerezni. Tájékoztatásuk szerint idén augusztusban a 25 japán kiküldöttön kívül 137 indiai vendégmunkás dolgozott a gyárban, utóbbiak határozott idejű szerződéssel, de ugyanannyi pénzért, mint az azonos munkakörben dolgozó magyar munkavállalók.\n\nEgy munkaerő-közvetítéssel foglalkozó beszélgetőpartnerünk szerint a Suzuki indiai toborzása egyébként a vendégmunkások alkalmazásának egyik sikeres modellje. A Suzuki ugyanis nem közvetítőkön keresztül, hanem a cég indiai infrastruktúráját használva kezdte meg a toborzást, a munkások kiválasztását pedig a kiutazott magyar menedzsment végezte helyben. A cég ráadásul külön integrációs programot is indított, ami miatt a kommunikáció és a betanítás is jóval könnyebben zajlott.\n\nNovák Katalin köztársasági elnök és Orbán Viktor a Magyar Érdemrend nagykeresztje polgári tagozata kitüntetést adja át Szuzuki Oszamunak, a Suzuki Motor Corporation elnökének, a Sándor-palotában, 2022. június 8-án – Fotó: Benko Vivien Cher / Miniszterelnöki Sajtóiroda / MTI\n\nEnnyi, azonos országból származó vendégmunkás viszont már feltűnő lehet egy Esztergom méretű városban, ezért igyekeztünk körbekérdezni, hogy állnak hozzájuk a helyiek. A Suzuki nem tud a munkások közötti etnikai konfliktusokról, szerintük az indiaiakkal kifejezetten jól kijönnek a magyarok, van példa arra is, hogy együtt mennek a Balatonra nyaralni.\n\nAz esztergomiak egy része szerint ugyanakkor az ukránokkal nem mindig volt felhőtlen az együttműködés. Kiss László valamikori suzukis szakszervezetis májusban például arról beszélt: a korábban ott dolgozó ukránok gyakran ittak, hangoskodtak, balhéztak a városban, ezért nem szerették őket. Az indaiak szerinte ugyanakkor dolgos, jámbor emberek, nem tud velük kapcsolatos ellentétről.\n\nEzt erősítette meg nekünk egy, a neve elhallgatását kérő helyi ellenzéki politikus is, aki szerint a városban dolgozó ukránokat sokszor a környező falvakban szállásolták el, ahol nem egy rendőrségi ügyük volt. Az indiaiakról hasonlót ugyanakkor ő sem hallott. A vendégmunkások jelenlétének másik oldaláról beszélt a Telexnek Lantos János, a Mi Hazánk esztergomi politikusa, szerinte a Suzuki számos alvállalkozója is külföldi vendégmunkásokat alkalmaz, ezzel pedig ellehetetlenítik a béremelést a régióban.\n\nMás beszélgetőpartnereink ezzel szemben tagadták, hogy az ukránokkal különösebb probléma lett volna a városban. Van, aki szerint a főleg Kelet-Magyarországból érkező, munkásszállókon lakó, vagy lakásokban 6-8-asával elszállásolt munkások is többször ellentétbe kerültek az esztergomiakkal.\n\nHasonlóan gondolja Cserép János esztergomi önkormányzati képviselő is, aki 2019-ben az ellenzék polgármester-jelöltje volt a városban. Szerinte a külföldiekkel nincsen több probléma, mint a korábban az országon belülről érkező vendégmunkásokkal, de sajnos mivel a Suzuki elsősorban alacsony hozzáadott értékű munkakörökbe toboroz, nem az érkezők hibája, hogy nem tudnak tökéletesen beilleszkedni. Cserép szerint egyébként félő, hogy az ősszel várható recesszió idején számos munkahely megszűnhet Esztergomban, a vendégmunkások egy részének pedig nem lesz hova hazamennie dolgozni.\n\nA tapasztalatok nem különbözők máshol sem. A legtöbb beszélgetőpartnerünk egyetértett abban, hogy Esztergom példája tipikusnak mondható. Óriási konfliktusok ugyanis sehol nincsenek, a probléma pedig még mindig sokkal inkább a hatalmas fluktuációval, és a bérekről szóló nagyon különböző elképzelésekkel van.\n\nNyögvenyelősen megy, de nincs alternatívája a vendégmunkásoknak\n\nA Magyarországon dolgozó külföldi vendégmunkások helyzetét vizsgálva kiderül: foglalkoztatásuk közel sem olyan egyszerű, mint amilyennek azt a kormányzat, vagy akár a piaci szereplők egy része korábban elképzelte. Az európai munkaerőpiacok egy részének megnyitásával ugyanis Magyarország egy olyan bérverseny részese, amelyben az egyik leggyengébb ajánlónak számít.\n\nEzzel együtt vannak olyan szereplők, amelyeknél a vendégmunkások foglalkoztatása kifejezetten siker. Ezek a nagy hozzáadott értékű, profi munkaszervezésű cégek, amelyek sokszor globálisan is versenyképes béreket tudnak ajánlani. Az alacsonyabb termelékenységű, kisebb béreket kigazdálkodni képes vállalatok azonban gyakran szembesülnek azzal, hogy a vendégmunkások az első felmerülő lehetőségre le is lépnek.\n\nÖsszességében tehát kijelenthető, hogy kormányzati könnyítések ide vagy oda, a vendégmunkások behozatala közel sem fogja megoldani az évek óta jelenlévő munkaerőhiány problémáját. Ha pedig a forint olyan tempóban értéktelenedik el a dollárhoz képest, ahogy az az elmúlt hónapokban tapasztalható volt, akkor külföldieket foglalkoztatók rövidesen csak még rosszabb helyzetbe kerülhetnek. Ezzel viszont kell majd valamit kezdeni: Magyarországnak ugyanis nem nagyon van más választása a munkaerőhiány leküzdésére, mint a vendégmunkások alkalmazása.",
    "Egy dinamikus példa: mesterséges intelligencia Malajzia bíróságain": "Az elmúlt években egyre gyakrabban esik szó a mesterséges intelligencia bírósági alkalmazásában rejlő perspektívákról, kevés kézzelfogható példa áll azonban rendelkezésünkre és ezek is jórészt távoli országokhoz köthetőek. A legtöbb ilyen szoftverről csak töredékes információk hozzáférhetőek, a malajziai fejlemények azonban viszonylag jól dokumentáltak, ráadásul egy néhány év alatt látványos előrehaladást felmutató folyamatról beszélünk. Az alábbiakban erről az itthon eddig kevés figyelemre méltatott példáról lesz szó.\n\nA kezdetek\n\nAz utóbbi időszakban a malajziai bíróságokon terjedt talán a leggyorsabban a mesterséges intelligencia alkalmazása, bár ezt a tendenciát egyáltalán nem övezte általános helyeslés, sőt, a bevezetés egymást gyorsan követő lépéseinek visszhangjaként fokozatosan erősödtek az azzal szembehelyezkedő nézetek. Az országban az első lépéseket 2019 első hónapjaiban tették meg, amikor megkezdődött az igazságszolgáltatási részfeladatok elvégzésére alkalmas szoftver kifejlesztése. Az új eszköz első nyilvános szereplésére 2020 februárjában került sor, ekkor azonban még csak a kábítószer birtoklásával, illetve a szexuális erőszakkal összefüggésben emelt vádak tekintetében kívánták alkalmazni két tartomány bíróságain. Hamarosan azonban már az egész ország területén elérhetővé vált, 2021 júliusában megjelent az első kézikönyv a bíróságok számára az új technológia használatáról, egyúttal megkezdték alkalmazási körének fokozatos kiterjesztését (például: lopás, közlekedési bűncselekmények) is. Nem világos, hogy mi alapján határozták meg a mesterséges intelligencia bevonásának sorrendjét, minden esetre három implementációs fázist követően 2022 áprilisától az Artificial Intelligence Sentencing System (AISS) igénybe vehető valamennyi bűncselekmény elkövetőjére kiszabható szankció kalkulálásakor, mindössze három év alatt tehát elérhető lehetőséggé vált a teljes büntető ügyszakban. A következő célkitűzés az AISS bevonása a polgári ügyek elbírálásába.\n\nAz AISS\n\nAz AISS igénybe vétele egyetlen eljárásban sem kötelező, a bíróság mérlegelésétől függ, hogy kikéri-e az eszköz véleményét. Működési elve az, hogy a rendszerbe be kell vinni egy quasi kérdőív kitöltésével a terhelt releváns adatait (életkorát, családi állapotát, büntetőjogi előéletét, lakhatási körülményeit), majd ezt követően a képernyőn megjelenik a szoftver által javasolt büntetési tétel, például meghatározott időtartamú szabadságvesztés. A bíró, illetve a peres felek gyakorlatilag egy számítógépet látnak a tárgyalóteremben, amelyen futtatják az említett eszközt, az AISS megjelenése tehát fizikailag alig kézzelfogható, ami részben segíti, részben pedig nehezíti az új technológia társadalmi befogadását. Ha a bíróság igénybe veszi a mesterséges intelligenciát, annak javaslata akkor is csak segítség számára, sőt a javasolt szankció megismerését követően még folytatódhat a tárgyalás érdemi része. Ez is mutatja, hogy az AISS egyáltalán nem ítélkező szoftver, véleménye nem lezárja az eljárást, hanem csupán egy összetett mérlegelési mechanizmus egyik eleme. A javasolt döntés megismerését követően a felek eldönthetik, hogy egyetértenek-e a javasolt büntetéssel, vagy előadják érveiket annak súlyosbítását, esetleg enyhítését kérve.\n\nAz AISS azért is érdemel külön figyelmet Magyarországról nézve is, mert az azzal kapcsolatos társadalmi vita jól nyomon követhető. Mind az AISS támogatói, mind ellenzői számos fórumon adnak hangot álláspontjuknak, ez alapján pedig egy kézzelfogható példa bontakozik ki előttünk egy új típusú bírósági szoftver társadalmi fogadtatására. A malajziai igazságügyi igazgatás szervei hivatalos kommunikációjukban az AISS előnyeit hangsúlyozzák, a malajziai ügyvédi kamara, számos más társadalmi szervezet, egyes jogászok magánemberként azonban jelezték fenntartásaikat, de a tudósítások utalnak a bírói karon belüli bizalmatlanságra is.\n\nAmi mellette szól\n\nAz AISS támogatói szerint az nem több, mint egy gyorsan aktivizálható segédeszköz, amely rövid idő alatt képes büntetési tételeket kalkulálni és az emberi bírónál objektívebb mérlegelést lefolytatni. A végső szó azonban a bíróé marad, akár teljesen figyelmen kívül is hagyhatja az AISS javaslatát, illetve mivel a felek is megismerhetik a javaslat tartalmát még a tárgyalás folyamán, ők is előadhatják azzal kapcsolatos álláspontjukat a bíróság végső döntését megelőzően.\n\nA rendszer az emberek által rendelkezésre bocsájtott esetjogból dolgozik, ami jelenleg a 2014. január 1. óta meghozott bírósági ítéleteket jelenti, a büntetési tételre tett javaslatai is ezen időszak bírósági gyakorlatán alapulnak. A mesterséges intelligencia tehát konzekvensebb bírói gyakorlatot eredményez, amely kiszámíthatóbb a felek számára is. Az érem másik oldala viszont az, hogy az AISS adatbázisa egyelőre többnyire emberek által hozott ítéleteken alapul. Idővel azonban túlsúlyba kerülhetnek a mesterséges intelligencia közreműködésével hozott döntések, ami felvetheti az emberi szempontok további visszaszorulásának kockázatát az igazságszolgáltatásban. Ugyanakkor ne felejtsük el azt sem, hogy ameddig a végső szó az emberi bíróé marad, addig alapvetően rajtunk múlik, hogy mennyiben aknázzuk ki ezen új technológiák előnyeit és mennyiben engedünk teret az esetleges torzító hatásoknak. Magyarországon is létezik egyébként az ügyészség büntetésre vonatkozó alternatív javaslata a tárgyalás során, amely a bíróságra nézve nem kötelező. Nem világos, hogy jelenleg az indítványozott szankció mértékét milyen szempontok mérlegelésével állapítja meg a hazai ügyészség.\n\nAmi ellene szól\n\nEzzel szemben többen úgy vélik, hogy az új technológia bár csak opcionális támogatást nyújt a bíróságoknak, így is jelentősen torzítja a bírák gondolkodását, ráadásul mindezt olyan formán teszi, hogy kalkulációja folyamán az emberi tényezőket teljes mértékben figyelmen kívül hagyja. Ezen felül a peres felek számára is komoly bizonytalansági tényezőt jelent a mesterséges intelligencia, már a legelső tesztalkalmazás során, 2020 februárjában is sérelmezték az adott eljárás résztvevői az AISS álláspontjának kikérését, az ezzel kapcsolatos viták pedig a tárgyalások indokolatlan elhúzódásához, valamint a bíróságba vetett bizalom csorbulásához vezetnek. Ráadásul egyáltalán nem világos, mi történik az adatok betáplálása és a javasolt szankció képernyőn történő megjelenése között, ez persze minden hasonló eszköz meghonosítása kapcsán felmerül. Emellett a maláj Ügyvédi Kamara felhívta a figyelmet a bírók technológiai készségeinek hiányosságaira, valamint a bevezetés kapcsán az előzetes szakmai egyeztetés elmaradására.\n\nAkikre Malajzia figyelt, és akik Malajziára figyelnek\n\nA malajziai bíróságokon tapasztalható technológiai fejlemények természetesen nem önmagukban állnak. Ázsiában és Latin-Amerikában már régebb óta ismertek hasonló bírósági szoftverek, a bírósági munka számos részterületén működik közre mesterséges intelligencia ezekben az országokban. Malajziában feltehetően e tendencia ázsiai megnyilvánulásai gyakorolhattak nagyobb befolyást, ezek közül mindenek előtt a kínai internetbíróságokat kell kiemelnünk. Bár ez utóbbiakról nehéz megbízható információkat szerezni, mégis a digitális selyemút koncepciója keretében Kína tudatosan törekszik technológiai fejlesztéseinek népszerűsítésére többek között a Délkelet-ázsiai régióban, ez tehát egy fontos hivatkozási pont. A másik közeli hatalmas ország, India is ugyanerre az útra lépett: az Indiai Legfelső Bíróság az ügyteher csökkentése érdekében létrehozta mesterséges intelligencia közreműködésével működő platformját, a SUPACE nevű felületet (Supreme Court Portal for Assistance in Court Efficiency), amely a malajziaihoz hasonlóan a büntető ügyszakra fókuszál és bevezetését hatékonysági szempontokkal indokolták. Malajzia azonban immár nem csupán átvesz mintákat más országokból ebben a tekintetben, hanem ösztönzőleg is hat másokra: nem rég a Fülöp-szigetek Legfelső Bírósága jelentette be, hogy többek között a malajziai fejlemények hatására saját mesterséges intelligencia alapú szoftver fejlesztésébe kezdett.\n\nA közelmúltban napvilágot látott az első tudományos publikáció is az AISS kapcsán, amely a Malajziai Legfelső Bíróság első olyan döntését elemezte, amely az AISS alkotmányosságát vizsgálta, ebben a döntésében a testület megkerülte az érdemi állásfoglalást. Feltehető azonban, hogy hamarosan más jogviták kapcsán ismét fel fog merülni az AISS alkotmányossági megítélése.\n\nÖsszegzés\n\nMalajzia bíróságain páratlan gyorsasággal nyert teret az elmúlt években a mesterséges intelligencia, ez azonban egyelőre inkább egy a technológiai fejlődés mellett elkötelezett vezetés stratégiájának tűnik, az új eszköz társadalmi fogadtatása ellentmondásos. A Malajziából érkező hírekből sokat meríthetünk arra vonatkozóan, hogy milyen vitákat vált ki egy mesterséges intelligencia alapú bírósági szoftver meghonosítása, hasonló esetben feltehetően ehhez közeli diskurzus bontakozna ki egy európai országban, akár Magyarországon is.\n\nA cikk a Digitális jogalkalmazás rovat keretében jelent meg. Az eddigi írásokat itt találod.\n\nA szerző jogász, a Társadalomtudományi Kutatóközpont Jogtudományi Intézetének tudományos munkatársa, a Nemzeti Közszolgálati Egyetem kutatója, valamint az Eötvös Lóránd Tudományegyetem megbízott oktatója.",
    "RTL.hu – „Ahogy én írok, úgy nem ír senki más” – exkluzív interjú Werner Herzoggal": "Neki köszönhetjük Nicolas Cage legjobb filmjét, és ezt nem csak ő állítja, de állítólag Nicolas Cage is. Werner Herzoghoz hozzátartoznak az ilyen kijelentések és az olyan forgatások, ahol Christian Bale-nek élő férgeket kell ennie, vagy valaki levágja a saját lábát. A legendás rendező most egy regénnyel jelentkezett: a Dereng a világ magyarul is olvasható. Ebből az alkalomból most exkluzív interjút adott az rtl.hu-nak.\n\nZoomon beszélgettünk a régóta Los Angelesben élő német filmrendezővel, akit sokan a régi dolgaiért (Fitzcarraldo, Woyzeck, Nosferatu) tisztelnek, sokan az újabbakért (A grizzlyember, Into the Inferno), sokan pedig azért, mert filmes főgonoszként hol bébi Yodára (The Mandalorian), hol Tom Cruise-ra (Jack Reacher) hozza a frászt.\n\n\n\nIlyen életművel a háta mögött néha akár pihenhetne is egy kicsit, de ez a szó nem létezik a 80 éves Werner Herzog szótárában. Most épp írt egy regényt, életében az elsőt, ezért is beszélgetünk, de mielőtt még elkezdenénk, magához ragadja a szót, hogy tisztázzon néhány lényeges dolgot. És ha Werner Herzog magához ragadja a szót, nincs mese, ott engedni kell. A kérdezést tehát Mr. Herzog kezdi:\n\nMielőtt elkezdjük… Őrült időket élek, két új könyvem és két új filmem is van, melyik könyvemről is szeretne kérdezni?\n\nA Dereng a világról.\n\nJó, de tudja, egy memoárféleség is megjelenik tőlem mostanában Németországban, Every Man for Himself, and God Against All az angol címe.\n\nA Dereng a világ hőse Hiroo Onoda, a japán katona, aki 30 éven át bujkált a Fülöp-szigetek dzsungelében, abban a hitben, hogy a második világháború nem ért véget. 1944 végén vezényelték a Lubang nevű szigetre, végül 1974-ben tette le a fegyvert. Ön találkozott is vele. Volt benne valami fanatizmus?\n\nTöbbször is találkoztam vele. Sztoikus természet volt. Méltóság áradt belőle, messziről érezhető méltóság. Nem volt a háború megszállottja, távol ált tőle az ilyesfajta fanatizmus.\n\nOnoda 1974-ben leteszi a fegyvert – Fotó: Kyodo News Stills via Getty Images\n\nÖnt a közelébe engedte? Barátok lettek?\n\nÚgy nem lehet barátságot kötni, hogy ott van köztetek egy tolmács. Legalábbis így nehéz. De a közös hullámhossz, a kölcsönös tisztelet rögtön megvolt köztünk. Mindkettőnknek megvolt a maga dzsungeltapasztalata, amit megosztottunk egymással.\n\nŐ harminc éven át vívott egy véget ért háborút, én filmeket forgattam viszontagságos körülmények között a dzsungelben. Mindketten tudtuk, miről beszélünk.\n\nAmikor Onoda 30 év elteltével hazatért Japánba, nem igazán találta a helyét. Olyan embernek tűnt, aki otthonosabban mozog a dzsungelben katonaként, mint civilként az emberek között?\n\nEzt nem tudom megállapítani, találgatni pedig nincs értelme. Tény, hogy amikor Onoda hazatért Japánba, csalódással töltötte el az a fogyasztói társadalom, amivé Japán vált. Ő úgy mondta: Japán elvesztette a lelkét. El is költözött Brazíliába, szarvasmarhatelepe volt Mato Grossóban.\n\nOnoda 2012-ben a brazíliai farmján – Fotó: Kyodo News Stills via Getty Images\n\nAhogy említette, önnek is kijutott a dzsungelből, például a Fitzcarraldo híresen viszontagságos forgatásán. A dzsungelt vagy a fim főszereplőjét, Klaus Kinskit volt nehezebb kibírni?\n\nNem jó az összehasonlítás.\n\nA dzsungel csak egy erdő, Kinski pedig csak egy színész.\n\nMégis rémálomszerűnek tűnik, amit a forgatásról tudni. A stáb egy tagja, akit kígyó mart meg, levágta a saját lábát, és ez csak egy a számos rémtörténet közül.\n\nPedig nem volt rémálom a forgatás. Olvassa csak el a Conquest of the Useless című könyvemet. Ebben leírtam, milyennek találtam a dzsungelt. Egy belső világnak, lelki tájnak. És igen, valóban megtörtént, hogy egy favágó levágta a saját lábát, egyike volt ez is a forgatáson történt incidenseknek.\n\nEgy másik filmrendezőt is próbára tett a dzsungel, Francis Ford Coppola kis híján beleőrült vietnámi háborús filmje, az Apokalipszis most forgatásába.\n\nNem, Coppola nem volt az igazi dzsungelben. Egy légkondicionált hotelszobában tartózkodott.\n\nVagy egy légkondicionált lakóautóban. Vagy épp helikopterrel közlekedett.\n\nA Fitzcarraldo forgatása előtt találkozott Coppolával. Amerikai kollégája nem figyelmeztette a dzsungelben való forgatás veszélyeire?\n\nIgen, találkoztam vele, de én már jóval Coppola előtt forgattam a dzsungelben, például az Aguirre, Isten haragját. Coppola sokat lopott ebből a filmemből, ezt nyíltan be is ismerte. Úgyhogy Coppolának nem kellett figyelmeztetnie semmire, mégis mit mondhatott volna a dzsungelről a San Franciscó-i otthona vagy a kaliforniai borászata kényelméből? Coppola sosem járt a dzsungelben. És ha járt is, egészen más problémákkal nézett szembe, mint én. Ha bármi gondja támadt, mindig kéznél volt a készpénz. Nekem nem volt tele a zsebem készpénzzel.\n\nAz első könyve, az Of Walking in Ice (Vom Gehen im Eis) a saját zarándokútjáról szól: míg Onoda 3 évtizedet töltött a dzsungelben, ön 1974 telén 3 héten át gyalogolt, hogy Münchenből eljusson Párizsba.\n\nMegjelent magyarul a könyv?\n\nSajnos nem. A magányt vagy a fizikai igénybevételt volt nehezebb elviselnie a gyalogút során?\n\nKonkrét céllal indultam el, és ez azért nagyon más. Egy idős hölgy, a mentorom Párizsban haldoklott. A fejembe vettem, hogy ha elgyalogolok hozzá, nem fog meghalni, nem engedem meghalni ezzel a tettemmel (Lotte H. Eisner, a legendás filmkritikus és filmtörténész közel egy évtized múlva halt csak meg – KG.). Lényegtelen volt, mennyire kimerítő megtenni ezt a távot.\n\nOnodát mennyire kínozta a magány a dzsungelben töltött három évtized alatt?\n\nA vége felé biztosan küzdött a magánnyal, de ne feledje, hogy kezdetben három bajtársa is volt. Az egyikük 4 évvel a háború vége után megadta magát, a másik kettőt pedig a helyi erők lőtték le. Az utolsó két évben teljesen magára maradt, de volt annyi belső tartaléka, hogy megküzdjön a magánnyal. A sztoicizmusa a segítségére volt.\n\nFotó: 21. Század Kiadó\n\nA regényben Onoda arról beszél, hogy az ötvenes és a hatvanas években is látott amerikai bombázókat elhúzni a feje felett, ami csak megerősítette benne, hogy nincs vége a háborúnak.\n\nOnoda megfigyelései pontosak voltak, csakhogy ő ezekből azt a következtetést vonta le, hogy a második világháború még mindig tart. Az ötvenes évek elején a koreai háború, a hatvanasokban pedig a vietnámi háború amerikai műveleteit látta. A repülőkről leszórt röplapok sem győzték meg, hogy vége a második világháborúnak. A megadásra felszólító japán nyelvű szövegben két elírást is talált, amiből arra következtetett, hogy azt az amerikaiak írták. Így aztán Onoda tovább harcolt egy fiktív háborúban.\n\nOnoda történetét először filmre akarta vinni, aztán mégis regény lett belőle.\n\nRövid ideig fontolgattam, hogy filmet csinálok belőle, de aztán világossá vált számomra, hogy ez irodalmi téma.\n\nAz írásaim valószínűleg tovább fognak élni, mint a filmjeim, de olyan sokszor tévedtem már, hogy jobb, ha óvatosan bánik ezzel a kijelentésemmel.\n\nMiből gondolja, hogy az írásai maradandóbbnak bizonyulnak a filmjeinél?\n\nMert, ahogy én írok, úgy nem ír senki sem.\n\nÉs olvasni kiket olvas?\n\nNézze csak meg, csak könyveket láthat a hátam mögött. Könyvekkel vagyok körülvéve. Egyre többet olvasom az ókori görögöket. És latinul is sokat olvasok, pedig mennyire utáltam, amikor az iskolában tanították. Vergilius Georgicáját sokszor előveszem. Az ókori görögök közül pedig most Diodórosz, a történetíró áll közel hozzám.\n\nOnodo fiktív háborút vívott, a Hajnali mentőakció című filmje azonban egy nagyon is valós háborúról, a vietnámiról szól. Egy német-amerikai pilótáról, akinek a gépét lelövik Laosz felett.\n\nEz nem a vietnámi háború filmje, hanem a rabság és a szökés filmje. Egy olyan emberről szól, akinek a repülés volt az álma. Olyan mint egy görög tragédia. Egy embernek van egy álma, és mert meg meri valósítani, megkapja a maga büntetését.\n\nEzúttal simábban ment a forgatás, mint a korábbi dzsungelprojektjei során?\n\nNem vagyok a panaszkultúra híve, de a pénzhiányt megszenvedtük. És a szervezettség hiányát is. A produkciós cég működése leginkább egy alvilági átverésre emlékeztetett. Mindezek ellenére elkészíteni a filmet, ezt nevezem én teljesítménynek.\n\nChristian Bale-lel – Fotó: Vera Anderson/WireImage\n\nA főszerepet alakító Christian Bale híres arról, hogy drasztikus testi átalakulásra képes egy-egy szerep kedvéért. Ezúttal is nagyon sokat fogyott. Nem túlzás ezt elvárni egy színésztől?\n\nMegvitattuk a dolgot magunk között, de kérni nem kértem rá. Ez Christian Bale döntése volt. Úgy határozott, hogy 29 kilót fog fogyni. Szolidaritásom jeléül felajánlottam, hogy ennek a felét én is leadom. 13 kilót sikerült.\n\nÉs az élő férgek hogy ízlettek?\n\nA férgeket Christian Bale-nek kellett elfogyasztania. Sosem kérek olyat a színészeimtől, amit magam nem tennék meg, így amikor eljött a jelenet, amiben élő férgeket kellett ennie, azt mondtam neki, adj csak egy kanállal nekem is. Már néhányat megettem, amikor azt mondta, ne csináld már, indítsd a kamerát, essünk túl a jeleneten! Hát, így működött a mi párosunk.\n\nAbban, hogy visszatért az íráshoz, és megírta az első regényét, a pandémiának, a kényszerű bezártságnak is része volt?\n\nNem, mert közben aktívabb voltam, mint valaha, két filmet is csináltam, és megírtam egy másik könyvet is, ami háromszor olyan hosszú, mint ez. Gyorsan írok. A Dereng a világ szinte teljesen készen várta, hogy kiadjam magamból, a szöveg a fejemben volt, megírhattam volna akár 6 éve is. A filmezés pedig olyan számomra, mint egy nyelv, amit tökéletesen elsajátíthat az ember.\n\nNincs olyan forgatókönyvem, amit egy hétnél hosszabban írtam volna. És közben az adóbevallásomat is el tudom készíteni. Aztán folytatom tovább az írást.\n\nA forgatási napjaim rövidek, mert pontosan tudom, mit akarok felvenni. Az utolsó játékfilmem a Family Romance LLC volt, Japánban csináltam, 14 nap alatt forgattam le. Összesen 320 percnyi anyagot vettem fel. Amikor ezt elmondom, senki sem hisz nekem, hiszen egy hollywoodi filmet egyszerre öt kamerával vesznek fel, képzelheti, hány percet rögzítenek egy nap alatt, akár ezret is. Mint mondtam, a forgatási napjaim rövidek, marad időm nagyokat aludni.\n\nNemrég halt meg honfitársa és kollégája, Wolfgang Petersen, aki olyan hollywoodi blockbustereket rendezett, mint Az elnök különgépe, a Viharzóna vagy a Trója. Önt nem környékezte meg Hollywood hasonló ajánlatokkal?\n\nVolt ilyen is, de ezek nem voltak jó ajánlatok. Mindig is a saját történeteimhez ragaszkodtam.\n\nNicolas Cage, akivel együtt forgatta a Mocskos zsaru – New Orleans utcáin című filmet, nemrég egy interjúban arról beszélt, hogy évente akár négy filmet is leforgatott, hogy kifizesse a hitelezőit, és fedezze az édesanyja kezelését, de még így is talált valamit mindegyik filmben, amiért érdemes volt megcsinálnia…\n\nTudja, mit mondott Nicolas Cage a közös filmünkről?\n\nNem.\n\nWerner Herzog és Nicolas Cage – Fotó: Jeff Vespa/WireImage\n\nAzt mondta, hogy valamennyi filmje közül messze ez volt a legjobb. Annál a filmjénél is jobb, amiért megkapta az Oscar-díjat. Nyilvánosan mondta. És igaza volt. Egyetértek vele.\n\nNyitókép: Britta Pedersen/picture alliance via Getty Images",
    "[Re:] Komoly chipkorlátozást vethet ki az USA Kínára": "válasz tha_answer #41 üzenetére\n\nCsak egy nagyon apró dologra hívnám fel a figyelmed: ha önkényesen kiválasztunk a múltban egy pontot, és azt nevezzük el 'a hibás'-nak, attól még mindig a legutolsó lépcső lesz mindig is az, ami egy adott dologért felelős lesz.\n\nKonkrétabban: az adott 'magyar'-t lelövő a felelős a haláláért (ha volt előtte valami utasítás/parancs, akkor a felelősség osztódik); minden más csak mosdatás, és hibát másra kenés. Az, hogy mi történt Trianon-ban kb. annyira szól ebbe bele, mint hogy elkezdtük az I. világháborút (hiszen ha nem kezdjük el, akkor nem is lesz Trinanon sem - sőt, lehet, Oroszországot is lenyomjuk az Osztrák-Magyar Monarchiával). Vagy akár ugyanennyi erővel lehetne hibáztatni István királyt is, hiszen ha nem itt állnak meg, hanem továbbmennek nyugatra, akkor lehet, most mi vagyunk 'a nyugat'. De nem ezek a fő okok, és nem lesznek soha; hiszen nem tudjuk, hogy mi lett volna, ha. Rengeteg elmélet létezik a pillangóhatásra, így ha minél korábbi változást ejtünk egy cselekménysorban, annál távolabb kerülhet egymástól a két vég, ugyanakkor az sem zárható ki, hogy egyforma lesz a végkifejlet.\n\nDe a lényegre visszatérve: az, hogy most oroszok (illetve csecsenek, ...) ölnek magyarokat, az csak az oroszoknak (és csecseneknek, ...) köszönhető, akik területeket akarnak foglalni (most épp Ukrajnától) Putyin utasítására (aki kirobbantotta a háborút). Minden más csak kamu.\n\nSzerk: mintegy utóiratként: külön tetszik a szélsőjobbosok azon igyekezete, hogy az Ukrajnában élő magyarokra úgy tekintenek, mint 'magyarok'-ra. De csak akkor, ha valami miatt elő lehet őket venni a skatulyából, és lehet őket indokként valami/valaki ellen használni. Ha segíteni kellene nekik, akkor hirtelen már 'mocskos cig@ny' lesz. Vagy hasonló. Pl. ha segítettünk volna Ukrajnának a NATO-ba kerülni, akkor nem indul el az orosz offenzíva (mert akkor nem merte volna megtámadni Putyin). Ehelyett bosszúból inkább akadályoztuk őket (így szivattuk az ott élő magyarokat is - vagyis hozzájárultunk bőven ahhoz, hogy most ott magyarok haljanak meg). És még ez is sokkal közelebb van a valós megoldáshoz, mint Trianon...",
    "Ez a név nekünk mást jelent: Mitsubishi Eclipse Cross PHEV teszt": "Frissült az Eclipse Cross, így még inkább kijön, hogy támaszkodik a sportos emlékekre, ám crossover formába csomagolja a nosztalgiát\n\nAz első fényszórók osztottá váltak, természetesen LED technológiával párosítva: hátul a klasszikus Mitsubishi lámpadizájn maradt\n\nA hűtőrács is alkalmazkodott a márka új arculatához\n\nHirdetés\n\nAz első lökhárító splittert, a hátsó diffúzorszerű betétet, a küszöb pedig toldatokat kaphat, ráadásul magadnak szabhatod testre ezeket a kiegészítőket: így él tovább az eredeti Eclipse tuning-hagyatéka\n\nA hatalmas, szintén feláras hátsó spoiler a légellenállást javítja, ám a dizájn ismét az ezredforduló-környéki tuningkultúrát idézi 165 ezer forintért\n\n4545 milliméteres hossza és 2670 milliméteres tengelytávolsága éppen arányos végeredményt mutat az enyhén csapott farral és a 18 colos felni mellé is magas gumikkal szerelt kerekekkel\n\nElölről és hátulról nézve is rejtegeti a Crossover formát, 1805 milliméteres magassága mellé csak 1685 milliméter magas, mindezt mélyre nyúló, sportos lökhárítók is segítik\n\nHirdetés\n\nA műszerfal látványos, ám nem követi a mai kor elvárásait\n\nHatalmas kijelzők helyett analóg órákat és gombokat találunk\n\nA központi érintőképernyő sem túlzó, mindösszesen 8 colos\n\nA váltókar \"hibrides\", modern megoldása kissé kitűnik a klasszikus műszerfal-dizájnból\n\nA régimódi küllemű kapcsolókat mindenhol zongoralakk veszi körbe, ám ezen már most látszanak a használatból eredő sérülések\n\nAz olcsóbb, plexilapra vetített head-up display nem rossz, ám ma már vannak ennél ezerszer jobb megoldások a kategóriában\n\nHirdetés\n\nSem a fejtérrel, sem pedig a lábtérrel nincs probléma, a fekete bőrülések kényelmesek, ám izzasztóak\n\nA dupla tetőablak fénye jót tesz az egyébként nagyon sötét beltérnek\n\nTárolóhelyek mindenütt akadnak, ahogy pohártartók is: ez inkább elvárás Amerikában, mint a valóban jó anyagminőség\n\nA kalaptartó alatt nem egész 360 liternyi hely marad az akkucsomag és a hátsó tengelyt hajtó villanymotor miatt\n\nPlafonig pakolva már lényegesen több a tér, az üléseket ledöntve pedig 1100 liter felett hozza az elvártat, akár nagyobb tárgyak is szállíthatók vele\n\n2360 köbcenti és két villanymotor hajtja, ebből az egyik a benzines erőforrás mellett, a másik pedig a csomagtérpadló alatt kapott helyet\n\nEgy csipetnyi Amerika egy japán autótól: ez az Eclipse Cross\n\nSzerintetek maradt még a régi Eclipse életérzéséből ebben az autóban, vagy már csak a neve és a kiegészítői viszik tovább a legendát?\n\nÉrtékelés Pozitív Tágas beltér, testreszabható megjelenés, sportos futómű és kinézet Negatív Magas fogyasztás, gyenge hajtáslánc, közepes anyagminőség, kis csomagtartó\n\nÁrak Tesztmodell alapára 19 650 000 Ft (2022.09.22.) Tesztautó ára 20 521 000 Ft (2022.09.22.)\n\nMűszaki adatok Hengerűrtartalom: 2360 cm3 Teljesítmény: 140 kW (190 LE) 4000 1/min-nél Nyomaték: 193 Nm 2500 1/min-nél Gyorsulás 100 km/h-ra: 10,9 s Végsebesség: 162 km/h Gyári vegyes fogyasztás: 1,8 l/100km Összes műszaki adat Méretek Hosszúság: 4545 mm Szélesség: 1805 mm Magasság: 1685 mm Saját tömeg: 1910 kg Össztömeg: 2425 kg Tengelytáv: 2670 mm Karosszéria-kivitel: crossover Csomagtér: 471 l Belső szélesség elöl: 1460 mm Belső szélesség hátul: 1400 mm Belmagasság elöl: 990-1050 mm Belmagasság hátul: 900 mm Hátsó lábtér 180 cm-es vezető mögött: 250 mm Ülőlap hossza elöl: 480 mm Ülőlap hossza hátul: 460 mm Csomagtér maximális szélessége: 1300 mm Csomagtér szélessége a kerékdobok között: 1000 mm Csomagtér hossza: 820 mm Csomagtér hossza üléshajtással: 1490 mm Raktérnyílás szélessége: 1010 mm Raktérnyílás magassága: 1080 mm Motor és váltó Motor: Hibrid (Benzin) Motorosztály: Euro 6 Hengerűrtartalom: 2360 cm3 Hengerek/szelepek száma: 4/16 Sebességváltó: fokozatmentes automata Nyomaték: 193 Nm 2500 1/min-nél Teljesítmény: 140 kW (190 LE) 4000 1/min-nél Menetteljesítmény Végsebesség: 162 km/h Gyorsulás 100 km/h-ra: 10,9 s CO 2 -kibocsátás: 39 g/km Gyári vegyes fogyasztás: 1,8 l/100km Fogyasztás a használónál: 7,5 l/100km\n\nFélreértés ne essék, az Eclipse Cross nem rossz. Egy ideális méretű, korrekt erejű, nyugodt és kényelmes autó, látványosan Amerikára tervezve. Hogy megértsük ennek a hátterét, érdemes egy kicsit a modell, sőt, inkább a név történetébe is belemenni. Persze, az anyag- illetve összeszerelési minőségről és az extrákról is ordít az új világ, de természetesen már a név is sok mindent elárul. Az Eclipse ugyanis eredetileg egy Amerikában, Amerikának gyártott modell volt, hiába japán a márka: olyan ez, mint a Kia Ceed, azt is Európában tervezték és gyártják a koreai logó ellenére. A Chrysler és a Mitsubishi együttműködéséből született kupé első két generációja készült így, a gyártók legmodernebb technológiáját, lényegében a korabeli Mitsubishi Lancer Evolution hajtásláncát is lehetett kérni az amerikaiakra szabott háromajtós kupéba. Így a tengeren túli tuningkultúra egyik alappillérévé vált az Eclipse, hiszen a legtöbb különleges japán modellel ellentétben elérhető volt az államokban. Csak aztán a Chrysler kiszállt a buliból és az utolsó két \"eredeti\" generációra az Eclipse is visszafogottabb lett, illetve közel sem tudott annyira az amerikai vásárlókhoz szólni. Egyesek szerint ekkor már csak a neve és a hagyatéka adta el az amúgy közel sem annyira jó és érdekes technikát. Éppen ezért az eladások is visszaestek, majd a negyedik generáció után utód nélkül távozott az Eclipse 2011-ben.Aztán néhány évvel később kiderült, hogy a gyártó leporolja az egykor dicső nevet. Sajnos gyorsan alábbhagyott az érdeklődés, amikor kiderült, hogy csak még egy bőrt le akarnak húzni az első két generáció emlékéről a japánok: crossovert csináltak a modellből. Egyetlen probléma volt csak, hogy az Eclipse Cross amúgy tök jó, és pont azoknak szól, akik fiatalon a kupé Eclipse-ért voltak oda, ma viszont már crossoverre vágynak. Éppen ezért lesz tökéletes marketingfogás az Eclipse Cross a vad részleteivel, a piros csíkokkal és a szénszál-mintás kiegészítőkkel: emlékezteti a vevőközönséget valami nosztalgikusra, miközben azt adja nekik, amire szükségük van. Egy 4,55 méter hosszú, 1,81 méter széles és 1,69 méter magas, közel két tonnás crossovert.A műszerfal látványa tökéletes leképeződése a kint tapasztaltaknak. Az analóg műszeregység és a nem túltolt infotainment egyaránt utal arra is, hogy már nem mai a modell, ám a beltérben frissült részletek, például a klímakonzol sem célozza a legmodernebb látványt. Az Eclipse Cross mintha meg akarná tartani egy kicsit a varázsát a két évtizeddel ezelőtti életérzésnek: minden gombbal működik, minden úgy van, ahogy régen megszokhattuk, ám a dizájn egyáltalán nem egy crossoverre, sokkal inkább egy sportos modellre emlékeztet. Aki ilyet keres, annak nagyon jó választás lehet, szinte egyedülálló, hogy egy új, jól extrázott autóban ennyire sok analóg érzetű részlettel találkozzunk.Amiről igazán ordít, hogy Amerikának készült a modell, az nem a dizájn, sokkal inkább az anyagminőség. Minden kilóra megy ugyanis, tipikus példája ez annak, hogy nem feltétlenül jó minőségű, ami puha. Mert valódi, kemény műanyagot alig találni benne, ez tény, ám a puha felületek is egyértelműen a legolcsóbb, habosított műanyagból készültek. A zongoralakk felületek első ránézésre emelnek a színvonalon, ám a szinte teljesen új tesztautón is látszik, hogy ezek is a lehető legolcsóbbak. Ez nem csak a kelleténél jóvaltapintás terén érezhető, az alig néhány hónapos használat során is megindultak már a kopások a gyakran használt helyeken, illetve mintha az ujjlenyomatokra is érzékenyebb lenne ez a fajta zongoralakk. Hasonlót a télen tesztelt, 2016-os gyártású Honda Jazzben láttam, ahol néhány év után már egyáltalán nem emelt a beltér látványán a zongoralakk az intenzív kopások és sérülések miatt. Papíron tehát ez egy jó minőségű beltér, ám benne lenni mégsem olyan kiváló. Minden felület és kezelőszerv tapintása olcsónak hat egy Európára tervezett modellhez képest, ráadásul az összeszerelési minőség sem ugyanaz.Egyáltalán nem emlékeztet viszont sportmodellre a beltér helykínálata, amellyel sem elöl, sem pedig hátul nem spóroltak a japánok. Persze, ebben a méretosztályban még inkább négy személyre tervezték az utasteret, ám a végeredmény akár ötnek is kényelmes lehet, főleg Európában, ahol jóval kisebb autókhoz vagyunk szokva. A csapottabb far sem érződik hátul, az Eclipse Crossnak ugyanis nem a mai értelemben vett kupé-crossoverek szintjén csapott a fara, sokkal inkább egy kompaktra hajaz a C-oszlopa. Hátra szellőző nem jutott, a helyén az ülésfűtés kapcsolóit találjuk, azt ugyanis tettek a pad két szélére a Mitsubishi tervezői.Praktikum terén is tudja az elvárhatót az Eclipse Cross, alapesetben 657 literrel szolgált az állítható dőlésszögű hátsó támlák mögött, ám ez a konnektoros hibrid rendszer miatt összement. A zöld rendszám ráadásul nem csak néhány litert vesz el, hanem lényegében a csomagtér teljes alsó rekeszét: 359 liter marad a kalaptartóig a magas padlóval. Így viszont mindenképp sík a raktér alja, ha ledöntjük a 60:40 arányban előrebillenthető támlákat, ezzel 1108 literre bővíthetjük a kapacitást. Itt található még a 220 voltos konnektorcsatlakozó is, az egykori mélyláda helyén. Ennek a hiányát egyébként nem érezni, a hifi tökéletesen hozza a beltér és az extrák színvonalát nélküle is: rossznak nem lehet nevezni, ellenben nem is kiemelkedő.Az autó orrában is folytatódik a modern világ és a régi technika látszólagos disszonanciája: egy 2,4 literes szívómotort találunk a motorháztető alatt, ami négyezres percenkénti fordulatszámnál félelmetes 98 lóerőt présel ki magából. A meglepetés, hogy itt is találunk egy villanymotort, amolyan régi Prius stílusban, a benzines erőforrás mellett egy külön dobozban. Az elöl elhelyezett elektromos egység 82 lóerős, míg a hátsó 95 lóerős, ezzel a rendszerteljesítmény 188 lóerő, ha a három erőforrás együtt dolgozik. Ezzel a konnektoros hibridek közt erősnek aligha lehet nevezni, 10,9 másodpercre van szüksége a százas sprinthez, és mivel két villanymotor mindenképp többet eszik, mint egy, ezért a valós elektromos hatótáv is mindösszesen 40 kilométer környékén alakul a 13,8 kWh kapacitású akkucsomaggal. Ennek ellenére igen kellemes az Eclipse Crossban villanyhajtással közlekedni, hiszen nem a 2360 köbcentis négyhengeres ereje határozza meg az élményt, hanem a villanymotorok. A belsőégésű erőforrás itt tényleg csak arra van, hogy végtelenné tegye a hatótávot, azt is amerikai módra: egy nyugodt, relatíve nagy köbcentis benzinzabálóval. A probléma itt jön a képbe: hogy az akku lemerülése után 10 liter környékén kér a 2,4 literes motor csak arra, hogy fenntartsa a 130 km/órás sebességet az autópályán ezzel a magas és nehéz karosszériával. Igaz, hogy ekkor is főként a villanymotorokból abszolválja a gyorsításokat, bár ezt sem üzemanyag-hatékonysági céllal, sokkal inkább, mert úgy van ereje. Így teli akkuval indulva Budapestről Szegedre (majd a teszthét után vissza is) nagyjából 8 literre jött ki az átlag, amelyet a némi tisztán elektromos városozással tornáztam le 7,5 literre.A vezetési élmény viszont egy teljesen más kérdés. Ezen a téren remekel igazán az Eclipse Cross: feszes, sportos futóművet és gyors gázreakciót kínál, ebben a szívómotor és az elektromos hajtás is jobb a manapság megszokott turbómotorokhoz képest. A szívómotor nyomatékhiányát (195 Nm 2500-nál, ezt manapság 1,0 literes háromhengeresek is gond nélkül felülmúlják) a villanymotorok további 137 és 195 newtonméterrel toldják meg, ami ráadásul akármikor elérhető, így lényegében bármikor meg tud indulni. Városban emiatt a lehetőségek tárháza a konnektoros hibrid Eclipse Cross, ám nagyobb sebességnél sokat eszik és nem is erős. Nem igazán autópályára való tehát, ezt mondjuk már a 162 km/órás végsebességből is lehet sejteni, de a zöld rendszámot elnézve ez inkább a városi változat. Kár, hogy Európában nem ekkorák a városi kisautók, mert így kissé lóg a levegőben ez a megoldás, pedig látszik rajta, hogy egy tök jó autó, csak épp nem ide szánták.Hogy összességében milyen, azt éppen ezért nehéz megállapítani, itt mindennél jobban számít, hogy milyen preferenciái vannak a vevőnek. Ha például egy főként városban használt, ám mutatós, menő és viszonylag ritka crossovert szeretnél, akkor egyenesen neked találták ki az Eclipse Crosst. Erre jön még rá, hogy az egyénileg testreszabható kiegészítőkkel légterelőket, karbon- vagy krómbetéteket és még sok mást adhatsz hozzá az autódhoz, ezzel is különlegesebbé téve a végeredményt. Fontos viszont figyelembe venni, hogy közel sem ekkora buli a modell alapáron, amikor a legtöbb itt látható extra nincs benne, többek között halogénizzókkal és elektromos fűtés nélkül kínálják 16,4 millióért. Az Instyle csúcsfelszereltség 19,65 millióról indul, csak ebben kapunk napfénytetőt, bőrüléseket és sofőr elé vetített kijelzőt, ám enélkül még kényelmesen van élet. Ha a tesztautó karbonmintás, piros csíkos kiegészítőit, illetve a szpojlereket és egyéb apróságokat is rászámoljuk, akkor valamivel 20,5 millió felett áll meg a matek, így viszont - kizárólag a praktikumot, kényelmet és az autó tudását nézve - ennél európai szemmel sokkal jobb négykerekűt is választhatunk. Az viszont ennél biztosan hétköznapibb lesz, és nem is viseli egy legendás jármű nevét és stílusjegyeit.",
    "Meghalt II. Erzsébet királynő": "Az Egyesült Királyság királynője és az anglikán egyház vezetője 96 évet élt és hetven évig uralkodott. A királynő békésen hunyt el csütörtök délután a család balmorali birtokán, gyermekei és unokái körében. Halálával legidősebb fia, Charles, Wales egykori hercege 14 nemzetközösségi birodalom új királyaként és államfőként vezeti majd az országot.\n\nII. Erzsébet 1926-ban született a későbbi VI. György király és Erzsébet anyakirályné gyermekeként. Angliában nőtt fel, főúri neveltetést kapott, és a második világháborúban sem hagyta el hazáját. A háború alatt kezdődtek a nyilvános szereplései még hercegnőként, 1945-ben még a brit hadsereg női részlegéhez is bevonult pár hónapra.\n\nTúlélte a húgát\n\nErzsébetnek egy testvére volt, a négy évvel fiatalabb Margaret hercegnő leginkább nagyvilági életéről volt híres az 1950-es évektől. Margaret 2002-ben, 71 évesen hunyt el.\n\nA háború után házasodott össze harmad-unokatestvérével, Fülöp herceggel. Apja 1952-es halála után pedig az Egyesült Királyság és a brit nemzetközösség számos államának uralkodójává is vált.\n\nErősen igyekezett népszerűsíteni a a királyi családot, mellette uralkodása elején sokat utazott. Az 1970-es években olyan kommunista vezetőket is meglátogatott, mint Tito vagy Ceaucescu. Az angol uralkodó az anglikán egyház feje is, Erzsébet pedig igyekezett fejleszteni a vallási kapcsolatokat is, uralkodása alatt öt katolikus pápával is találkozott.\n\nII. Erzsébet uralkodása alatt zajlott 1982-ben a rövid Falkland-szigeteki háború, amelyben a szigeteket visszafoglalni kívánó Argentínát legyőzte a brit hadsereg. A beavatkozást II. Erzsébet teljességgel támogatta. A szigetek azóta is brit fennhatóság alatt vannak, Argentína viszont azóta is magának követeli azokat. Erzsébet később hasonlóan támogatta az Egyesült Királyság öbölháborús részvételét is a következő évtized elején.\n\nA királyi család népszerűségét az 1990-es évek óta súlyos csapások érték. Közülük is kiemelkedett fia, immár az új uralkodó Károly herceg és felesége Diana hercegnő elhidegülése és viszálya, majd Diana hercegnő 1997-es tragikus halála.\n\nII. Erzsébet összes gyermeke az Aberdeen melletti Balmoralba utazott, amikor az orvosok felügyelet alá helyezték a királynőt. A Buckingham-palota közleménye szerint az új uralkodó, Károly és hitvese Balmoralban marad, és pénteken visszatér Londonba.\n\nNovák Katalin: Európa történelmének egyik legmeghatározóbb alakja volt\n\nA nőtől, az édesanyától, a királynőtől, az európai államfőtől búcsúzunk - írta a Facebookon II. Erzsébet előtt tisztelegve a köztársasági elnök. Novák Katalin a XX. századi brit és Európa történelmének egyik legmeghatározóbb alakjának nevezi az uralkodót, akitől szerinte a magyarok sokat tanultak a nemzetért és a családért való kiállásban.\n\nOrbán Viktor miniszterelnök is részvétét fejezte ki II. Erzsébet halála miatt: Isten nyugosztalja II. Erzsébet királynőt – olvasható a miniszterelnök közösségi oldalán."
}