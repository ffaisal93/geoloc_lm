{
    "Banglades: tragikus kompbaleset": "41-re emelkedett a Bangladesben vasárnap történt kompbaleset halálos áldozatainak a száma. A mentők hétfőn további 17 holttestet emeltek ki a folyóból. Több embert továbbra is eltűntként tartanak nyilván.\n\nA hindu hívekkel túlzsúfolt, túlterhelt hajó felborult, mikor egy templomból tartott visszafelé a Karatoa folyón a délkelet-ázsiai ország északi tartományában. Az áldozatok között nők és gyerekek is vannak - közölte a helyi rendőrfőnök.",
    "VIDEÓK : Banglades: tragikus kompbaleset": "",
    "Banglades átjárást kér Indiától, hogy vehessen energiát Nepáltól": "Banglades Indiától egy áramátviteli folyosó létesítését kérte a Nepálban termelt villamos energia importjára. Sheikh Hasina bangladesi miniszterelnök, aki csütörtökön fejezte be négynapos hivatalos indiai látogatását, felvetette az ügyet indiai kollégájával, Narendra Modival, és engedélyt kért Újdelhitől arra, hogy az indiai területet használhassa az áramszállításhoz – írja a Kathmandu Post.\n\n\"Megállapodás született a szubregionális együttműködés megerősítéséről az energiaágazatban. A bangladesi fél kérte a Nepálból és Bhutánból Indián keresztül történő áramimportot\" - olvasható a szerdán kiadott bangladesi-indiai közös közleményben. Az indiai fél állítólag azt válaszolta, hogy az erre vonatkozó irányelvek már léteznek Indiában.\n\nAz indiai energiaügyi minisztérium elkészítette a villamosenergia (határon átnyúló) importjára/exportjára vonatkozó iránymutatást, amely felhasználható a Nepál és Banglades közötti áramkereskedelemre - biztosították állítólag az indiai hatóságok a bangladesi küldöttséget.\n\nA két ország megállapodott abban, hogy két- és többoldalú megállapodásokat kötnek a nemzetközi villamosenergia-összeköttetésről - áll a közleményben.",
    "Keserves menekülthelyzet Bangladesben": "A rohingja menekültek hosszabb ideig tartó bangladesi tartózkodása veszélyezteti az ország biztonságát, gazdaságát és stabilitását – jelentette ki Haszina Vazed bangladesi miniszterelnök hétfőn a fővárosban, Dakkában. A Daily Star angol nyelvű helyi lap jelentése szerint a kormányfő arról is beszélt, hogy ezekhez a problémákhoz társul a szomszédos Mianmarból származó több mint egymillió menekült keserves helyzete.\n\nA menekültek öt éve élnek a mianmari határ közelében fekvő Cox’s Bazar-i menekülttáborban. Sokan közülük nem rendelkeznek sem állással, sem egyéb perspektívával.\n\nA mianmari hadsereg 2017-ben hadműveletet indított az ország Arakán államában a rohingják ellen, miután szélsőségesek katonai ellenőrzőpontokat és helyőrségeket támadtak meg. Az összecsapásokban ezrek vesztették életüket, és a muszlim kisebbség tagjainak százezrei kerestek menedéket a szomszédos Bangladesben, ahol túlzsúfolt menekülttáborokban kénytelenek élni. A túlélők tömeges erőszakról, vérontásról és falvak felégetéséről számoltak be. A történteket az ENSZ emberi jogi biztosa népirtásnak minősítette.\n\nBanglades abban reménykedik, hogy idővel vissza fognak térni Mianmarba. Az eddigi kísérletek visszatelepítésükre azonban sorra kudarcot vallottak. Mianmart ráadásul a polgári kormányzat tavaly év eleji megbuktatása óta ismét katonai junta irányítja.\n\nA rohingják még 1983-ban, az akkori junta által elfogadott törvény értelmében elveszítették mianmari állampolgárságukat. Sokan közülük nem hisznek abban, hogy helyzetük javulhat állampolgárság hiányában.\n\nBorítókép: menekült gyerekeket tanítanak a bangladesi Cox’s Bazar menekülttáborban 2022. augusztus 25-én (Fotó: Md. Kamruzzaman/Anadolu Agency/Anadolu Agency via AFP)",
    "Novák Katalin: a világ női állam- és kormányfői példát mutathatnak (videó)": "A női vezetők tanácskozásán Novák Katalin szorgalmazta, hogy a nők lehetőséget kapjanak arra, hogy teljes életet éljenek, ne kelljen választaniuk anyaság és karrier között, és a nők köréből kikerülő vezetők erre is példát jelenthetnek.\n\nAz államfő példaként a magyar családpolitika elemeit említette, amelyek lehetőséget adnak a nők számára. Elsőként említette az együttműködést a férfiak és nők között, ennek részeként a lehetőséget a terhek megosztására azáltal, hogy az anyák mellett az apák, sőt a nagyszülők is otthon maradhatnak és igénybe vehetik a gyermekvállaláshoz kötődő támogatásokat. Második példaként a pénzügyi támogatás lehetőségét említette, azt, hogy a négy- vagy többgyermekes anyák teljes szja-mentességben részesülnek. Megjegyezte, hogy a magyar kormány szeretné ezt kiterjeszteni a háromgyermekes anyákra is. Novák Katalin hozzászólásában harmadik példaként azt emelte ki, hogy a női vezetők példaképek lehetnek a család és karrier összeegyeztetésének megteremtésében.\n\nA női állam- és kormányfők fórumát az ENSZ közgyűlésének előző, valamint jelenlegi elnöke, a magyar Kőrösi Csaba hívta össze. A tanácskozást Helen Clark, Új-Zéland korábbi miniszterelnöke vezette, azon részt vett a világ több tucat országának női vezetője. A felszólalók között volt – a magyar köztársasági elnök mellett – Izland, Banglades, Uganda miniszterelnöke. A fő témák a nemek közötti teljes társadalmi egyenjogúság elérése, ennek módjai, valamint a nők minél teljesebb bevonásának lehetséges társadalmi előnyei voltak. Novák Katalin hivatalos programja szerdán folytatódik New Yorkban, ahol helyi idő szerint kora délután az ENSZ közgyűlésében is felszólal.",
    "Ázsiában terjeszkedne a Huawei": "Thaiföld fővárosában, Bangkokban rendezték meg a kínai cég Huawei Connect című technológiai bemutatóját – írja a Nikkei Asia.\n\nFotó: Shutterstock\n\nA rendezvényt először tartották Délkelet-Ázsiában, Thaiföld, Indonézia, a Fülöp-szigetek és Banglades digitális, illetve gazdasági minisztereinek részvételével.\n\n„A Huawei elkötelezett amellett, hogy támogassa az ázsiai és csendes-óceáni térség digitális átállását” – jelentette ki Simon Lin, a kínai cég ázsiai és csendes-óceáni régióért felelős vezetője. A távol-keleti vállalat bemutatott egy tanulmányt is, amely a régió gazdaságait négy kategóriába sorolja, annak függvényében, hogy a digitális fejlődés melyik szakaszában járnak.\n\nA Huawei ennek fényében javasol fejlesztéseket az országoknak, például a Fülöp-szigetek, Indonézia és a Vietnám a legkevésbé digitalizált országok, míg Thaiföld és Malajzia a legfejlettebbek ebből a szempontból.\n\nA kínai cég elmondása szerint 2024-ig 100 millió dollárt kíván befektetni a régióban, ebből 10 ezer fejlesztő képzése és ezer startup támogatása fedezhető.\n\nA vállalatnak kulcsfontosságú lett a délkelet-ázsiai piac, miután 2019-ben az Egyesült Államok szankciókkal sújtotta. Abban az évben még több mint 240 millió okostelefont értékesített, ezzel a Samsung után a világ második legnagyobb mobilgyártójának számított. Ezzel szemben tavaly 37,5 millió eszközt adott el, és a tizedik helyre csúszott vissza.\n\nEnnek az a magyarázata, hogy a cég 2020 végén eladta a legjobban jövedelmező és legtöbb eladását produkáló Honor nevű részlegét, mivel a tranzakció után a Honor almárkára nem vonatkoznak az amerikai szankciók. A washingtoni büntetőintézkedések miatt a Huawei nem fér hozzá a legújabb 5G-csipekhez, és elvesztette piaci pozícióit, bár cserébe megerősödött a kínai csipgyártás.\n\nÍgy aztán a Huaweinek kulcsfontosságú, hogy megerősítse pozícióját azokban az országokban, ahol még mindig szívesen látják.\n\nMivel okostelefon- és elektronikai üzletága kihívásokkal néz szembe a fentebb ismertetett okok miatt, így a csipszállításoktól és a nyugati piacoktól elvágva a vállalat az 5G-infrastruktúrára és a felhő- és digitális megoldásokra összpontosít.\n\nThaiföld után Dubajban és Párizsban tartják meg a Huawei Connectet, a francia kormány ugyan engedélyezte a vállalatnak, hogy gyárat építsen Franciaországban, de a párizsi kabinet lebeszélte a távközlési szolgáltatókat a Huawei 5G-berendezéseinek használatáról.\n\nEzzel szemben az öböl menti országok – például az Egyesült Arab Emírségek – továbbra is a Huaweit használják a hálózataikban, ahogy a délkelet-ázsiai államok is szívesen látják a céget.",
    "Leáldozott a dollárnak? Így épül a globális világ keleti pólusa": "Stílszerűnek tűnhet, hogy az aktuális nagy geopolitikai átalakulások közepette a Sanghaji Együttműködési Szervezet (SCO) idei államfői csúcstalálkozóját Szamarkandban, a selyemút egykori fontos csomópontján tartották szeptember 15–16-án. Savkat Mirzijojev üzbég elnök a konferencia előtt megjelent publicisztikájában hangsúlyozta, hogy Szamarkand „olyan platformmá válhat, amely képes egyesíteni a különböző külpolitikai prioritásokkal rendelkező államokat”. Az államfő „Szamarkand szellemiségének” nevezte azt a szemléletet, miszerint történelmileg a világot a selyemút szempontjából mindig „egynek és oszthatatlannak fogták fel”. Ezt a látásmódot Mirzijojev összekapcsolta a „sanghaji szellemiséggel”, amely szerinte az SCO megalakítását motiválta 2001 elején.\n\nAz SCO jelenleg kilenc tagállamból (Kína, India, Kazahsztán, Kirgizisztán, Pakisztán, Oroszország, Tádzsikisztán, Üzbegisztán és a mostani csúcstalálkozón csatlakozott Irán), három megfigyelő országból (Afganisztán, Fehéroroszország és Mongólia) és kilenc párbeszédpartnerből (Örményország, Azerbajdzsán, Kambodzsa, Nepál, Srí Lanka, Törökország, Szaúd-Arábia, Katar és Egyiptom) áll. Az Egyesült Arab Emírségek szintén csatlakozni kíván, Szíria, Irak, Izrael, Banglades és Vietnám pedig párbeszédpartnerként vagy megfigyelőként venne részt az együttműködésben.\n\nAz SCO-tagállamok az eurázsiai szárazföld több mint 60 százalékát foglalják el, lakosságuk meghaladja a 3,2 milliárd főt, együttes bruttó hazai termékük pedig a globális össztermék mintegy negyedét teszi ki.\n\nAnti-NATO",
    "A világ vezetői is részt vesznek a temetésen": "Ha csak a résztvevők listáját nézzük, akkor II. Erzsébet temetése az év, de valószínűleg az évtized társasági eseménye lesz. Tiszteletüket teszik más országok uralkodói, köztük Naruhito császár és Maszako császárné Japánból, valamint VI. Fülöp király és Letícia királyné Spanyolországból. A világ vezető politikusai közül részt vesz az eseményen Joe Biden amerikai, Emmanuel Macron francia, Sergio Mattarella olasz és Frank-Walter Steinmeier német elnök is. Ott van a magyar államfő, Novák Katalin is, aki már vasárnap megérkezett a brit fővárosba, és tiszteletét tette a királynő ravatalánál. Olena Zelenszka képviseli Ukrajnát és férjét, Volodimir Zelenszkij ukrán elnököt, vasárnap találkozott Katalin walesi hercegnével is.\n\nEmmanuel Macron és felesége, Brigitte Macron úton a ravatal felé – Fotó: Enrico Mattia Del Punta / NurPhoto / NurPhoto via AFP\n\nA brit koronához tartozó Nemzetközösségi királyság államainak vezetői is jelen lesznek, a legfontosabbak közülük Anthony Albanese ausztrál, Justin Trudeau kanadai, valamint Jacinda Ardern új-zélandi miniszterelnökök. A Nemzetközösség többi államából elfogadta a meghívást többek között Droupadi Murmu indiai elnök és Haszina Vazed, Banglades miniszterelnöke is.\n\nA gyászszertartásra meghívást kapott a világ összes olyan országának államfője, mellyel diplomáciai kapcsolatot tart fenn az Egyesült Királyság. Kivételt képez Oroszország és Belarusz Ukrajna lerohanása miatt, illetve a korábbi brit gyarmat Mianmar, ahol 2021 elején katonai puccsal szerezték meg a hatalmat az ország jelenlegi vezetői. A kínai elnököt viszont meghívták a temetésre (igaz, végül Vang Csi-san alelnök képviseli helyette az országot), melyről a Politico szerint a brit külügyminiszter is csak a sajtóból értesült. Végül nincs ott Mohamed bin Szalmán szaúdi trónörökös sem, akit a Washington Post újságírójának, Dzsamál Hasogdzsinak a megöletésével vádolnak.",
    "Kék páva": "A kék páva vagy másik nevén indiai páva a madarak osztályának tyúkalakúak rendjébe és a fácánfélék családjába tartozó faj. Legközelebbi rokona a zöld páva.\n\nA kék páva jellemzői és előfordulása\n\nA kék páva a vadonban 10-25 évig él, a hím 4-6 kilogramm, a nőstény 2,8-4 kilogramm is lehet felnőtt korban. Vadon Dél-Ázsia, ezen belül is India, Banglades, Nepál és Srí Lanka erdeiben él. India nemzeti madara. Ezt a különleges, szép állatot még Nagy Sándor hozta először Európába, ahol hamar elterjedt háziállatként.\n\nTöbb országba betelepítették, ma pedig vadon is előfordul az alábbi területeken: Pakisztán, az Andamán-szigetek, Bahama-szigetek, Kalifornia, a Hawaii szigetek, Új-Zéland; Ausztrália partjai mentén a Rottnest-sziget, a Heron-sziget és a King sziget. A páva Indiában igen nagyra becsült háziállat, akár a kobrával is elbánik, ezért távol tartja a mérgeskígyókat az emberi településektől. A kék páva rovarokkal, magvakkal, palántákkal, gyümölccsel és apró hüllőkkel táplálkozik.\n\nA kék páva megjelenése\n\nA kék páva feje egészen a szem környékéig tollas, a fejtetőn felmereszthető tollbóbitával. Csőre viszonylag vastag, a szárnyai rövidek, lekerekítettek. Nagy zajjal ugyan, de jól repül, mint a fácán. A hatodik evezőtoll a leghosszabb. Éjszakára a fák, bokrok ágaira röppen föl. 18 kormánytollas farkát képes legyezőszerűen felmereszteni, ezzel támasztva alá módosult, színes felső farkfedőket melyek végén pompás kékes zománcos színű foltok, az úgy nevezett pávaszemek vannak.\n\nA kék páva fejdíszét aranyos zöld fémfényű tollak teszik, háta aranyos zöld, kék, hasa barnás-zöldes, csőre és lábai barnák. A tojó egyszerűbb színű, egyszínű barna, melle és hasa fehér. 30-40 fős csapatokban élnek, többnyire a földön tartózkodnak, magokból és rovarokból táplálkoznak. A hím páva tollai színesek. A kék páva hangja nem mondható kellemesnek, igen rikácsoló hangokat ad ki.\n\nÍgy tarthatunk kék pávát a kertben\n\nFontos leszögezni, hogy csak nagy kertben érdemes pávát tartani, ahol szomszédok sincsenek. Ha szabadon tartjuk, akkor azt érdemes figyelembe vennünk, hogy a kerítés nem feltétlenül jelent számára territóriumhatárt, így könnyedén átrepülhet a szomszédba, aminek nem biztos, hogy mindenki örül. Ahhoz, hogy egy hím páva egy területen maradjon, 1-2 tojóra is szüksége van. Estére célszerű bezárni, hiszen a róka vagy a nyest is elviheti, szívesen fogyasztják. Vannak ugyan olyan kultúrnövények, amiket szeret megcsipkedni, viszont a kártevő rovarok egy részét, például a poloskát is megeszi. Általában megadott útvonalon közlekedik a kertben.",
    "Világjárás Horvátországtól a Kaukázuson át Pakisztánig + képgaléria": "Tóth Péter: Eredetileg egyedül szerettem volna utazni. Orvostechnikai eszközöket fejlesztő cégnél dolgoztam sales managerként, így sokat jártam a világot Európában, Ázsiában és Amerikában. De az üzleti tárgyalások mellett sosem volt lehetőségem igazán végiglátogatni az adott várost, országot. Amikor időm engedte, persze kiosontam, és lefényképeztem minden látnivalót, embereket, fűt, fát, bogarat. A kamerával való bánásmód megtanulásához két út vezet: az egyik, ha egy témát akar valaki megvalósítani, és ehhez megy el bizonyos helyekre, addig dolgozik, amíg jó nem lesz; vagy mindent megfigyel, megörökít, és így ismerkedik a fényekkel, a szükséges beállításokkal. Én az utóbbit választottam. Ez is vezetett oda, hogy eldöntsem, mindezt a világ körül szeretném csinálni. Két évig gyűjtöttem az útra, először Ausztrália és Új-Zéland lett volna a cél, de közbejött a Covid, így végül egy lakóautó lett a megoldás, és a keleti útirány. A tervezés idején találkoztunk Cilivel, akinek rögtön megtetszett a tervem, és csatlakozni akart, ez először nem volt ilyen egyszerű, de végül is most már két éve vagyunk úton, jelenleg épp a Himalája lábánál.\n\nFazekas Cecília: Peti az első randinkon mesélt a tervéről, amely rögtön magával ragadott. Én beszerző-logisztikus voltam korábban, és szerettem utazni. Nagyon kevés szabadságom volt, mindig maradtam volna tovább, hogy jobban elmélyedhessek a helyi szokásokban és kultúrában, így az első pillanattól kezdve szerettem volna részt venni ezen az úton.\n\nHorvátország volt az első állomásunk két éve szeptemberben, erre egyfajta nyaralásként emlékszünk vissza, aztán elindultunk Montenegrón, Albánián, Észak-Macedónián és Bulgárián át Görög-, majd Törökországba. Az első nyarat a Kaukázusban töltöttük, Grúziában túráztunk. Majd Örményországon, iraki Kurdisztánon és Irakon keresztül jutottunk el a pakisztáni barangolásig.\n\nA tervek szerint India következik az új évben, illetve Nepál, Srí Lanka és esetleg Banglades.\n\nLugas: Sok digitális nomád meséli, hogy nem egyszerű kilépni az alkalmazotti létből. Önöknek mennyire volt nehéz a váltás?\n\nTóth Péter: A legtöbb nomád úgy kezd el utazni és közben dolgozni, hogy van bizonyos szakmája, amelyet a világ bármely pontjáról el tud végezni. Nálunk ez máshogy alakult. Cili hobbifotós volt, én pedig csak dokumentálni akartam az utunkat filmen is, ezért kezdtem el videózást tanulni. Aztán jött az ötlet, hogy dolgozhatnánk hotelekkel. Kezdetben e-mailben senki nem válaszolt, de miután Albániában sikerült egy szállodával megegyezni az első hivatalos imázsfilmről, megtörtént az áttörés. Ma már ott tartunk, hogy egy éve biztosan nem fizettünk szállásért. A lakóautós napjainkba változatosságot hozva állunk meg butikhotelekben fotós, filmes együttműködés keretében. Más brandekkel is dolgozunk, amelyekkel szintén barteralapú együttműködésekkel építettük fel a portfóliónkat. A különbség az átlagos nomádokhoz képest, hogy mi itt az út során váltunk profivá abban, amiből most élünk.\n\nFazekas Cecília: Ha ma megkérdezik tőlem, mi a munkám, azt válaszolom, fotós vagyok. Felnőve a családi utazások alatt hatalmas lelkesedéssel fényképeztem, de itt az út során tanultam meg azokat a fogásokat, amelyek nyomán ma fotósnak merem magam mondani. Például rengeteget segített, hogy a képeket rögtön aznap este feldolgoztam, így azonnal láttam, mit kellett volna másképp csinálni. Ez a tapasztalás alapján való tanulás.",
    "Több is veszhet II. Erzsébet halálával – Összeomlik minden, ami megmaradt a Brit Birodalomból?": "II. Erzsébet királynő halálát és III. Károly király trónra lépését követően újra felerősödtek azok a hangok, hogy szüntessék meg a monarchiát azokban az Egyesült Királyságon kívüli országokban, ahol a mindenkori brit uralkodó az államfő, és térjenek át a köztársaságra. Hazáján kívül jelenleg 14 egykori brit gyarmati területen uralkodik királyként Károly: Kanadában, Ausztráliában, Új-Zélandon, Pápua Új-Guineában, két óceániai szigetországban és a karibi térség nyolc államában. Míg Ausztráliában és Új-Zélandon egyelőre teoretikus a vita, a karibi régióban ebben az évben több ország vezetése is kinyilvánította szándékát, hogy a gyarmati múlttól való végleges megszabadulás jegyében eltörli a királyságot, és köztársasággá alakul, ahogy ezt tavaly novemberben egy karibi szigetország, Barbados már meglépte.\n\nZsugorodó brit birodalom\n\nA Brit Birodalom valaha a világ legnagyobb kiterjedésű birodalma volt: a brit korona fennhatósága kis túlzással a fél világra kiterjedt. Része volt Nagy-Britannia és Írország mellett Kanada, Ausztrália, Új-Zéland, a Brit India (ma India, Pakisztán, Banglades és Mianmar), valamint számos gyarmat a Közel- és a Távol-Keleten, Afrikában, a karibi térségben és az amerikai kontinensen, illetve a csendes-óceáni szigetvilágban, a Földközi-tengeren pedig Málta és Ciprus. A II. világháború után azonban nagy függetlenedési hullám indult meg, és mára 14 úgynevezett tengerentúli terület tartozik az Egyesült Királyság közvetlen fennhatósága alá, köztük Gibraltár, Bermuda, az Argentínával háborút is kiváltó Falkland-szigetek, vagy éppen Napóleon száműzetésének helyszíne, Szent Ilona szigete. A Brit Birodalom örökségét jelenleg a Nemzetközösség (Commonwealth of Nations) nevű nemzetközi szervezet őrzi, amely az egykor a birodalomhoz tartozó országokat foglalja magában (bár később olyanok is csatlakoztak, amelyek soha nem tartoztak a Brit Birodalomhoz, például Mozambik és Ruanda).\n\nEzen túl Nagy-Britannia mellett 14 független ország ismeri el államfőjeként a mindenkori brit uralkodót:\n\nKanada\n\nAusztrália\n\nÚj-Zéland\n\nPápua Új-Guinea\n\nBelize\n\n7 szigetország a karibi térségben: Antigua és Barbuda, Bahama-szigetek, Grenada, Jamaica, Saint Kitts és Nevis, Saint Lucia, Saint Vincent és a Grenadine-szigetek\n\n2 szigetország a csendes-óceáni térségben: Salamon-szigetek, Tuvalu\n\nEzekben az országokban, ahogy Nagy-Britanniában is, a brit uralkodó hatalma csak formális, az országokat ténylegesen kormányfők vezetik. Több országban is felmerült, hogy végleg szakítsanak a brit monarchiával, ahogy ez legutoljára a karibi szigetországgal, Barbadosszal történt, amely tavaly november 30-a óta köztársaság. A dél-amerikai Guyana 1970-ben, a karibi térségben található Trinidad és Tobago 1976-ban, az ugyancsak a térségben fekvő Dominikai Közösség két évvel később vált köztársasággá, az óceániai Fidzsi-szigetek 1987-ben, az indiai-óceáni Mauritius szigete 1992-ben szűnt meg királyság lenni.\n\nAusztráliában 1999-ben szavaztak az államformáról, ám akkor 55–45 arányban a királyság hívei győztek a republikánus érzelműekkel szemben, így a kontinensnyi ország államfője továbbra is a mindenkori brit uralkodó. A Saint Vincent és a Grenadine-szigeteken 2009-ban tartottak referendumot az államformáról, ahol a választók 55 százaléka az új alkotmány tervezete ellen szavazott, így a parányi, mindössze 100 ezres lakosú szigetország megtartotta monarchikus berendezkedését.\n\nA térkép világoskékkel jelöli az Egyesült Királyság tengerentúli birtokait, sötétkékkel azokat a független államokat, ahol jelenleg a mindenkori brit uralkodó az államfő, barnával pedig azokat a köztársaságokat, ahol korábban uralkodott a brit király(nő). Forrás: Applysense / Wikimedia Commons\n\nKanada, Ausztrália, Új-Zéland\n\nA brit uralkodót államfőjüknek elismerő országok közül a három legjelentősebb Kanada, Ausztrália és Új-Zéland. Hármójuk közül Ausztráliában és Új-Zélandon van valós esélye, hogy középtávon megszüntessék a monarchikus államformát, és köztársasággá alakuljanak.\n\nKanadában népszavazásra nem lenne szükség az államforma megváltoztatásához, alkotmányos akadálya ennek azonban az észak-amerikai országban a legnagyobb. Az alkotmánymódosításhoz ugyanis arra lenne szükség, hogy az alsóház, a felsőház, illetve mind a tíz tartományi parlament tagjainak többsége rábólintson erre, ez azonban még egyetlen alkotmánymódosítási javaslat esetén sem történt meg. Vagyis\n\na gyakorlatban Kanadában az egyik legkisebb az esélye annak, hogy megszűnjön a mindenkori brit uralkodó államfői pozíciója.\n\nAusztráliában népszavazás révén dönthetnének az államforma megváltoztatásáról, ahogy erre 2009-ben történt is kísérlet. Az országban jelentős republikánus mozgalom van, maga Anthony Albanese miniszterelnök is köztársaságpárti, sőt, nemrég az ország történetében először külön köztársasági miniszterhelyettest nevezett ki. Akik azonban azt várták, hogy a népszerű II. Erzsébet halála után Ausztrália gyorsan megszabadulhat a brit monarchiától, azoknak a vágyait épp a kormányfő hűtötte le a királynő halála után tett nyilatkozatával.\n\nAlbanese, aki idén májusban kezdte meg első, négyéves miniszterelnöki ciklusát, a Sky News kérdésére azt mondta,\n\nebben a ciklusban még biztos nem tartanak referendumot az államformáról.\n\nSzerinte most annak van ideje, hogy tisztelegjenek II. Erzsébet emléke előtt. Bár Albanese hosszabb távon valószínűleg nem mondott le a köztársasági államformáról, minden bizonnyal rosszul venné ki magát, ha a királynő halála után rögtön a monarchia megszüntetése kerülne szóba, főleg hogy a 70 évig uralkodó Erzsébet iránti szimpátia halálával vélhetően megerősödik Ausztráliában. Ám ha III. Károly hasonló tiszteletet nem tud kivívni magának, mint édesanyja, néhány év múlva a republikánus érzelműek nagyobb eséllyel futhatnak neki egy sikeres köztársaságpárti referendumnak. Ausztrália harmadik legnagyobb pártjának, a Zöldeknek a vezetője, Adam Bandt mindenesetre a királynő halála miatt részvétét kifejező Twitter-bejegyzésében egyben megjegyezte, Ausztráliának tovább kell lépnie, és köztársasággá kell válnia.\n\nKapcsolódó cikkünk 2022. 09. 11. Köztársasággá nyilvánítanák Ausztráliát, de nem most\n\nÚj-Zélandon szintén van egy jelentős republikánus érzelmű tábor, a most 42 éves miniszterelnök, Jacinda Ardern pedig tavaly azt nyilatkozta, úgy gondolja, a szigetország még az ő életében köztársasággá válik. II. Erzsébet halálát követően azonban igyekezett hűteni a kedélyeket, kijelentve, hogy bár Új-Zéland a köztársasági államforma felé halad, de\n\na közeljövőben nem lesz napirenden a monarchia eltörlése.\n\nArdern szerint ennél most sokkal fontosabb feladatokat kell megoldaniuk, ez a kérdés egyáltalán nem sürgető. Szakértők szerint ugyanakkor a királynő halála ismét feléleszti az államformáról szóló vitát az 5 milliós országban.\n\nA csendes-óceáni térségben még Pápua Új-Guineában, a Salamon-szigeteken és a mindössze 11 ezer lakosú Tuvalu szigetén foglalja el az államfői posztot a mindenkori brit uralkodó. A három ország közül Tuvalun volt 2008-ban alkotmányügyi népszavazás, de a választók jelentős többsége a királyság fenntartása mellett szavazott. Így Tuvalun egyelőre nincs tervben az alkotmány megváltoztatása, ahogy Pápua Új-Guineában és a Salamon-szigeteken sem.\n\nKöztársaságpártiakat eligazító plakát az 1999-es ausztráliai népszavazáson. Végül a nemek győztek. Forrás: Wikimedia Commons\n\nKaribi térség\n\nMíg Kanadában, Ausztráliában és a csendes-óceáni térségben a közeljövőben tehát nem várható, hogy „letaszítanák” a trónról III. Károlyt, a karibi térségben jóval nagyobb esélye van annak, hogy pár éven belül áttérnek a köztársasági államformára. A régióban összesen nyolc országban államfő a brit uralkodó: a közép-amerikai földnyelven, a Karib-tenger partján található Belize-ben, illetve hét szigetországban. A nyolc ország közül a Saint Vincent és a Grenadine-szigeteken és Saint Lucia szigetén nincs napirenden a brit uralkodó leváltása, a másik hat országban viszont komoly törekvések vannak az államforma megváltoztatására, nem annyira köztársasági államforma iránti szeretetből, mint inkább amiatt, hogy ezzel végleg maguk mögött tudják a rossz emlékű gyarmati múltat.\n\nA legutóbb államformát váltó, szintén a karibi térségben található Barbadosban, ahol a lakosság nagy része afrikai rabszolgák leszármazottja, ez volt az egyik legfőbb érv a brit uralkodó leváltása mellett. A brit uralkodói család nem támasztott akadályt a barbadosi törekvések elé, sőt Károly még trónörökösként részt is vett a köztársaságot bejelentő ünnepségen. Néhány hónappal később azonban előbb Vilmos trónörökös és felesége, Katalin, majd II. Erzsébet legkisebb fia, Eduárd wessexi herceg és felesége is látogatást tett a karibi térségben, hogy megmutassa, a brit monarchia nem csak szimbolikusan van jelen a régió királyságaiban. A két út azonban rendkívül felemásan sült el, és mind Vilmos, mind Eduárd megtapasztalhatta a korábbi gyarmattartóval szembeni nehezteléseket.\n\nVilmost idén márciusi karibi útján, melyet hivatalosan II. Erzsébet 70 éves jubileumára terveztek, előbb Belize-ben tüntetők fogadták, akik megakadályozták, hogy a hercegi pár meglátogasson egy kakaóültetvényt. Jamaicában még kellemetlenebb élményben volt részük, ahol a miniszterelnök személyesen közölte Vilmosékkal, hogy az ország a köztársaság felé halad, ráadásul a látogatást megelőző napon jamaicai értelmiségiek és politikusok nyílt levelet tettek közzé, melyben felszólították a királyi családot, hogy kérjen bocsánatot a gyarmati múltért és a rabszolgaságért. Megjegyezték, hogy Vilmos és Katalin személyesen is kedvezményezettjei az uralkodó család gazdagságának, amely részben az afrikaiak rabszolgasorba vetéséből származik. Útjuk harmadik és utolsó állomásán, a Bahama-szigeteken tüntetők, illetve egy kormányzati bizottság is követelte, hogy a királyi család fizessen sérelemdíjat a gyarmatosítás alatt az ország népe által elszenvedett károkért.\n\nA wessexi herceg, Eduárd április végi karibi körútja sem nevezhető éppen sikertörténetnek. Antigua és Barbuda miniszterelnöke például arra kérte II. Erzsébet legkisebb fiát, vesse latba diplomáciai befolyását, hogy London sérelemdíjat fizessen a rabszolgatartásért, majd megjegyezte, a szigetország „egy napon” szakít a brit monarchiával és köztársasággá alakul. A Saint Vincent és a Grenadine-szigeteken tüntetők fogadták a hercegi párt, grenadai útjukat pedig a helyi kormány tanácsára inkább le is mondták. Elemzők szerint a két nem túl fényesen sikerült hercegi körút után egy ideig nem várható a brit uralkodó család látogatása a karibi térségben.\n\nBarbados novemberi államformaváltása után – ahogy az elemzők megjósolták – a karibi térségben felerősödtek a köztársaságpárti hangok, és\n\na négy, még a brit uralkodót elismerő országban is hivatalos bejelentés történt arról, hogy elkezdődik a köztársaságra való áttérés folyamata.\n\nBelize -ben márciusban jelentette be a kormány, hogy megkezdik a konzultációkat a köztársasági államformára való áttérésről az úgynevezett dekolonizációs folyamat részeként. Az államformáról később a népszavazással fognak dönteni.\n\n-ben márciusban jelentette be a kormány, hogy megkezdik a konzultációkat a köztársasági államformára való áttérésről az úgynevezett dekolonizációs folyamat részeként. Az államformáról később a népszavazással fognak dönteni. Saint Kitts és Nevis vezetése április végén jelezte, szándékában áll az országban megszüntetni a monarchiát, és felvenni a köztársasági államformát.\n\nvezetése április végén jelezte, szándékában áll az országban megszüntetni a monarchiát, és felvenni a köztársasági államformát. Jamaicában júniusban a kormány bejelentette, 2025-re szeretnék elérni, hogy az országból köztársaság legyen. Bár mind a két nagy párt támogatja az államformaváltást, a szigetországban komoly akadályt gördít ez elé, hogy erről meg kell kérdezni az ország népét, a szavazók kétharmadának pedig támogatnia kellene az alkotmánymódosítást.\n\njúniusban a kormány bejelentette, 2025-re szeretnék elérni, hogy az országból köztársaság legyen. Bár mind a két nagy párt támogatja az államformaváltást, a szigetországban komoly akadályt gördít ez elé, hogy erről meg kell kérdezni az ország népét, a szavazók kétharmadának pedig támogatnia kellene az alkotmánymódosítást. Antigua és Barbuda miniszterelnöke II. Erzsébet halálát követően néhány nappal kijelentette, országában három éven belül népszavazást tartanak a köztársasági államformára való áttérésről.\n\nMindez azt mutatja, hogy a karibi térségben már rövid távon, néhány éven belül több ország is leválthatja a brit uralkodó családot, és alkotmányos monarchia helyett köztársasági államformát vezethet be. Ausztráliában és Új-Zélandon erre egy-két évtizedes távlatban lehet számítani. Azonban az is előfordulhat – ahogy azt a The Guardian kolumnistája tanácsolta a nemrég trónra lépett uralkodónak –, hogy III. Károly önként mond le államfői posztjáról az Egyesült Királyságon kívüli országokban, megelőzve ezzel az államformáról szóló vitákat.\n\nCímlapkép: III. Károly brit uralkodó a Westminster Palotában 2022. szeptember 12-én. Henry Nicholls - WPA Pool/Getty Images",
    "Stier Gábor: Kapu a többpólusú világba": "A 21. század a Távol-Kelet százada, rögzíti a Valdaj Klubnak a napokban Vlagyivosztokban megrendezett Keleti Gazdasági Fórumra készített jelentése.\n\n„A 21. század a Távol-Kelet százada, rögzíti a Valdaj Klubnak a napokban Vlagyivosztokban megrendezett Keleti Gazdasági Fórumra készített jelentése. A think-thank szakértői már a tanulmány címében – Kapu a többpólusú világba – is jelzik, hogy mit gondolnak erről a kiterjedt és térségről és Ázsia felemelkedéséről. Mint ahogy rögzítik azt is, hogy a Nyugattal vívott proxy háború egyértelműen a Kelet felé fordítja Oroszországot is, s ez már nem választás kérdése, hanem kényszer. Nézzük, hogy alakul a világ a nyugati buborékon kívülről nézve.\n\nMindenek előtt tisztázzuk, hogy melyik térségről is beszélünk pontosan. Félreértés ne essék, nem a geográfiai értelemben vett orosz Távol-Keletről van szó. Ez a régió csupán része a nyugati értelemben vett Távol-Keletnek, amely felöleli Kínát, Japánt, Dél-Koreát, Észak-Koreát, Dél-kelet-Ázsiát, Ausztráliát, Új-Zélandot, a Dél-Ázsiát, mint szubkontinenst, és természetesen az orosz Távol-Keletet is. A kínaiak szemében ez meglehetősen Nyugat-központú terminus, amelyet nem is nagyon használnak. Maga az elnevezés onnan ered, hogy amikor a 16. században, a nagy felfedezések korában a nyugat-európai országok elindultak keletre, akkor Európa keleti vidékét, valamint Észak-kelet-Afrikát nevezték »Közel-Keletnek«, Nyugat-Ázsiát »Közép-Keletnek«, Ázsia Európából nézve távoli, periférikus keleti részeit pedig »Távol-Keletnek«.\n\nEl sem tudták képzelni, hogy az általuk perifériaként kezelt Kelet-Ázsia a 21. századra sok tekintetben a világ centrumává válik\n\nEbben a kiterjedt térségben él jelenleg a világ lakosságának a fele. A 20 legnépesebb ország fele – Kína, India, Indonézia, Pakisztán, Banglades, Japán, Fülöp-szigetek és Vietnám – ebbe a régióba tartozik. Ha agazdaságot nézzük, erre a térségre esik a világ GDP-jének 40, a gazdasági növekedés több mint 50 százaléka. A 2015 és 2030 közötti időszakban a középosztály fogyasztása a világban mintegy 30 trillió dollárra növekszik, ebből mindössze 1 trillió esik majd Európára, és nagyjából a fele a Távol-Keletre.”\n\nNyitókép: MTI/AP/TASZSZ",
    "A világ többsége nem követi a nyugati Ukrajna-politikát": "„A globális politikai és gazdasági szövetségek megszokott rendszere átalakulóban van, és semmi sem tette ezt a változást világosabbá, mint az Oroszország ukrajnai inváziójára adott változatos reakciók. Miközben az Egyesült Államok és legközelebbi európai és ázsiai szövetségesei kemény gazdasági szankciókat léptettek életbe Moszkvával szemben, a világ lakosságának 87 százaléka nem hajlandó ezt követni” – írja David H. Rundell és Michael Gfoeller a Newsweek oldalán.\n\nA szerzők szerint ez az elmozdulás sehol sem nyilvánul meg jobban, mint az energiapiacokon, ahol a valutákkal ellentétben a kormányok nem tudják egyszerűen kinyomtatni, amire szükségük van.\n\nElső példaként Szaúd-Arábiát említik, amely régóta elkötelezett amerikai partner, szoros szövetséget kötött Oroszországgal az OPEC Plus kartellben. A cikk megjegyzi, hogy a szaúdiak nagyon nyilvánosan elutasították az amerikai elnök kérését az olajtermelés növelésére. Ehelyett orosz olajat importáltak hazai felhasználásra, hogy több saját termelésüket exportálhassák. A múlt héten még a kitermelést is csökkentették, és világossá tették, hogy ezt ismét megtehetik.\n\nKína Szibériából származó folyékony földgázt (LNG) ad el Európának, miközben egyidejűleg orosz olajat importál. Ezt követően finomítja és exportálja az olajat.\n\nAzt is megemlítik, hogy közben\n\na kínai olajvásárlások által fizetőképes Irán az orosz búza legnagyobb vásárlójává vált.\n\nIndia kőolajminisztere nyilvánosan kijelentette, hogy kormányának nincs konfliktusa Moszkvával, és „erkölcsi kötelessége”, hogy az orosz olaj vásárlásával alacsonyan tartsa az energiaárakat otthon.\n\n„A szövetségek, amelyeket részben a nyugati gazdasági és politikai befolyás ellensúlyozására hoztak létre, egyre bővülnek. Egyiptom, Szaúd-Arábia és Törökország bejelentette, hogy csatlakozni kíván a BRICS-országokhoz (Brazília, Oroszország, India, Kína és Dél-Afrika). A Sanghaji Együttműködési Szervezet jelenleg többek között Kínát, Oroszországot, Indiát és Pakisztánt köti össze. Irán még ebben a hónapban tervezi csatlakozását, míg Bahrein, Egyiptom, Szaúd-Arábia és Katar valószínűleg „párbeszédes partnerek” vagy tagjelöltek lesznek” – írják a szerzők.\n\n„Ha ez nem lenne elég ahhoz, hogy a Nyugat elbizonytalanodjon, Moszkva ismét támadásba lendült Latin-Amerikában, megerősítve katonai kapcsolatait Nicaraguával, Venezuelával és Kubával.\n\nA régió két erőközpontja, Brazília és Mexikó határozottan elutasította az Oroszország elleni nyugati szankciók támogatását” – jegyzik meg a szerzők.\n\nBRICS: a nyugati hegemónia felszámolása? Az utóbbi időben népszerű lett az elmélet, hogy a BRICS felemelkedésével véget ér a Nyugat hegemóniája, az USA móresre lesz tanítva és eljön a Kánaán. A KARD blog véleménycikke.\n\n„A dollár tartalékvaluta státusza továbbra is a globális gazdasági rend egyik pillére, de a rendbe vetett bizalom sérült” – olvasható a cikkben.\n\nA szerzők megjegyuik, hogy gazdasági szankciók a nemzetközi banki és biztosítási szektor egyes részeit, köztük a SWIFT pénzátutalási rendszert is fegyverré tették. Vagyonokat foglaltak le, és árutermelési szerződéseket mondtak fel. A dollármentesítésre irányuló felhívások egyre hangosabbak. Amikor Oroszország rubelben, jüanban vagy EAE-dirhamban követelte az energia kifizetését, Kína és India eleget tett a követelésnek.\n\n„A globalizáció csak akkor működhet, ha a legtöbb résztvevő úgy véli, hogy az az ő érdekeit szolgálja. Ha a többiek úgy gondolják, hogy a Nyugat tisztességtelenül használja a rendszert a saját javára, akkor a szabályokon alapuló nemzetközi rend szétesik, és alternatívák fognak megjelenni”\n\n– írják a szerzők.\n\nA cikk szerint a gazdag Nyugat talán megengedheti magának a szankciók költségeit, a többiek nagy része nem. Rámutatnak, hogy Európa most olyan országokkal versenyez az energiaszállításokért, mint Banglades, Srí Lanka, Pakisztán és Thaiföld. Észak-Afrikában és a Közel-Keleten az energia- és élelmiszerhiány az arab tavaszhoz hasonló politikai zavargások kilátását vetíti előre.\n\n„Ezek az aggodalmak jelentős Nyugat-ellenes érzelmeket keltenek a globális Dél nagy részén.\n\nMiközben az atomfegyverekkel rendelkező Oroszország nem mutat hajlandóságot arra, hogy véget vessen egy olyan háborúnak, amelyet vezetői nem engedhetnek meg maguknak; a Nyugat gyorsan elveszíti a maradékot, és ezzel aláássa azt a szabályokon alapuló nemzetközi rendet, amelynek létrehozására törekedett”\n\n– zárják a szerzők, akik szerint az egyetlen megoldás egy diplomáciai kompromisszum lenne.",
    "Ezekben az országokban volt uralkodó Erzsébet királynő": "Kevesen tudják, de Erzsébet királynő nemcsak a britek uralkodója volt, hanem még egy halom más országé is!\n\nDerült égből villámcsapásként ért a hír, hogy II. Erzsébet királynő 96 éves korában, 70 év uralkodás után örök nyugalomra hajtotta a fejét. A legendás életúttal és különleges pillanatokban gazdag életét a családja mellett a népe tette boldoggá, akik azonban nemcsak Nagy-Britannia állampolgárai voltak.\n\nErzsébet királynő nemcsak a britek királynője volt\n\nII. Erzsébet királynőt sokan elsősorban az Egyesült Királyság uralkodójaként ismerték, de más rangjai is voltak: többek között ő volt az anglikán egyház feje és 14 további nemzetközösségi állam uralkodója, királynője.\n\nA nemzetközösségi államoknak (commonwealth realm) azokat az országokat nevezik, melyek egykor a Brit Birodalom fennhatósága alá tartoztak, majd később független országok (domíniumok) lettek a brit korona fennhatósága alatt.\n\nERZSÉBET királynő egy halom ország uralkodója volt\n\nErzsébet királynő édesapja halála után, 25 éves korában már egyből hét nemzetközösségi állam feje volt (Egyesült Királyság, Kanada, Ausztrália, Új-Zéland, Dél-Afrika, Pakisztán és Srí Lanka), halálakor viszont ennél is több országnak volt az uralkodója.\n\nA Nemzetközösségi Királyságok uralkodójaként II. Erzsébet a halálakor nemcsak az Egyesült Királyság, hanem Kanada, Ausztrália, Új-Zéland, Antigua és Barbuda, a Bahama-szigetek, Belize, Grenada, Jamaica, Pápua Új-Guinea, Saint Kitts és Nevis, Saint Lucia, Saint Vincent és a Grenadine-szigetek, a Salamon-szigetek, valamint Tuvalu uralkodója is volt.\n\nEzen kívül a királynőt még további 36 nemzetközösségi köztársaságban és 5 önálló nemzetközösségi monarchiában ismerték még el államfőnek. Ezek a következők voltak: Banglades, Barbados, Botswana, Ciprus, Dél-afrikai Köztársaság, Dominika, Fidzsi-szigetek, Gambia, Ghána, Guyana, India, Kamerun, Kenya, Kiribati, Malawi, a Maldív-szigetek, Mauritius, Málta, Mozambik, Namíbia, Nauru, Nigéria, Pakisztán, Ruanda, Szamoa, a Seychelle-szigetek, Sierra Leone, Szingapúr, Srí Lanka, Tanzánia, Trinidad és Tobago, Uganda, Vanuatu és Zambia; valamint Brunei, Lesotho, Malajzia, Szváziföld és Tonga.\n\nJogosan állíthatjuk tehát, hogy II. Erzsébet nemcsak a brit, hanem az egész világ szeretett királynője volt!\n\nVia & Via\n\nTetszett a cikk? Oszd meg másokkal is!",
    "Így fog kinézni II. Erzsébet hétfői temetése": "A hétfői nappal véget ér a tíznapos gyászidőszak: szeptember 19-én helyezik végső nyugalomra a 96 éves korában meghalt II. Erzsébet brit királynőt, aki 70 éven keresztül uralkodott. Szerda este óta százezrek álltak sorban akár közel egy napot, hogy a londoni parlament legősibb épületében, a Westminster Hallban felravatalozott koporsónál személyesen is leróhassák tiszteletüket. A ravatalhoz az utolsó gyászolók hétfőn kora reggel mehetnek be, utána kezdődnek a temetés előkészületei.\n\nLondonban sokan már most az évszázad eseményeként hivatkoznak a királynő temetésére. A londoni tömegközlekedési vállalat, a TfL azzal számol, hogy akár egymillió gyászoló is lehet majd a Westminster-apátság és a Buckingham-palota 1-2 kilométeres körzetében hétfőn.\n\nA hétfőt az Egyesült Királyságban szabadnapnak nyilvánították, így a britek akár Londonba is utazhatnak, hogy élőben nézzék a temetést, a többieknek (és nekünk) viszont ott van a BBC, a Sky News és a többi brit és amerikai csatorna élő közvetítése. Itt a Telexen is percről percre közvetítésben követhetik majd az olvasók a temetést.\n\nA temetés (magyar idő szerinti) menetrendje a következő lesz:\n\n7:30: Bezárul a Westminster-palota kapuja . II. Erzsébet a brit parlamentnek is helyet adó épületben volt felravatalozva, ami előtt az utóbbi napokban néha 24 órás sor állt.\n\n. II. Erzsébet a brit parlamentnek is helyet adó épületben volt felravatalozva, ami előtt az utóbbi napokban néha 24 órás sor állt. 11:44: A királynő koporsója elindul a Westminster-palotából a Westminster-apátságba. A koporsót egy ágyútalpon fogják húzni haditengerészek, a menetet a királyi család vezeti, mögöttük haladnak majd a legfontosabb gyászolók.\n\na Westminster-apátságba. A koporsót egy ágyútalpon fogják húzni haditengerészek, a menetet a királyi család vezeti, mögöttük haladnak majd a legfontosabb gyászolók. 11:52: A koporsó megérkezik a Westminster-apátságba .\n\n. 12:00: A temetési szertartás elkezdődik. Az eseményt David Hoyle westminsteri prépost és Justin Welby, Canterbury érseke vezeti, az imádságokon kívül felszólalnak világi szereplők, beszédet mond többek között Liz Truss brit miniszterelnök is.\n\nAz eseményt David Hoyle westminsteri prépost és Justin Welby, Canterbury érseke vezeti, az imádságokon kívül felszólalnak világi szereplők, beszédet mond többek között Liz Truss brit miniszterelnök is. 12:55: Két perc néma csenddel emlékeznek meg a királynőről a Westminster-apátságban és Nagy-Britannia-szerte.\n\na Westminster-apátságban és Nagy-Britannia-szerte. 13:00: A szertartás véget ér , eljátsszák a brit himnuszt, amelynek szövege szerint most már Isten óvja a királyt! kell mondani Isten óvja a Királynőt! helyett. A koporsó elindul az apátságból Londonon keresztül, miközben a Big Ben harangjait folyamatosan félreverik.\n\n, eljátsszák a brit himnuszt, amelynek szövege szerint most már kell mondani helyett. A koporsó elindul az apátságból Londonon keresztül, miközben a Big Ben harangjait folyamatosan félreverik. 14:00: A koporsó megérkezik a Wellington-diadalívhez , ahol halottaskocsiba rakják. Innen a gyászolók és a kocsi is elindulnak a királyi család nevét adó Windsor-kastélyba.\n\n, ahol halottaskocsiba rakják. Innen a gyászolók és a kocsi is elindulnak a királyi család nevét adó Windsor-kastélyba. 16:06: A halottaskocsi megérkezik Windsorba , ahol újabb gyászmenet indul. A király és a családjuk gyalogosan kísérik majd a koporsót a windsori kastélyban található Szent György-kápolnához.\n\n, ahol újabb gyászmenet indul. A király és a családjuk gyalogosan kísérik majd a koporsót a windsori kastélyban található Szent György-kápolnához. 17:00: Elkezdődik a gyászszertartás a Szent György-kápolnában.\n\na Szent György-kápolnában. 20:30: Lezárul a temetés. II. Erzsébetet néhai férje, Fülöp született dán és görög királyi herceg, halálakor edinburgh-i herceg mellé temetik.\n\nNem hiányoznak a nagy nevek\n\nHa csak a résztvevők listáját nézzük, akkor II. Erzsébet temetése az év, de valószínűleg az évtized társasági eseménye lesz. Tiszteletüket teszik más országok uralkodói közül:\n\nNaruhito császár és Maszako császárné Japánból (a világ egyetlen császári párja),\n\nVI. Fülöp király és Letícia királyné Spanyolországból,\n\nFülöp király és Matild királyné Belgiumból,\n\nVilmos Sándor király és Máxima királyné Hollandiából,\n\nXVI. Károly Gusztáv svéd király és felesége, Szilvia királyné,\n\ntovábbá a marokkói, dán és norvég uralkodók, valamint több európai királyi család tagjai. Egykori királyi családok tagjai is jelen lesznek, így például a Habsburgok is képviseltetik majd magukat.\n\nA világ vezető politikusai sem fognak hiányozni, így részt vesz az eseményen Joe Biden amerikai, Emmanuel Macron francia, Sergio Mattarella olasz és Frank-Walter Steinmeier német elnök is. Ott lesz a magyar államfő, Novák Katalin is, aki már vasárnap megérkezett a brit fővárosba, és tiszteletét tette a királynő ravatalánál.\n\nA brit koronához tartozó Nemzetközösségi királyság államainak vezetői is jelen lesznek, a legfontosabbak közülük Anthony Albanese ausztrál, Justin Trudeau kanadai, valamint Jacinda Ardern új-zélandi miniszterelnökök. A Nemzetközösség többi államából elfogadta a meghívást többek között Droupadi Murmu indiai elnök és Haszina Vazed, Banglades miniszterelnöke is.\n\nA gyászszertartásra meghívást kapott a világ összes olyan országának államfője, mellyel diplomáciai kapcsolatot tart fenn az Egyesült Királyság. Kivételt képez Oroszország és Belarusz Ukrajna lerohanása miatt, illetve a korábbi brit gyarmat Mianmar, ahol 2021 elején katonai puccsal szerezték meg a hatalmat az ország jelenlegi vezetői.\n\nKisebb botrányt kavart, hogy a kínai elnököt viszont meghívták a temetésre (igaz, végül Vang Csi-san alelnök fogja képviselni helyette az országot), melyről a Politico szerint a brit külügyminiszter is csak a sajtóból értesült. Közben a brit parlament alsóházának munkáspárti elnöke megtiltotta a kínai delegációnak, hogy leróják kegyeletüket II. Erzsébet koporsójánál. Szintén vihart kavart, hogy meghívást kapott Mohamed bin Szalmán szaúdi trónörökös is, akit a Washington Post újságírójának, Dzsamál Hasogdzsinak a megöletésével vádolnak. Végül azonban ő sem lesz jelen. A szaúdi királyi család egy másik tagja fogja őt helyettesíteni.\n\nA ceremónián részt vesz ezenkívül természetesen a brit királyi család is. Várhatóan a család több mint 30 tagja lesz jelen, kezdve III. Károly királlyal és feleségével, Kamilla királynéval. Jelen lesz a királynő többi gyereke és élettársaik, valamint az összes unokája és az ő élettársaik (köztük a trónörökös Vilmos walesi herceg és Katalin hercegné, valamint Harry herceg és Meghan Markle). Vasárnap este azt is megerősítették, hogy a királynő dédunokái közül ott lesz Vilmosék gyerekei közül az öröklési rendben második helyen álló György herceg és az őt követő Sarolta hercegnő is.\n\nII. Erzsébet szeptember 8-án csütörtökön délután halt meg. Halálhírével együtt jelentették be, hogy a trónt legidősebb fia III. Károly néven fogja átvenni, róla ebben a cikkben írtunk bővebben. A gyász napjairól szóló képösszeállításunk itt nézhető meg, a britek reakcióiról szóló videónk pedig itt.\n\n(BBC, Time, Town & Country, NYT)",
    "ezekről állapodtak meg az SCO-csúcstalálkozón": "Véget ért a Sanghaji Együttműködési Szervezet (SCO) szamarkandi csúcstalálkozója. Vlagyimir Putyin orosz elnök egy sor kétoldalú találkozót tartott a regionális vezetőkkel. Ennek eredményeként több mint 40 dokumentumot írtak alá, de a szóbeli megállapodások is érdekesek.\n\nA gáz egynegyede rubelért\n\nVlagyimir Putyin számára a csúcstalálkozó remek alkalom volt arra, hogy “egyeztessék az órájukat” partnereikkel. Például a Hszi Csin-ping kínai elnökkel szeptember 15-én folytatott megbeszélései miatt izgultak Nyugaton, mivel a fő téma az ukrajnai helyzet volt.\n\nMásnap Putyin az ukrán válságról is tárgyalt török kollégájával, Recep Tayyip Erdogannal. Júliusban Ankara közvetített egy gabonaüzletet – az élelmiszerszállítmányok elhagyhatták a Kijev által ellenőrzött kikötőket. A helyzet azonban mára megváltozott. Az orosz elnök kételkedik abban, hogy a gabona eljut az éhező országokba, és nem zárta ki a megállapodás újratárgyalását.\n\nMa kiemelte Erdogan szerepét a megállapodás végrehajtásában. “Mindenekelőtt szeretném még egyszer megköszönni azt a hozzájárulást, amelyet az élelmiszerprogram végrehajtásához nyújtanak és nyújtottak, ezt ma is említették, mármint az ukrán gabona exportját” – mondta Putyin.\n\n“Reméljük, valóban, hogy ennek egy jelentős része (gabona – a szerk. megj.), ha nem is érhető el, de mégis az ENSZ legszegényebb országoknak szánt élelmiszerprogramjába kerül” – hangsúlyozta.\n\nA kölcsönös elszámolások kérdését is érintették. Putyin közölte, hogy Ankara hamarosan elkezdi a gáz árának 25 százalékát rubelben fizetni. Ugyanakkor elmondta, hogy Törökország már megbízható tranzitútvonallá vált az Oroszországból érkező üzemanyagszállítások számára, és a Török Áramlat gázvezeték megszakítások nélkül működik.\n\nAz elnök megjegyezte, hogy az országok közötti kereskedelmi forgalom folyamatosan növekszik.\n\n“Szeretném tájékoztatni Önöket, hogy gazdasági szereplőink megfelelő jelzéseket kaptak arról, hogy termékeinket Törökországon keresztül is exportálhatják” – tette hozzá.\n\nAz orosz vezető Ankara és az SCO kapcsolatáról szólva felhívta a figyelmet a gyorsan fejlődő gazdasági kapcsolatokra.\n\n“Minden lehetséges módon üdvözölni fogjuk Törökország munkáját ebben a struktúrában” – hangsúlyozta az államfő.\n\nVégül Putyin kitért az Akkuyu atomerőmű építésére. “Tegnap aláírták a végleges dokumentumokat, amelyek szabályozzák a felek közötti kapcsolatokat ebben a nagyszabású, grandiózus építkezésben” – mondta az elnök.\n\nGáz és barátság\n\nHszi és Erdogan mellett Putyin négyszemközt tárgyalt Narendra Modi indiai miniszterelnökkel, valamint Azerbajdzsán (Ilham Alijev), Kirgizisztán (Szadir Dzsaparov), Türkmenisztán (Szerdar Berdjmukhamedov) és Irán (Ibrahim Raiszi) elnökével és első alkalommal, az új pakisztáni kormányfővel.\n\nAz általános és a kétoldalú találkozókon kívül a Kína-Mongólia-Oroszország formátumú megbeszélésre is sor került, amelyen a Mongólia területén keresztül vezető Szojuz Vosztok gázvezeték megépítéséről tárgyaltak.\n\n“A Gazprom jelenleg a kínai és mongol felekkel véglegesíti a projekt részleteit” – hangsúlyozta Putyin.\n\nMoszkva és Taskent átfogó stratégiai partnerségről szóló nyilatkozatot írt alá Savkat Mirzijojev üzbég elnökkel. Putyin az Alekszandr Nyevszkij-renddel tüntette ki üzbég kollégáját “az Oroszországgal való baráti kapcsolatok erősítéséhez való nagyszerű hozzájárulásáért”.\n\nAz új világrend pillére\n\nKét tucat ország, köztük Örményország, Azerbajdzsán, Banglades, Bahrein, Izrael, Irak, Törökország és Vietnam működik együtt az Sanghaji Együttműködési Szervezettel (SCO). Vlagyimir Petrovszkij, az Orosz Tudományos Akadémia Kína és Modern Ázsia Intézetének munkatársa a RIA Novosztyval folytatott beszélgetésben megjegyezte, hogy ez jól mutatja a szervezet jelentőségét.\n\n“Az SCO szerepe növekszik – és nem csak az új tagok felvétele miatt. A felelősségi kör egyre bővül, és érinti a Közel-Keletet és a Perzsa-öböl menti országokat” – mondta a szakértő.\n\nFontos, hogy a jelenlegi geopolitikai helyzetben az SCO a kollektív Nyugat alternatívájává vált.\n\n“A szervezet már most az egyenlőségen, a többpólusú világ elvein és a kölcsönös előnyökön alapuló új együttműködési modellt valósít meg. Ahol nincs “dollárdiktátum”, nincs szankciós nyomás. A csúcstalálkozó úgy döntött, hogy külön dokumentumot fogad el a nemzeti valutában történő elszámolásra való áttérésről. Az SCO az új nemzetközi rend egyik pillérévé válik. Maga az élet készteti erre. Az SCO vonzereje pedig minden bizonnyal tovább fog nőni” – zárta Petrovszkij.\n\nNem az egyoldalú szankciókra\n\nA szeptember 16-i találkozók eredményeként született meg a szamarkandi nyilatkozat, amely a szervezet munkájának alapelveit határozza meg.\n\nMegerősítették, hogy a szervezet nem irányul más országok vagy nemzetközi szervezetek ellen, és megjegyezték, hogy nyitott a széles körű együttműködésre. A nukleáris leszerelést és a konfliktusok kizárólag politikai és diplomáciai eszközökkel történő rendezését szorgalmazták.\n\n“Hangsúlyozták, hogy az ENSZ Biztonsági Tanácsa által elrendelt szankcióktól eltérő gazdasági szankciók egyoldalú alkalmazása összeegyeztethetetlen a nemzetközi jog elveivel, és negatív hatással van harmadik országokra és a nemzetközi gazdasági kapcsolatokra” – áll a dokumentumban.\n\nAz SCO-országok azt is támogatták, hogy a kereskedelmi kapcsolatokban megszabaduljanak a dollárfüggőségtől, és ütemtervet fogadtak el a nemzeti valuták arányának fokozatos növelésére a kölcsönös elszámolásokban.",
    "Paks II. Atomerőmű - meggyőző az orosz mintaerőmű Szentpétervár mellett": "Második alkalommal, szeptember 7-8. között rendezték meg Oroszországban a Roszatom nemzetközi horgászversenyét a Leningrádi Atomerőmű tőszomszédságában, a Finn-öböl vizén. A tíz országból érkezett 26 fős mezőnyben a magyar csapat szép sikert ért el, megszerezve az előkelő 4. helyet. Szakértőként, magyar szemmel azért is volt különösen érdekes ez az esemény, mert ennek apropóján immár működés közben is láthattam a 2018-ban, illetve 2021-ben termelésbe állított, a világon ma a legkorszerűbbnek számító VVER-1200-as blokkokat, amelyek a Paks II. Atomerőmű első számú referenciájaként szolgálnak.\n\nKorábban már többször jártam itt, akkor még csak épültek a blokkok, amelyek ma már 2400 MW villamos teljesítményt képviselnek. Vlagyimir Pereguda, a Leningrádi Atomerőmű igazgatója ismertette a két blokk építésének főbb állomásait és azok főbb jellemzőit. Elmondta, hogy az orosz VVER-1200 típusú atomerőművi blokk, amelyekből kettő Novovoronyezsben, kettő itt, egy pedig Fehéroroszország első atomerőművében üzemel, ma a világ legbiztonságosabb típusa, amit a Nemzetközi Atomenergia Ügynökség is elismert.\n\nIsmertetőjéből többek között kiderült, hogy a VVER-1200-as egy olyan nyomottvizes típus, amely a biztonság maximalizálása érdekében optimálisan alkalmazza a már korábban is bevált aktív és az alapvető fizikai törvényszerűségeken alapuló passzív biztonságvédelmi rendszereket. A passzív rendszerek villamosenergia-betáplálás és emberi beavatkozás nélkül is képesek kezelni egy üzemzavari helyzetet és 72 órán keresztül ellátni a blokk hűtését.\n\nFókuszban a Paks II. Atomerőmű referencia egységei\n\nÉs ott van még a zónaolvadék-csapda, amely a biztonság ilyen szintje mellett feleslegesnek is tűnhet. Ám az atomenergetikában egyvalamiből soha nem lehet elég – ez pedig a biztonság. Ezért is építi be a Roszatom minden új atomerőműbe szériatartozékként a reaktortartály alá a hatalmas, üstre emlékeztető szerkezetet, amely képes a megolvadt zóna felfogására, megszilárdítására és biztonságos hűtésére.\n\nHogyan működik egy modern atomerőmű?\n\nSzakértőként a már jól ismert biztonsági jellemzők (pl. redundáns biztonsági rendszerek, repülőgép-rázuhanás elleni védelem, zónaolvadék-csapda) mellett az eddigi üzemeltetési tapasztalatokra is kíváncsi voltam. Nos, az üzemeltető orosz kollégák erről nagyon elégedetten nyilatkoztak, amikor felkerestük a blokkvezérlőt. Az elmúlt négy év tapasztalata alapján külön is kiemelték a Paksra kerülő technológia rendkívüli megbízhatóságát és kiforrottságát. Mindezt konkrét példákkal is alátámasztották, ami különösen meggyőzővé tette az elmondottakat. Jó volt azt is hallani, hogy a két új paksi blokk építésekor számíthatunk az itteni szakemberek tudására és tapasztalataira, illetve itt fogják majd kiképezni az egyes szakterületek instruktorait, akik a magyar kollégáiknak megtanítják a VVER-1200 típusú egységek üzemeltetési ismereteit.\n\nAhogy mondani szokás, nincs két egyforma blokk a világon, még ha a technológia azonos is. Így van ez a Leningrád-2 és a Paks II. esetében is. Közös viszont bennük, hogy a Leningrád-2 és a Paks II is a kapacitás fenntartását szolgálja. Előbbiek termelésbe állásával leállítottak a négyből két RBMK-1000 típusú egységet, amelyek a hetvenes évek óta üzemeltek. A Leningrád-2 telephelyén már elkezdődött a tereprendezés a két újabb VVER-1200-as blokkhoz, amelyek 2032-ig állhatnak kereskedelmi üzembe, végleg múlt időbe téve a csatorna típusú, grafitmoderátoros forralóvizes blokkokat.\n\nHa az új blokkokra pillantunk, Paks II és a Leningrád-2-es kiépítés között a leginkább szembeötlő különbség, hogy a Finn-öböl partján hűtőtornyok sorakoznak, amelyekből a kiáramló vízgőz felhővé áll össze. Ezekre a gigantikus létesítményekre – a 2-es blokkhoz tartozó 167 méter magas hűtőtornyot közelről is megnéztük – az orosz szabályozás miatt van szükség. Pakson a Duna vizével a hűtés biztonságosan megoldható, ezért nincs szükség az ég felé törő gigantikus építményekre. Az orosz tervezők arra is gondoltak, hogy Pakson a legforróbb nyári napokon se legyen szükség a Dunába visszavezetett hűtővízre vonatkozó korlátozások miatt a blokkok visszaterhelésére. Alacsony vízállás és magas vízhőmérséklet esetére az új melegvízcsatorna mellett kiegészítő csúcshűtő berendezés áll majd rendelkezésre, amely a felmelegedett hűtővizet hűtőcellák segítségével visszahűti a Dunába való visszaengedés előtt.\n\nAz erőműben tett látogatás után másnapján tartották a horgászversenyt, amelyen Magyarországot Kern Ferenc, a Paksi Atomerőmű gépésze és unokatestvére, Kern László képviselte Kápolnásnyékről – szép sikerrel. Tizenkilenc sügért fogtak, és ezzel a negyedik helyen végeztek a mezőnyben.\n\nA pergetőhorgászok versenyén a vendéglátó Oroszország mellett Banglades, a Dél-Afrikai Köztársaság, Egyiptom, India, Magyarország, Kazahsztán, Örményország, Üzbegisztán és Törökország képviseltette magát. Vagyim Tyitov, a Roszatom külföldi képviseletét ellátó Rusatom International Network elnöke a rendezvényen hangsúlyozta, hogy a verseny lehetőséget biztosított annak bemutatására, hogy az atomenergia mennyire tiszta energiaforrás, a nukleáris technológia és a természet miként egészíti ki egymást. A vendégek saját szemükkel is meggyőződhettek erről csakúgy, mint arról, hogy a közel fél évszázada üzemelő atomerőmű közvetlen szomszédságában mennyire érintetlen az élővilág.\n\nA városban járva különösen érdekes volt látni, milyen kellemes környezetben élnek az erőmű dolgozói. A jövőre 50 éves városban a lakóházakat hatalmas fenyők és nyírfák veszik körbe, annyira tiszta a levegő, hogy szinte harapni lehet. A vízről nézve a part csupa erdő. Amint arról Mihail Voronkov, a város polgármestere beszámolt, az atomerőműből származó adóbevételek, illetve az oroszországi atomerőműveket üzemeltető Roszatom-leányvállalat, a Roszenergoatom jóvoltából jelentős infrastrukturális beruházások valósultak és valósulnak meg. Sportpályák sokasága mellett egy pihenőpark is létesült és igazi unikum az Andersenográd, a nagy dán meseíró figuráit felvonultató, egykori lovagvárat mintázó mesepark. A városvezető elmondása alapján itt odafigyelnek arra, hogy jól érezzék magukat az erőmű dolgozói. A jó fizetés mellett lakással várják a fiatalokat. Szavait, miszerint Szosznovij Bor egy olyan város, ahol jó élni, a személyes tapasztalataim is alátámasztották. Tiszták és rendezettek a közterek, sokan sportolnak és rengeteg a kisgyerek a városban, az üzletekben a nyugati szankciók ellenére árubőség és jelentős választék van – mindez jórészt a magyarországinál alacsonyabb árszínvonalon.\n\nA Szosznovij Borban tapasztaltak szakértőként ismét meggyőztek arról, hogy a Paksra szánt VVER-1200-as orosz blokkok jó választást jelentenek, nemcsak biztonságosak, de üzemeltetési tapasztalataik is kiválóak. Nemhiába ma a Roszatom a világ vezető atomenergetikai vállalata. Jelenleg is 11 országban 34 új blokkot épít, amelyek a megvalósítás különböző fázisában vannak. Jövőre pedig itthon is megkezdődik az évszázad építkezése, amely századunk végéig bőséges, klímabarát és megfizethető villanyáramot biztosít Magyarország számára.\n\nHárfás Zsolt atomenergetikai szakértő, az atombiztos.blogstar.hu oldal szerzője.",
    "Bár megállítható a népességfogyás Magyarországon, Orbán célja elérhetetlen": "Hungarikum, hogy a magyarokat nyomasztja a nemzethalál, de épp ezért ennyire fontos nálunk a népesedési kérdés Kapitány Balázs szerint. A demográfus meglehetősen kritikus az Orbán-kormány sikerként eladott családpolitikájával, mert szerinte a népesedési kérdés fontos részeire nem fektet hangsúlyt. Pedig szerinte nem irreális, hogy megálljon az ország 40 éve tartó fogyása, de nem úgy, ahogy azt a kormányfő vizionálja. Tévhitekről, történelmi örökségről, abortuszról, világtendenciákról, magyar sajátosságokról és sok-sok pénzről beszélgettünk a KSH Népességtudományi Kutatóintézetének munkatársával.\n\nReális veszély, hogy kihal a magyar?\n\nNemzethalál belátható időn belül biztos nem lesz ebben az országban. A jelenlegi trendek alapján ez nem reális forgatókönyv. Ilyet csak valamilyen történelmi kataklizma okozhatna, például egy atomháború.\n\nHonnan nézve nem reális forgatókönyv? Ha továbbra is ilyen ütemben fogyunk, akkor 300 év múlva már nagyon kevesen leszünk. Van egy olyan KSH-előrejelzés, amely szerint 2050-re már csak 8,2 millió lesz az ország népessége, miközben 1981-ben még 10,7 milliónyian voltunk. Ez 2,5 millió mínusz egy emberéleten belül.\n\nA népességcsökkenést és -növekedést nem abszolút számokban, hanem arányban mérjük. Az ön által felvázolt forgatókönyv azt jelentené, hogy az ország 70 év alatt elveszíti népessége 23 százalékát, azaz 2,5 millió főt. Ha a trendek folytatódnak is, a következő 70 évben a következő 23 százalék már „csak” 1,9 millió fő lenne, nem 2,5. Így a nullát sohasem érnénk el. Persze nem tudjuk, mit hoz a jövő. Lehet, hogy elsőre furán hangzik, amit mondok,\n\nde a népességfogyás önmagában még nem negatív. Akkor van baj, ha olyan gyorssá válik, ami a fenntarthatóságot fenyegeti, amikor a népességfogyás olyan méreteket ölt, ami nehezíti az innovációt, ha egy terület tartósan évente elveszti népessége egy százalékát.\n\nSajnos vannak Magyarországon ilyen területek, ahova már nem éri meg tőkét vinni, ahonnan már menekülnek a fiatalok, ahol már nem az a kérdés, hogy miben fejlődjünk, hanem, hogy lesz-e jövőre óvoda. Ahol gyorsan fogy a népesség, az öngerjesztő folyamattá is válhat – például Békés megye ilyen irányba megy. De az országos helyzet jelenleg még nem tragikus.\n\nNegyven éve halljuk, hogy fogy a magyar. Ez azért nyomasztó.\n\nMégsem kell csoda, hogy fenntarthatóvá váljon a magyar lakosságszám. Ez összetett kérdés, ezért kicsit messzibbről kezdem. Amikor a demográfiáról van szó, jellemzően csak a termékenységről beszélnek. Ez az úgynevezett teljes termékenységi arányszám, ami Magyarországon a 2011-es 1,23-ról felment most majdnem 1,6-ra, ami örvendetes. Ez a szám arról szó, hogy egy nő, ha az adott évi viszonyok állandósulnának, hány gyereket szülne élete folyamán. Ha ez a szám kicsit kettő felett van, az elég ahhoz, hogy egy társadalom hosszú távon újratermelje magát.\n\nOrbán Viktor ki is tűzte a 2,1-et 2030-ra.\n\nEz sajnos elérhetetlen Magyarországon, és nem reális, hanem politikai cél. Politikai célként ki lehet tűzni, hogy a magyar nők szüljenek legalább két gyereket, mégis hasznosabb lenne áttérni a kijelentésre, hogy\n\nlegyen Magyarország népessége fenntartható, azaz: ne fogyjon az ország.\n\nÉs nemcsak a termékenységről kellene beszélni, mert a demográfia egy háromlábú szék. A termékenység, a halálozás és a vándorlás: ezek ugyanolyan fontos tényezők, utóbbi kettőről keveset beszélünk, ráadásul a vándorlás még tabusítva is lett, ezért aztán nem beszélünk a kivándorlásról sem. Ha pedig halálozásra kerül a szó, akkor, mint egészségügyi problémáról beszélünk róla, pedig a várható élettartam és annak a növelése demográfiailag is fontos.\n\nHogy nézne ki a fenntartható népesség, azaz a fogyás megállítása Magyarországon, ha ebből a három tényezőből akarnánk ezt összehozni?\n\nEl kellene érni egy 1,8 termékenységi arányszámot, ami ambiciózus, de nem lehetetlen. Ha ehhez társul egy szolid, évi egy hónapos várható élettartam-növekedés, amihez jönne még egy szolid bevándorlási többlet, azzal már fenntartható lenne a lakosságszám. Szlovákia velünk ellentétben nem fogy, Csehország sem fogy. Nem hétpecsétes titok, ami Csehországban történik: kicsit magasabb a gyerekvállalási kedv, picit magasabb a várható élettartam, és van egy bevándorlási többletük is.\n\nNézzük először meg, hogy jutottunk el ehhez a 10 millió körüli számhoz. Történetileg melyek a magyar népesedés sarokkövei? Hogy lettünk a 20. század második felének végére majdnem 11 milliónyian? 1870-ben még 5,5 millió a magyar lakosság száma, ez lesz 1981-re, azaz bő száz év alatt majdnem a duplája, 10,7 millió.\n\nAmi a 19. század végétől történt nálunk, azt hívjuk „demográfiai átmenetnek”, ez egyébként a világon már szinte mindenhol lezajlott. Onnan indul minden, hogy magas a születések és a halálozások száma is. Anno, ha egy családban született hat-hét gyerek, abból három gyerekként meghalt. Ez 1870-ig így volt nagyjából Magyarországon is. Innen jutunk el oda, hogy kevés gyerek születik, az emberek viszont továbbélnek, mint 150 évvel ezelőtt – itt tartunk jó ideje. Ennek a demográfiai átmenetnek van egy korszaka, amikor még sok gyerek születik, de közülük már kevesebben halnak meg gyerekként – mindez természetesen népességrobbanást jelent. Ami ebben magyar sajátosság, hogy más országoknál hasonló időtartam alatt háromszorozódás, négyszereződés zajlott le – szemben a mi duplázódásunkkal.\n\nAz ’50-es évek elejére már voltunk is 9 millióan, amiből egy jó évtized után közel 10 millió lett. Ekkor volt miniszter Ratkó Anna, aki abortusztilalmat rendelt el 1953-ben, és a gyerekteleneket adóval sújtotta. Ratkó megítélése milyen ma?\n\nRatkó a demográfusok körében már akkor sem volt népszerű, amit ugyanis ő csinált, azt nem népesedési szakemberek súgták. Egyébként a Ratkó-korszak szerepét nem magyaráznám túl. Ez egy nagyon rövid időszak volt, és valóban jelentett néhány évig egy megugrott születésszámot, de pár év nem elég ahhoz, hogy alapvetően új mintára helyezze a termékenységi mintát. Ez a növekedés 1956-ban véget is ért: az ’50-es évek elején volt egy nagy születésszám, az ő gyerekeik születtek a ’70-es évek közepén. Az abortuszkérdés rettenetesen átideologizált téma, amiben nem lehet igazságot tenni. Demográfusként arra hívnám fel a figyelmet, hogy\n\naz abortusztilalom termékenységi hatása jóval kisebb, mint amire gondolunk.\n\nHa egy társadalomban hirtelen betiltják a terhesség-megszakítást, akkor egy év múlva nyilván megugrik a születésszám, de az ekkor megszületett gyerekek többsége olyan, aki később nem születik meg.\n\nEzt hogy érti?\n\nHa van egy hölgy, aki megszüli egy abortusztilalom miatt 21 évesen az első gyermekét, adódhat olyan helyzet, hogy mivel megszületett a nem tervezett gyerek egy kényszer hatására, ő pedig ott áll, mondjuk, egyedülálló anyaként, később már nem születik meg a második vagy harmadik gyermeke. Ez csak egy lehetőség a számos variáció közül. Amikor a szélsőséges abortuszellenesek azzal jönnek, hogy a Kádár-korszakban négymillió fővel többen születtek volna Magyarországon, ha nem abortálták volna el őket: ez erős csúsztatás és tévedés, mert ekkor az abortuszokat jelentős arányban élveszülések követték. A Ratkó-korszak jól mutatja az abortusztilalom demográfiai hatását. Hirtelen születik sok gyerek, utána viszont kevesebb gyerek születik, mert az emberek alkalmazkodnak, és megtalálják a technikákat, hogy ne szülessenek meg a gyerekek az adott körülmények közt. Az abortusztilalommal azt érjük el, hogy összetömörítünk egy nagy létszámú generációt. Ami aztán okoz is problémákat az ellátó rendszeren belül, ráadásul sok pénzbe kerül. Óvodákat kell építeni, mely épületek négy év múlva üresek lesznek. Egyszerre lépnek be majd a munkaerőpiacra, ez is okozhat problémát.\n\n1981-ben jött a fordulat. Elkezdenek többen meghalni, mint ahányan születnek Magyarországon, azaz elindul a népességfogyás 10,7 millióról. Mi történt ebben az évben?\n\n1981-ben nem történt semmi. Valóban ekkor fogyni kezdett a népesség, de ennek oka nem az adott évben keresendő. Volt előtte 20 évünk, hogy a népességszám növekedését már csak az tartotta fenn, hogy bár egy nőre számítva kevés gyerek született, de a korstruktúra jó volt, és a várható élettartam nőtt, így nem következett be fogyás. Azonban a kései Kádár-rendszer problémái miatt a várható élettartam-növekedés lassan kifulladt, a tendencia negatívba fordult.\n\nAz, hogy többen halnak meg, mint ahányan születnek, azóta is így van, és mai tudásunk szerint így is lesz belátható ideig. A kérdés ma csak a különbség: hogy ez a hiány évi tízezer fő lesz vagy évi negyvenezer fő.\n\nIdén nyáron járt Texasban a magyar kormányfő, ahol az egyik legnagyobb kormányzati sikerként beszélt a magyar családpolitikáról. Emelkedő termékenységszám, több házasság, kevesebb abortusz, anyagi segítség. Ha a sikerről beszél Orbán Viktor, mire a gondol a demográfus?\n\nArra, hogy több dolog keveredik össze, amikor a családpolitika sikeréről beszélnek. A termékenységben tényleg történt emelkedés a 2011-es 1,23-ról majdnem 1,6-ra, de nemzetközi szinten nehéz ezzel turnézni, mert a mínusz első szintről feljöttünk az alagsorba. A legutolsó pozícióból felhoztuk magukat az EU-átlag fölé kicsivel.\n\nCsillogó szemmel azt mondjuk el, hogy már ott vagyunk, mint a környező országok. Ez pozitív folyamat számunkra, de nem világra szóló sikertörténet.\n\nAmúgy van egy pechje is az Orbán-kormánynak. Mert lehet, hogy 25 százalékkal többet szülnek a nők, mint 10 éve, de a szülőképes nők 25 százalékkal kevesebben is vannak: ezért születik ugyanannyi gyerek továbbra is, nagyjából 90 ezer, mint 10 évvel ezelőtt.\n\nKevesebb nő vállal több gyereket, de a születésszám lényegében ugyanannyi.\n\nDe a házasságok száma nő.\n\nIgen. Ami valóban sikertörténet lehet, az a házasságok számának a növekedése. Ebből a történetből is látszik, hogy okos a politika, mert eredeti célja valójában a termékenység növelése volt, de amikor 2010 után bevezették a különböző támogatási intézkedéseiket, hamar kiderült, hogy a termékenységet nagyon nehéz növelni, ugyanakkor a házasságszámokat elég könnyű. Bevezették az első házasok adókedvezményét, jelképes összeg volt, ötezer forint havonta, mire elindult felfelé a házasságok száma. Lettek kedvezményes hitelek, megduplázódott évi 70 ezerre a házasságkötések száma. Ez tényleg egyedi még nemzetközi összehasonlításban is. Az inkább a kérdés hogy ennek a házasságboomnak a receptje eladható-e például az Egyesült Államokban.\n\nÉs eladható?\n\nSzerintem nem.\n\nNem?\n\nA rendszerváltás után nem azért esett vissza a házasságkötések száma, mert a párok nem szerettek volna házasságot kötni, vagy, mert azt gondolták, hogy a házasság rossz, idejétmúlt dolog. Hanem egyszerűen azok a nyomások, amelyek a korábbi generációknál megvoltak, hogy milyen ciki, hogy ti együttéltek és nem vagytok házasok, mit szól ehhez a nagymama – ezek ma már egyre kevésbé erősek, és beindult a házasságkötések halogatása. Nagyon felduzzadt az élettársi kapcsolatban élő, de alapvetően nem házasságellenes csoport létszáma. 2011-ben volt több mint 900 ezer ilyen ember, és nekik jött egy ösztönzés: itt a pénz, házasodjatok. Olyan emberek házasodtak meg, akik miközben tartós élettársi kapcsolatban éltek, nem utasították el a házasságot, és most kaptak egy erőteljes érvet, a végén már tízmillió forintot, hogy házasodjanak meg. Ez pedig működött.\n\nDe ez akár jó is lehet a gyerekszámra nézve, nem? A házasság a gyerekvállalás előszobája is lehet, szóval, ha minél többen házasodnak, potenciálisan annál több gyerek születik majd – ez nem így van?\n\nTörténetileg valóban együtt járt a házasság és a gyerek. A mostani házasoknál azonban ez az okság jelentős részben fordított. Azaz a házasságkötési boomnak nem az a következménye, hogy jön a gyerek – inkább úgy van, hogy az emberek azért házasodnak meg, mert jön a gyerek. Ma a párok jelentős része babával a pocakban áll az anyakönyvvezető előtt, például azért, mert így tudnak a legkevesebb kockázattal babaváró hitelt igényelni. Mérjük a „pocakos házasságok” divatját Magyarországon, és azt látjuk, hogy\n\na házasságok elmúlt évekbeli emelkedése önmagában csak nagyon minimálisan növeli a gyerekszámot.\n\nFelment a házasságkötések száma, és ez egészen addig tart, amíg ez a csapat el nem fogy, amíg ez a lufi ki nem pukkan. Ez egy látványos sikertörténet, de ehhez kellett ez az élettársi kapcsolatban élő, nem házasságellenes nagy csoport, ami az Egyesült Államokban nem adott.\n\nA magyar kormány családpolitikája akkor tulajdonképpen elég egyszerű: pénzt önteni az állampolgárokra, aztán újabb pénzt önteni rájuk. Ezzel az is egyetért, akit nem érint a pénzeső?\n\nAzért van jó helyzetben Magyarországon a születést támogató családpolitika, mert az emberek jelentős része támogatja. Fura mód úgy támogatja, hogy nem is vár el hatásosságot. A közvélemény – még az ellenzéki választók jó része is – úgy érzi, hogy a mindenkori politikai elitnek kutya kötelessége mindent megtenni a demográfia helyzet javítása érdekében, még akkor is, ha ez nem is lesz feltétlen sikeres, Ez pedig azért is népszerű politikai agenda, mert úgy lehet költséges intézkedéseket hozni, hogy azok esetleges hatástalanságáért nem lesz felelősségre vonás a választóktól. A kormány ezt jól érezte meg, mára kevés ország van a Földön, amely ennyi pénzt ad családtámogatásokra.\n\nVan-e felmérés, tudás, amely a szétlocsolt milliárdok hatását méri?\n\nVan hatása, ez számszerűsíthető is. Az Európai Bizottság felkérésére például Bördős Katalin és Szabó-Morvai Ágnes számszerűsítették a hatásokat egy elemzésben, de a nagy kérdés nem az, hogy van-e valamiféle hatás, hanem a hatékonyság. Az a kérdés, hogyha ugyanennyi pénzt a meglévő gyerekek oktatási színvonalának növelésébe fektetnénk, vagy a bölcsődei ellátás színvonalának emelésére, az nem lenne-e hatékonyabb? Vagy, ha az egészségügybe tennénk, akkor a leélhető évek számát növelnénk, azaz továbbélhetne egy csomó ember. Ezek jogos felvetések. Csakhogy a választók részéről van egy ideológiai támogatása ennek a családpolitikának.\n\nMiért nem kombinálják a pénzosztást például bölcsődefejlesztéssel? Régóta tudható, hogy ezen a területen akut helyhiány van Magyarországon.\n\nAzért főként pénzzel csinálják, mert máshoz az állam gyenge.\n\nLehetnek érvek amellett, hogy a kisgyermekkori ellátórendszerbe pénzt tegyenek, mert sok szülő nem azért vállal gyereket, hogy kapjon érte iksz forintot, de az számítana, hogyha visszamegy dolgozni, akkor a gyermeke olyan helyre kerüljön bölcsődébe, ahová nyugodt szívvel beadja. Csakhogy a mi magyar államunk jelenleg arra alkalmas, hogy pénzt öntsön, a bölcsődeépítés már nem megy annyira.\n\nMiért, az építkezés alapvetően nem pénzkérdés?\n\nNemcsak. 2017-ben volt egy nagyobb, Pest megyei bölcsődefejlesztési projekt, aminek az volt a lényege, hogy közvetlen, nem pedig nehezen lehívható EU-s forrásból a pénzt megkapták a települések, a bölcsődét fel kellett volna építeni. Ezt nemrég megvizsgáltuk, és azt láttuk, hogy 5 év alatt a nyertesek fele jutott el odáig, hogy valóban működik is a bölcsőde. Elszállnak a költségek, csődbe megy a vállalkozó, mégsem felel meg a telek, bukik a polgármester: számtalan oka volt a sikertelenségnek. Ez is mutatja, hogy a mai Magyarországon igen nehéz jó színvonalon létrehozni és működtetni intézményrendszereket. Ez ugyanúgy igaz az iskolára, az egészségügyre, ahogy a bölcsődére is.\n\nPénzt önteni könnyű, civilizált intézményeket teremteni nehéz.\n\nNézze meg, hogy a Családvédelmi Akcióterv 2019-ben beígérte 2022-re a hetvenezer bölcsődei férőhelyet, a teljes bölcsődei ellátást, és nem lett belőle szinte semmi. A mi magyar államigazgatásunk sok-sok gyöngesége benne van ebben a történetben.\n\nAzt mondta korábban, hogy a 2,1-es termékenységi szám elérése nem reális cél. Mi lenne reális?\n\nA magyar termékenységben hatalmas siker lenne, ha eljutnánk 1,8-ig. Az az jelentené, hogy az unióban az egyik legmagasabb gyerekvállalási kedv lenne Magyarországon. Most örülni kéne az 1,6-nak, azt kéne fenntartani, mert most a családpolitika fenntarthatósága a kérdés. A 2011-ben bevezetett 90 ezer forintos, háromgyerekes adókedvezmény mást jelent ma, mint akkor. De a 10 milliós csok is másra volt elég 2017-ben, mint amire elég lesz pár év múlva.\n\nDe ön szerint elérhető lenne egy fenntartható népesség Magyarországon, azaz a fogyás megállítható lenne.\n\nEzt állítom, igen, ez egy nehéz, de nem irreális cél. Pár éve készítettünk egy forgatókönyvet, hogy mi kéne ahhoz, hogy 9,5 milliónál legyen a stagnálás. Ma sokkal több bizonytalanság van, mint akkor, ez is jelzi, hogy mennyire megjósolhatatlan a jövő népesedési kérdésekben. Néhány éve a halandóságot nem éreztük bizonytalanságnak, aztán jött a Covid. Ki mondta volna meg tavaly, hogy Ukrajnából elindul egy sokmilliós tömeg Európa felé?\n\nMost van átlagosan egy évi 40 ezres fogyásunk: az elmúlt évtized átlagában évente átlagosan ennyivel többen halnak meg, mint ahányan születnek Magyarországon. A születésszámban legfeljebb plusz tízezer van benne, a halálozásszámban viszont el lehetne érni mínusz 20 ezret. És a fennmaradó tízezret be lehet tölteni egy pozitív vándorlási egyenleggel. És akkor ott lennénk az évi negyvenezer helyett a nullánál. Ez reális forgatókönyv lehetne, de ehhez az kellene, hogy a kormány háromlábú székként kezelje a népesedési kérdést, és ne csak a termékenységet hangsúlyozza.\n\nHa már Covid: volt önnek egy nagyobb figyelmet kapott bejegyzése tavasszal, amikor arról írt, hogy az idei első negyedév születésszámai nagyon alacsonyak. Volt-e, lehet-e ennek köze a koronavírus-járványhoz?\n\nValóban rosszak voltak az első hónap számai, ezeket az elmúlt pár hónap jobb számai követték már, de még így is rosszabbul állunk, mint a tavalyi év hasonló időszakában. Ez ugyanakkor nem feltétlenül a koronavírus hatása, inkább az oltásé. Amikor elindult tavaly tavasszal a tömeges oltás, bizonytalanság volt abban, mindez hogy egyeztethető össze a várandósággal, még egy ilyen tiszti orvosi körlevél is született, amely néhány hónapig nem javasolta az oltás utáni várandóságot. Akkor dönthettek többen a halasztás mellett. Annyira rossz ez az első négy hónap, hogy ezt nem fogja ellensúlyozni a következő nyolc, feltehetően gyengébb év lesz ez, mint a tavalyi. És hogy jövőre mi lesz, azt már a gazdasági válság befolyásolhatja.\n\nEbben a témában mit mondanak a rendszerváltás utáni tapasztalatok? Mennyire ütik meg az anyagi krízisek a magyar népesedést?\n\nA bizonytalanság negatívan hat a termékenységre, ebben aligha van bármi meglepő. De ez jellemzően halasztást jelent. Várjunk még egy évet vagy kettőt, hátha jobb lesz a helyzet – mondják ilyenkor a babát tervező párok. A tapasztalatok pedig azt mutatják, ha a gazdasági helyzet gyorsan konszolidálódik, akkor ezek a halasztott babák jelentős része megszületik. Most is várható csökkenés, de nem várok teljes törést.\n\nVannak magyar sajátosságok? Többször említette a régiót, a környező országokat, de van-e olyan demográfiai jelenség, ami csak ránk jellemző?\n\nKettőt említenék. Az egyik a népesedési kérdésnek, mint témának a fontossága. Ez ugyanis sem a környező országokban, sem Nyugat-Európában nem ennyire hangsúlyos.\n\nA népesedési kérdés nálunk olyan, mint a foci, mindenki ért hozzá, és mindenkit érdekel. Kutatásokból az derül ki, hogy ezért a témáért kifejezetten aggódnak a magyarok. Ennek olyan okai lehetnek, hogy magunkra valamilyen szigetként gondolunk, akik beékelődtek az idegen népek tengerébe, akiket ezer éve ostromolnak, akiket a nemzethalál fenyeget, akik eltűnhetnek. Szóval ez egyfajta hungarikum. Például a románokat – akiknek a tömeges kivándorlás miatt a demográfiai helyzetük valóban elég kétségbeejtő – valamiért nem nyomasztja a nemzethalál, minket viszont igen, noha ennek reális alapja nincsen.\n\nA másik sajátosság viszont szakmailag izgalmasabb: Európában – némi leegyszerűsítéssel – igaz az, hogy minél magasabb az iskolai végzettsége valakinek, annál kevesebb gyereke születik. Magyarországon azonban ez nincs így. Itt a diplomásoknak több gyerekük születik, mint amennyi a szakmunkás végzettségűeknek. Ez izgalmas dolog, ennek rengeteg mindenre van befolyása, például a társadalmi mobilitásra. Utóbbit nyugaton az teszi levetővé, hogy miután – szélsőségesen fogalmazva – az értelmiség „kihalatja” magát, ezért generációról generációra rendre felszabadulnak olyan pozíciók, amelyekbe lentebbről be lehet lépni. Van egy felfelé mozgás, amit ez a sajátosság tesz lehetővé: tudnak a gyerekeid felfelé emelkedni, el tudnak foglalni olyan pozíciókat, amelyeket a fenti osztály gyerekei nem töltenek be, mert nem születnek meg. Ez nálunk nincs. Magyarországon az elitnek, az értelmiségnek sok gyereke van, mert sok a nagycsaládos közöttük. És ez teljesen mást jelent a társadalmi mobilitás szempontjából.\n\nMiközben a magyar lakosság kitartóan fogy, a világ népessége nő, ez is adhat okot némi aggodalomra. Ám épp ön figyelmeztetett arra, hogy visszatérő tévhit, miszerint hamarosan annyira túlnépesedik a Föld, hogy ez önmagában globális problémákat okoz majd. Azt írták Spéder Zsolttal közösen jegyzett tanulmányukban, hogy „a mai ismereteink szerint a Földet az elmúlt időszakban jellemző népességrobbanás a fejlődő országok többségében is a végéhez közeledik.”\n\nEz így van.\n\nA közhiedelemben mégis valami olyasmi van, hogy mennyien élnek Kínában, India folyton csak nő – ez a trend már nem lenne aktuális?\n\nAz átlagember fejében az egy generációval korábbi helyzet rögzült. Ha például ma nagyon kevés gyerek születik Bangladesben, az nem jelenti azt, hogy Banglades lakossága csökkenni fog egészen addig, amíg a most megszülető generáció el nem ér a szülőképes korig. Pont, mint Magyarországon: a ’60-as évektől már nem született elég gyerek, de a népességfogyás csak 1981-től indult el. Ennyi idő kell, hogy a kevés gyerek elkezdjen kevesebbet szülni. Nemrég publikáltak egy friss indiai eredményt: már ott sincs meg a 2,1-es termékenységi arányszám, India a reprodukciós szint alatt van. Az az India, amiről nekünk az az elképzelésünk, hogy mennyire szaporodik, mindenkinek 6–8 gyermeke van. Kínában pedig már rég alacsonyabb a termékenységi arányszám, mint Magyarországon. Brazíliában sincs már meg a két gyerek. A Földön ma 2,3–2,4 körüli a teljes termékenységi arányszám, ez a 1960-as 5-ről ment le. Ami ez alól látványos kivétel, az Fekete-Afrika, ahol máig 5 fölötti termékenységi arányszám jellemző. A szubszaharai térségben valóban fenntarthatatlannak tűnik a népesedési helyzet, de a Föld jelentős részén ez gyakorlatilag lezárult, a népesedési helyzet fenntartható.\n\nEnnek mi az oka? Van valami tényező, ami visszahúzza a kilengett ingát, ami a kiegyenlítődés felé tol, vagy van valami emberi, társadalmi, fejlettségbeli oka, esetleg a helyi politika mozdítja ebbe az irányba a trendeket?\n\nNem tudni. A főbb trendek tényleg a kiegyenlítődés, a 2-es szám felé mennek, de ennek az okát nem tudom megmondani. Azt se tudom megmondani, nem következik-e be az világszinten, ami Európában és a Távol-Keleten bekövetkezett, hogy a termékenység tartósan beesik a reprodukciós szint alá. Erre nagyobb esélyt látok. Jelenleg a világ legalacsonyabb termékenységű területe nem Európa, hanem a Távol-Kelet. Japán, Dél-Korea, Szingapúr, Hongkong és Kínának a tengerparti része, ahol van egy 700 milliós közösség, amelyben az uniónál lényegesen alacsonyabb a termékenység.\n\nAzt mondja, hogy a demográfia fő kérdése lassan nem a túlnépesedés, hanem az elöregedés és a népességcsökkenés lesz?\n\nFurcsa évtized lesz ez világszinten.\n\nA demográfusokat az fogja foglalkoztatni, hogy alacsony marad-e a termékenység, és annak milyen következményei lesznek, miközben a közhiedelem egy népességnövekedési narratívában él.\n\nDe amit elmondtam, abból nem következik a Föld kipusztulása, mégis úgy tűnik, bizonyos társadalmak nem fogják újratermelni magukat. Ott van az Egyesült Államok: itt mindig 2 felett volt a termékenység, mindig ez volt a jó példa, most mégis 1,7-en állnak.\n\nMegfejtés?\n\nEzernyi oka lehet.\n\nEz jellemző? Hogy a demográfusok tudnak egy csomó adatot, elemzik azokat, összehasonlítják másokkal, aztán sok mindenre a végén azt mondják, hogy nem tudják pontosan, miért van így.\n\nValami ilyesmiről van szó, igen. Ráadásul a népességpolitikában nincs csodaszer, ezt mutatja a skandinávok esete, ahol nagyon jó számok voltak egészen pár évvel ezelőttig, most mégis nagyot estek, Finnország 1,3-nál tart, és nem tudják a magyarázatát. A demográfiának a többi társadalomtudománnyal szemben több az empirikus alapja, nekünk számaink vannak először, és utána rengeteget számolunk. Ha nincs adatod, kitalálhatsz jól hangzó elméleteket, de az adat, főleg a sok adat megfojtja az elméletet. A nagy társadalomtudósok sokszor nem hagyják zavartatni magukat a számoktól, esetleg a számokat arra használják, hogy az elméleteiket alátámasszák. A demográfus a számokból indul ki, és akármit mond, mindig van rá kivétel. A beszélgetés elején említett demográfiai átmenet lényegében az egyetlen olyan elméletünk, ami többé-kevésbé megáll. A demográfust épp a számok akadályozzák, hogy nagy elméleteket gyártson.\n\nMikor boldog a demográfus?\n\nSzakmailag?\n\nÚgy. Kell-e a boldogságához, hogy kijöjjön a nulla, hogy ne fogyjon a társadalom, amelyben él?\n\nLassan 25 éve dolgozom demográfusként, s bár lehet, hogy nevetségesen hangzik, de személyesen is boldoggá tenne, ha lenne végre legalább egyetlen olyan hónap, amikor arról nyilatkozhatnék, hogy ebben a hónapban többen születnek, mint ahányan meghalnak Magyarországon. Ezt ugyanis szívesen megélném. De ez túlmutat a személyes történeteken, egy társadalomnak pragmatikus érdeke, hogy fenntartható legyen, ennek számtalan pozitív hatása van.\n\nAmióta a pályán van, ez az adat sose volt még pluszban. Mekkora az esély, hogy lesz olyan pillanat még a pályáján amikor, ez az adat már nem lesz mínuszban?\n\nBár a népesség fenntartása reális cél, sokaknak sikerült a környéken, mégis pesszimista vagyok, hogy ez bekövetkezik nálunk."
}