{
    "Végzetes cápatámadás történt Dél-Afrika partjainál": "Egy 39 éves nőt ölt meg egy nagy fehér cápa Dél-Afrika partjainál, amikor kora reggel megmártózott a tengerben – olvasható a Mirror oldalán.\n\nA strandolók arra lettek figyelmesek, hogy a nő hirtelen sikoltozni kezdett, amikor a cápa beleharapott, majd újra eltűnt a víz alatt. A nő nem merészkedett túl a sekély vízen, és nem volt messze úszótársaitól, amikor a vérszomjas ragadozó megtámadta. Egy mentőhajó kétségbeesetten próbálta megmenteni a nőt, de így is túl későn érkeztek: addigra olyan súlyos sérüléseket szenvedett, hogy a helyszínen azonnal életét vesztette. Az áldozat Fokvárosból származik, és a népszerű tengerparti üdülőhelyen nyaralt a Plettenberg-öbölben található Central Beachnél.\n\nA helyi hatóságok lezárták a strandot, és táblákkal figyelmeztették az embereket, hogy tartózkodjanak a víztől. Bitou önkormányzatának polgármestere, David Swart a következőket mondta: „2011-ig soha nem volt halálos áldozatunk Plettenbergben, ez pedig most a harmadik az elmúlt három hónapban.\n\n„Úgy tűnik, nincs változás a cápa viselkedésében ezen a területen, így egy kicsit rejtély, hogy miért volt három végzetes támadásunk ilyen rövid idő alatt. „Kutatásokat folytatunk és fokozott figyelmeztető jelzéseket helyezünk ki, valamint egy hónappal korábban kezdjük meg a mentőszezont – mondta. A nő holttestét átadták az igazságügyi orvosszakértőknek és a rendőrségnek, a közeli hozzátartozóit értesítik.",
    "Dél-Afrika gepárdokkal segíti ki Indiát és Mozambikot": "Gepárdokat küld Dél-Afrika Indiába és Mozambikba, hogy segítse a helyben megfogyatkozott állatállomány pótlását. Miután egy hónapig karanténban voltak, a projekt első nagymacskái szeptember elején repültek Mozambikba. A program vezetői további 12 gepárdot terveznek Indiába szállítani októberben.\n\n- Sokkal jobb egy kisebb ketrecet használni a szállításhoz, mint egy nagyobbat. Így a gepárdok nem tudnak nekifutni a falnak, amikor megpróbálnak kiszabadulni. Miután felébrednek, hosszan ható érzéstelenítőt használunk, ami lassan ürül ki a szervezetükből, így nem lesznek azonnal stresszesek a bezártságtól - mondta egy állatorvos asszisztens.\n\nA csapat már most készül az októberi szállításra, amikor jóval hosszabb utat kell megtenniük az állatokkal, több repülőtéren is le kell majd szállniuk üzemanyagért.\n\n- Négy gepárdot bénítottunk most meg: kettő hímet és kettő nőstényt. Elhelyeztük őket a szállító ketrecekben, amikben a Zambézi folyó deltájáig utaznak majd. Egy kísérő is utazik az állatokkal. Kora reggel szállnak át egy repülőre, azzal teszik meg az út utolsó részét Mozambikig - mondta a projekt egyik állatorvosa.\n\nA terv szerint az állatok először egy védett erdőben laknak majd, hogy elkerüljék a leopárdokat és más ragadozókat. Miután hozzászoktak az új környezetükhöz, szabadon engedik őket.",
    "Visszakövetelik a brit koronázási jelképekbe foglalt gyémántokat": "Az indiaiak visszakérik a legendás Koh-i-Noort, Dél-Afrika pedig a Cullinant, Afrika Nagy Csillagát. És lehet, hogy mások is jelentkeznek még más értékekért.\n\nII. Erzsébet királynő halálhíre után Indiában viharos sebességgel terjedt egy címke a Twitteren: a @kohinoor.\n\nEz a világ legértékesebb gyémántjára utal. Királynők nemzedékei viselték a koronájukon. Legutóbb ez volt egyike annak a 2800 drágakőnek, amelyeket III. Károly király nagyanyjának, az anyakirálynőnek készített koronájába foglaltak.\n\nArról azonban vita folyik, hogy a 105 karátos, ovális alakú gyémánt a Windsor-házat illeti-e.\n\nAz értékes gyémántért évszázadok óta harc folyik, olyannyira, hogy a brit királyi legenda szerint a méretes briliáns balszerencsét hoz a viselőjének.\n\nAz indiaiak arra emlékeztetnek, hogy a ma 591 millió dollárt érő, de inkább felbecsülhetetlen drágakő országuk déli részéről, a mai Ándhra Prades területéről származik.\n\n„Az indiaiak nevében visszakérjük a Koh-i-Noorunkat” – üzente egy indiai Twitter-felhasználó alig nyolc perccel a királynő halálának hivatalos bejelentése után.\n\nMások arra emlékeztettek, hogy a brit koronaékszerek különböző gyarmatokról származnak:\n\nA Koh-i-Noor viharos története\n\nA gyémántról szóló legkorábbi feljegyzések a 12. századból származnak. A Koh-i-Noorra igényt tartottak a mogul iszlám uralkodók, a szikh maharadzsák és az afganisztáni emírek egyaránt. Az 1800-as években az utolsó szikh maharadzsa, Dalíp Szingh birtokába került, aki alig 11 évesen került a mai Pandzsáb élére. Ez volt az indiai szubkontinens egyik utolsó olyan területe, amelyet még nem gyarmatosítottak a britek.\n\nViktória királynő uralkodása alatt végül, két véres háborút követően, 1849-ben több ezer áldozat árán mégis elfoglalták. A Koh-i-Noor a maharadzsa és a britek között kötött békeszerződés része volt. Harmadik záradékában kikötötték, hogy a gyémánt az angol királynőt illeti.\n\nA gyémántot 1850-ben Viktória királynőnek adományozták, és ma a londoni Towerben, a koronaékszerek részeként tekinthető meg.\n\nAz ezredfordulón, 2000-ben egyébként indiai képviselők írásos petícióban követelték a Koh-i-Noor visszaszármaztatását.\n\nÉles emlékeztetője annak, hogy mi is volt valójában a gyarmatosítás: szégyentelen leigázás, kényszerítés és eltulajdonítás\n\n– állt a levelükben.\n\nA brit miniszterelnök 2013-as indiai látogatásakor is felmerült a gyémánt visszaszolgáltatása. Hirtelen kiürülne a British Museum – védekezett.\n\nAttól tartok, nemet kell mondanom\n\n– közölte David Cameron.\n\nIndia mellett a Koh-i-Noorra igényt tart Pakisztán, Afganisztán és Irán is. Azt állítják: a gyémánt az övék. A Koh-i-Noort legközelebb Kamilla fogja viselni férje, Károly koronázásakor.\n\nAfrika Nagy Csillaga\n\nDél-Afrikában közben egyre többen követelik a brit királyi családtól, hogy II. Erzsébet királynő halála után adják vissza a világ legnagyobb csiszolt gyémántját.\n\nAz Afrika Nagy Csillaga vagy Cullinan I. néven ismert gyémántot egy nagyobb drágakőből csiszolták, amelyet 1905-ben bányásztak Dél-Afrikában. Jelenleg a mindenkori brit uralkodó jogarát díszíti. Sok dél-afrikai úgy véli, hogy Nagy-Britannia jogtalanul szerezte meg az ékszereket.\n\n„A Cullinan-gyémántot azonnali hatállyal vissza kell szolgáltatni Dél-Afrikának” – követeli Thanduxolo Sabelo aktivista, aki szerint hazája ásványkincsei Nagy-Britanniát szolgálják, népe kárára.\n\nTöbb mint hatezren írták alá a petíciót, amelyben azt kérik, hogy Afrika Nagy Csillagát adják vissza, és állítsák ki egy dél-afrikai múzeumban.\n\nA dél-afrikai parlament egyik tagja, Vuyolwethu Zungula felszólította országa vezetését, hogy „követeljen jóvátételt a Nagy-Britannia által okozott összes kárért”, és „követelje vissza a Nagy-Britannia által ellopott összes aranyat, gyémántot”.\n\nAz eredeti, nyers gyémánt 3106 karátot nyomott, akkora volt, mint egy emberi szív – állította az az amszterdami Asscher, amely a Cullinant feldarabolta, majd csiszolta.\n\nA Royal Asscher szerint a Cullinan-gyémántot kilenc nagy és 96 kisebb darabra vágták. A legnagyobb követ VII. Edward király Afrika Nagy Csillagának, a második legnagyobb csiszolt követ pedig Afrika Kisebb Csillagának nevezte el. A nagyobb gyémántot a jogarba foglalták, a második csiszolt kő pedig a koronába került.\n\nII. Erzsébet királynőt számos portrén örökítették meg a gyémántokkal.\n\n(Borítókép: Az anyakirálynő koporsója, rajta a Koh-i-Noor gyémánttal díszített korona 2002. április 5-én. Fotó: Tim Graham Picture Library / Getty Images)",
    "Kiebrudalták a Shellt Dél-Afrika vad partvidékéről": "Egy dél-afrikai bíróság megtiltotta a Shellnek, hogy fosszilis energiahordozók után kutasson az ország érintetlen partvidékén. A döntést a kampányolók a bolygó „hatalmas győzelmeként” üdvözölték – írja az Euronews.\n\nA Shell kőolajipari óriás tavaly bejelentette, hogy megkezdi a kőolaj- és földgáztartalékok kutatását az afrikai ország keleti partjainál. Az ehhez szükséges jogokat még 2014-ben adta meg a dél-afrikai kormány a vállalatnak, melyeket aztán 2021-ben meg is újított. Ennek nyomán a Shell akár víz alatti robbantásokkal is kutathatna a készletek után, melynek azonban komoly ökológiai ára lenne.\n\nVictory to civil society and small-scale fishers for protecting the Wild Coast against @Shell seismic surveys, @DMRE_ZA we need a proper energy plan to guide the energy infrastructure of South Africa. pic.twitter.com/r711fgfqWy — The Green Connection (@TheGreenConnect) September 2, 2022\n\nÉpp ezért a tervek heves ellenállásba ütköztek és az aktivisták a bíróság elé vitték az ügyet. A héten született ítélet alapján a bíróság visszavonta a Shell kutatási jogait, mivel úgy ítélte meg, hogy azokat jogellenesen adták meg. A Greenpeace Africa „a helyi közösségek hatalmas győzelmeként” üdvözölte az ítéletet.\n\nHa a Shellnek és a kormánynak megengedjük, hogy folytassa az olaj- és gázkitermelést és más fosszilis tüzelőanyagok kutatását, az mindenki életére és a bolygó jövőjére nézve is káros lenne. –mondta Sinegugu Zukulu, a Sustaining the Wild Coast nevű szervezet programvezetője\n\nAhogy írják, a Shell a szeizmikus robbantás módszerével kereste volna a tenger alatti készleteket. Ennek során rendkívül hangos robbanásokat idéznek elő a tenger mélyén, melynek lőkéshullámai a tengerfenék alatti földkéregben akár 40 kilométer mélységbe is eljuthatnak. Ennek megfelelően el lehet képzelni, hogy a vízben és az aljzaton milyen pusztítást visz végbe a módszer. A Shell 6000 négyzetkilométernyi területen tervezte a készletek feltérképezését ezzel a módszerrel Dél-Afrika vizeiben.\n\nJUST IN: A court in Makhanda, #SouthAfrica has upheld a ban imposed on the energy giant #Shell from using seismic waves in the exploration of oil and gas off the Indian Ocean coast. pic.twitter.com/3x0G1QFqU7 — BNN Newsroom (@BNNBreaking) September 2, 2022\n\nA Centre for Biological Diversity nevű amerikai civil szervezet szerint fülsiketítő robbanások „megzavarhatják, megsebesíthetik és megölhetik” a tengeri élővilágot. A hanghatás a 250 decibelt is elérheti, és még kilométerekkel távolabb is komoly halláskárosodást okozhat például az erre kifejezetten érzékeny tengeri emlősöknél. Az már csak hab a tortán, hogy az kérdéses terület az év bizonyos szakaszaiban többféle bálnafaj vándorlási útvonalán fekszik, számos delfinfaj pedig egész évben megtalálható ezekben a vizekben.\n\nKapcsolódó bejegyzések Akkora zaj van a tengerekben, hogy megsüketülnek a teknősök Egy friss kutatás szerint a tengeri teknősök akár időlegesen el is veszíthetik hallásukat a vízben terjedő zajszennyezéstől.\n\nA felperesek érveik között rámutattak arra is, hogy a Shell nem folytatott konzultációt az érintett közösségekkel, és hogy a döntéshozók nem vették figyelembe a helyi halászok megélhetését, valamint a kulturális és spirituális jogokat érintő lehetséges károkat. Továbbá azt sem vették figyelembe, hogy mennyire számottevő az olaj- és gázkitermelésnek az éghajlatváltozáshoz való hozzájárulása.\n\nBorítókép: twitter.com/naturaljustice",
    "„Hiányzik a nyelv, amit a szüleimtől tanultam” – 40 éve Afrika felett repül a magyar pilóta, akinek ez volt az álma": "Mikor és hogyan indult a nagy kaland?\n\nHajdúböszörményben emelt szintű ipari iskolát végeztem asztalosként. Pár hónapig Budapesten dolgoztam, majd piros útlevéllel átmentem Jugoszláviába, s onnan vonattal tovább Ausztriába. Vitt a kalandvágy, utazni akartam, megismerni a világot, ami az akkori Magyarországon maradva kizárt lett volna. A vasfüggönyön túl viszont tárt karokkal vártak, munkát, letelepedési engedélyt kaptam, de már előre kinéztem magamnak Dél-Afrikát, s még abban az évben mentem is tovább oda. Teljesen egyedül, otthonról senkit nem avathattam be a tervembe. A hozzátartozóim nyilván sajnálták, és nem is jött jól nekik abban a politikai helyzetben, hogy a családból valaki disszidált. A legnagyobb bűnnek számított, míg ma rengeteg magyar fiatal dolgozik külföldön. Nagyot fordult a világ.\n\nMi vonzotta éppen Dél-Afrikába?\n\nA klíma, a munkalehetőség és az Európát, Amerikát behálózó akkori politikai helyzettől való teljes függetlenség. A földrajz volt a kedvenc tantárgyam, ezért is tudtam, hogy előbb-utóbb repülési engedélyt akarok szerezni. Dél-Afrika fejlődő ország volt tengerrel, a munkavállaláshoz is megvoltak a papírjaim, 1974 áprilisában befogadtak mint bevándorlót. Persze egy új országban nyelvtudás és ismeretség nélkül izgalmas az első év, de ha bedobnak a mély vízbe, akkor megtanulsz gyorsan úszni, vagy elsüllyedsz. Nekem nem volt kedvem elsüllyedni. Dolgoztam, pénzt gyűjtöttem, szótárból tanultam a nyelvet.\n\nEz egy többnyelvű ország, a helyi feketék a saját törzsi nyelvüket beszélik, plusz vannak az angolok és a dél-afrikaiak, akiket régebben búrnak, ma Afrikaans-nak hívnak, ők ugye a hollandoktól származnak, de itt nekik is saját nyelvük van. A munkában a legtöbben azt használták.\n\nHogyan jutott túl a kezdeti megpróbáltatásokon, pontosan milyen akadályokat kellett leküzdenie?\n\nEurópában sokkal több lehetősége van egy egyedülálló fiatalnak ismerkedni. Itt az angolok hidegvérűek, jóformán csak akkor állnak szóba veled, ha valaki bemutat nekik, ha úgy beszélsz és úgy iszod a teát, mint ők. A magyar származású George Mikes nagyon jól érzékelteti ezt a How to be an Alien című könyvében. Az Afrikaans-ok kedvesebbek, de ők is tartottak némi távolságot, főleg, hogy nem koccintottam velük, mert nem fogyasztok alkoholt. Minden nap új tanulságot hozott, de őszintén mondom, fiatalon ez a felfedezés minden napomat széppé tette. Az európai szokások, a kultúra, a magyar nyelv hiányzott, de úgy voltam vele, hogy ha letettem itt a lábam, itt kell gyökeret vernem.\n\nMiként sikerült eljutnia az álma megvalósításáig, hogy pilóta legyen?\n\nKét évet az építőiparban, hét évet a bányaiparban dolgoztam. Szinte mérnökként kezeltek, az otthonról hozott szaktudásom itt sokat ért. Gyémántbányákban építettünk új bányarészeket, ha elkészült, vittek tovább egy másikba. Közben elkezdtem kitanulni a repülést. Zsúfolt időszak volt: pénzkeresés, nyelvtanulás, vizsgák repülésből… A tanfolyamot a helyiek is sokan feladták, miközben én a matekot értettem, csak angolul volt nehéz leírni a válaszokat. Az irányitótoronyban dolgozókhoz jártam fel segítségért, ők becsülték, hogy így próbálkozom, támogattak, biztattak. Féltem, hogy ha nem sikerül, elveszett pénz lesz, amit befizettem, de 1982-re már megvolt az engedélyem, és ’83-ban munkát is kaptam Délnyugat-Afrikában. Keveset fizettek, de továbbképeztem magam, és ’86-tól már Johannesburgból repülhettem szabadúszó charterpilótaként. Változatos utakra vittem kirándulókat az Okavango-deltához, a Kruger Nemzeti Parkba, szafarikra. Később üzletembereket, politikusokat is. Így ismertem meg egy bankárt, akinek saját vadrezervátuma volt, és pilótát keresett. Azt mondta, mások mellett félt, de mellettem nem. Megkérdezte, átköltöznék-e Fokvárosba, hogy neki dolgozzak.\n\nKép Fotó: Kiss Lajos\n\nEz 2000-ben volt, addigra nyilván beilleszkedett már Johannesburgban. Mit válaszolt?\n\nNehéz volt becsukni az ajtót, feladni a munkát és a kapcsolatokat, amiket 15 évig építettem, egy új helyért, gépért, munkáltatóért. Fokváros földrajzilag érdekelt, de gazdaságilag minden Johannesburg környékén összpontosult, ám ha nem próbáltam volna meg, örökre ott maradt volna bennem a „mi lett volna, ha…” Leköltöztem hát. Nyitottan gondolkodom, az új helytől nem vártam mást, mint újdonságot, egy kis változás meg nem ártott. Fokváros alvó város, eléggé lelassult hely. Gondoltam, ha nem tetszik, úgyis sokat leszek majd úton. Nos, annyira más volt, alig hittem el, hogy egy országon belül két ilyen külön világ létezhet! De nem engedtem, hogy csalódás érjen, ha már így döntöttem. Johannesburgban az aranyláz idején mindenki gyorsan meg akart gazdagodni, innen maradt meg az a rohanó, pénzcsináló hozzáállás, hogy tényleg csak kemény munkával lehetett ott haladni, túlélni.\n\nFokvárosba, a tengerpartra meg főleg azok a nyugdíjkorhatárosok költöztek le, akik már sok pénzt csináltak, és egy fiatalabbnak az ottani féllábas tempó viccesen szólva „zombik gyaloglásának” tűnt.\n\nMiként nehezítette meg ez a ráérősség az ön dolgát?\n\nA repülésnél elvárás, hogy minden tökéletes legyen, a gép készen álljon, időben induljon, érkezzen, ne legyen semmi fennakadás. Na, de itt a tisztításra vagy az üzemanyagra is órákat kell várni, ha a szolgáltató félálmosan úgy áll neki, hogy mindegy, hogy most, délután, vagy csak másnap készül el. Ugyanakkor Johannesburg meg túlnépesedett, veszélyesebb lett. A környezete mindkettőnek szép, Fokvárosé a hegy miatt, Johannesburg meg úgy tele van fákkal, hogy felülről nézve, mintha erdőben lennének az épületek. A klímája az utóbbinak jobb, és onnan 3-4 órán belül vadrezervátumban vagy. Fokváros egy kicsit túlértékelt, nem csoda, hogy reklámfilmeseket is szoktam szállítani onnan.\n\nAfrika más országaiban is megfordult. Veszélyes helyzetbe soha nem került?\n\nMegúsztam mindent, pedig Kongóban, Angolában is jártam, ahol háborúk voltak. Szomáliába is vittem vöröskereszteseket. Azt szoktam mondani félig viccesen, hogy Johannesburgnál semmi sem veszélyesebb. Kongóban mások a hotelben ülnek, ahonnan autóval viszik őket tárgyalásra, míg én egyedül sétáltam fehéremberként, s körbenéztem. Sokan rám köszöntek, hogy „Zungu” – ez jelenti a fehérembert –, ám senki nem bántott vagy diszkriminált. Dél-Afrikában viszont neked eshetnek a bűnözők, mert meggyőződésük, hogy aki fehér, annál pénz van. De veszélybe még itt sem kerültem.\n\nMagyarországon hányszor járt 1974 óta?\n\nNyolc évig nem térhettem vissza, aztán négy-öt évenként mentem. A szüleim már nem élnek, de vannak még rokonok a Hajdúságban. A legérdekesebb a kilencvenes évek eleje volt, amikor hirtelen megváltozott az emberek viselkedése. Egyből utaztak, mindent lehetett kapni, és főleg vidéken senki nem beszélt már a múltról. Dél-Afrikában is nagy változás volt ’94-ben, de ott ma is az apartheid a téma. Magyarországon senkitől nem hallottam, hogy a háború utáni 40 évről panaszkodna, inkább előre néztek, dolgoztak, nem számított, mit vesztettek előtte. Megható volt látni, hogy végre senki nem olyan lehangolt.\n\nSoha nem gondolt arra, hogy visszatérjen?\n\nAmikor eljöttem, tudtam, hogy ezt csak úgy lehet honvágy és depresszió nélkül kibírni, ha elfogadom azt, ami van. Nem lehet két élet között „döntetlenül” élni. Ha eldöntesz valamit, vidd végig. Sokan, akik nem tudtak dönteni, visszamentek, de már nem azt találták, amit otthagytak, amire vágytak. Én ott hozom ki a legtöbbet a helyzetből, ahol vagyok. Szívesen járnék sűrűbben haza, Európában nagyobb a szervezettség, de télen meg is őrülnék arra gondolva, hogy Afrikában meg süt a nap. Európa népesebb, zártabb, itt minden lazább, senki nem háborgat, kocsival is óriási területek járhatók be, ami kikapcsol. A csodás magyar ízek helyett viszont főleg barbecue van a kellemes klíma miatt. A viccek és a történetek is hiányoznak. A magyar nyelv, amit a szüleimtől tanultam.\n\nSosem feledem az Édes anyanyelvünk című műsort, amelyet Lőrincze Lajos tanár úr szerkesztett, abban olyan szépen elmagyarázott mindent, hogy még mindig a fülemben csengenek a kifejezések.\n\nMeg is nősült a „másik hazájában”?\n\nHosszú évekig egyedülálló voltam, mert hétvégén állandóan utaztam, teljesen lekötött a munka. Senkit nem tettem volna ki annak, hogy hol Mozambik szigetén, hol a Namib-sivatagban vagyok. Aztán találkoztam Sandrával, vele nemrég összeházasodtunk. Ő sem volt még férjnél, gyereke sincs egyikőnknek sem. Már háromszor volt Magyarországon velem, azon nevetek, hogy ő meg a magyar ételeket képtelen megszokni. Ő az egyik ágról német, a másikról pedig francia hugenotta.\n\nKép Kiss Lajos pilóta és párja Dél-Afrikában és Budapesten – Fotó: Kiss Lajos\n\nA kaméleonos fotója miatt kérdezem: élvezi, hogy érdekes állatokkal is találkozhat?\n\nOlyan sok szafarin voltam, annyi állatot láttam a nyitott dzsipről – oroszlánt, elefántot, bivalyt, érdekes madarakat –, és mindig annyira csodáltam a természetet, hogy nem is tudok betelni vele. A kis kaméleon előbb homokszínnel olvadt be egy homokbuckába, majd ahogy közeledtem, sötétedett. Az élénk szín, amit megcsodálhattam, a védekező színe, így mutatja a többi állatnak, hogy mérgező.\n\nKép Fotó: Kiss Lajos\n\nA pilóta hivatást meddig űzheti?\n\nElmehettem volna egy légitársasághoz jobb pénzért, de az nekem monoton lett volna, katonás szigor mellett. Akkor 65 évesen el is küldtek volna nyugdíjba, így pedig már betöltöttem a 66-ot, de még nyugodtan repülök, sőt ragaszkodnak is hozzám a gyakorlatom miatt. Amíg a látásom, a hallásom és a szívem bírja, folytatom. Így is megélek belőle a középosztály szintjén, csak az infláció meg a gazdasági bizonytalanság ne lenne. Fokváros peremvárosában lakunk egy 3 szobás saját házban.\n\nMit tett hozzá a személyiségéhez az, hogy magyarként kell egy idegen országban boldogulnia?\n\nEzen én is sokat gondolkodtam. Amikor eljöttem, megnyílt előttem a világ, új helyet, nyelvet, életformát választhattam. De az alapokat Magyarországnak köszönhetem. Ha az itteniekhez hasonlítom magam, ők kényelemben nőttek fel, de nincs meg az az élettapasztalatuk, ami nekem, ők nem mentek át azokon a nehézségeken, amelyek nekem erőt adtak. Mert nemcsak országot, hanem földrészt is váltottam, ám itt sosem kerültem teljesen egy szintre a helyiekkel. Újrakezdeni felnőttként, megváltoztatva a nyelvet, a körülményeket, amelyek közt felnőttem, kemény megpróbáltatás volt. De örülök annak, hogy itt kötöttem ki, és hogy mindezeken átmentem. Annak pedig pláne, hogy mindezeken magyarként mentem át, és meg is maradtam magyarnak.",
    "Nőtt a dél-afrikai csemegeszőlő export": "Több mint 77 millió karton csemegeszőlőt exportált Dél-Afrika, körülbelül 4%-kal többet, mint az előző idényben. A dél-afrikai csemegeszőlő-termelők egyesületének jelentése szerint a kiváló termés nagyrészt a jó időjárási viszonyoknak és a termesztésbe vont új fajtáknak köszönhető.\n\nFotó: Pixabay\n\nNem csupán az árverseny miatt aggódnak a dél-afrikai termelők, gondot okoz az is, hogy a növekvő költségek csökkentik a profitot.\n\nDél-Afrikában csemegeszőlőt több mint 20 ezer hektáron termesztenek, hat fő fajta foglalja el az összes termőterület felét. Ugyanakkor az afrikai régiónak komoly versenytársai a déli félteke más szőlőtermesztő országai, és például Peruban is jelentősen nőtt a termésátlag.\n\nA dél-afrikai csemegeszőlő fő piaca az Európai Unió, az Egyesült Királyság, Kanada, valamint a Közel-Kelet és Délkelet- Ázsia. Idén az oroszországi kivitel 29%-kal visszaesett. Az egyesület közleménye arra is kitér, hogy a jövőben a fő hangsúlyt elsősorban a szállítási útvonal hűtési kapacitásának biztosítására és a termesztéstechnológiára fektetik annak érdekében, hogy növeljék a szőlő eltarthatóságát.",
    "VIDEÓK : Dél-Afrika gepárdokkal segíti ki Indiát és Mozambikot": "",
    "Elszállhat a narancs ára, a szezon közepén szigorított Európa": "Továbbra sem hozhatók forgalomba az Európai Unióban azok a Dél-Afrikából importált citrusfélék – elsősorban a narancsfélék –, amelyek nem kaptak úgynevezett hidegkezelést a szállítást megelőzően. A növényvédelmi eljárásra az EU idén július elejétől kötelezi a dél-afrikai citrustermesztőket.\n\nFotó: Mujahid Safodien/AFP\n\nA szigorítást azzal indokolta az uniós szakhatóság, hogy a szállítmányokkal behurcolhatják a kontinensre a nálunk nem őshonos, ám rendkívül kártékony és invazív narancslepkét. Ha a kártevő elterjedne, komoly pusztítást okozna a legtöbb gyümölcsösben.\n\nA dél-afrikai citrustermesztők szövetsége (Citrus Growers Association – CGA) korábban keményen bírálta az uniós szigorítást és a Kereskedelmi Világszervezethez fordult, mivel szerintük aránytalan, tudományos eredményekkel és megfelelő adatokkal nem alátámasztott döntés született, amellyel a valóságban a spanyol termelők piaci pozícióját javítaná az unió.\n\nA szövetség arra figyelmeztet, hogy Dél-Afrika a világ második legnagyobb narancsexportőre, amely részben annak köszönhető, hogy rendkívül szigorú növényvédelmi irányelvek teszik biztonságossá és jó minőségűvé a gyümölcsöket.\n\nTöbb szállítmányban is megtalálták a kártevőt\n\nAz európai gazdákat és termelőket tömörítő ernyőszervezet, a Copa-Cogeca üdvözölte az uniós lépést, sőt a szigorítás kiterjesztésére szólította az Európai Bizottságot.\n\nAz irányelv egyelőre csak a nem hidegkezelt narancsra terjed ki, de indokolt lenne a szervezet szerint a mandarinra is kiterjeszteni az előírásokat.\n\nRámutattak, hogy ebben a szezonban jelentősen megszaporodtak azok a szállítmányok, amelyeknél beigazolódott a narancslepke jelenléte. A kártevő, amellett, hogy elszaporodhat a kontinensen, a szállítmányok minőségét is rontja, nagy tételekben eladhatatlanná téve a narancsot, a citromot vagy a grépfrútot.\n\nA hidegkezelés során a gyümölcsöt 2 Celsius-fokon, vagy annál is alacsonyabb hőmérsékleten tárolják 25 napon keresztül. Ezek a körülmények gyakorlatilag garanciát jelentenek arra, hogy az adott szállítmány kártevőmentes. A citrustermelők elsősorban amiatt bírálták az EU-t, mert a szezon közepén vezették be, így a szállítmányokat jelentősen késlelteti a hosszas hűtési idő.\n\nA Copa-Cogeca arra is rámutatott, hogy az EU-s forgalmazás feltételéül megszabott hidegkezelés régóta alkalmazott eljárás, nem újdonság a dél-afrikai termesztőknek sem: az Egyesült Államok már régóta előírja a növényvédelmi eljárást.\n\nCitrom, narancs, mandarin: jó termés mellett átalakul a globális piac\n\nDél-Afrikában az elmúlt évek átlagánál több narancs terem idén. A citrusféléknek március és szeptember közé esik a szezonja, ekkor szedik a legtöbb gyümölcsöt. A citrusnagyhatalom idén növekvő exportra számít a nagyobb termésmennyiség miatt.\n\nAz Amerikai Mezőgazdasági Minisztérium (USDA) átfogó citruspiaci jelentésében rámutatott, hogy a jelentős termésmennyiség mellett a hagyományos piacokon a keresletet jelentősen visszavetik az Oroszország ellen hozott nyugati szankciók. Ezek a korlátozások áttételesen érintik a dél-afrikai citrusféléket is, mivel azok szállítása megdrágult és jóval hosszabb ideig tart. A citrusfélék népszerűsége ugyanakkor világszerte töretlenül nő, így a kereslet más piaci forrásokban jelenhet meg.\n\nFotó: Sean Gallup/Getty Images\n\nRégóta tartottak az EU szigorításától a termelők, mivel az elmúlt években egyre nagyobb aggodalmakat váltott ki a kártevő behurcolása. Az USDA jelentése arra emlékeztetett, a dél-afrikai szállítmányokat olyan termővidékekről indították az unióba, amelyeken alkalmaznak hidegkezelést, ezzel elkerülve a most bevezetett növényvédelmi szigorítást.\n\nA dél-afrikai gyümölcstermesztők félelme érthető: a teljes narancskivitel 40 százaléka az unióba irányul.\n\nNem várható ugyanakkor, hogy a hidegkezelési előírás jelentősen visszavetné az uniós behozatalt, ugyanakkor a szigorítás időzítése rendkívül kedvezőtlen. Így szűkülő kínálattal és emelkedő árakra kell készülniük az európai fogyasztóknak. Az árak emelkedését vetíti előre, hogy az európai narancstermés az elmúlt évekhez képest kisebb lesz az évszázadok óta nem tapasztalt szárazság és gyakori hőhullámok miatt.\n\nÉszak-Afrika lesz az új citrusnagyhatalom?\n\nKomoly konkurenciát jelenthet az afrikai beszállítóknak Marokkó és Egyiptom. Az észak-afrikai országokban jelentősen nőtt a citrusültetvények területe, és behozhatatlan versenyelőnyt jelent e két ország közelsége Európához.\n\nAz amerikai várakozások szerint nemcsak a friss gyümölcs, de a narancslé is drágább lesz az EU-ban. Ennek oka, hogy a feldolgozott narancs iránti kereslet jelentősen nő a friss áruhoz képest. Az időjárás miatt kisebb termésmennyiség és az import visszaesése szűkös kínálatot eredményez.\n\nAz árak emelkedése a többi termékpályához hasonlóan a citrusféléknél sem marad el: világszerte, így Dél-Afrikában is költségnövekedést jelent a szállítási költségek jelentős emelkedése, az energiaárak növekedése és a globális hiánycikké váló műtrágya egekbe szökő ára.\n\nKeresettebb a mandarin, mint a narancs\n\nA fejlett országokban évek óta csökken a narancs iránti kereslet, ám ezzel párhuzamosan nő a kisebb méretű és édesebb mandarin népszerűsége.\n\nA narancsléfogyasztás ugyanakkor világszerte jelentősen nő, a legnagyobb exportőr továbbra is Brazília.\n\nA többi citrusféle iránti kereslet is átalakul. A grépfrút globális kínálata is kisebb lehet. Noha Kína, a világ legnagyobb termesztője rekordmagas termést vár idén, a belföldi, szintén rekordokat döntő kereslet miatt az export csökken.\n\nA globális citromtermés is nő, elsősorban az Egyesült Államokban és Törökországban termett, átlag feletti mennyiség miatt. Mind a friss, mind a feldolgozott citrom iránt nő a kereslet, így a nagyobb mennyiség kedvező piaci helyzetet teremt ebben a szezonban.",
    "Dél-Afrika felszólította az USA-t, hogy ne gyakoroljon rá nyomást Oroszország miatt": "Cyril Ramaphosa dél-afrikai elnök felszólította az Egyesült Államokat, hogy ne “büntesse” az afrikai országokat azzal, hogy nyomást gyakorol rájuk, hogy szakítsák meg a kapcsolatokat Moszkvával, és felhívta a figyelmet a kongresszusban elfogadott törvényre, amely több amerikai beavatkozást követel a kontinensen.\n\nMiután pénteken találkozott Joe Biden amerikai elnökkel, Ramaphosa újságírókkal beszélt a törvényjavaslatról, a “Countering Malign Russian Activities in Africa Act-ről” (az Afrikában folytatott rosszindulatú orosz tevékenységekkel szembeni fellépésről szóló törvény), mondván, hogy az intézkedés árt Afrikának és marginalizálja a kontinenst.\n\n“Nem szabad, hogy bárki megmondja nekünk, hogy kivel társulhatunk” – tette hozzá, megjegyezve, hogy Dél-Afrika régóta követi a világhatalmak közötti elzárkózás politikáját.\n\nBár a két vezető a megbeszélés során udvariassági megjegyzéseket váltott, és nem tett említést az oroszországi törvényről – amint azt a Fehér Ház közleménye részletezte -, Ramaphosa külön beszélt a kongresszusi fekete frakcióval a látogatása során, és ismét kritikát fogalmazott meg a törvényjavaslattal kapcsolatban.\n\nDél-Afrika “aggódik [a] lehetséges következmények miatt az afrikai kontinensre nézve, ha a javaslat törvénnyé emelkedne” – mondta, hozzátéve, hogy az “a kontinens büntetésének nem szándékolt következménye lehet a fejlődés és a növekedés előmozdítására tett erőfeszítésekért”.\n\nPretoria mind Washingtont, mind Moszkvát stratégiai partnernek tekinti – folytatta az elnök, aki sürgette az amerikai törvényhozókat, hogy “ne büntessék azokat, akik független nézeteket vallanak”, különösen akkor, amikor “Biden elnök igyekezett az afrikai országokat függetlenségük és szuverenitásuk tiszteletben tartása alapján bevonni”.\n\nAz amerikai politikusok azonban ragaszkodtak ahhoz, hogy a törvényjavaslat nem javasol semmilyen büntetést azoknak az afrikai államoknak, amelyek úgy döntenek, hogy folytatják a kapcsolatokat Oroszországgal, John Kirby, a Nemzetbiztonsági Tanács szóvivője pedig azt mondta, hogy “az Egyesült Államok nem kényszerít senkit arra, hogy válasszon köztünk és valaki más között, sem Ukrajnával, sem az indo-csendes-óceáni térséggel kapcsolatban”.\n\n“Nagy vonalakban véve, itt senkit sem akarunk megbüntetni” – mondta Kirby pénteken újságíróknak, hozzátéve: “Tiszteletben tartjuk a szuverenitást”.",
    "Globalizáció és/vagy autarkia?": "Miután Európa megszakított Oroszországgal minden kapcsolatot, vagy legalábbis a függőség-zsarolhatóság feloldásának nevében erre törekszik, a német elitben egyre gyakoribbak a hangok, hogy ugyanezt (a várható kínai amerikai konfliktus perspektívájában) Kínával is meg kell tennie. Az senkit nem látszik túlságosan zavarni, hogy eközben egy még nyomasztóbb függőség és zsarolhatóság csapdájába farolunk… Az amerikaiba.\n\nKína azonban még Oroszországnál is keményebb dió. A két – egyként kivitelre berendezkedett – ország, Németország és Kína gazdasága oly mértékben összefonódott, hogy a szétválás csak fájdalmas és kétes eredményességű csonkolásokkal volna lehetséges.\n\nKülönben is. Nem világos, hogyan egyeztethető össze a globalizmus ideológiája a nemzeti elzárkózással, azaz a – ma már gyakorlatilag aligha lehetséges – gazdasági-kulturális autarkiával. Európa az ipari forradalom kezdete óta jobbára kimerítette saját nyersanyagforrásait. Annak ellenére is, hogy a kolonizáció évszázadaiban Afrika, Dél-Amerika és Ázsia államait is megpróbálta kizsigerelni. A végsőkig vitt individualizmus – az állítólagos női emancipáció nevében – a nyugati társadalmak demográfiai forrásait paralizálta…\n\nEnnek ellenére – vagy éppenséggel következtében – a világ legfontosabb nyersanyag- és emberi erőforrásai a nyugati világ határain kívül találhatók. Ezek nélkül a nyugati gazdaság elkerülhetetlenül összeomlana. Ezt a fejleményt sem a robotika, sem a mesterséges intelligencia felfuttatása nem tudhatja megakadályozni. Mindkettőhöz nyersanyagokra, méghozzá legtöbb esetben nagyon ritka és zömében szintén a Nyugat határain kívül található nyersanyagokra lenne szükség. És a mesterséges intelligenciához is több emberi intelligenciára van szükség, márpedig az genetikai okokból egyenletesen oszlik el az emberi közösségekben. Több gyerek, több intelligens felnőtt. Az angol Hardy által felfedezett iskolázatlanul is zseniális indiai matematikushoz, a matematikatörténet legnagyobbjainak egyikéhez, Sirivásza Rámánudzsanhoz hasonló zsenik nagyobbik része is elkerülhetetlenül a Nyugat határain kívül lát napvilágot… Igaz, a munkaerő magától menekülne Nyugatra, csakhogy a bevándorlók integrálására ma már a Nyugat sem rendelkezik azokkal az technikákkal, amelyekkel a spanyol, a francia és az angolszász „fénykor” évszázadaiban rendelkezett.\n\nA nyersanyagokra és az agyelszívás gyanánt értelmezett bevándorlásra a Nyugat kétféleképpen tehet szert, méltányos és kiegyensúlyozott társadalmi-gazdasági kapcsolatokkal vagy valamiféle neokolonizációval, ami csak a Föld-bolygó világháborús újrafelosztásával válhatna lehetségessé.\n\nCsakhogy a Nyugat ez esetben olyan (legtöbbször) atomarzenállal is rendelkező nagyhatalmakkal kerülne szembe, mint Oroszország, Kína, India, Dél-Afrika, Brazília. A világ államainak kétharmada, hiába szólította fel Zelenszkij a Föld népeit, hogy mondjanak le a semlegességről, ma sem a Nyugat oldalán áll. (Feltehetőleg tudja miért…)\n\nEz az alternatíva tehát még a világ legszofisztikáltabb fegyvereinek birtokában is illuzórikus.\n\nMarad a másik lehetőség: az egyenjogúságra alapozott együttműködés. A kölcsönös tisztelet. Ez nemzetközi aspektusban csupán a globalitás és a lokalitás egymást kölcsönösen fenntartó rendszereire alapozható. Vagyis a nemzeti közösségeknek – az együttélés követelményei által mindig korlátozott – szuverenitására és az államközi kapcsolatok széles körű és pusztán a nemzeti szuverenitásigény követelményei által korlátozott összjátékára.\n\nMár maga a nyelv is világossá teszi, hogy a nemzetköziség csupán nemzetekre alapozható és a nemzetek is csupán más nemzetek, vagy az egyes államokon belül más nemzetiségek összefüggésrendszerébe illeszkedve maradhatnak életképesek.\n\nAz emberi közösségek, családok, szomszédságok, települések, régiók, államok, államszövetségek kontinensek és azokat is átfedő szövetségi rendszerek csak és csakis az akadálytalan önrendelkezés elve alapján élhetnek egymással békességben.\n\nAz államhatárok a demokratikus rendszerek működésének alapfeltételei. Hiszen a demokrácia csak alkotmányos lehet, az alkotmányt pedig csupán az állampolgárok szentesíthetik. De a határok sérthetetlenségének elvénél – ha azt korlátlannak tekintjük – aligha képzelhető el ostobább és kártékonyabb jogelv. A határok csak akkor lehetnek sérthetetlenek, ha a határokon belül a kisebbségi közösségek ugyanolyan helyi, vagy csoportszuverenitással rendelkezhetnek, mint maguk az államok. Ez esetben a kisebbségi közösségek ugyanúgy nagymértékben szuverén társadalmi életet élhetnek, mint az állam többségi polgárai. A különféle (területi, lakóhelyi vagy csoport) autonómiáknak a többségi népességgel való együttélés követelményei által korlátozott szuverenitását az egyes államok alkotmányainak kell szavatolniuk. Egészen pontosan kellene, hiszen erre a világ nagyon kevés államában van példa. Enélkül a társadalmi béke, s az – ezzel szorosan összefüggő – államok közti békesség sem szavatolható. A határok sérthetetlensége voltaképpen a nagyhatalmak hatalmának bebetonozását szentesítheti.\n\nHa a kisebb államok és az államokon belüli kisebbségek tényleges önrendelkezésének érvényesítésére nincs lehetőség, a határok sérthetetlenségének sérthetetlen elve szükségszerűen torkollik háborús konfliktusokba.\n\nHogy a világ újabban tele van háborúkkal és háborús feszültségekkel, félreérthetetlenné teszi, hogy a társadalmi csoportok, népek, nemzeti közösségek (azaz államok) közti kölcsönösségre alapozott önrendelkezés feltételei ma még egyáltalán nem adottak. S ami még súlyosabb, ezekről a kérdésekről viták sem folynak, mert nem folyhatnak.\n\nVannak, akiknek a jelenlegi rendezetlenség áll az érdekükben, mert csak így nyílik tényleges lehetőségük arra, hogy a zavarosban halászhassanak. Ezt a tényt mi sem bizonyíthatná világosabban, mint az könnyedség, mellyel az EU vezető szervei a Minority SavePack egymillió aláírását egyszerűen szőnyeg alá söpörték.\n\nMa is fontosabb számukra egy végső győzelem (kerül, amibe kerül), mint az önrendelkezés fogalmának lelkiismeretes tisztázása és gyakorlatba ültetése…\n\n(Nyitókép forrása: az Európai Parlament Facebook-oldala)\n\n16/9 vagy 1920x1080\n\nCSAK SAJÁT",
    "4 kontinens kiállítóival, megnövelt területen és választékkal erősíti tovább regionális vezető pozícióját Közép- és Kelet-Európa legnagyobb művészeti seregszemléje": "Az Art Market Budapest jóvoltából néhány napra az idei évben is Budapest válik Európa egyik legvonzóbb kortárs képzőművészeti találkozóhelyévé: 2022. október 6-9. között a vásár 4 kontinens közel 30 országából érkező 116 kiállítója 500 feletti művész több ezer alkotásával várja a közönséget a Bálna Budapest épületében. A rendkívüli kiállítói érdeklődésre is tekintettel Közép- és Kelet-Európa vezető művészeti vására az idei évben a népszerű Duna-parti épület négy emeletén összesen mintegy 8.000 négyzetméteren épül fel. A művészeti seregszemle számtalan kísérőprogramja között ugyancsak a Bálna Budapest ad otthont Art Photo Budapest néven Közép- és Kelet-Európa egyetlen nemzetközi fotóművészeti vásárának, az Inside Art nemzetközi művészeti konferenciának, illetve a 360 Design Budapest design kiállításnak is. Az Art Market Budapest díszvendége 2022-ben Szerbia, Maja Gojković szerb miniszterelnök-helyettes, Kulturális és Tájékoztatási Miniszter védnökségével MOST.SERBIA címen a vásáron résztvevő tucatnyi kiállító mellett külső helyszíneken létrejövő kiállításokkal és eseményekkel kiegészített művészeti fesztivál jön létre. Az Art Market Budapest továbbra is a hazai és nemzetközi művészeti élet meghatározó szereplőit és legfrissebb alkotásait felvonultató Liszt Ünnep Nemzetközi Kulturális Fesztivál partnere, a fesztivál kiemelt nemzetközi képzőművészeti elemeként jelentősen hozzájárul Budapest kulturális turisztikai vonzerejéhez.\n\nTOVÁBB GYARAPSZIK A MŰVÉSZETI VÁLASZTÉK\n\nAz elmúlt években a nemzetközi művészeti vásárok mezőnyét jelentősen átrendezték a pandémia okozta nehézségek, a mindkét évben sikerrel megrendezett Art Market Budapest azonban ennek ellenére tovább erősítette nemzetközi pozícióját. Az idén 12. alkalommal megnyíló vásárral szembeni nemzetközi szakmai bizalom és a hazai művészeti piac stabilitása egyaránt hozzájárul ahhoz, hogy minden korábbinál nagyobb számú és a járvány előtti területi igényeket messze meghaladó kiállítói jelentkezés érkezett az idei évben az Art Market Budapesthez, ami minden eddiginél magasabb színvonalú és szélesebb válogatásra adott lehetőséget a vásár galériatulajdonosokból álló nemzetközi szakmai testülete számára. A vásár művészeti választékának gazdagságát jól illusztrálja, hogy az idei évben a következő országokból érkeznek kiállítók a budapesti seregszemlére: Argentína, Ausztria, Bosznia-Hercegovina, Chile, Csehország, Dél-Afrika, Egyesült Királyság, Finnország, Franciaország, Görögország, Horvátország, Japán, Kolumbia, Magyarország, Montenegró, Németország, Olaszország, Románia, Spanyolország, Svájc, Szerbia, Szlovákia, Szlovénia, Törökország, Ukrajna, USA. A rendkívül széles nemzetközi választékban Magyarország valamennyi számottevő kortárs képzőművészeti galériája is jelen van, miközben néhány új hazai szereplő is bemutatkozik.\n\nBár a jelentkezők kiállítási igényeinek így is csak töredékét sikerül kielégíteni, az Art Market Budapest minden korábbinál nagyobb alapterületen épül fel, a Bálna Budapest épületének 4 emeletén mintegy 8 ezer négyzetméteren 26 ország 116 kiállítójának köszönhetően 500 feletti művész több ezer alkotása válik hozzáférhetővé a látogató és vásárló közönség számára.\n\nForrás: Art Market Budapest\n\nDÍSZVENDÉG: SZERBIA\n\nKülönleges csemegének ígérkezik az Art Market Budapest idei díszvendége, Szerbia bemutatkozása. A Bálna Budapest területén a vásár valamennyi szekciójában kiállító tucatnyi szerb galéria és művészeti intézmény által garantált rendkívül széles választék MOST.SERBIA címmel művészeti fesztivállá bővül, és külső budapesti helyszíneken létrejövő kiállításokkal egészül ki. A nemrégiben nyílt Andrássy úti magánmúzeum, a Q Contemporary a nemzetközileg talán legismertebb szerb kortárs alkotó, Mira Brtka életművéből válogat, a Magyar Képzőművészeti Egyetem épületében a Belgrádi Szépművészeti Egyetemmel együttműködésben létrehozott kiállítás lesz látható, szerb magángyűjtemények anyagából Collecting Serbia – Public Hobby címmel a különleges adottságú kiállítóhelyként most bemutatkozó csepeli Szőke Gábor Stúdió mutat be egyedülálló tárlatot, míg a Magyar Műhely Galéria kiállítása elsősorban a magyar-szerb határ két oldalán élő kisebbségek alkotóinak munkásságára koncentrál. Európa egyik legszínvonalasabb művészeti konferenciája, az Art Market Budapest hagyományos kísérőeseménye, az Inside Art külön napot szentel a szerb kortárs képzőművészetnek, amelyen a vendégország művészeti intézményeinek vezetőivel is alkalom adódik a közvetlen kapcsolatteremtésre. Szerbia díszvendégként való meghívása és az ehhez kapcsolódó MOST.SERBIA fesztivál a most Budapesten bemutatásra kerülő anyag ismeretében rávilágít arra a tényre, hogy a szerbiai kortárs képzőművészet színvonala és gazdagsága alapján joggal követel magának nagyobb láthatóságot az európai művészeti életben, és egyben megerősíti az Art Market Budapest meghatározó nemzetközi szerepét régiónk művészetének bemutatásában és támogatásában.\n\nINSIDE ART: MŰVÉSZET ÉS INGATLANFEJLESZTÉS\n\nAz Art Market Budapest idején a Bálna Budapest legfelső szintjén kialakított konferencia központban látogatható Inside Art négy napos nemzetközi művészeti és műtárgypiaci konferencia célja ezúttal is a globális művészeti életet és piacot meghatározó tendenciák jelentős nemzetközi szakemberek bevonásával történő bemutatása mellett a kifejezett trendteremtés. Ebben a tekintetben az idei programból kiemelkedik a Building on Art címmel október 7-én szervezett szakmai nap, amelynek ma Magyarországon több szempontból is különösen aktuális témája az ingatlanszakmai és művészeti közeg kapcsolata, a művészet értéknövelő hatása, deklarált célja pedig a nemzetközi példákkal alátámasztott kultúrateremtés, annak a törekvésnek a hatékony bemutatása és kiterjesztése, hogy az ingatlan-beruházásokhoz művészeti tartalmak kapcsolódjanak.\n\nMŰVÉSZET ÉS DESIGN\n\nAhogy az Inside Art konferencia keretében október 8-án, úgy az Art Market Budapest más kapcsolódó programjaiban is kiemelt figyelmet kap a kortárs design és képzőművészet kapcsolata. Miközben általános szakmai jelenség a design és a képzőművészet közötti határvonalak elmosódása, a képzőművészet fogyasztói piacának bővítési lehetőségeit folyamatosan kereső Art Market Budapest különleges lehetőséget lát a design iránt fogékony közönség megszólításában. Részben ennek is köszönhető a vásár és a Magyar Divat és Design Ügynökség között 2021-ben nagy sikerrel indult együttműködés folytatása és mélyítése, amelynek leglátványosabb eleme a Bálna Budapest épületében megrendezésre kerülő 360 Design Budapest elnevezésű design kiállítás, amely a legkényesebb szakmai igényeket is kielégíti majd. Az Ügynökség és az Art Market Budapest együttműködése más területekre is kiterjed, példaértékű a külföldi újságírók egy csoportjának közös meghívása és vendégül látása éppúgy, mint a gyűjtői és VIP programok összehangolása.\n\nA design és művészet kapcsolatát még látványosabbá teszi a BMW partneri csatlakozása, Magyarországon ugyanis első ízben az Art Market Budapest keretében mutatkozik be a bajor prémiummárka különleges művészeti programja, a BMW Art Cars kollekció, ráadásul rögtön annak egyik csúcsmodelljével: a világ talán legismertebb élő kortárs képzőművésze által tervezett BMW 8 X JEFF KOONS egy darabjával személyesen is találkozhatnak a vásár látogatói. A BMW félévszázados művészeti szerepvállalását kiválóan példázza egyébként az is, hogy a Bálna épületében szintén kiállításra kerülő BMW i7 elektromos luxuslimuzin kampányának vizuális világáért a legendás brit képzőművész és fotós, Nick Knight felelős.\n\nForrás: Art Market Budapest\n\nART PHOTO BUDAPEST: TOVÁBBRA IS KIEMELT FIGYELMET KAP A FOTÓMŰVÉSZET\n\nAz Art Market Budapest fotóművészeti szekciójaként 2014-ben alapított Art Photo Budapest, a nemzetközi fotográfiai élet kedvelt találkozóhelye tovább őrzi különleges pozícióját, mint a közép- és kelet-európai régió egyetlen nemzetközi fotóművészeti vására. Az idei évben az európai galériák és fotóművészeti intézmények mellett többek között argentin, chilei és dél-afrikai galériák jóvoltából 3 kontinenst reprezentáló fotóvásár a fokozott érdeklődésre tekintettel ezúttal a Bálna Budapest épületének egyik kiállítási szintjét teljes egészében elfoglalja. A kiállítási programok között az egyik kimagasló érdekesség az a Magyar Divat és Design Ügynökséggel együttműködésben létrejövő válogatás, amely az alkalmazott (divat) fotó és a fotóművészet közötti kapcsolódási pontokat igyekszik láthatóvá és kézzelfoghatóvá tenni. A rendkívül változatos fotóanyagot az Inside Art konferencia immár hagyományosan egy fotóművészeti nappal egészül ki, amelynek fő témája a nők szerepe a fotóművészet történetének alakulásában.\n\nKIEMELKEDŐ NEMZETKÖZI VENDÉGEK\n\nAz idei Art Market Budapest vonzerejéhez a rendkívül széles kiállítói választék mellett a nemzetközi művészeti és kulturális élet néhány meghatározó személyiségének látogatása és szerepvállalása is hozzájárul. Az Art Market Budapest jóvoltából egyebek mellett Budapestre érkezik például a világ legfontosabb kortárs magángyűjtői közül James Keith (JK) Brown, a nagyhatású és trendteremtő New York-i New Museum kuratóriumi elnöke, aki kedvenc műtárgyait egy személyes tárlatvezetésen is bemutatja a vásáron. A legendás designer és építész, Piero Lissoni a Magyar Divat és Design Ügynökség partneri közreműködése révén előadást tart az Inside Art konferencia keretében. Maja Gojković szerb miniszterelnök-helyettes, Kulturális és Tájékoztatási Miniszter a MOST.SERBIA fesztivál programjait nyitja és tekinti majd meg Budapesten.\n\nForrás: Art Market Budapest\n\nCímlapkép forrása: Art Market Budapest",
    "Újra a polgárháború szélén az olajban gazdag afrikai ország? Ezzel Putyin is sokat veszíthet": "Igen feszült helyzet alakult ki Angolában azok után, hogy a példátlanul szoros parlamenti és elnökválasztások után az országot közel ötven éve irányító kormánypártot (MPLA) hozta ki győztesnek a kormányzat által ellenőrzött választási bizottság. Válaszul az MPLA egykori polgárháborús riválisa, az UNITA a választás eredményének megsemmisítését kérte az alkotmánybíróságtól, amelyet szintén a kormányzat ellenőriz, így nagy meglepetésre nem lehet számítani a taláros testület napokon belül meghozandó döntésétől. Elemzők korábban azzal számoltak, hogy szoros választási eredmény, a csalás gyanújának felmerülése esetén súlyos zavargások törhetnek ki az afrikai országban, ahol 20 éve ért véget a megszakításokkal 27 éven át tartó polgárháború. Angola sorsa Moszkva számára is fontos, miután az MPLA-kormányzat a Kreml fontos afrikai szövetségesének számít.\n\nA másfél hete tartott angolai parlamenti és elnökválasztás eredményének megsemmisítését kérve a napokban keresetet nyújtott be az alkotmánybíróságához az afrikai ország fő ellenzéki pártja – a Nemzeti Unió Angola Teljes Függetlenségéért (UNITA) –, amely nem sokkal maradt le a hivatalos eredmények alapján győztesnek kihirdetett, az országot az 1975-ben elnyert függetlenség óta vezető, ex-marxista kormányzó erőtől, a Népi Mozgalom Angola Felszabadításáért (MPLA) nevű párttól. A választási bizottság még hétfőn hirdette ki a választások végeredményét, amelyek szerint az MPLA a szavazatok 51 százalékát, míg az UNITA a voksok 44 százalékát szerezte meg.\n\nElőször Portugália ellen, majd egymással harcolt a két nagy párt\n\nA két tömörülés rivalizálása az ország Portugáliától való függetlenedése óta tart, 2002-ig egyenesen polgárháború zajlott több százezer ember halálát okozva a két politikai erő között, amelyek még a portugál fennhatósággal szembeni, 1961 és 1974 között zajló függetlenségi háború idején jöttek létre. A Lisszabontól való függetlenség elnyerése után a két gerillaszervezet egymásnak esett, és a hidegháború folyamán proxy háború alakult ki az országban, miután a marxista elveit csak az 1990-as évek elején feladó MPLA-t a Szovjetunió, valamint Kuba, míg az UNITA-t az Egyesült Államok és Dél-Afrika támogatta.\n\nA parlamenti mellett elnökválasztás is zajlott az országban. A választási szabályok szerint a választópolgárok nem külön szavazólapon voksolnak az államfőjelöltekre, hanem a parlamenti választást megnyerő párt listavezetője automatikusan megkapja az államfői posztot az elnöki rendszerű országban, így az MPLA vezetője, az 2017 óta hatalmon lévő 68 éves Joao Lourenco második ötéves elnöki ciklusára kapott felhatalmazást.\n\nIlyen kiélezett választás még nem volt\n\nA mostani választás – amelyen csak a jogosultak kevesebb mint fele vett részt – volt a legkiélezettebb azóta, hogy 1992-ben megtartották az első szabad választást az országban. Az UNITA a hivatalos adatok szerinti 44 százalékos támogatottsággal minden idők legjobb választási eredményét érte el: a 220 fős parlamentben így – az előző ciklushoz képest közel kétszer annyi – 90 helyet szerzett, amivel az PLA első ízben vesztette el a jelentősebb törvények elfogadásához szükséges kétharmados többséget.\n\nAz UNITA vezetője, államfőjelöltje, a 60 éves Adalberto Costa Junior az eredmények kihirdetése után azonnal közölte: pártja nem fogadja el a hivatalos eredményt, mivel a kormányzat által szorosan ellenőrzött választási bizottság adatai és a saját számításaik között jelentős eltéréseket mutattak ki. Az UNITA panaszt is nyújtott be a választási bizottságnak, és kérte az eredmény kihirdetésének felfüggesztését. A testület azonban elutasította az UNITA kérelmét, így az ellenzéki párt a végső jogi eszközhöz, az alkotmánybírósághoz történő fordulás mellett döntött. A taláros testület csütörtökön kapta meg az UNITA beadványát, a döntésre pedig 72 órája van. Nagy meglepetés nem várható az alkotmánybírósági döntéstől, hiszen a testületet az MPLA egy korábbi tagja vezeti, akit tavaly augusztusban nevezett ki az államfő.\n\nAz UNITA nem akar olajat önteni a tűzre\n\nELEMZŐK SZERINT AZ UNITA VÉGÜL VÁRHATÓAN ELFOGADJA MAJD A VERESÉGET, AZONBAN TOVÁBBRA IS ELUTASÍTJA MAJD A KÉT FŐ PÁRT KÖZÖTTI SZAVAZATKÜLÖNBSÉG MÉRTÉKÉT.\n\nEzzel ugyanis következetesek maradhatnak a választási eljárással kapcsolatos kifogásaik vonatkozásában, ugyanakkor nem adnak gyúelegyet az ellenzéki szavazók elégedetlenségének, amelyek akár erőszakos cselekményekbe is torkollhatnak. Costa Junior ennek jegyében a választási eredmény körüli jogvita kapcsán mindvégig nyugalomra intette híveit.\n\nElemzők már a választás előtt figyelmeztettek arra: ha szoros lesz a választás, és felmerül a csalás gyanúja, akkor az zavargásokig is elvezető tüntetéseket válthat ki. Mindeddig azonban csak kisebb demonstrációk voltak az országban, amelyeket a rendőrség könnygáz és gumibotok alkalmazása mellett gyorsan felszámolt. A kormányzat készült az esetleges tüntetésekre, mivel szerte az országban mintegy 80 ezer rendőrt mozgósítottak.\n\n1992-ben hasonló helyzetben harcok törtek ki\n\nSzoros választási eredmény esetén azért figyelmeztettek előre az elemzők az esetleges erőszakos cselekmények kitörésére, mert a legutóbbi olyan esetben, amikor igen szoros volt a verseny a két párt között, - vagyis 1992-ben, a polgárháborús harcok átmeneti felfüggesztésekor – az MPLA győzelmének kihirdetése után a fegyveres harcok újabb fokozatba kapcsoltak, mivel az UNITA nem ismerte el választás eredményét. Akkor Jonas Savimbi vezette az UNITA-t, akinek 2002-es halálával (a harcokban esett el) nyílt meg az út az MPLA számára a polgárháború lezárására.\n\nAmi a mostani választások tisztatáság érinti, a portugál nyelvű országok közösségének választási megfigyelő missziója szerint a voksolás nem volt szabad és tisztességes. A kormányzat jelöltjei több műsoridőt kaptak a médiában, illetve mintegy 2,7 millió már elhunyt ember neve is szerepelt a választópolgárok névjegyzékében, ami választási csalásra adhatott lehetőséget. Az EU szóvivője elismerte ugyan, hogy a választás „békés környezetben” zajlott, azonban kiemelte a „választási folyamat hiányosságait” is.\n\nKözponti szavazatszámláslás, elhalasztott helyi választások\n\nA kormányzat által uralt parlament még tavaly szeptemberben fogadta el azt a változtatást, amelynek értelmében a szavazatok összeszámlálását központosították, és arra nem – az ellenzék és a civil társadalom számára nagyobb transzparenciát biztosító – helyi, tartományi szinten került sor. Egyben a parlament elutasította az ellenzék azon követelését is, miszerint a csalások lehetőségének kizárása érdekében vezessék be a szavazók biometrikus azonosítását.\n\nLOURENCO ELNÖKSÉGE ALATT MÁR HÁROMSZOR HALASZTOTTÁK EL A HELYI VÁLASZTÁSOKAT, AMI AZ UNITA SZERINT EGYÉRTELMŰ JELE ANNAK, HOGY AZ MPLA ATTÓL TART, HOGY A NAGYOBB VÁROSOK AZ ELLENZÉK KEZÉRE KERÜLNEK.\n\nAz ehhez hasonló kormányzati döntések miatt tavaly több nagyszabású kormányellenes tüntetés volt az országban, amelyek közül sokat brutálisan módon vertek le a biztonsági erők, előfordult, hogy éles lőszert is használtak. Az UNITA-vezér a választás előtt a Reuters-nak adott interjúban úgy fogalmazott:\n\naz MPLA egy egypárti antidemokratikus államot épített ki.\n\nTovábbra sem húz hasznot az olajkincsből a lakosság\n\nAz idei választás amiatt vált igen kiélezetté, mert a 2017-ben hatalomra került Joao Lourenco nem sok mindent tudott megvalósítani a lakosság anyagi helyzetének javítását célzó ígéreteiből (például 500 ezer állás teremtése a fiatalok számára). A GDP ötévnyi recesszió után tavaly végre nőtt, igaz, csak 0,7 százalékkal, és ez is főként az emelkedő olajáraknak volt köszönhető. A fekete arany árának növekedésének tudható az is be, hogy az ország adóssága tavaly a GDP 75 százalékára csökkent a 2020-ban mért, rekord magas, 131 százalékos szintről.\n\nAZ OLAJSZEKTOR BIZTOSÍTJA UGYANIS AZ ÁLLAMI BEVÉTELEK TÖBB MINT FELÉT ÉS AZ EXPORT TÖBB MINT 90 SZÁZALÉKÁT.\n\nBár Angola Afrika legfőbb olajtermelő országának számít Nigéria mellett, a több mint 30 milliós lakosság túlnyomó része továbbra sem húz hasznot az olajvagyonból. A lakosság több mint fele szegénységben (napi kevesebb mint 2 dollárból) él, miközben ez az arány még „csak” 34 százalék volt 2008-ban. A lakosság 30 százaléka munkanélküli, különösen a 25 éven aluliak helyzete aggasztó, körükben 50 százalékos az állástalanság.\n\nA 25 éven aluli népesség a lakosság mintegy 60 százalékát teszi ki, ami nagy szerepet játszott abban, hogy az UNITA története legjobb választási eredményét érte el. A fiataloknak ugyanis már nincsen sok emlékük a polgárháborúról, amellyel kapcsolatban az idősebb generáció jó része azt gondolja, hogy annak lezárása az előző államfő, az országot 1979 és 2017 között irányító, idén júliusban elhunyt Jose Eduardo dos Santos érdeme, akit emiatt a „béke megalkotója” titulussal is illetek. A fiatalabb generáció inkább azzal szembesült, hogy a polgárháború lezárása óta eltelt két évtized nem hozta el a lakosság széles körében az anyagi helyzet érdemi javulását.\n\nBár Lourenco úgy került hatalomra, hogy az előző államfő, Jose Eduardo dos Santos önként távozva az elnöki székből utódjának jelölte ki, az új elnök saját legitimációjának a válságos gazdasági helyzetben történő megalapozása érdekében korrupcióellenes hadjáratot kezdett dos Santos belső körével, illetve családjának vagyonos, befolyásos tagjaival szemben, akik több milliárd dollárt tettek zsebre az olajbevételek megcsapolásával.\n\nDOS SANTOS FIA BÖRTÖNBE IS KERÜLT, MÍG EGYIK LÁNYÁT, AZ „AFRIKA LEGGAZDAGABB NŐJEKÉNT” IS EMLEGETETETT ISABEL DOS SANTOST PÉNZMOSÁS MIATT ELTÁVOLÍTOTTÁK AZ ÁLLAMI OLAJVÁLLALAT ÉLÉRŐL, ILLETVE BEFAGYASZTOTTÁK A HOZZÁ KÖTHETŐ VAGYONOKAT.\n\nÖsszességében Lourencónak két év alatt 5 milliárd dollárt sikerült visszaszereznie az ellopott vagyonokból. Annyiban nem volt meglepő az új államfő fellépése, hogy amikor 1987 és 1990 között az egyik tartomány kormányzója volt, a korrupcióellenes fellépés jegyében saját pártjának tagjait is börtönbe juttatta. Bár dos Santos belső körének tagjaival leszámolt Lourenco, azonban az olajból származó bevételek tisztességesebb elosztása továbbra sem valósult meg, a petrodollárok még mindig az MPLA szűk – Lourenco köréhez tartozó – vezető rétegét gazdagítják.\n\nMoszkva számára nem mindegy, mi történik Angolában\n\nAz UNITA győzelme nem jött volna jól Moszkvának, hiszen a polgárháborús években az USA által támogatott párt elítélte Oroszország ukrajnai invázióját. Emellett Costa Junior a választás előtti hónapokban ellátogatott Washingtonba és Brüsszelbe is. Elemzők szerint, ha az UNITA-nak sikerült volna megnyernie a választást, akkor igen nehezen tudta volna konszolidálni hatalmát az oroszbarát vezetésű hadsereggel szemben.\n\nAZ EGYKORI BALOLDALI AFRIKAI REZSIMEKBEN MEGSZOKOTT MÓDON A NYUGALMAZOTT TÁBORNOK LOURENCO IS SZOVJETUNIÓBAN KAPOTT KATONAI KIKÉPZÉST 1978 ÉS 1982 KÖZÖTT, ILLETVE TÖRTÉNÉSZKÉNT OTT IS DIPLOMÁZOTT.\n\nMoszkva nemcsak a hidegháború során kiépített védelmi, katonai kapcsolatainak gyengülésétől tarthatna az MPLA hatalomból való kikerülése esetén, hanem az afrikai ország gyémántiparában megszerzett befolyását is félthetné, hiszen az orosz Alrosa bányaipari cég jelentős részesedéssel bír a Világbank adatai szerint a világ negyedik legnagyobb nyersgyémánt-termelőjének számító ország gyémántiparában. Az angolai-orosz kapcsolatok a pénzügyi szektorban is erősödhetnek a közeli jövőben, miután Angola oroszországi nagykövete a héten azt nyilatkozta, hogy nincs technikai akadálya annak, hogy országa csatlakozzon a Moszkva által a nyugati pénzügyi szankciókra reagálva kifejlesztett Mir nemzetközi fizetési rendszerhez. Ha erről döntést hozna a luandai kormány, akkor Angola lenne az első afrikai ország, amely csatlakozik a Mirhez.\n\nLourenco az újabb ötéves ciklusában várhatóan folytatja a Nyugat és Moszkva közötti kötéltáncát. Az MPLA Moszkvához fűződő történelmi kapcsolatai miatt Luanda tartózkodott az Ukrajna elleni invázió miatt Oroszországot elítélő márciusi ENSZ-közgyűlési határozat megszavazásakor, de közben a nyugati kapcsolatait is ápolta az angolai vezetés. Kedvező nyugati visszhangot váltott ki Lourenco ambiciózus privatizációs terve, amelynek részeként a Sonangol olajvállalat és az Endiama gyémántbánya-társaság részleges privatizálása is napirendre került felülírva a szocialista múlt azon örökségét, miszerint a gazdaságot állami vállalatok uralják.\n\nEmellett a választások előtt felvételét kérte a luandai kormányzat az EU és a dél-afrikai államok közötti kereskedelmi megállapodásba, amiről az év utolsó negyedévében kezdődhetnek meg a tárgyalások. Ezzel Angola az olaj- és gáztermékek mellett egyéb árucikkek terén is növelhetné kivitelét az EU-ba. Bár Európa orosz gázról történő leválása lehetőséget adhat Angolának az új piacok szerzésére – áprilisban Olaszországgal alá is írt egy megállapodást a gázszállítások növeléséről –, az olaj- és gázexportjának jelentős része, mintegy 50 százaléka Kínába irányul a Pekingtől – infrastrukturális projektek finanszírozására – felvett hitelek törlesztése jegyében.\n\nCímlapkép: Dogukan Keskinkilic/Anadolu Agency via Getty Images",
    "A néhai II. Erzsébet királynő 7 legkedvesebb úti célja a világ minden tájáról": "A királynő összesen 290 hivatalos utazáson vett részt a 70 éves uralkodása alatt, amelyek többsége meglehetősen fárasztó körút volt. Gondoljunk csak bele, hogy amikor Erzsébet utazgatni kezdett a kötelezettségei miatt, még a légi közlekedés sem volt elterjedt! Végül összesen 117 különböző országban járt, és ezek között van néhány olyan ország, amely különösen fontos helyet foglalt el a szívében. Most ezeket mutatjuk meg.\n\nMálta\n\nMálta volt az egyetlen hely az Egyesült Királyságon kívül, amelyet Erzsébet királynő az otthonának nevezhetett. Itt élt 1949 és 1951 között Fülöp herceggel, aki a Királyi Haditengerészet tisztjeként állomásozott a szigeten.\n\nA házaspár egy csodás, 18. századi kastélyban élt ott, amit Fülöp herceg nagybátyja ajándékozott nekik. A 18 szobás kastélynak hatalmas kertje volt, és ami még ennél is fontosabb volt Erzsébetnek: egy istálló is állt a birtokon, ahonnan minden nap kilovagolhatott kedvenc lován. Ráadásul, a királynő itt töltött ideje viszonylag mentes volt a királyi kötelességektől, ezért ugyanúgy élhetett, mint bármely tengerésztiszt felesége.\n\nDél-Afrika\n\nAnnak ellenére, hogy élete során rengeteget utazott, a királynő 20 évesen hagyta el először az Egyesült Királyságot. Azért különleges hely ez a királynő szívében, mert első külföldi útja 1947-ben Dél-Afrikába szólította, mindössze néhány hónappal a Fülöp herceggel történt eljegyzése után.\n\nIde még édesapjával, VI. György királlyal, az anyakirálynővel és húgával, Margit hercegnővel utazott, és mindenféle kötelezettség nélkül aélvezhette az ország vad szépségét.\n\nA gyermekkori paradicsom: St Mawes Gyerekként sok időt töltött a Cornwall megyei St Mawesben II. Erzsébet, emiatt gyakran visszatért ide. Számos családi esemény helyszíne volt ez a gyönyörű hely, ahol Erzsébet és húga, Margit sokat játszott. Édesanyjuk, az anyakirálynő a gyönyörű strandjai és bájos falvai miatt kedvelte a környéket. A család a Penolvában szállt meg, egy vízparti magántulajdonban, amelyet az anyakirálynő közeli barátja építtetett. A Cornish Riviéra szívében található házból lenyűgöző, 180 fokos kilátás nyílik az óceánra, és közvetlen tengeri kijáratának köszönhetően a királyi család tagjai a tenger felől, a Britannia királyi jachtról léphettek be a birtokra. Ezt az ingatlant most már bárki Gyerekként sok időt töltött a Cornwall megyei St Mawesben II. Erzsébet, emiatt gyakran visszatért ide. Számos családi esemény helyszíne volt ez a gyönyörű hely, ahol Erzsébet és húga, Margit sokat játszott. Édesanyjuk, az anyakirálynő a gyönyörű strandjai és bájos falvai miatt kedvelte a környéket. A család a Penolvában szállt meg, egy vízparti magántulajdonban, amelyet az anyakirálynő közeli barátja építtetett. A Cornish Riviéra szívében található házból lenyűgöző, 180 fokos kilátás nyílik az óceánra, és közvetlen tengeri kijáratának köszönhetően a királyi család tagjai a tenger felől, a Britannia királyi jachtról léphettek be a birtokra. Ezt az ingatlant most már bárki kibérelheti\n\nKanada\n\nÁllami látogatásai közül a királynő Kanadában járt a legtöbbet, egészen pontosan 27 alkalommal. A többszöri visszatérés azt sugallja, hogy a királynőt mély szeretet fűzte az országhoz, hiszen annyi mindent felfedezett ott.\n\nIgyekezett minél több részét meglátogatni az országnak, még az Északi-sarkkörtől mindössze 250 mérföldre lévő területeken is megfordult. A királynőről azt is tudni lehetett, hogy rajongott a természetért, és ahol csak lehetséges volt, ott szívesen megnézte a helyi vadon élő állatoka, Kanadában kíváncsi volt a vadon élő grizzly medvékre is.\n\nBrazília\n\n1968-ban az egyik legtávolabbi helyre utazott férje, Fülöp herceg kíséretébe , hogy felkeressék Recife, Salvador, Brazília és Sao Paulo városokat, mielőtt tovább utaztak a fővárosba, Rio de Janeiróba. A páros a Copacabana Beach mellett nyitott tetejű Rolls Royce-ból integetett a bámészkodóknak, mielőtt részt vett egy kupadöntő labdarúgó-mérkőzésén. A királynő találkozott a híres futballistával, Pelével is, és átadta neki a győztes trófeát.\n\n2006-ban a királynő szeretettel tekintett vissza a turnéra, miközben Luiz da Silva brazil elnöknek adott bankettet a Buckingham-palotában: „Élénk és boldog emlékeim vannak a Fülöp herceggel 1968-ban tett brazíliai látogatásomról\" – mondta meghatottan.\n\nSkócia\n\nA királynő talán legismertebb egyik kedvenc helye, ahol hosszú időt töltött, a skót felföldön található Balmorali kastély. 1952 óta gyakorlatilag minden nyáron elutazott Balmoralba, ahol a legjobban szeretett pihenni, kikapcsolódni.\n\n„Szerintem, nagymama ott a legboldogabb. Nagyon-nagyon szereti a Skót-felföldet\" – jegyezte meg Eugénia hercegnő egy dokumentumfilmben. Állítólag sokat sétált, piknikezett, kutyázott, és imádta a gyakran felbukkanó vendégsereget Nem csak a királynő, hanem Fülöp herceg, és a királyi család többi tagja is menedékének tekintette a helyet, ahol kedvenc hobbijaiknak élhettek, mint például a vadászat, a lovaglás és a gyaloglás.\n\nKenya\n\nAz ide utazást eredetileg a királynő és Fülöp herceg személyes nyaralásának tervezték 1952-ben – gyakorlatilag egy rövid, szafari kiruccanásként. A fiatal pár Kenya legrégebbi szafari szállójában, a Treetopsban szállt meg, amely egy igényes faház az Aberdare Nemzeti Park szélén. Amíg a hercegnő ott töltötte napjait, orrszarvúkról, vízi antilopokról készített fényképeket, amelyeket a szállodánál álló óriási fügefa felső ágaira felmászva fotózott.\n\nErzsébet az induláskor még nem is sejtette, hogy hercegnőként indult el a kenyai útjára, és mire hazatér, már Nagy-Britannia uralkodója lesz. Itt értesült ugyanis édesapja haláláról. Fegyveres kísérőjeként Jim Corbett ezt írta a naplójába: „A világ történetében először fordult elő, hogy egy fiatal lány hercegnőként felmászott a fára, és királynőként mászott le.\"\n\n(Forrás: Evening Standard, cntraveller.com)",
    "Közel 150 ezer embert lát el árammal 2024-től Afrika első hidrogénerőműve": "Segítsd a munkánkat! A Qubit a szabad és tájékozott magyar nyilvánosságért dolgozik.\n\nA HDF Energy nevű független francia energiavállalat hétfőn bejelentette, hogy Afrika első zöldhidrogén-erőműve, amely jelenleg épül Namíbiában, 2024-ben kezdi meg a villamos energia termelését. A cég dél-afrikai igazgatója, Nicolas Lecomte elmondta, az erőmű évente 142 gigawattórát képes termelni, ami konzervatív becslések szerint is 142 ezer lakosnak elegendő.\n\nA Namib-sivatagban található Swakopmund városában létesített erőmű több mint 180 millió dollárból (70 milliárd forint) épül, és üzembe helyezésétől kezdve a nap 24 órájában tiszta áramot szolgáltat majd. Ez azért is fontos a 2 és fél millió lakosú országnak, mert az jelenleg a villamos energiája több mint egyharmadát a szomszédos Dél-Afrikából importálja.\n\nA namíbiai hidrogénerőmű-projekt látványterve Forrás: HDF Energy\n\nNamíbia nemcsak a világ egyik legkevésbé sűrűn lakott országa, de az egyik legnaposabb is, így a nap- és szélenergia óriási potenciálját igyekszik kihasználni a hidrogén előállítása érdekében – ettől lesz zöld a hidrogén, amelyet hagyományosan fosszilis forrásból, leginkább földgázból állítanak elő. A tárolható hidrogén előállításához szükséges elektrolízis-berendezéseket a tervek szerint 85 megawattos napelemek táplálják majd.\n\nA HDF más afrikai országokban is tervez hasonló projekteket indítani, de egy másik Namíbiában működő vállalat, a Hyphen Hydrogen Energy is tárgyal az ország kormányával, hogy megvalósulhasson a 2030-ig évi 350 ezer tonna zöld hidrogént előállító projektjéről – utóbbi keretében a regionális és a globális piacokra termelnének hidrogént. Emellett az Európai Unió is készül megállapodni Namíbiával, hogy az afrikai állam zöldhidrogén-ágazatának támogatásával az import reményében új utat nyisson az orosz energiától való függőség csökkentésében.\n\nKapcsolódó cikkek a Qubiten:",
    "Az energiaválság miatt a párizsi klímaegyezmény hamarosan csak arra lesz jó, hogy befűtsünk a lapjaival": "Dél-Afrika energiaügyi minisztere szerint\n\na világnak fel kellene ébredni a zöldenergiáról szóló ábrándokból és vissza kellene térniük a fosszilis tüzelőanyagokhoz.\n\nAz országban 2008 óta időszakosan áramellátási problémák vannak, és Gwede Mantashe szerint megújuló energiával nem lehet véget venni a krízisnek – írta meg a Bloomberg.\n\nFotó: Mujahid Safodien / AFP\n\nAz ásványkincs- és energiaügyi miniszter úgy látja, hogy a nap- és szélerőművek annyira jók, hogy kiegészítsék a szén-, a gáz- és az atomenergia-termelést, de egy ország szükségleteit önmagukban képtelenek biztosítani.\n\nAz, hogy szénről át lehet állni megújuló energiaforrásokra, csak egy mítosz\n\n– mondta Mantashe kedden Pretoriában. Hozzátette, hogy a világ egy része megváltóként tekintett a zöldenergiára, de mint mondta, többek között Németország is fájdalmas leckét kapott ezzel kapcsolatban.\n\nDél-Afrika villamosenergia-termelésének több mint a 80 százalékát a szénerőművek adják,\n\nde 2008 óta képtelenek teljes mértékben kielégíteni az elavult és rosszul karbantartott üzemek igényeit. A kormány ígéretet tett arra, hogy 2050-re nullára csökkenti az üvegházhatású gázok kibocsátását azzal, hogy elkezdik kiépíteni a megújuló energiaforrásokat. Ez a kezdeményezés azonban ellenállásba ütközött, mivel Mantashe és a szénbányászokat képviselő szakszervezetek felszólaltak, mert tartanak a munkahelyek elvesztésétől.\n\nFotó: Mujahid Safodien / AFP\n\nA párizsi klímamegállapodás első számú ellensége a szén, amely a fosszilis energiahordozók közül a legkárosabb. A megállapodás arról szól, hogy a részt vevő országok vállalják, mindent megtesznek annak érdekében, hogy a globális felmelegedést 1,5 Celsius-fokra korlátozzák. Ezt a célkitűzést az ENSZ klímakutatói szerint Ausztrália, Dél-Korea és Dél-Afrika akadályozza a leginkább, mivel\n\nezek az államok termelik népességarányosan a legtöbb szenet.\n\nEnnek ellenére a fosszilis tüzelőanyagoktól, különösen a széntől való elfordulás úgy látszik, álom marad. Az ukrajnai háború kitörése olyan energiaválságot idézett elő, ami a legzöldebb országokat ismét a szénbányák és az atomerőművek felé terelte. Az újra felpörgő széntermelés kápóra jött Dél-Afrikának. Most, hogy újra felerősödött a szén iránti kereslet, a Thungela Resources, Németország legnagyobb erőművi szénszállítója jelezte, hogy\n\na dél-afrikai szénexport Európa felé a nyolcszorosára nőtt a idei első fél évben a tavalyihoz képest.\n\nMantashe már közölte, hogy Dél-Afrikának a jelenlegi helyzetben az az érdeke, hogy fokozza a szén- és nukleáris termelőkapacitását. Emellett azt is hangsúlyozta, hogy a megújuló energiaforrások fejlesztésére is oda kell figyelni. Arról is beszélt, hogy 2021-ben a fejlődő államok ígéretet tettek arra, hogy 8,5 milliárd dollárt gyűjtenek össze, hogy Dél-Afrikában finanszírozhassák a zöldátállást. Mantashe szerint ez az összeg nem lesz elég ahhoz, hogy országa maga mögött hagyhassa az áramellátási gondokat.",
    "Spartathlon: igazi világverseny, apró bökkenővel": "Hogy mennyire népszerű ma a Spartathlon? Talán sokan úgy érzik, éppen annyira, mint a kajak-kenu vagy a vízilabda, vagyis Magyarországon a sikerek miatt nagyon is kedvelt esemény, de a világ nagy része elvan nélküle – csakhogy ez nem igaz. Nem, hiszen az idén szeptember 30-án kezdődő Athén–Spárta kihívás egyáltalán nem egy fekete öves szűk kör kedvence, nem arról van szó, hogy a görögök, japánok, amerikaiak meg magyarok jól eldöntik egymás között, éppen ki is nyerjen.\n\nMeglepően széles a Spartathlon univerzuma, kis bökkenővel persze: Afrika fájóan alulreprezentált, ezúttal egyetlen dél-afrikai futó képviseli az egész kontinenst.\n\nPedig biztos sok magyar ultrás is elmerengett azon, valahol a csatornán túl, hegyen még innen milyen jó lenne szép komótosan elcaplatni a fáradó Kipchoge mellett, aki holmi maratonikon még tud loholni, de egy emberesebb távon már négykézláb mászna be a frissítőpontra. Persze ilyesmiről szó sem lehet, etiópok, kenyaiak, ugandaiak, a világ legkiválóbb hosszútávfutó-nemzeteinek képviselői nincsenek ott az ultrában, és jó ideig nem is lesznek. Spartathlonon végzett már a legjobb három között ezernyi japán és amerikai, néhány brazil, netán ausztrál, koreai, iráni sportoló. Afrikai soha. Hogy mi az oka a távolmaradásnak, egyszerűnek tűnik: a pénz, pontosabban a hiánya. Hiszen a futás oly sok változatával szemben az ultrázásban minden van, na de pénz, az nincs – erről például a veronai 24 órás Eb-re éppen hogy eljutó magyar futók is sokat tudnának mesélni. A szervezők, köztük természetesen a magyar versenyek ötletgazdáinak jó szándéka kétségtelen, az igyekezetük becsülendő, de ahogy néhány hónapja írtunk róla, sokszor az is jelentős bevétel a legjobbaknak, ha egy-egy versenyre legalább nevezési díjat nem kell fizetniük…\n\nTegyük hozzá, éppen a Spartathlon nem panaszkodhat, egész pofás netes megjelenése van (ez azért is dicsérendő, mert az imént említett veronai csúcsverseny honlapjának főoldalán cikkünk írásakor még mindig az állt, hogyan is kell nevezni a már rég véget ért eseményre), négy évtizede a koronavírus miatti kihagyást leszámítva mindig sikerült megrendezni, és még néhány, jobbára görög szponzort is fel tudtak hajtani a szervezők.\n\nRáadásul a Spartathlonnak már a hagyománya is akkora, hogy mindenféle különösebb felhajtóerő nélkül, pusztán az élményért, a legendáért, a Leonidász-szoborért, az olajágkoszorúért is jóval többen indulnának, mint amennyit a szervezők engedhetnek, és így „Afrika-mentesen” is össznépi versenynek mondhatjuk az Athén és Spárta közötti futást.\n\nTermészetesen a görög csapat alkotja majd a legnépesebb mezőnyt félszáz versenyzővel, csaknem ennyien lesznek a japánok, de a megszabott kvótához mérten nagy lesz a német, az amerikai, az angol, az olasz, na és természetesen a 24 fős magyar küldöttség. Sokan neveztek Belgiumból, Izraelből, Csehországból, Brazíliából, Hollandiából, Franciaországból, Svédországból, Lengyelországból, Argentínából is, és lesznek olyan egy-két szereplős nemzetek, mint Indonézia, Luxemburg, a Fülöp-szigetek, Kolumbia, Paraguay, Ciprus, Albánia, Tajvan. Ha jól számoltuk, 46 ország adja majd a 388 futót, Afrikán kívül talán a mindössze két ausztrál és az egyetlen kanadai sportember jelent némi hiányérzetet.\n\nKorábbi cikkünkben írtunk már arról, milyen szereplést is várhatunk a magyaroktól az idei Spartathlonon, és röviden bemutattunk néhány futót. Jöjjön most újabb öt magyar, a miniportrékat a verseny hivatalos oldala, a DUV, és a Spartathlon Magyar Csapat Facebook-oldal információi alapján állítottuk össze.\n\nBalogh Ildikó (144-es rajtszámmal): „A szokásos sík útvonalamon futottam Gödöllő mellett a kerékpárúton. Már éppen pirkadt, amikor egy kereszteződés előtt megláttam az autó lámpafényét. A következő pillanatban már a kocsi mellett feküdtem” – elevenített fel egy nem kedves emléket honlapunkon a mogyoródi futó, de szerencsére a két évvel ezelőtti balesetből nem lett nagyobb baj. Hat éve kezdett el futni, gyorsan eljutott az ultratávokig, sok nagy kihívás mellett megjárta az Ultrabalatont és a Korinthoszt is, idén pedig a 160 kilométeres MyWay-versenyen hatodik, a 130 kilométeres UTT-n ötödik lett. Jöhet a még hosszabb Spartathlon, ez lesz az első próbálkozása, remélhetőleg sikerrel.\n\nLukács Sándor, azaz Luky (153-as rajtszámmal): Szintén az első Spartathlonja előtt áll az erdélyi származású, de már régóta Magyarországon élő, 46 esztendős sportember, aki 2014 óta fut, majd belekóstolt a triatlonba, és négy éve kezdett ultrázni. Az eredményei mindenesetre tiszteletet parancsolnak (és ebben alighanem edzőjének, a kétszeres Spartathlon-győztes Maráz Zsuzsának is jelentős szerepe van), hiszen a görög verseny egyik előszobájának tekintett Korinthoszon volt második és negyedik, egy 12 órás ausztriai viadalon pedig a harmadik helyen végzett.\n\nMészáros Tamás (154-es rajtszámmal): Az egyik legfiatalabb magyar induló, novemberben lesz 35 éves. Az ultrafutással 2017-ben ismerkedett meg, azóta számos ismert magyar versenyen indult, nem ritkán az élmezőnyben végzett. Tavaly két nagyszerű harmadik helyet is felmutathatott, előbb a 85 kilométeres Nagyvárad–Debrecen, majd a 115 kilométeres Kassa–Miskolc erőpróbán. Neki is ez lesz az első Spartathlonja, de ahogy fogalmazott, sikeres teljesítés esetén egyben az utolsó is.\n\nCsepregi Ákos (184-es rajtszámmal): Beszél angolul, olykor németül, emelkedőn felfelé pedig trágárul – a 39 éves keszthelyi-budapesti futó nemcsak a lábakat dolgoztatja, hanem a rekeszizmokat is, hiszen ahogy kis spartathlonos bemutatkozásából is kiderült, igencsak jó humora van. Az idén negyedik lett az 50 kilométeres Ultrappolcán, jól szerepelt a Mywayen, a nyáron Riskát és UTT-t, néhány hete Szőlőskört futott. És hogy mit vár úgyszintén első bálozóként október elsejére? „Eredményt tekintve a túlélésre játszom. Vagy beledöglésre. Vagy röhögve célba érésre.”\n\nSélley Gábor (225-ös rajtszámmal): Két kellemetlen Spartathlon-élmény után jöjjön egy kellemes! Előbb a 2020-as verseny maradt el a vírus miatt, pedig a rákoscsabai futó is szerepelt a rajtlistán, majd egy évvel később már útnak indult, de ahogy fogalmazott, nem élvezte, és 154 kilométernél kiszállt. Holott a tavalyi szezonja egyáltalán nem sikerült rosszul, 46 évesen harmadik lett az UTT-n és a Korinthosz 80-as távján is, míg az idei teljesítések között szerepel az Ultrabalaton és a 103 kilométeres Ultra Trail Chianti is.\n\nCSAK EGY KATTINTÁS, ÉS MÁRIS BÖNGÉSZHETI CÍMLAPUNKAT: ÖTVEN-HATVAN CIKK, FOLYAMATOSAN FRISSÜLŐ TARTALOM!",
    "Tizenkilenc gyerek és két felnőtt vesztette életét a dél-afrikai autópályán": "A vétkes sofőr először elmenekült a helyszínről, de később feladta magát a rendőrségen.\n\nTizenkilenc gyerek és két felnőtt vesztette életét pénteken egy dél-afrikai autópályán, miután egy teherautó frontálisan belerohant egy iskolabuszba – írja a New York Post.\n\nA teherautó sofőrjét a műszerfali kamera felvételei rögzítették, amint egy másik teherautót próbált szabálytalanul megelőzni egy kétsávos autópályán, ezután rohant bele a buszba.\n\nA sofőr először elmenekült a helyszínről, később azonban feladta magát a hatóságoknak. Ellene gondatlanságból elkövetett emberölés és gondatlan vezetés miatt emeltek vádat.\n\nA helyi sajtó arról számolt be, hogy a gyerekek mindegyike 5 és 12 év közötti volt. Úgy tudják, hogy a két felnőtt áldozat a buszvezető és egy másik utas volt. Jelenleg még nem tudni, hogy a buszon utazók közül valaki túlélte-e a balesetet.\n\nA helyi lakosok arról is beszámoltak, hogy mióta a térségben nem üzemelnek a kikötők, és vonaton sem lehet szállítani, agresszív sofőrök lepték el az utakat, akik „úgy vezetnek, ahogy akarnak”, ráadásul „néhány kamionos cég nem fizet rendesen a sofőröknek, hanem rakományonként fizetnek”.\n\nHozzátették, hogy az autópálya mellett élő „pongolai közösségeket terrorizálják”, és már többször jelezték, hogy ebből még problémák lesznek, ahogy a gondatlan vezetékből is. Szerintük csak idő kérdése volt egy ilyen tragédia.",
    "Véres gyémánt kerül III. Károly fejére: ezért várnak bocsánatkérést az afrikaiak": "II. Erzsébet brit királynő halála mindenkit megrendített, hosszú sorokban, fázva róják le kegyeletüket a britek, a Nemzetközösség több országa is gyászba borult. Nem így Afrika, ahol MJ Mojalefa rádiós DJ inkább a királyi család bocsánatkérését követelné.\n\nMindannyian szerettük a királynőt. Csakhogy Anglia nem csak az elmúlt pár évtizedben létezett: az egyik legnagyobb gyarmatosító országként világbirodalmat alkotott. Gondoljunk csak az amerikaiakra, akiknek külön függetlenségi háborút kellett vívniuk annak érdekében, hogy lerázzák magukról a britek nyomasztó uralmát. S akkor még hol vannak azok az országok, népek, amelyek kifejezetten szenvedtek az angol elnyomóktól? Ez is Anglia, nemcsak a tea, az eső, meg a cuki királyi család.\n\nA 22 éves DJ épp emiatt szólalt fel, főleg a fiatalokhoz szólva. Az egykoron Dél-Afrikát is gyarmatosító brit birodalom olyan gaztetteket követett el, amelyeknek máig hatásuk van, mégsem kértek soha bocsánatot. Sem az akkori uralkodó, sem azóta II. Erzsébet királynő. MJ Mojafela III. Károlytól várja, hogy megtegye.\n\nEgy 1970-es évekbeli kép a dél-afrikai harcokról Roger Jackson / Getty Images Hungary\n\nMi történt Dél-Afrikában?\n\nAz 1700-as években kezdődtek a komoly harcok az őslakosok és a különböző gyarmatosító hatalmak, köztük Anglia részvételével. Utóbbiak 1795-ben szállták meg a Jóreménység-foki gyarmatot. Tízezer búr lakost üldöztek el, de utána is folyamatosak voltak a háborúk, kegyetlenkedések. Az angolok nem válogattak az eszközökben, létrehozták az első koncentrációs tábort, éheztették a különböző népeket, s még sorolhatnánk. Még II. Erzsébet királynő uralkodása alatt is zajlottak harcok, Kenyában a brit uralom elleni Mau Mau-lázadást brutálisan elfojtották, amelynek során 90 000 embert végeztek ki vagy kínoztak meg. Olyan károkat okoztak az afrikai kultúrában, gazdagságban, társadalomban, hogy az mai szemmel vérlázító. Ezt pedig a királyi család tagjai is tudják, hiszen bár nem ők maguk követték el a gaztetteket, egy olyan család részesei, amelynek múltjához ez szervesen hozzátartozik. Tesznek is időnként lépéseket, például 2013-ban 5000 idős kenyainak fizettek kártérítést a gyarmatosítás során történt visszaélések miatt.\n\nTalán III. Károly bocsánatot kér\n\nEz a mostani pillanat az afrikaiak szerint lehetőséget kínál III. Károly király számára, hogy új kapcsolatot építsen ki a kontinenssel. Vállalhatja a felelősséget azért, amit a britek tettek, és visszaadhatná az ellopott kincseket, műtárgyakat. Többek között a valaha talált legnagyobb gyémántot, az Afrika csillagát, amely ma a brit királyi család koronaékszereinek része. Az 1905-ben felfedezett követ Louis Botha, a Dél-Afrikai Unió első miniszterelnöke ajándékozta VII. Edward királynak, de az a legtöbbek szerint valójában Dél-Afrikát illeti, ahol találták. A Dél-afrikai Egyetem professzora, Everisto Benyera úgy érvel, hogy a korabeli gyarmati tranzakciók törvénytelenek és erkölcstelenek voltak.",
    "Egyszer még Putyint is Hágába vihetik – Philippe Sands új könyvéről, háborúról, budapesti szomorúságról – Válasz Online": "„Nem vágytam bestsellerségre. Könyveim a véletlenek művei, az életem nélkülük is boldog” – mondja a Válasz Online-nak adott interjújában napjaink egyik leghíresebb nemzetközi jogásza. Philippe Sands a múlt héten Budapesten mutatta be a második világháború alatt és után játszódó új könyvét, mi pedig ez után kérdeztük őt háborús bűnökről és a Putyin-rezsim elszámoltathatóságáról. Meg arról, miért szomorú, amikor abba az országba érkezik, amelynek kormányát a 90-es években – a Bős–Nagymaros-ügyben – ő is képviselte. Interjú.\n\nNégy évvel azután, hogy megjelent bestsellere, a Kelet-nyugati utca, Philippe Sands világhírű nemzetközi jogász új kötettel jelentkezett: a Park Kiadó gondozásában nemrég magyarul megjelent Patkányút bemutatóját múlt csütörtökön rendezték Budapesten. A két kötet bizonyos értelemben egymás kiegészítése, s legalább egy dolog közös bennük: szerencsés véletlenek sorozata kellett a megírásukhoz. A Kelet-nyugati utcához Sands Lviv környékén élt zsidó felmenői történeteinek felkutatásán kívül a náci Lengyel Főkormányzóságot vezető Hans Frank fiát, Niklast, a Patkányút esetében pedig Otto Wächter krakkói, majd galíciai kormányzó fiát, Horstot kellett együttműködésre bírni. Azaz: komplett családi archívumokhoz kellett szabad hozzáférést kérni. Ez Horst Wächter esetében volt problémásabb, ő ugyanis apját nem tartja annyira bűnösnek, mint Niklas Frank, aki könyvet is írt felmenője iránti utálatáról. Végül Horst Wächter is felfedte a családi titkokat: szülei 20 éven át tartó levelezését. Ez a Patkányút alapja. A könyv zavarba ejtő részletességgel tárja fel a Wächter házaspár emberi és mozgalmi oldalát. Egyszersmind arra az alapkérdésre keresi a választ: hogyan lesznek iskolázott emberekből tömeggyilkosok? A lapunknak interjút adó jogász-íróhoz azonban tucatnyi más kérdésünk is volt. Például, hogy hogyan statisztálhatott egy nemzetközi körözés alatt álló náci Radványi Géza egyik filmjében.\n\n*\n\n– Felmenői közül sokan lettek a Barbarossa-hadművelet után elindított galíciai holokauszt áldozatai, ön mégis az elmúlt évtized jelentős részét a rémtettekért felelős két főnáci, Hans Frank és Otto Wächter fiával töltötte. Legalábbis zavarba ejtő.\n\n– Sem Niklas Frank, sem Horst Wächter nem felelős az apjuk tetteiért. 1939-ben születtek, hatévesek voltak a háború végén, mégis egész életükben cipelték a terhet. Ez számomra sem volt világos, amíg nem találkoztam velük, a mi családunk ugyanis a történet másik felét élte meg. Sokáig nem lehetett semmi „Made in Germany” a lakásunkban, abba meg végképp nem gondoltunk bele, mit érezhetnek az elkövetők utódai. Az első találkozásokkor empátia volt bennem; láttam a küzdelmüket, és úgy éreztem, mindketten – más módon bár, de – őszinték próbálnak lenni velem. Horst alapállásával például nem értek egyet, de vele is nyíltan tudunk beszélni mindenről. Mindkettejüket több tucatszor láttam az elmúlt évtizedben, az együttérzésem pedig csak nőtt feléjük. Képzeljük el, mit jelent azzal a tudattal élni, hogy apánk milliók legyilkolásáért felelős!\n\n– Mi a szerepe az életükben? Mozgó gyóntatószék? A lelkiismeret-furdalás megtestesülése?\n\n– Gyóntatószéknek nem gondolom magam. Mindkettejük életében a semmiből bukkantam fel. Kezdetben volt bennük kétség, de Niklasszal rögtön jól kijöttem. A mai napig tudunk együtt nevetni, vodkázni, sztorizni az őrült családjainkról. Neki köszönhetően érthettem meg, milyen egy tömeggyilkos fiának lenni, én meg segítettem neki kiadni az apjáról írt könyvét angolul és franciául. Igazi barátság a miénk. Horsttal más a kapcsolat. Mindketten akarunk valamit a másiktól. Én azt, hogy elismerje, amit az apja tett, ő pedig azt, hogy – noha nem tagadja: borzalmas dolgokban volt szerepe – fogadjam el: ezeket egy amúgy rendes ember követte el a felettesei parancsára. Számított neki, hogy bár a másik oldalról jövök, kedves vagyok vele és nem hibáztatom. Még mindig igyekszünk meggyőzni egymást, de tudjuk, hogy elbuktunk – szerintem fel is adtuk. Mégis, érzünk valamit egymás iránt.\n\n– Nem érzi úgy, hogy kihasználja őket? Nélkülük nem írhatott volna bestsellereket – Horst nélkül például a Patkányutat.\n\n– Nem vágytam bestsellerségre. Könyveim a véletlenek művei, az életem nélkülük is boldog: egyetemen tanítok, érdekes ügyeket vállalok. Nincs szükségem könyveladásra. Azért írok, mert szeretek írni, és érdekel a téma, amiről írok. Nem érzem, hogy kihasználnám Horstot, mert kezdettől fogva őszinték vagyunk egymással. Elmondtam neki, mit szeretnék, s hogy fair leszek vele – nem volt agendám, a tényeket követtem. Ő pedig afféle hangszórónak képzel, ami a szülei jóemberségéről szóló, egyre fenntarthatatlanabb érvelését felerősíti.\n\n– Nem lehet, hogy az apjuk iránti eltérő viszonyulásuk abból fakad, hogy amíg Niklast – ahogy nekünk is elmondta – Hans Frank a felesége és annak szeretője gyerekének gondolta, addig Horstot szerető családi légkör vette körül?\n\n– Ez bennem is gyakran felmerül mint legkézenfekvőbb magyarázat. Hans Frank valóban szar apa volt, aki nem vette biztosra, hogy Niklas a vér szerinti gyereke – miközben az –, Horst pedig azt tapasztalta, hogy az anyja szeretettel emlegeti a férjét. De azért van más különbség is.\n\nNiklas német, Horst osztrák. Németországban már az iskolában sem úszhatják meg, hogy ne beszéljenek a nácik tetteiről, Ausztriában viszont senki nem akar beszélni róluk – szőnyeg alá söprik a témát, és nem vállalják a felelősséget.\n\nSzerintem lenyűgöző, hogy két ember, aki hasonló környezetből indult, ennyire másképp viszonyuljon a saját szüleihez, kiváltképp az apjukhoz. Film is készült róla, a Mit tettek apáink. Lebilincselő, hogy két, eredendően intelligens és empatikus ember ennyire különböző legyen. Ezek a különbségek pedig a társadalmakban is megjelennek. Alighanem a magyarban is: vannak családok, akik Niklas útját választották, mások az osztrák irányba mentek, és nem beszélnek a múltról.\n\n– Van abban a filmben egy elképesztő jelenet. Elmennek a Horst apja által megalapított Galíciai Waffen SS-hadosztály éves megemlékezésére, s amikor híre megy, hogy „itt van Otto Wächter fia”, a helyi ukránok – köztük a hadosztály veteránjai – valósággal dicsőítik. Mit érzett ott?\n\n– „Életem legjobb napja. Soha nem felejtem el” – mondta Horst. Niklas meg valósággal vért okádott. Igazán ijesztő nap volt: ott voltunk valahol Lviv és Brodi között félúton, s emberek – halálfejes sapkákban, gépkarabéllyal a kezükben – egy Waffen SS-alakulatra emlékeztek. Sokkoló volt. Horst viszont imádta. Csakhogy ami utána következett, a Patkányút szempontjából is meghatározó. Megkérdeztem Niklast, mit gondol a megemlékezésről, mire ő annyit mondott: „új típusú nácizmus.” Később visszavonta, de Horst ezen annyira megbántódott, hogy megkérdezte tőlem: hogyan bizonyíthatná, hogy nem náci? Mondtam, adja oda a családi dokumentumokat a washingtoni Holokauszt Múzeumnak. Így is tett, és megkérdezte, kérek-e egy másolatot. Beraktam a pendrive-ot a gépembe, és érdekes fotók meg kibetűzhetetlen levelek jöttek szembe. Megmutattam egy történésznek, aki érdekesnek gondolta, úgyhogy összeállt egy kutatócsoport, hogy feldolgozza.\n\n– Tehát Niklas Frank megjegyzése nélkül új könyv sincs.\n\n– A Horst náciságára tett helytelen megállapítása nélkül nem került volna hozzánk az anyag, ami a könyv alapja: Wächterék – egy magas rangú náci házaspár – levelezése 1929-es megismerkedésüktől Otto 1949-es rejtélyes római haláláig.\n\n– A könyv legfőbb tanulsága számomra az volt, hogy a történelem szörnyetegei másfelől érző emberek. Nem félrevezető ez?\n\n– Az a félrevezető, ha szörnyetegként jellemezzük őket. Hans Frank és Otto Wächter szörnyű dolgokat követett el, borzasztó léptékekben, ám – és itt világlik ki az összetettségük – képesek voltak emberségre, tisztességre, melegségre, nagylelkűségre. A vállalásom saját magam és Horst számára az volt, hogy pontos képet adok róluk;\n\nmeg akartam tudni, mi ágyaz be egy intelligens, iskolázott, kulturált embert egy ipari méretű horrorhoz vezető gyilkos rendszerbe.\n\nOtto Wächter története nem más, mint a határok sorozatos, büntetlen átlépése – ideértve az Engelbert Dollfuß osztrák kancellár 1934-es meggyilkolásában való részvételt –, mígnem ipari méretű tömeggyilkosság részese lesz. E folyamat a jelenkorban is rezonál.\n\n– Mit mond el ezekről az olykor tisztességes emberekről az, hogy amikor a szovjetek már csak napokra vannak Berlintől, ők még operaelőadásokat néznek?\n\n– Ilyen az élet. Itt szürcsöljük a kávénkat egy menő hotelben, miközben párszáz kilométerre emberek halnak meg szörnyű körülmények között. Pont ezt a párhuzamosságot akartam bemutatni a könyvben, egymás mellé téve, hogy amíg Otto felesége, Charlotte 1941-42 nyarán Zelli-tó partján piknikezik, addig a férje embereket semmisít meg Lvivben. Ez az emberi lét valósága: szépség és horror kéz a kézben jár, akár egyazon családon belül. Tisztességtelen ezt bemutatni? Dehogy! Nem bemutatni – az volna tisztességtelen! Oroszországban épp embereket soroznak be és küldenek harcba meghalni, s a felelős Moszkvában élvezi az életet. Szemérmetlen és gusztustalan – de ilyen a világunk.\n\n„Itt szürcsöljük a kávénkat egy menő hotelben, miközben párszáz kilométerre emberek halnak meg” (fotó: Válasz Online/Vörös Szabolcs)\n\n– A zsidó felmenőinek sorsa miatt írta ezeket a könyveket?\n\n– Nincs közvetlen kapcsolat. Az üldözés ugyanis egyetemes. Sem a Kelet-nyugati utca, sem a Patkányút nem kizárólag ukrán, lengyel vagy zsidó történet. Épp ezért érthették a mondanivalóját olyan helyeken, mint Mexikó, Chile vagy Dél-Afrika – ahol nincsenek lengyelek, németek, zsidók. Az alapkérdés mindenhol ugyanaz: hogyan lesznek iskolázott emberekből tömeggyilkosok?\n\n– És hogyan?\n\n– Nincs rá általános válasz, és Wächterék esetében is több összetevőt lehet azonosítani. Kellett hozzá ambíció, nárcizmus, erkölcsi gyengeség, ideológia és – az antiszemitizmusban burjánzó – vallás. Más emberek másképp döntöttek volna. Van egy döntő, nagyon személyes pillanat a könyvben. Otto és Charlotte épp Hitlert várják az Anschluß idején a bécsi Hofburg előtti Heldenplatzon, amikor Otto odafordul a feleségéhez: „Drágám, választanom kell: visszamegyek jól kereső kereskedelmi jogásznak, vagy kormányzati szerepet vállalok és hatalmam lesz. Mit tegyek?” Ha Charlotte akkor a jogászságra buzdítja, Horst fiuknak ma nem kéne az apja bűneivel küzdenie. De a hatalmat választotta. Mercedesre, pompára, kastélyra vágytak, Hitlerrel és Himmlerrel akartak vacsorázni.\n\n– Cherchez la femme?\n\n– Azért nem. Közösen döntöttek. De persze nem minden feleség egyforma. Egyszer felkértek ügyvédnek Augusto Pinochet képviseletére. Alapelv, hogy ezekre igent mondunk, mert az ügyet nézzük, nem a védenc személyét. Igent is mondtam volna, ha a feleségem – egy Franco elől menekülő spanyol ezredes unokájaként – nem lengeti be a válást. Otto Wächter sorsa is másképp alakult volna, ha ott a Heldenplatzon mást javasolnak neki.\n\n– A háború után három évig az osztrák Alpokban bujkál, aztán ’49-ben megérkezik Rómába. Hogy nem tűnt fel senkinek? Reggelenként a Tevere partján futott, és még Radványi Géza egyik filmjében is statisztált!\n\n– Négy ember 3,5 évnyi munkájával néztük át és dekódoltuk Otto és Charlotte levelezését. Hihetetlen világ tárul fel benne. Feltörtük a kódneveket, és kiderült, hogy Otto kontaktjai között nemcsak szökésben lévő nácik, hanem magas rangú vatikáni tisztségviselők is voltak. „A vallásos úriember” kódnév például Alois Hudal osztrák püspököt takarta. Arra jöttünk rá, hogy\n\nezek a nácik és vatikániak – köztük a pápa sajtótitkára! – mind amerikai kémek, akiket a Project Los Angeles nevű művelet keretében szerveztek be: 1947 és 1951 között havi 50 dollár készpénzért vállalták a szolgálatot.\n\nMind Wächter barátai voltak, így az amerikaiak órákkal Rómába érkezése után mindent tudtak róla – de nem tettek semmit. Helyesebben: barátaihoz hasonlóan megpróbálhatták beszervezni, sikertelenségüknek pedig köze lehet Wächter rejtélyes halálához. Ezek már a hidegháború első évei, az amerikai–szovjet vetélkedés miatt még a nürnbergi perek is leálltak. Londoni szomszédom John le Carré egykori kém – majd kémregényíró – volt, aki egy teázás alkalmával elmondta, ő is részt vett a nácik kikérdezésében. „A vádemelések miatt?” – kérdeztem. „Épp ellenkezőleg. Be akartuk őket szervezni” – válaszolta. Nem volt kellemes – teljesen véletlenül – rájönni ezekre.\n\n– Mit jelent önnek Lviv – ahol ma megint háború van?\n\n– Olyan, mintha a szülővárosom lenne. Sok minden köt oda, mert sokat foglalkoztam az ott történtekkel. Kiderült, hogy számos ukrán vezető – Szadovij lvivi polgármestertől Kuleba külügyminiszteren át Zelenszkij elnökig – olvasta a Kelet-nyugati utcát, és tudják, hogy az országuk lényegében a modern nemzetközi jog szülőhelye. (Az emberiesség elleni bűncselekmény, illetve a népirtás fogalmát kidolgozó két jogász, Hersch Lauterpacht és Raphael Lemkin lvivi joghallgatók voltak – a szerk.) Ésszerű feltételezés arra következtetni, hogy azért is összpontosítanak a háború jogi vonatkozásira, mert tudják: az országuk területén történtekből „nőtt ki” a nürnbergi per és az ott ismertetett bűncselekmények.\n\n– Látva a képeket Bucsából, most pedig Izjumból, perbe fogható a moszkvai vezetés a nürnbergihez hasonló vádakkal?\n\n– Óvatos volnék ezzel. Nem voltam ott, nem tudom, mik a bizonyítékok. Én is a híradásokból tájékozódom, ítéletet tehát nem tudok alkotni. Ugyanakkor az a látottak alapján is egyértelmű, hogy háborús bűnöket követtek el, és – mivel számosságban már jócskán átlépték a küszöböt – alighanem az emberiesség elleni bűncselekmény vádja is megáll. Nem úgy a népirtás, mert az, bár volt erre utaló retorika – „Ukrajna nem is létezik” –, jogi értelemben egész embercsoportok – jelen esetben tehát a teljes ukránság – megsemmisítését jelentené. A lényeg nem is ez, hanem, hogy ki a felelős. Putyin elnök? Lehet. Nem tudjuk, mert egyelőre nincs rá bizonyítékunk. Mivel ritkán találni erre vonatkozó direkt elnöki utasítást, az emberiesség elleni bűncselekményt és a népirtást nehéz rábizonyítani a politikai vezetésekre. Vagy ha sikerül, mint Jugoszlávia esetében láttuk, évekbe telik.\n\n– Ezért javasolta háborús agresszió bűncselekményének bevezetését.\n\n– Hiszen egy nyilvánvalóan jogtalan háború kirobbantása egyből az elnöki irodába vezet, és egyértelmű jogi helyzetet teremtene. Ráadásul ez az eredője az összes többi bűncselekménynek.\n\nHa el akarjuk kerülni azt a komédiát, hogy pár év múlva katonai középvezetőket tesznek meg bűnbaknak Hágában, a háborús agressziót kell az orosz vezetőkre bizonyítani.\n\n– De hogyan? A Nemzetközi Büntetőbíróság nem emelhet vádat agresszió bűntettében.\n\n– Különbíróságot kell létrehozni. Ukrajna javasolta, s számos közép-európai ország mellett már az Európa Tanács, az Európai Parlament és a NATO parlamenti közgyűlése is támogatja. A nagyhatalmak persze idegesek, mert attól tartanak, hogy egy nap őket is megvádolhatják.\n\n– Irak, 2003?\n\n– Az is jogtalan háború volt, sokak szerint háborús agresszió, ami megágyazott annak, hogy sok afrikai és dél-amerikai ország nem támogatja Amerikát és az Egyesült Királyságot Ukrajna ügyében. Kettős mércét emlegetnek, jogosan.\n\n„A háborús agresszió az eredője az összes többi bűncselekménynek Ukrajnában” (fotó: Válasz Online/Vörös Szabolcs)\n\n– El tudja képzelni, hogy Putyint egyszer még a tárgyalóterembe vezetik?\n\n– El. Hogy megtörténik-e, nem tudom. Először létre kell hozni a bíróságot, amelynek átadják. Ez ma valószínűtlen, de sosem tudjuk, mi történhet. 1941 nyarán pár emigráns kormány összeült a londoni St. James-palotában, majd kiadtak egy nyilatkozatot, amelyben leírták a náci bűnösök felelősségre vonását. Mindenki nevetségesnek gondolta – néhány évvel később mégis bekövetkezett. Hogy Putyinnal is ez történik majd? A közeljövőben biztos nem, de kizárni sem lehet. Mi van, ha elveszíti a hatalmat? Épp Molotov-koktélozzák a toborzóközpontokat. Sosem tudjuk, mi történik. A lényeg, hogy elvekhez ragaszkodjuk, de ne az alapján, hogy miben reménykedünk. Ha a saját hazámat kell kritizálnom, amiért törvénytelen háborút indított, megteszem. Ha Oroszország indított ilyet, akkor is. Ha törvénytelenséget látok, szót emelek. Erre indít az ügyvédi szabadság.\n\n– Sokszor járt Magyarországon, a 90-es években a kormányunkat képviselte a Bős–Nagymaros-ügyben. Könyve csütörtöki bemutatóján mégis csalódottnak hangzott.\n\n– Bős–Nagymaros a szakmám egyik csúcsa volt. Imádtam Magyarországra jönni – évente három-négyszer. Sosem hittem volna, hogy egyszer eljutok a vasfüggönyön túlra; az ország tele volt reménnyel, izgalommal. 50 év után végre megszabadult Moszkvától. Most mégis szomorúsággal szálltam le Budapesten, mert úgy tűnik, Magyarország megint Moszkva pártját fogja, ráadásul egy szomszédjában dúló véres háborúban. S miközben szeretek ide jönni, képtelen vagyok megérteni, hogy történhet ez meg – különösen azok után, amiket Magyarország 1945-től átélt. Nemcsak szomorú vagyok, hanem dühös is, mert bár nem tudok eleget az országról, hogy a pontos okokat megtaláljam, de amikor fajkeveredésről szóló Orbán-beszédet olvasok, az azért aggasztó. Pont azoknak a határátlépéseknek a magjait veti el, amelyek végül szörnyű dolgokhoz vezethetnek. A magyar emberek viszont erre szavaztak – ki vagyok én, hogy ezt kétségbe vonjam?\n\nNyitókép: Válasz Online/Vörös Szabolcs\n\nEz az interjú nem készülhetett volna el olvasóink nélkül. Legyen támogatónk a Donably-n, az új, biztonságos, magyar fejlesztésű előfizetési platformon. Paypal, utalás és más lehetőségek itt >>>",
    "A hajdúböszörményi pilóta, aki még Nelson Mandelát is szállította": "A Hajdúböszörményből származó, eredetileg asztalosként végzett 66 éves pilóta a 70-es években disszidált, és a Dél-afrikai Köztársaság felé vette az irányt, ami akkoriban óriási fejlődésen ment keresztül. Kiss Lajost hajtotta a kíváncsiság és a kalandvágy; egy hónapon belül pedig elkezdett dolgozni Johannesburgban.\n\nÚtja elején, a ma már sokat látott pilótát vonzotta a titokzatos, egzotikus helyszín, és mivel Afrikában azonnal fogadták, nem hezitált. Elmondása szerint az első időszak kissé nehéz volt, mert nem beszélte a nyelvet, nem volt helyismerete, de cserébe annyira lekötötték az ottani mindennapok, az új helyszínek, hogy egy percre sem unatkozott, és folyamatosan tanúlt valami újat az országról, a kultúrájáról.\n\nA magyar nyelvtől azonban nem vált meg, ezt ki is hangsúlyozta. A Dél-afrikai Köztársaságban azonban hatalmas szabadságra tett szert a kommunista Magyarországhoz képest. Oda mehettett, azt csinálhatta, amit csak akart. Így a munkavállalás is könnyebben ment. Először az építőiparban dolgozott, majd pár év után a bányaiparban folytatta a munkát. A repülés mindig is elérhetetlen álomnak tűnt, de ahogy szépen lassan egyre inkább megismerte Dél-Afrikát, egyre nagyobb volt a késztetés, hogy pilótának álljon.\n\nKiss Lajost nem támogatta sem légitársaság, sem gazdag rokonok. Összespórolta a pénzt, amit a bányában keresett, majd apránként - önállóan finanszírozva a tanulmányait - elvégezte a pilótaképzést. Mivel az ottaniak látták, hogy mennyit kínlódik, sokan a segítségére siettek. Kollégák, oktatók segítették az útján - és ezt a támogatást máshol nem kapta volna meg - mondta.\n\nNála mindenki VIP\n\nA szakember negyven éve repül, és az év elején ünnepelte a 20 ezer órát, ami meglehetősen nagy teljesítménynek minősül a „légitaxizásban\". Útjai során sok érdekes emberrel hozta össze a sors. Szállított üzletembereket építkezési helyszínekre, turistákat szafarizni, mindenkit, akinek volt rá pénze, hogy ne kereskedelmi járatokkal utazzon. De mindegy milyen beosztású volt az utasa, ő mindenkit VIP-nak tekintett, és tekint a mai napig.\n\nŐk fizetnek, én pedig a legnagyobb kényelmet, biztonságot szolgáltatom, amit csak tudok. Sokan vissza is hívnak, értékelik a hozzáállásomat, és az „akcentusos pilótát\" kérik a következő útjukra is.\n\nA '90-es években Nelson Mandelát is utaztatta, nem is egyszer. Egy végtelenül kedves, barátságos személynek írta le, aki már a puszta jelenlétével is nagy hatással volt rá. Sőt, egyszer Naomi Campbell-t, a híres modellt reptette el a Mandela-napra.\n\nEsküvő a levegőben\n\nLegérdekesebb utazásaként azt a sztorit választotta ki, amikor egy férfi megkérte, vigye el a párjával a Jóreménység foka felé, mert ott szeretné feleségül venni, a levegőben. Megbeszélték, hogy felszáll velük a pap, a tanúk, néhány családtag és ők. Egyeztettek, öt perccel az érkezés előtt szóltak, hogy mindeki készüljön, és a gép addig körözött a Jóreménység foka fölött, amíg véget nem ért a szertartás.\n\nElefántok és vadbivalyok\n\nKiss Lajos már jó pár éve egy rezervátum privát pilótájaként dolgozik. A munkára egy korábbi utasa kérte fel. Ha ezen a területen turistákat szállít, akkor általában ottmarad velük a szálláson, és részt vesz a szafarikon is.\n\nEmlékei szerint egyszer szembe találkozott egy csorda vadbivallyal,de szerencsére egy arra járó autó létrájára felkapaszkodva megúszta a dolgot. Egy másik alkalommal pedig egy elefánttal találta szembe magát, de ő nem is mutatott érdeklődést iránta, pedig pár méterre álltak egymástól - a találkozás örök emlék maradt.\n\nHa még többet szeretnétek megtudni a veterán pilóta életútjának alakaulásáról, vagy arról, hogy mi hiányzik neki a legjobban Magyarországról, akkor olvassátok el a Haon.hu oldalán megjelent teljes cikket.\n\nNyitókép forrása: Shutterstock.com / Vadim Ozz - illusztráció",
    "„Minden álom csak annyit ér, amennyit elérünk belőle”": "Gyöngyi Krisztián orrszarvú-kutató mottója volt ez, akit öt éve ölt meg egy orrszarvú Ruandában.\n\n2017 nyarán futótűzként terjedt az internetes portálokon a hír:\n\nMAGYAR ÖKOLÓGUST ÖLT MEG AZ ORRSZARVÚ RUANDÁBAN.\n\nSokan akkor találkoztak először a 43 éves Gyöngyi Krisztián, kiskunhalasi ökológus, orrszarvú-kutató nevével, holott ő már akkorra Afrika elismert természetvédői közé tartozott.\n\nBár Krisztián élete ugyanúgy indult el a dél-alföldi városban, Kiskunhalason, mint bárki másé, különös vonzódása a természet és az állatvilág felé hamar megmutatkozott. Minden érdekelte, de különösen a szabadban érezte otthon magát, állandóan fára mászott, csavargott, hol napozó gyíkokban gyönyörködött, hol madárfészkek után kutatott.\n\nTengerész akart lenni\n\nHa nem a mezőt járta, akkor meg Dékány Andrást olvasott. Még csak tizenhárom éves volt, de az az önfejű és szabadszívű felnőtt, akivé később lett, Dékány vitorlásain, a bálnák és matrózok között már életre kelt benne. Ezért vágyott a tengerre, látni akarta az óceánt, később pedig a végtelen szavannát és a sivatagokat. Fejébe vette, hogy tengerész lesz.\n\nÉrettségi után 3 évvel a MAHART kereskedelmi matrózaként a Csokonai fedélzetén kilenc hónapot töltött, bejárta a világot, majd amikor Magyarországon felszámolták a flottákat, Krisztián szeme előtt már más célok lebegtek: Afrika.\n\nÉrdeklődése akkor vált igazán célirányossá, koncentrálttá, amikor elmélyült az olyan professzionális vadvédelmi szakemberek munkáiban, mint Alan Rabinowitz, aki Belizében jaguárokkal, Thaiföldön ködfoltos párducokkal, Burmában pedig ugató szarvasokkal foglalkozott. Legnagyobb hatással talán mégis dr. Pete Morkel munkássága volt rá. A zimbabwei születésű namíbiai állatorvost a világ egyik legjobb orrszarvú-specialistájának, ezen belül is a fekete orrszarvúk szakértőjének tartották. Vele már egész fiatalon felvette e-mailben a kapcsolatot.\n\nAz orrszarvú-védelem indított el, hogy megtaláljam a helyemet a világban\n\n– nyilatkozott Krisztián egyszer egy a Népszabadságnak adott interjújában.\n\n“Az orrszarvú olyan, mint egy tank. Mítikus ősemlős, legalább 50 millió éve él a Földön. Több mint egy tucat faja közül mára öt maradt: a jávaiból mintegy 60, a szumátraiból körül-belül 40, az indiaiból háromezerötszáz egyedél már csak. Néhány évtizede Afrikában is a kihalás szélére ért mind a fehér, mind a fekete orrszarvú, mivel az ottani orvvadászat legfontosabb célpontja ez az állat. Egy kiló orrszarvú-tülökért többet fizetnek a fekete piacon, mint az aranyért, s két legfontosabb felvevőpiaca Jemen és a Távol-Keleten Kína, Tajvan és Vietnam. Jemenben a férfiasság szimbóluma, hogy a férfiak jambiyát (dísztőrt) viselnek, amelynek a nyele hagyományosan az orrszarvú tülkéből készül. Hosszú évtizedeken át akkora volt a szegénység, hogy olcsó műanyag utánzatokból készítették a dísztőrök nyelét – de amikor egyesült Észak- és Dél-Jemen, s emelkedett az életszínvonal, újból megerősödött a kereslet az orrszarvúk tülke iránt. A másik nagypiac Dél-Kelet-Ázsia. A hagyományos kínai orvoslás fontos része az orrszarvútülökből készült por, de a közhiedelemmel szemben nem vágyfokozóként, hanem bizonyos betegségek – például a leukémia, láz, fejfájás – gyógyítására használják. Noha árusítása Kínában és Tajvanon is tilos, Sanghaj és Tajpej piacain mindenütt lehet kapni pult alól.”\n\nMég csak a húszas évei közepén járt, de Krisztián már akkor tudta, hogy mindent meg fog tenni azért, hogy az orrszarvúk megmentésével foglalkozhasson. Tudása a fajról kimeríthetetlen volt, folyamatosan képezte magát. Minél többet olvasott, minél több dokumentumfilmet nézett, annál inkább Afrikába vágyott.\n\nAfrika lett a nagy álma\n\nAz olvasást hamarosan tett követte. 1999 júliusában végleg búcsút mondott a tengerészetnek. A nyarat még ugyan otthon töltötte, ám amikor az egyik októberi estén épp az fekete orrszarvú rehabilitációs projektet vezető szakemberről, a zimbabwei Ian Dupree-ről nézett filmet a Spektrumon, elhatározta, hogy elutazik hozzá. Dupree olyan meggyőződéssel és szenvedéllyel beszélt, hogy Krisztián felírta a stáblistán szereplő férfi nevét és címét, majd megvette a repülőjegyét a fővárosba, Hararéba.\n\nÚgy számolta, félretett pénze addig biztosan elég lesz, amíg munkát nem kap a vadőrök között. Bár semmiféle kapcsolati tőkéje vagy tapasztalata nem volt, ráadásul Kiskunhalason egy komoly szerelem várta, a vágy Afrika iránt annyira erős volt benne, hogy mindent maga mögött hagyott.\n\nEkkor kezdődtek el az első afrikai terepmunkák. Fizetést még nem kapott, csak szállást, felszerelést, ellátást és ami a legfontosabb volt: tapasztalatot. Alapos gyakorlati kiképzésben vett részt, szinte állandóan kint volt a vadonban. A helyi shona törzsbe tartozó vadőrökkel járta a bozótot, orvvadászok nyomait keresték és elhagyott táboraikat számolták föl. Barlangokban vagy a szabad ég alatt aludtak. A nagy emlősöket, azok vándorlását, a populációk életképességét, a ritka és veszélyeztetett fajok esetleges előfordulását tanulmányozták.\n\nKülföldön tanult ökológiát és vadvédelmet\n\nMikor pénze elfogyott, úgy döntött hazautazik Halasra. Rengeteg élménnyel és impulzussal tért vissza Afrikából, új tervek formálódtak benne. A kint töltött időre beavatásként tekintett. Azt látta, hogy vadőrmunkát nem könnyű szerezni, különösen olyat nem, amelyik profi csapattal dolgozik. Világossá vált, hogy ha a fekete kontinensen akar dolgozni és természetvédelemmel foglalkozni, ahhoz a kapcsolatok mellett elsősorban pénzre és szaktudásra van szüksége.\n\nAkkor határozta el, hogy terepmunka helyett egyelőre formális képzéseken fog részt venni, egyetemre megy, hogy ökológiát és vadvédelmet tanuljon, amivel későbbi afrikai élete megalapozott lesz.\n\nElőször New Yorkba ment, majd Dublinba, hogy angliai egyetemi tanulmányaihoz elegendő pénzt tudjon előteremteni, állandóan dolgozott. Az akadályokkal bővelkedő években csak egy cél lebegett a szeme előtt: visszatérni szeretett Afrikájába, ahol igazán elemében érezte magát. Az afrikai zenéi, és könyvei tartották benne a lelket a hosszú évek alatt.\n\nA vadvédelmi biológia bachelor képzés után, melyet a kenti egyetem Gerald Durell Természetvédelmi és Ökológiai Intézetében végzett, elkezdte a mesterképzést is a norwich-i Egyetem alkalmazott ökológia szakán. Disszertáció-munkájaként Malawiban, a Majete Vadrezervátumban a helyi fekete orrszarvú populáció táplálkozásökológiáját vizsgálta 2011-ben.\n\nFelesége mindenben támogatta\n\n2007-ben ismerkedett meg Londonban későbbi feleségével, a kiskunmajsai születésű Bedő Orsolyával, aki a kezdetektől hitt Krisztián vadvédelmi pályájában, s töretlenül támogatta őt, vállalva a sokszor komfort nélküli bozót életet, s a végsőkig segítette a projekt munkálatait.\n\nKrisztián sokszor küzdelmes életét mentora, Dr. Pete Morkel is a kezdetektől végig kísérte, többek között az ő beajánlásával került Krisztián Malawiba.\n\n2012-től haláláig a Liwonde Nemzeti Park Orrszarvú Megfigyelő és Kutatási Project koordinátora lett, ahol minden erejével küzdött, hogy a helyi fekete orrszarvú populációt életben tartsa, a dél-afrikai African Parks megérkezéséig. Az állatok védelme mellett elsősorban feltérképezte, hogy pontosan hány egyed élt a természetvédelmi területen, továbbá táplálkozásökológiai kutatásával Liwonde menedzsmentjét segítette a döntéshozatalaiban.\n\nFelesége nemcsak részt vett az orrszarvúk jelölésében, monitorozásában, nyomkövetésében, de a terepmunka mellett hetente három alkalommal a parkhoz közeli általános iskolában is tanított, illetve faültető csoportot vezetett.\n\nEgy sebesült hím orrszarvú ölte meg\n\nAz Akagera Nemzeti Parkba akkor került az immár kisgyerekes család, amikor az African Parks dél-afrikai szervezet 2017 áprilisában a Dél-afrikai Köztársaságból tizennyolc orrszarvút áttelepített Ruandába. Ruanda életének egyik legnagyszabásúbb természetvédelmi akciója volt ez, Krisztiánt orrszarvú-specialistaként hívták a terepre, valamint azért, hogy a helyi vadőröket, akik soha nem látták még testközelből ezeket az ikonikus állatokat, nyomolvasásra és a jelfogó készülékek használatára betanítsa.\n\nVégzetes találkozása a sebesült hím orrszarvúval, Heródessel ott következett be.\n\nHalálának 5. évfordulója alkalmával életéről könyv született. A kereskedelmi matrózból lett állatvédő kiskunhalasi fiú történetét a National Geographic Magyarország online szerzője, Balogh Boglárka meséli el Orsolya emlékei, a családi levelezések, és a baráti beszámolók alapján, filmszerű elevenséggel és hűséggel.\n\nDe a kötet nem csak egy fájdalmasan rövid, mégis maradéktalan, teljes életről szól, hanem kitartásról, vágyakról, szerelemről, Afrikáról és nem utolsósorban az ikonikus faj, a fekete orrszarvúk megmentéséről is.\n\nA kötet IDE KATTINTVA vásárolható meg.",
    "Elfogadták az F1 2023-as versenynaptárát, rekordhosszú programmal": "Elfogadta az FIA Motorsport Világtanács a 2023-as Forma–1-es versenynaptárat. A 24 futamos évad a megszokottnál korábban, március legelején kezdődik és november végéig tart. A Magyar Nagydíjat elmozdították a megszokott helyéről.\n\nTöbb hónapnyi tervezgetés után az FIA kedden közzétette a Forma–1 2023-as bajnokságának tervezett menetrendjét. A jövő évi versenynaptárat a legfelsőbb döntéshozó szerv, a Motorsport Világtanács ratifikálta. Abban az előzetes információknak megfelelően rekordszámú, 24 verseny neve szerepel, vagyis 2022-höz képest kettővel nő a futamok száma.\n\nAz idény jövőre a megszokottnál korábban rajtol, 2022-höz képest két héttel hamarabb. Az első verseny helyszíne ezúttal is Bahrein lesz, ahol a hónap legelső hétvégéjén, március 5-én csap össze először a mezőny. Az első európai futamra eközben egy hónappal tovább kell majd várni, mint idén, hiszen április helyett május második felében kerül sor az imolai Emília-Romagna Nagydíjára.\n\nAzt megelőzően az F1 a Közel-Keleten, Ausztráliában, Kínában, Azerbajdzsánban (eddig júniusban volt a futamuk) és Miamiban vendégszerepel. E sorból egyúttal az is kiderült, hogy a programból idén harmadik éve kimaradó Kínai Nagydíj visszatér a következő évben.\n\nAz európai szezonrészben változás, hogy a Magyar Nagydíj új helyet kapott. Míg eddig hagyományosan tőlünk vonult el a mezőny a nyári szünetre, ezúttal a július végi időpont a szünet elé hozott Belgiumé lett, a Hungaroring pedig Spa előtt egy héttel, július 21-e és 23-a között fogadja a száguldó cirkuszt.\n\nFotó: Ferrari\n\nA naptárból kiderült, hogy Spa mellett Monaco versenye is megmenekült, a Francia Nagydíj viszont kihullott a programból, Dél-Afrika visszatérésére pedig még legalább egy évet várni kell.\n\nA versenyt először tavaly rendező Katar október eleji dátummal tér vissza, aztán egy négy versenyből álló turné következik az amerikai kontinensen. Ezt az Egyesült Államok két versenye foglalja keretbe: Austin október 22-én, a most debütáló Las Vegas november 18-án rendezi futamát.\n\nA szezon ismét Abu-Dzabiban zárul, még novemberben, tehát hiába a 24 verseny, a korábbi évek gyakorlatával ellentétben az F1 2022 után jövőre sem fog belenyúlni a decemberbe. Ezt a korai kezdés mellett a 6 dupla és az 2 triplahétvége teszi lehetővé. Az FIA kiemelte, külön ügyeltek rá, az F1-es program ne ütközzön a Le Mans-i 24 órás versennyel.\n\nMohammed bin Szulajm, az FIA elnöke elmondta: „A huszonnégy versenyből álló 2023-as Forma–1-es versenynaptár egy újabb bizonyítéka a sportág és a vonzereje globális növekedésének. Az új pályák érkezése és a hagyományos események megtartása megmutatja, hogy az FIA gondoskodik a sportról. Örülök, hogy a Forma–1-et az izgalmas versenyzés új korszakába vezethetjük az FIA által 2022-re létrehozott szabályzattal, hogy 2023-ban tovább bővíthessük a szurkolói bázisunkat. A 2023-as F1-es versenynaptárt a Motorsport Világtanács a nagy presztízzsel bíró Le Mans-i 24 órás verseny időpontját is szem előtt tartva fogadta el.”\n\nA 2023-as F1-es versenynaptár:",
    "122 éves csokoládét találtak a padláson": "A csokoládé legfeljebb pár évig őrzi meg a minőségét, ennek ellenére egy doboz több mint 122 éves csokiért több mint 500 fontot (233 ezer forintot) fizettek. A Rowntree’s terméke 1900-ben készült, amikor még Viktória királynő uralkodott Nagy-Britanniában.\n\nA fémdobozba zárt csokoládéra Lincolnshire-ben bukkantak rá nemrégiben egy kacatokkal teli dobozban valakinek a padlásán. A héten árverésre bocsátották, és bár 100-200 fontnál többet nem vártak érte, a vevő végül 440 fontért, egyéb díjakkal együtt 529 fontért (242 ezer forintért) szerezte meg a különleges édességet.\n\nAz ősrégi csoki ezúttal természetesen nem mint ínycsiklandó édesség értékes, hanem történelmi tárgyról van szó. A búr háború idején Viktória királynő úgy döntött, hogy csokoládét küld a brit csapatoknak Dél-Afrikába. A fémdobozon Viktória királynő arcképe, címere és a „Dél-Afrika 1900” felirat látható.\n\n122-year-old chocolate bars found in attic sell for more than £500 https://t.co/y1Mb45KI27 — Time Enough At Last (@TTZpod) September 21, 2022\n\nÚgy gondolják, hogy a ház tulajdonosának nagyapja kapta a csokoládét, mivel harcolt a háborúban. de nem ette meg az édességet. A szakemberek nem javasolják, hogy most belekóstoljunk. Nem azért, mert veszélyes lenne az egészségre, ám ennyi idő alatt a csokoládé rengeteget veszít az aromájából, állagából és ízéből, vagyis nem lenne egy nagy élmény. A gyűjtők pedig álmukban sem gondolnának arra, hogy megegyenek egy ilyen kincset.\n\n(Metro)\n\n(Kiemelt kép: illusztráció, fotó: Unsplash/Tetiana Bykovets)",
    "Meghan hercegnét keményen kiosztotta Nelson Mandela unokája: ezzel haragította magára az elnök családját": "Meghan hercegné a The Cut címlapjára került, ám a lapnak adott interjúja nagy port kavart, nemcsak a briteknél és a királyi családnál okozott egy kisebb felfordulást, hanem Nelson Mandela családjánál is.\n\nA 2013-ban elhunyt politikus unokája, Mandla Mandela felháborodottan osztotta ki Harry feleségét, írta meg a Daily Mail.\n\nMeghan hercegnének így szólt be Nelson Mandela unokája\n\nA hercegné elmondta, hogy amikor 2019-ben Harryvel az Oroszlánkirály filmpremierjén járt, a filmes produkció egyik dél-afrikai dolgozója félrehúzta Meghant, hogy az alábbi szavakat súgja a fülébe.\n\nFotó: Getty Images Hungary Meghan elmondása szerint az esküvője miatt ugyanúgy ünnepeltek a dél-afrikai emberek az utcákon, mint amikor Nelson Mandela kiszabadult 27 év után a börtönből.\n\n- Szeretném, ha tudnád, amikor beházasodtál ebbe a családba, ugyanúgy ünnepeltünk az utcákon, amikor Mandelát kiengedték a börtönből - emlékezett vissza a férfi szavaira.\n\nBár a cikk megjegyezte, hogy Meghan pontosan tudja, nem egyenlő Nelson Mandelával, ettől függetlenül ez az összehasonlítás mégis elegendő volt ahhoz, hogy a dél-afrikai politikus családja lesokkolódjon. Mandla Mandela, aki jelenleg a dél-afrikai parlament tagjaként tevékenykedik, meglepetten olvasta a The Cut cikkét.\n\n- Madiba (Nelson Mandelára sokszor csak így hivatkoznak a dél-afrikaiak - a szerk.) ünneplése a 350 éven át tartó gyarmatosítás, illetve a 60 évig tartó dél-afrikai brutális apartheid rezsim leküzdéséről szólt. Így nem lehet ezt a két eseményt azonos szinten kezelni - magyarázta a lapnak.\n\nNagyapja keményen küzdött azért, hogy a Dél-afrikai Köztársaságban ne a faji elkülönítés politikája érvényesüljön. Abban az időszakban a rassztól függő megkülönböztetés érvényesült, és a hatalom a fehérek kezében összpontosult. A feketék egyre növekvő számának ellensúlyozására az 1940-es évektől olyan törvényeket hoztak, amelyek a feketéket háttérbe szorították. Apartheidellenes tevékenysége miatt 1964-ben életfogytiglanra ítélték, végül 27 évet töltött börtönben. 1990-ben Frederik Willem de Klerk elnök utasítására engedték csak szabadlábra, a többéves nemzeti kiegyezési folyamat végén 1994-ben elnökké választották.\n\nHozzátette, nagyapja szabadulása idején a dél-afrikaiak sokkal komolyabb és fontosabb dolog miatt ünnepeltek, ezt nem lehet összehasonlítani egy olyan pillanattal, amikor Meghan hozzáment egy fehér bőrű herceghez.\n\nFotó: David M. Benett / Getty Images Hungary A képen Mandla Mandela látható.\n\nA rajongók is felháborodtak a hercegné kijelentésén, a Twitteren már a múlt héten trend volt a VoetsekMeghan hashtag. A voetsek kifejezés magyarra fordítva annyit tesz, hogy \"tűnj el\".\n\n\"Senki sem örült Dél-Afrika utcáin, amikor férjhez ment. Ha arra utal, hogy ez ugyanaz volt, mint amikor Mandela elnököt szabadon engedték, az a legnagyobb tiszteletlenség!\" \"Dél-Afrikából egy dolgot ígérhetek, senki, de senki nem ünnepelt úgy az utcán egy külföldi esküvő miatt, mint amikor Mandelát szabadon engedték. Igen, otthon néztük a ceremóniát, és örültünk az ifjú párnak, ez történt.\" \"Összehasonlítja a házasságát Nelson Mandela szabadlábra helyezésével? Micsoda nagyképű és arrogáns dolog ez\" - gyűjtött össze pár mérges tweetet a közösségi oldalon a brit lap újságírója.\n\nMár az is kiakasztotta a dél-afrikaiakat, amikor a múlt héten Meghan elmesélte, hogy 2019-ben tűz ütött ki Archie babaszobájában, amikor a hercegi pár az országban tartózkodott. Nem volt füstjelző a szobában, az volt a szerencséjük, hogy egy ott dolgozó égett szagot érzett. Ebből arra következtettek többen, hogy a hercegné úgy állította be Dél-Afrikát, mintha nem lennének olyan berendezéseik, amelyek az emberek biztonságát szolgálnák. Ottjártakor az ékszereit és a drága ruháit sem vitte magával, ami szintén sértette a helybélieket.\n\nMeghan nem csak a Mandela családot akasztotta ki új interjújával\n\nElolvashatod, milyen kellemetlen dolgokkal zaklatta fel ismét a briteket és a királyi családot.",
    "Élete volt az orrszarvúk védelme – 1. rész": "Munkájuk közé tartozott többek között a drótcsapdába esett, sebesült állatok kezelése, jeladó elhelyezése a tülkökben, illetve az orrvadászat elleni küzdelem is. Vadvédelmi tevékenységük akkor ért véget, amikor Krisztiánt a ruandai Akagera Nemzeti Parkban halálos baleset érte. Egyik védence, Heródes gázolta el menekülőben. Halálának 5. évfordulójára megszületett felesége visszaemlékezései alapján az életrajzi kötete, most az orrszarvúk világnapja alkalmából beszélgetünk.\n\nMindössze huszonöt kilométerre éltetek egymástól, mégis Londonig kellett elmenned, hogy Krisztiánnal megismerkedjetek. Hogy történt a találkozás?\n\nEgy magyar barátnőm vendégházat vezetett Kelet-Londonban, abban az időben én is ott voltam, amikor egy éjjel a Pink Floyd tribute koncert után besétált Krisztián is. Ő akkortájt végezte első évét Canterburyben, a kenti Gerald Durell Természetvédelmi és Ökológiai Intézet vadvédelmi szakán. Az első perctől magával ragadott a kisugárzása, persze gyorsan kiderült az is, hogy nem egy hétköznapi ember. Csodálattal hallgattam történeteit, azt, hogyan került Kiskunhalasról 21 évesen a MAHART tengerhajójára matróznak, majd az afrikai önkéntes kalandokat, a New York-i, dublini munkáséveket. Ámultam magabiztosságát, céltudatosságát, különcségét, és a terveket, melyeket gyerekkora óta szövögetett. Rögtön nyilvánvalóvá vált, hogy a kapcsolatunknak csak akkor lehet jövője, ha egyszer majd én is vele tartok Afrikába. Tudatosan készültem fel segítségével az előttünk álló életre.\n\nJúlia nevű orrszarvú és borja.\n\nKrisztián nem ismert lehetetlent, elképesztő kitartás volt benne, már egészen fiatal kora óta. Olyan karriert futott be mindenféle háttér nélkül, amit nagyon kevesen. Miért éppen az orrszarvú védelem mellett tette le a voksát?\n\nAz afrikai munka a vadonban mindig is a fejében volt. Angol nyelvtudásának köszönhetően eredetiben olvasott Diane Fossey-tól, Jane Goodalltól, Geroge Schaller munkásságáról. Érdeklődése azután vált célirányossá, amikor a MAHART eladta a tengerjáróit, és neki be kellett fejeznie a matróz életet. Akkor már szisztematikusan forgatta az Afrika könyveket, rengeteget olvasott a 80-as évek orrszarvúháborújáról, amely a nemzetközi vadvédelem egyik legkomolyabb harca volt a globális orvvadász-hálózatok ellen. Az orrszarvú-védelem indította el, hogy megtalálja helyét a világban. Ezekről a mitikus ősállatokról, melyek legalább 50 millió éve élnek a Földön, minden apró részletet tudott. Kimeríthetetlen volt a tudása.\n\nElső hosszabb afrikai útjára 1999-ben érkezett Zimbabwébe azután, hogy az egyik októberi estén a fekete orrszarvú rehabilitációs projektet vezető szakemberről, a zimbabwei Ian Dupree-ről nézett egy filmet a szülei házában. Elhatározta, hogy semmire nem vár, elutazik hozzá. Dupree olyan meggyőződéssel és szenvedéllyel beszélt, hogy Krisztián felírta a stáblistán szereplő férfi nevét és címét, majd megvette a repülőjegyét a fővárosba, Hararéba. Bár semmifél összeköttetése nem volt, bízott abban, hogy amatőrként is talál munkát.\n\nAz állat korát a fogazatból állapítják meg.\n\nAfrikában alapos gyakorlati kiképzésben vett részt, szinte állandóan kint volt a vadonban. Bár pénzt alig keresett, felbecsülhetetlen tapasztalatokat szerzett. A helyi shona törzsbe tartozó vadőrökkel járta a bozótot, orvvadászok nyomait keresték és elhagyott táboraikat számolták föl. Barlangokban vagy a szabad ég alatt aludtak. A nagy emlősöket, azok vándorlását, a populációk életképességét, a ritka és veszélyeztetett fajok esetleges előfordulását tanulmányozták. Mikor pénze elfogyott haza kellett utaznia.\n\nEzután évekig e-mailezett a világ leghíresebb orrszarvú-specialista állatorvosával, a namíbiai Dr. Pete Morkellel, aki később mentora majd jó barátja lett. Végül megfogalmazódott benne, hogy magas szintű vadvédelmi oktatás nélkül nem rúghat labdába egy magyar fiú a fekete kontinensen.\n\nEkkor iratkozott be a tanzániai főiskolára vadvédelmet tanulni, amit anyagi okok miatt nem tudott befejezni. Később a kenti egyetemen végzett, majd elkezdte a mesterképzést is a norwich-i egyetem alkalmazott ökológia szakán.\n\nTerepen Orsi és Krisztián\n\nKrisztiánt 2012-ben hívták Malawiba a Liwonde Nemzeti Parkba, te is vele tartottál. Mi volt a pontos feladata a fajfenntartási programban?\n\nElőször 2011-ben érkeztünk az országba 3 hónapra. Krisztián a kenti egyetemi disszertációja részeként a Majete Vadrezervátumban folytatott egy orrszarvú táplálkozásökológiai kutatást, segítve ezzel a helyi menedzsment munkáját a további keskenyszájú orrszarvúk befogadásához. Rá egy évre, 2012-ben dr. Pete Morkel és Dr. Anthonhy Hall-Martin (a dél-afrikai non profit szervezet, az African Parks vezetője) ajánlását követően megkereste őt a Liwonde Nemzeti Park igazgatósága, hogy a helyi védett rinocérosz populáció felügyeletét átvegye.\n\nA nemzeti park nyomolvasó katonáival és fegyveres erőivel karöltve védelmezte a park fekete orrszarvúit, s vadállatait, ökológiai kutatást folytatott a park hosszabb távú produktív orrszarvú eltartó képességéről, továbbá figyelemfelkeltő és tájékoztató jellegű előadásokat tartott az orrszarvúk kritikus helyzetéről a kormány embereinek, vadvédelmi szakembereknek és a parkba látogató turistáknak.\n\nJeladó elhelyezése a tülökben\n\n2012-2015 között rengeteg illegális tevékenység történt Liwondéban, melynek következtében sok vadállat veszett el Malawiban. Számos mentőakciót kellett szervezni, hogy a drótcsapdába került orrszarvúk, melyeknek nemcsak eszmei, hanem tényleges értékük is óriási életben maradhassanak. Míg a rinocéroszok eszmei értéke 53 millió forint, addig a tülök 26, 5 millió Ft/kg a fekete piacon. Mielőtt Krisztián Liwondéba érkezett, a park vezetőségének fogalma sem volt arról, hogy a betelepítés után mekkora orrszarvú-populáció maradt a területen, hol van a pontos tartózkodási helyük vagy épp milyen beazonosításra alkalmas testjegyekkel rendelkeznek, ráadásul a nyomolvasó katonák vezető hiányában semmiféle eredményt nem értek el. Idővel, Krisztiánnak köszönhetően, sokuk szívügyének tekintette a rinocéroszok jólétét.\n\nMelyik volt a legnehezebb bevetésetek?\n\nEgyértelműen az, amikor az egyik befogóművelet során kísérletet kellett tennünk a drótcsapdába esett, kétéves hím orrszarvúnak, Iannak a megmentésére. Vele volt az anyja, a park első nősténye, Julia is. Ian nyílegyenesen egy négyhurkos drótcsapdába futott bele, Julia szeme láttára fulladt meg. Semmi esélyünk sem volt, hogy segítsünk, az anya tehetetlenül végignézte borja haláltusáját. Ian 10-15 percig szenvedhetett ebben a rendkívül egyszerű, de végtelenül kegyetlen hurokban, mely annál erősebben szorítja áldozatát, minél erősebben szabadulna.\n\nJúlia kezelés alatt\n\nNem volt idő gondolkodni vagy gyászolni az értékes orrszarvúborjút, mindannyian tudtuk, hogy a feldúlt Julia veszélyes, nem fogja magára hagyni a kicsit. Ám ha Ian a csapdában marad, az orvvadászok bármikor visszatérhetnek érte, és félő volt, hogy akkor a tetem mellől nem tágító anyával is végeznek. Akármilyen őrültségnek tűnt, be kellett hatolnunk a sűrűbe. Ám ahogy Julia megérezte a levegőben az emberszagot, mint egy tank, egyenesen felénk futott. Sorban kapaszkodtunk fel arra a fára, amely a legközelebb állt hozzánk, a tomboló Julia elszáguldott alattunk, majd megállt, és a levegőbe szagolt. Rövid ideig idegesen szuszogott, fejét ingatta, majd megfordult, és visszavágtatott a kicsinyéhez. Julia azonban nem tágított mellőlünk, mint az őrült, a csapat és a borja között táncolt, újra és újra nekünk rontott, szinte csak fáról fára tudtunk előreevickélni.\n\nVolt egy pillanat, amikor az előttünk járó vadőrök már nem tudtak időben jelezni, így azt vettük észre, hogy a nőstény eszét vesztve felénk száguld. Krisztián még felnyomott engem egy fára, magának is talált egyet, ám Amandának, a csapat állatorvosának az élete egy tizedmásodpercen múlt. A lány éppen hogy elkapott egy ágat, lábát teljes erőből előrelendítette, így Julia nem sodorta el, csupán a cipőjét érintette. Egy örökkévalóságnak tűnt, mire teljesítettük a feladatunkat. Julia, amikor meglátta földön fekvő borját, újra és újra körbejárta, tapogatta, nem akarta otthagyni, inkább vele maradt, hogy meggyászolja. Megrendítő volt átélni az állat fájdalmát.\n\nKapcsolódó cikk: Élete volt az orrszarvúk védelme – 2. rész",
    "ez lenne a megoldás a hulladékproblémára?": "Világszerte egyre elterjedtebbek a műanyaghulladékból készített utak, és bár a technológia még aránylag kezdeti szakaszában tart, a Yale School of the Environment által megkérdezett szakértők bizakodóan nyilatkoztak a jövőjét illetően: az utaknak fontos szerep juthat a műanyagok újrahasznosításában.\n\nEgy Accrában, Ghána fővárosában található macskaköves útszakasz pont ugyanúgy néz ki, mint bármely másik macskaköves út a világban. A legtöbb sofőr talán nem is sejti, hogy az útburkolatot alkotó térkövek olyan műanyaghulladékot, ledarált és megolvasztott palackokat és zacskókat tartalmaz, amelyek egyébként a hulladéklerakóban végezték volna.\n\nA Ghánában folyamatban lévő számos hasonló útépítési projekt lendületét egy ambiciózus terv adta, amelyet Akufo-Addo elnök 2018-ban jelentett be. Ez arra szólítja fel a ghánaiakat, hogy törekedjenek a körforgásos modellre, és 2030-ig annyi műanyaghulladékot dolgozzanak fel, vagy hasznosítsanak újra, amennyit évente termelnek – nagyjából 1,1 millió tonnát.\n\nA ghánaiak által naponta kidobott több ezer tonna műanyag alig 5 százaléka kerül újrahasznosító létesítményekbe. A többi a hulladéklerakókban, illegális szeméttelepeken, utcákon és a csatornákban végzi, vagy a szabadban égetik el, mérgezve a levegőt. „Egy fejlődő országban nehéz újrahasznosítani a műanyagot, mert drága, bonyolult, technológiaintenzív” – jegyezte meg Heather Troutman, a Ghánai Nemzeti Műanyag Akció Partnerség programvezetője. „De ha értéket tudnánk adni az újrahasznosított műanyagnak azáltal, hogy halászhálókká, üzemanyaggá vagy burkolóanyaggá alakítjuk, akkor nem temetjük el, nem égetjük el, nem kerül az óceánba“.\n\nA két évtizeddel ezelőtt elsőként Indiában megjelent műanyag utakat mind több országban tesztelik, ahogy a világ műanyagproblémája súlyosbodik. A technológia egyre nagyobb teret nyer Nagy-Britanniában, Európában és Ázsiában. Több ország – többek között Dél-Afrika, Vietnam, Mexikó, a Fülöp-szigetek és az Egyesült Államok – csak a közelmúltban építette meg az első műanyag utakat.\n\nAz elmúlt években több tanulmány is született a témában, melyek szerint a műanyaghulladékot tartalmazó utak ugyanolyan jól, vagy jobban teljesítenek, mint a hagyományos burkolatok.\n\nErősebbek és tartósabbak a terhelésekkel szemben, elviselik a nagy hőmérsékletingadozásokat, és kevésbé hajlamosak kátyúsodni. A kutatók szerint a technológia lehetővé teheti, hogy a hivatalos és a kevésbé hivatalos hulladéklerakókba kerülő műanyagok egy jelentős részét fel tudják használni, miközben fontos nyersanyagforrást biztosítanak az utak leburkolásához és az útjavításokhoz. Egy olyan fejlődő országban, mint Ghána, ahol jelenleg az utaknak csak 23 százaléka van leaszfaltozva, a műanyaghulladék nagy segítség lehet a fejlődéshez.\n\n„Egyszer eljön az a pont, amikor valódi választ kell adnunk arra a kérdésre, hogy hogyan akarjuk orvosolni a műanyagszennyezés óriásira duzzadt problémáját” – válaszolta Doug Woodring, az Ocean Recovery Alliance alapítója a Yale School of the Environment újságírójának kérdésére. „Úgy vélem, hogy a műanyag utak, ha komolyabban elterjednek, az újrafelhasználás más módjaival, például a betonnal és az üzemanyaggal együtt, jó lehetőséget kínálnak arra, hogy több százezer tonnányi hulladékot eltüntessünk, szinte egyik napról a másikra.”\n\nMíg Indiában széles körben használják, más országokban egyelőre csak a kísérletezésnél tartanak, pedig az idő sürget, hiszen az évente előállított 350 millió tonna műanyagnak jelenleg csak a 9%-át hasznosítják újra.\n\n„Az utakban az a jó, hogy rengeteg van belőlük” – nyilatkozta Greg White, az ausztrál University of the Sunshine Coast mérnöke. Négy vállalat eddig több száz kilométernyi műanyag utat épített Ausztráliában – elsősorban kisebb helyi utakat. „Ez főként azért van, mert a helyi önkormányzatok sokkal inkább hajlandóak kipróbálni olyan dolgokat, amelyeket fenntarthatónak tekintenek, szemben a nagy autópályákat felügyelő kormányzati hivatalokkal”. White szerint, aki a skót MacRebur cég, a műanyag burkolóanyagok egyik vezető gyártójának termékeit tanulmányozta „egyáltalán nem kétséges, hogy ha megfelelő műanyagot teszünk az aszfaltba, akkor javíthatjuk a felület tulajdonságait.”\n\n„Arról azonban még nincsenek adataink, hogy hosszabb időtávon mennyire tartósak a műanyag utak, mivel a legtöbb országban kevesebb mint hét éve vannak használatban” – figyelmeztetett az ausztrál mérnök.\n\nBár a különböző vállalatok eltérő megközelítést követnek, ezek alapelve nagyon hasonló: a műanyaghulladékot megolvasztják és más összetevőkkel keverik össze az aszfalt előállításához. Az aszfalt 90-95 százalékban ásványi anyagokból – kőzúzalékból, homokból vagy mészkőből (aggregátum) – áll, és 5-10 százalékban bitumenből, a nyersolajból kinyert fekete, ragacsos anyagból, amely az aggregátumokat köti össze. Amikor a kivitelezők műanyaghulladékot adnak hozzá – amely még a bitumennél is erősebb kötőanyagként szolgálhat -, gyakran csak a bitumen 4-10 százalékát helyettesítik, bár egyes módszerek ennél jóval többet igényelnek. A műanyag utakat tehát nem tömör műanyagtömbként kell elképzelni, éppen ellenkezőleg, a különbség köztük és hagyományos aszfalt között szinte észrevehetetlen.\n\n„A kutatások szerint a műanyaghulladék útburkolatban történő felhasználása képes javítani a bitumenes keverékek stabilitását, és a fáradással szembeni ellenállását, ami hosszabb élettartamot eredményez” – válaszolta Michael Burrow, a Birminghami Egyetem mérnöke, a technológiáról szóló, globális kitekintést nyújtó tanulmány vezető szerzője a műanyag utak minőségét firtató újságírói kérdésre. „Bár azt is meg kell jegyeznünk, hogy a legtöbb projekt esetében még túl korai lenne a hosszabb távra vonatkozó megállapításokat tenni”.\n\nToby McCartney, a MacRebur társalapítója és vezérigazgatója szerint az önkormányzatok számára nagy problémát jelentő műanyaghulladék körülbelül 40 százalékát tudnák felhasználni, ha minden út így készülne, a termékükkel burkolt utakba ugyanis kilométerenként 750 ezer nejlonzacskónak megfelelő súlyú műanyaghulladék kerül beépítésre. Jelenleg azért lobbiznak, hogy megpróbálják elérni az útépítési szabványok módosítását, ami segítene előmozdítani a technológia elterjedését.\n\nA MacRebur rizsszem méretűre morzsolja, zacskózza, és világszerte építőipari cégeknek adja el az adalékanyagként szolgáló hulladékot, amely 2016-os indulásuk óta több száz kilométernyi útba, ösvénybe, felhajtóba és parkolóba került Törökországban, Japánban, Szaúd-Arábiában, Dubajban, Ausztráliában, Új-Zélandon, vagy éppen Szlovákiában. A vállalat jelenleg Amerika mindkét partján, Floridában és Kaliforniában is gyártóbázis kiépítésére készül.\n\nA hollandiai PlasticRoad más megközelítést követ. A vállalat 2018-ban megépített egy kísérleti projektet Zwolle-ban, amelyet a világ első újrahasznosított műanyagból készült kerékpárútjaként harangoztak be. Ez a 30 méter hosszú kerékpárút 218 000 műanyag pohárnak, vagy félmillió kupaknak megfelelő mennyiségű műanyagot tartalmaz. A PlasicRoad teljesen elhagyja a hagyományos aszfaltot, az olcsón előállítható, és könnyen telepíthető kerékpárutakat egyszer használatos, kidobott műanyagból készült üreges modulokból építik meg.\n\nGhánában a Nelplast aprított műanyaghulladékot kever össze homokkal, és a keveréket térkövekké formálja.\n\nIndiában, ahol néhány évvel ezelőtt az ország útjainak 50 százaléka még burkolatlan volt, már 100 ezer kilométernyi új műanyag utat építettek meg, mióta az indiai közlekedési miniszter 2016-ban bejelentette, hogy az útépítések során műanyaghulladékot fognak felhasználni. Az indiai technológia R. Vasudevan, a madurai Thiagarajar Műszaki Főiskola vegyészprofesszora 2001-ben végzett kísérleteiből nőtte ki magát, aki a bitumen és a műanyag közötti hasonlóságra alapozva kísérletképpen aprított műanyagot kevert a bitumenhez, és azt tapasztalta, hogy az anyag kötőhatása megfelelő. Vasudevan módszere kétféle műanyagot használ: LDPE-t, azaz alacsony sűrűségű polietilént, amelyből a nejlonzacskók készülnek, és PET-et, azaz polietilén-tereftalátot, az üdítős palackok anyagát.\n\nMennyire környezetbarát a műanyag út?\n\nAggodalomra adhat okot a mikroműanyagok keletkezése, ám eddig még senki nem számolt be arról, hogy ez megtörtént volna, és a megkérdezettek szakemberek szerint a mikroműanyagok nem jelentenek problémát. „Az útanyag viszonylag inert (nagyon lassan bomló), egy szilárd aszfalttömb” – jegyezte meg Troutman. „Valójában a mikroműanyagok legnagyobb forrása a gumiabroncsok kopása”.\n\nA műanyag utak fontos előrelépést jelenthetnek a műanyaghulladékok újrahasznosításában, a nulladik, és legfontosabb lépés azonban a felhasználás csökkentése lenne – ellenkező esetben a világtermelés 2050-ig megtriplázódik, és nincs a világon annyi út, ami képes lenne ezt a mennyiséget elnyelni. Ez utóbbiban széleskörű a szakemberek egyetértése.\n\nA Villanyóra 132. adásában Sóti Balázzsal, a Zalai Közszolgáltató Nonprofit Kft. informatikai és kommunikációs vezetőjével beszélgettünk a műanyagok újrahasznosításának nehézségeiről.\n\nCímlapkép: VolkerWessels",
    "Az MVM szeptember második felétől küldi az új szabályok szerinti energiaszámlákat a mikrovállalkozásoknak": "A vállalat hétfői közleménye szerint az augusztus elején életbe lépett rezsiszabályok miatt az elmúlt egy hónapban a számlázási informatikai rendszer gyors és teljes átalakítása vált szükségessé a lakossági és a nem lakossági ügyfelek esetében is. Az informatikai fejlesztés folyamatos, több lépcsőben történik, az egyetemes szolgáltatást igénybe vevő mikrovállalkozásoknak szeptember második felében érkeznek az új rezsicsökkentési szabályoknak megfelelő számlák.\n\nJelezték, hogy augusztustól kizárólag a 2022. június 18-án egyetemes szolgáltatótól áramot, illetve földgázt vásárló mikrovállalkozások maradtak jogosultak nem lakossági ügyfélként egyetemes szolgáltatásra.\n\nEzeknek a mikrovállalkozásoknak felhasználási helyenként 4606 kWh éves kedvezményes villamosenergia- és 54 810 MJ éves kedvezményes földgázmennyiség biztosított.\n\nAz elmúlt időszakban nem megfelelő tartalommal kiküldött számlákat javítják, az érintett ügyfelek erről tájékoztatást kapnak - közölte az MVM.\n\nA vállalat felhívta a figyelmet, hogy az önkormányzati bérlakások esetében a helyi önkormányzatok, állami bérlakások és szállóférőhelyek esetében azok üzemeltetői is lakosságként vásárolhatnak áramot. A lakossági jogosultság igénybevételéhez ezeknek az ügyfeleknek nyilatkozatot kell tenniük. Az érintettek az mvmnext.hu/egyetemesvaltozasok oldalon elérhető űrlapon tudnak nyilatkozatot tenni, ezt az űrlapot a kileponyilatkozat@mvm.hu e-mail-címre kell eljuttatni.\n\nUgyancsak egyetemes szolgáltatást vehetnek igénybe azok a társasházak is a közös villamosenergia-fogyasztásukra, ahol a lakóépületben az önálló lakások száma azonos vagy alacsonyabb, mint a nem lakás céljára szolgáló helyiségek száma. A lakossági jogosultság igénybevétele érdekében ezeknek az ügyfeleknek is nyilatkozatot kell tenniük az mvmnext.hu/lakossagirezsi oldalon található nyilatkozat online beküldésével, amennyiben eddig is egyetemes szolgáltatást vettek igénybe nem lakossági ügyfélként.\n\nAzoknak a fogyasztóknak, amelyek augusztustól már nem jogosultak egyetemes szolgáltatásra - nem minősülnek lakossági ügyfélnek, nem mikrovállalkozások, vagy mikrovállalkozások ugyan, de nem egyetemes szolgáltatótól vásárolták az energiát 2022. június 18-án - szintén nyilatkozatot kell tenniük annak érdekében, hogy a végső menedékes intézmény keretében vásárolhassanak áramot és földgázt 2022. december 31-ig.\n\nA végső menedékes intézmény keretében történő energiavásárlás csak akkor lehetséges, ha a nyilatkozatot legkésőbb október 31-ig benyújtják. Az MVM Next kéri ezeket az ügyfeleit, hogy saját érdekükben minél hamarabb tegyék meg nyilatkozatukat; a 2022. augusztus 1. és a végső menedékes ellátásba kerülés, illetve ennek hiányában az egyetemes szolgáltatásban történő ellátás vége közötti időszakra biztosított energia elszámolása ugyanis a jogszabályban foglaltak szerint szankciós áron történik.\n\nA részletes tájékoztató és a kitöltendő nyilatkozat megtalálható ezen a weboldalon . A kitöltött nyilatkozatot az MVM Next a kileponyilatkozat@mvm.hu e-mail-címen fogadja.\n\nA változásokkal kapcsolatos tájékoztatás kérhető az MVM telefonos ügyfélszolgálatán (a 06 20, 06 30, 06 70 vagy 06 1 előhívóval hívható 474 9999 számon, a szokásos nyitvatartási időben), valamint a kizárólag nem lakossági ügyek intézésére fenntartott 06 1 237 7737 számon, hétköznap 8-17 óra, hétvégén 8-12 óra között.",
    "Új vakcinát fejleszt a WHO: a Moderna besegít, a Pfizer elutasította a felkérést": "A Moderna engedélyezte, hogy az általa fejlesztett vakcinát felhasználják a WHO által vezetett kutatásokban, amelyek célja egy olyan mRNS-vakcina kifejlesztése, amelyhez a szegényebb országok is könnyebben hozzájutnának - írja a Bloomberg\n\nAz Afrigen Biologics & Vaccines, a WHO-val együttműködő dél-afrikai biotechnológiai vállalat egereken végzett összehasonlító vizsgálatokban használta a Moderna vakcináját, hogy tesztelje saját oltásai hatékonyságát - mondta Petro Terblanche, az Afrigen ügyvezető igazgatója.\n\nA koronavírus elleni oltások iránt csökkent a kereslet az elmúlt időszakban, mivel a betegségnek olyan formái jelentek meg, amelyek csak enyhébb tüneteket okoznak, de bizonyos alacsony és közepes jövedelmű országokban hatalmas gondot okoz, hogy a lakosság egy jelentős része még mindig nincs beoltva, pusztán azért, mert nem volt számukra megfelelő mennyiségű vakcina. A Moderna segítségével az Afrigen célja egy olyan oltás kifejlesztése, amelyet a WHO fokvárosi mRNS-vakcina technológia transzfer központjának égisze alatt világszerte legalább 15 gyártóüzem állíthat elő.\n\nA Bloomberg szerint a Moderna közvetlenül, beszállítóként nem működött közre a vakcinafejlesztésben. Marie-Paule Kieny, a Medicines Patent Pool elnöke szerint a gyógyszergyártó az ENSZ által támogatott szervezet kérésére engedélyezte, hogy a francia kormány leszállítsa a vakcinát. A Pfizer elutasított egy hasonló kérelmet, mert úgy nem tartotta sürgősnek a kialakult helyzetet.\n\nA Moderna és a Pfizer egyre nagyobb nyomás alá kerülnek, hogy engedélyezzék az általuk fejlesztett vakcinák gyártását a szegényebb országok helyi üzemeiben. A világ gazdagabb országaiban ugyanis már lezajlott a népesség jelentős részének az átoltása, míg Afrika nagy részén alig áll rendelkezésre vakcina.\n\nCímlapkép forrása: Getty Images",
    "Továbbra is Magyarországon a legalacsonyabb a női parlamenti képviselők aránya egész Európában": "Segítsd a munkánkat! A Qubit a szabad és tájékozott magyar nyilvánosságért dolgozik.\n\nAz elmúlt hetekben nagy vihart kavart az a Pintér Sándor által jegyzett kormányrendelet, ami az abortusz előtt a magzati szívhang meghallgatására kötelezi a várandós nőt, és az is, amikor Csák János kultúráért és innovációért felelős miniszter néhány napja úgy nyilatkozott, jó lenne, ha 29 éves koruk előtt szülnének a nők. Magyarországon nőket érintő kérdésekben továbbra is sokkal kevesebb döntéshozói pozícióban lévő nő nyilatkozik meg a kelleténél – nem utolsósorban azért, mert a női parlamenti képviselők aránya továbbra is nálunk a legalacsonyabb Európában.\n\nMiniszteri szinten Varga Judit igazságügyi miniszter kinevezésével 1-re nőtt a nők száma az Orbán-kormányban, Novák Katalin személyében pedig női államfőt választott a Fidesz-többségű Országgyűlés, ugyanakkor a 199 parlamenti képviselőből mindenesetre jelenleg összesen 28 nő. Ez 14,1 százalékos arány, amellyel Magyarország az utolsó az európai összesítésben.\n\nAz európai országok közül a skandinávok hozzák a törvényeiket a férfi-női arányokat tekintve a legkiegyenlítettebb módon. Izlandon a parlamenti képviselők 47 százaléka, Svédországban 46 százaléka, míg Finnországban és Norvégiában 45 százaléka nő.\n\nEzek az országok az egész világot tekintve az élvonalban vannak Dél-Afrika (46%) vagy Új-Zéland (49%), és olyan meglepő eredmények mellett, mint Mexikó (50%), Bolívia (46%) vagy Costa Rica (47%).\n\nA világ országait tekintve Magyarország Brazíliával, Indiával, Ghánával vagy Elefántcsontparttal van egy ligában.\n\nA női képviselők aránya egy-egy ország parlamentjében természetesen csak egy mérőszám a nemi egyenlőtlenséget jelző más indikátorok mellett, azonban a női közéleti érdekérvényesítő képesség nagyon fontos mérőszáma. Ez az ENSZ Nemi Egyenlőségi Indexének (Gender Inequality Index) egyik tartópillére a foglalkoztatásban való részvétel és a termékenység mutatói mellett.\n\nKapcsolódó cikkek a Qubiten:",
    "A világ közvéleménye Oroszország ellen fordul, ahogy az aggodalmak nőnek Ukrajna miatt": "A nemzetközi vélemények árja döntően Oroszország ellen irányul, számos el nem kötelezett ország csatlakozik az Egyesült Államokhoz és szövetségeseihez, és ítéli el Moszkva ukrajnai háborúját és fenyegetéseit a nemzetközi szabályokon alapuló rend elvével szemben.\n\nNyugati tisztviselők többször hangoztatták, hogy Oroszország elszigetelődött Ukrajna februári megtámadása óta. A közelmúltig azonban ez nagyrészt ábránd volt, ám kedden, szerdán és csütörtökön a nemzetközi közösség nagy része felszólalt a konfliktus ellen, ritka egységnyilvánításként a gyakran frakciókra töredezett ENSZ-ben.\n\nMár a csütörtöki ENSZ-beszédek előtt úgy tűnt, hogy az ár Vlagyimir Putyin orosz elnök ellen fordul. A kínai és az indiai vezetők már múlt héten bírálták a háborút az üzbegisztáni csúcstalálkozón, aztán az ENSZ Közgyűlése figyelmen kívül hagyta Oroszország kifogásait, és elsöprő többséggel megszavazta, hogy Volodimir Zelenszkij ukrán elnök lehessen az egyetlen vezető, aki távolról beszélhet a testülethez, ahelyett hogy megkövetelnék tőle a személyes jelenlétet.\n\nA részleges mozgósítás nem tett jót neki\n\nEz a váltás Oroszországgal szemben felgyorsult, miután Putyin szerdán bejelentette további háromszázezer katona mozgósítását Ukrajnába, jelezve a háború gyors befejezésének valószínűtlenségét. Putyin azt is felvetette, hogy az atomfegyverek bevetése is szóba jöhet. Ez azt követően történt, hogy Oroszország bejelentette: függetlenségi népszavazást kíván tartani több megszállt ukrajnai régióban, lehetővé téve a lehetséges annektálást.\n\nEzek a bejelentések éppen abban a pillanatban történtek, amikor a globális diplomáciai naptár legfontosabb eseményének tartott közgyűlésre került sor New Yorkban.\n\nA világ számos vezetője használta fel keddi és szerdai beszédét Oroszország háborújának elítélésére. Ez a tendencia folytatódott csütörtökön az ülésteremben és az általában mélyen megosztott Biztonsági Tanácsban, ahol jóformán mind a 15 tagország egytől egyig kemény bírálatokat fogalmazott meg Oroszországgal – a tanács egyik tagjával – szemben, amiért tovább súlyosbította a már amúgy is meglévő súlyos globális válságot, és veszélyezteti a világszervezet alapjait.\n\nA nyilvánvaló változás a közvéleményben némi reményt ad Ukrajnának és nyugati szövetségeseinek, hogy a növekvő elszigeteltség nyomást gyakorol Putyinra a béketárgyalások érdekében. De csak kevesen optimisták. Putyin az ukrajnai háborúra tette fel az örökségét, és nem sokan várják tőle, hogy meghátrál. Ráadásul Oroszország aligha elszigetelt. Sok szövetségese függ tőle energia-, élelmiszer- és katonai segítségnyújtásban, és valószínűleg Putyin mellett maradnak, függetlenül attól, hogy mi történik Ukrajnában.\n\nMoszkva ellen beszéltek New Yorkban azok is, akik nem szoktak\n\nMégis megdöbbentő volt hallani, hogy Oroszország olyan névleges barátai, mint Kína és India Putyin múlt heti kijelentései nyomán súlyos aggodalmukról beszéltek a konfliktussal és annak a globális élelmiszer- és energiahiányra gyakorolt hatásával kapcsolatban, és veszélyeztetve látják a szuverenitásnak és a területi integritásnak az ENSZ Alapokmányában rögzített fogalmát.\n\nBrazília hasonló aggályokat jelzett. Brazília, Oroszország, India, Kína és Dél-Afrika alkotja az úgynevezett BRICS-tömböt, amely gyakran megkerülte vagy egyenesen ellenezte a Nyugat kezdeményezéseit és nézeteit a nemzetközi kapcsolatokról.\n\nCsupán egyetlen ország, Belarusz – amely nem tagja a tanácsnak, de Oroszország szövetségese, és meghívottként volt jelen – támogatta Oroszországot, de egyben felszólított arra, hogy gyorsan vessen véget a harcoknak, amelyeket tragédiának nevezett.\n\n„Sokat hallunk az országok közötti megosztottságról az Egyesült Nemzetek Szervezetében – mondta Antony Blinken külügyminiszter. – Mostanában azonban szembetűnő a tagállamok közötti figyelemre méltó egység, amikor Oroszország Ukrajna elleni háborújáról van szó. Fejlődő és fejlett, nagy és kicsi, északi és déli országok vezetői beszéltek a Közgyűlésben a háború következményeiről és befejezésének szükségességéről.”\n\n„Még számos, Moszkvával szoros kapcsolatot ápoló ország is nyilvánosan közölte, hogy komoly kérdéseik és aggodalmaik vannak Putyin elnök inváziójával kapcsolatban” – mondta Blinken.\n\nIndia, Kína, Brazília\n\nVang Ji kínai külügyminiszter ügyelt arra, hogy ne ítélje el a háborút, de közölte: Kína határozott álláspontja az, hogy „minden ország szuverenitását és területi integritását tiszteletben kell tartani. Az ENSZ Alapokmányában rögzített elvek szándékaira vigyázni kell.”\n\nS. Jaishankar indiai külügyminiszter azt mondta, hogy „az ukrajnai konfliktus alakulása mély aggodalomra ad okot a nemzetközi közösség számára”. Elszámoltatásra szólított fel az Ukrajnában elkövetett kegyetlenségek és túlkapások miatt. „Ha a fényes nappal elkövetett, minden képzeletet felülmúló támadások büntetlenül maradnak, a tanácsnak el kell gondolkodnia azokon a jelzéseken, amelyeket a büntetlenségről küldünk. Következetesnek kell lenni, ha biztosítani akarjuk a hitelességet” – mondta.\n\nCarlos Alberto França brazil külügyminiszter pedig arról beszélt, hogy a háború befejezésére irányuló azonnali erőfeszítések kritikusak. „Az ellenségeskedés folytatódása ártatlan civilek életét sodorja veszélybe, és családok millióinak élelmezés- és energiabiztonságát kockáztatja más térségekben, különösen a fejlődő országokban – mondta. – A konfliktus jelenlegi dinamikája mellett az eszkaláció kockázata egyszerűen túl nagy, a világrendre gyakorolt következményei beláthatatlanok.”\n\nFelelősségre vonás\n\nAlbánia, Nagy-Britannia, Franciaország, Írország, Gabon, Németország, Ghána, Kenya, Mexikó és Norvégia külügyminiszterei és vezető tisztségviselői hasonló rendreutasításokkal álltak elő.\n\n„Oroszország akciói nyilvánvaló megsértését jelentik az Egyesült Nemzetek Alapokmányának – mondta Olta Xhaçka albán külügyminiszter. – Mindannyian megpróbáltuk megakadályozni ezt a konfliktust. Nem tudtuk, de nem szabad elmulasztanunk felelősségre vonni Oroszországot.”\n\nMarcelo Ebrard mexikói külügyminiszter „a nemzetközi jog kirívó megsértésének” nevezte az inváziót, Simon Coveney ír külügyminiszter pedig azt mondta: „Ha nem vonjuk felelősségre Oroszországot, azt üzenjük a nagy országoknak, hogy büntetlenül tekinthetik zsákmánynak a szomszédjaikat”.\n\nNem meglepő módon Szergej Lavrov orosz külügyminiszter egyszerre volt hajthatatlan és védekező, és kifejezetten Zelenszkijt vette célba. Egy gyakran Franklin Roosevelt elnöknek tulajdonított mondatot idézve Lavrov fattyúnak nevezte Zelenszkijt, és hozzátette, hogy a nyugati vezetők „a mi fattyúnkként” tekintenek rá.\n\n„Az orosz diplomaták majdnem olyan gyorsan menekülnek, mint az orosz katonák”\n\nMegismételte Oroszország Ukrajnával kapcsolatos panaszainak hosszú sorát, és azzal vádolta a nyugati országokat, hogy Ukrajnát Oroszország elleni tevékenységekre és politikákra használják fel.\n\n„Minden, amit ma elmondtam, megerősíti, hogy a különleges katonai művelet végrehajtására vonatkozó döntés elkerülhetetlen volt” – mondta Lavrov, követve azt az orosz gyakorlatot, hogy az inváziót nem nevezik háborúnak.\n\nOroszország tagadja, hogy elszigetelődött volna. A külügyminisztérium a közösségi médiát használta arra, hogy beszámoljon azokról a látszólag szívélyes találkozókról, amelyeket Lavrov külügyminiszter kollégáival tartott az elmúlt napokban az ENSZ-ben.\n\nEnnek ellenére Blinken és kollégái más NATO-országokból megpróbálják kihasználni azt, amit ők a Putyinnal szembeni növekvő ellenállásnak és türelmetlenségnek gondolnak.\n\nTöbb felszólaló, köztük Dmitro Kuleba ukrán és James Cleverly brit külügyminiszter rámutatott arra, hogy Lavrov a saját felszólalását leszámítva nem vett részt az ülésen.\n\n„Megjegyzem, az orosz diplomaták majdnem olyan gyorsan menekülnek, mint az orosz katonák” – mondta Kuleba, utalva Lavrov sietős távozására, illetve az orosz csapatok legutóbbi visszavonulására Ukrajnában.\n\nKészült az AP beszámolójának felhasználásával.",
    "Így terjeszkednek az oroszok Afrikában – szakértő a Mandinernek": "„Oroszország erősíti az afrikai kapcsolati hálót” – mondja Tarrósy István, aki szerint a fegyverszállításban és a korábbi kapcsolatokban is komoly potenciál rejlik az oroszok számára.\n\nNyitókép: SEFA KARACAN / ANADOLU AGENCY / ANADOLU AGENCY VIA AFP\n\nInterjúalanyunk Prof. Dr. Tarrósy István Afrika-kutató, a Pécsi Tudományegyetem egyetemi tanára, az Afrika Kutatóközpont vezetője, illetve a Külgazdasági és Külügyi Intézet külső szakértője.\n\n*\n\nMik a fő különbségek a Szovjetunió és a szovjet összeomlást követő Oroszország Afrika-politikája között?\n\nA kétpólusú világ szuperhatalmi rivalizációja az afrikai kontinenst is érintette, amely azt jelentette, hogy a Szovjetunió is igyekezett egyfajta „befolyási övezetet” kialakítani számos afrikai régióban. Nem csupán ideológiai értelemben, hanem nagyon is pragmatikus gazdasági megfontolásokból, egyúttal számos esetben komoly katonai szerepvállalásokkal, például az 1960-as évek közepén a mozambiki függetlenségi háborúban, vagy az 1970-as években Angolában.\n\nJelentős puha erő tételként jelent meg a szovjet-afrikai kapcsolatokban a számos, szovjetek által afrikai fiataloknak biztosított állami ösztöndíj, amely lehetőséget biztosított, hogy\n\n1960-tól a Szovjetunió felbomlásáig több tízezer afrikai tanulhasson és szerezhessen diplomát szovjet egyetemeken.\n\nAz ösztöndíjakon keresztüli kapcsolatépítés szinte valamennyi szovjet szatellit országra igaz volt, így Magyarország is sok ezer állami ösztöndíjat adott afrikaiaknak felsőfokú tanulmányok végzésére, illetve szakképzési vonalon. Egyébként az orosz-afrikai kapcsolatok régebbre nyúlnak vissza, hiszen már a 19. század végén és a 20. század elején is léteztek kétoldalú aktivitások.\n\nA mozambiki zászló, kalasnyikovval\n\nJó, hogy említi. A cári Oroszországnak mik voltak a céljai Afrikában?\n\n1861-ben egy szerzetes, Porfirij Uszpenszkij, aki később püspök lett, azzal a tervvel állt elő, hogy az etióp koptokat az orosz ortodox egyháznak valójában gyarmatosítania kellene egy nagyívű egyházi hegemónia terv részeként.\n\nAz etióp szál behúzása sokáig foglalkoztatta az oroszokat,\n\nde nem sikerült nekik sem a terület gyarmatosítása, még akkor sem, amikor 1889 februárjában – ahogyan erről Patrick J. Rollins írt 1968-ban megjelent tudományos cikkében – 150 kozák Nyikolaj Ivanovics Asinov „Új Moszkva” néven orosz gyarmatot kívánt létesíteni a mai Dzsibuti területén található Sagallónál. A cári Oroszország is részese akart lenni az ún. „versenyfutás Afrikáért” folyamatnak, amelynek végeredménye a kontinens későbbi felosztása lett – de Oroszország nélkül.\n\nTérjünk vissza a Szovjetunió felbomlásával kialakult helyzetre!\n\nA szovjet összeomlással az afrikai kapcsolatrendszer is valójában szertefoszlott, de talán pontosabb azt mondani, hogy „jegelődött”.\n\nA bipoláris korszak aktív kapcsolati szálait szinte egyik napról a másikra elvágták,\n\nOroszország saját maga újrafogalmazásával, geopolitikai értelemben vett újrapozicionálásával foglalkozott évekig. Hozzáteszem, a többi volt keleti blokk-ország is a rendszerváltásokat követően a transzatlanti integrációra fókuszált, fő prioritásként megjelölve a NATO-ba jutást, illetve az EU-tagságot.\n\nAz új, egyre több hatalmi gravitációs centrummal fémjelzett nemzetközi tér geopolitikai-geoökonómiai megfontolásai aztán a 21. század első évtizedében Oroszországot – már mint regionális hatalmat – is arra késztette, hogy újragondolja Afrikához fűződő, fűzhető kapcsolatait.\n\nMi változott Putyin érkezésével? Hogyan alakult a putyini stratégia Afrikát illetően az évek során?\n\nSok év kihagyását követően először 2006-ban Vlagyimir Putyin, majd 2009-ben Dmitrij Medvegyev tett hivatalos látogatást több afrikai országban. Legfontosabb szempontként a gazdasági és kereskedelmi kapcsolatok fejlesztését említhetjük. 2009 fontos év volt az orosz nemzetközi kapcsolatok számára, ugyanis sor került a BRIC-találkozóra, amellyel útjára indult a Brazília-Oroszország-India-Kína interkontinentális együttműködés, és ehhez később, 2011-ben a Dél-afrikai Köztársaság (akkor Afrika legerősebb gazdaságaként, ma már csupán a harmadik Nigéria és Egyiptom után) csatlakozott. A XIV. BRICS SUMMIT-ra 2022 júniusában Kínában került sor.\n\nOroszország a többi BRIC-országhoz képest sokáig le volt maradva diplomáciailag, ugyanis Kína 2000-től szervezi a FOCAC-ot, India 2008-tól a saját fórumját, Brazília pedig számos multilaterális brazil-afrikai eseményt koordinál. 2013-tól, amikor is megszervezte Oroszország az első orosz gazdasági fórumot, illetve később 2019-ben, amikor Szocsiban is otthont adott a Russia-Africa Summitnak,\n\nvilágossá tette, hogy határozott léptekkel akarja újraexponálni magát Afrikában – is.\n\nAzóta több területen váltak intenzívebbé a két- és többoldalú orosz-afrikai kapcsolatok. E tekintetben például az orosz hadiipar számára komoly megrendelések érkeztek afrikai aktoroktól. Egy 2020-as SIPRI elemzés szerint a szubszaharai Afrikába szállított fegyverek 30 százalékát Oroszország adta, és csak ezt követte Kína 20 százalékkal, Franciaország kevesebb mint 10 százalékkal, az USA kicsivel több mint 5 százalékkal.\n\nVlagyimir Putyin orosz elnököt ábrázoló plakátok Kairóban, 2015. február 9-én. Putyin kétnapos látogatásra érkezett az észak-afrikai országba. A plakát szövege: Isten hozta. MTI Fotó: Máté Bence\n\nHogyan néznek ki nagyjából az orosz, amerikai, kínai és európai befolyás arányai a fekete földrészen?\n\nNincs értelme arányokról beszélni! Külön meg kell vizsgálni az egyes szerepvállalások szektorait, kiterjedettségét, és így tovább. Így példaként elsődlegesen a kereskedelmet, amely tekintetében az első számú partner valójában Afrika egésze számára Kína lett a 21. század első két évtizedében.\n\nAz EU új stratégiával állt elő, továbbra is (mint közösség és így mint önálló nemzetközi aktor) Afrika egyik legmérvadóbb partnere, hasonlóan az USA-hoz, de nem szabad megfeledkeznünk Japánról, illetve a feltörekvő gazdaságokról, így további ázsiai szereplőkről, például Dél-Koreáról és legújabban Indonéziáról, valamint Törökország igencsak sebes afrikai térhódításáról.\n\nA háború Afrikának is komoly kihívásokat eredményezett,\n\ntudjuk jól, többek között az ukrán gabonaszállítmányok okán (sok egyéb tétel mellett).\n\nVáltozhatnak ezek a viszonyok a háborúval? Mit hozhat a jövő?\n\nOroszország 2022-ben igyekszik egyfajta „sárm offenzívát” végrehajtani Afrika-szerte. Szergej Lavrov külügyminiszter júliusban felkereste Egyiptomot, Ugandát, a Kongói Köztársaságot és Etiópiát, többek között úgy tűnt, megköszönni azt a politikai hozzáállását, amelyet ezen afrikai országok is tanúsítottak a márciusi ENSZ-szavazáson, hiszen\n\ntartózkodásukkal, illetve nem megjelenésükkel kvázi kiálltak a történelminek nevezhető orosz-afrikai baráti kapcsolatok mellett\n\n– Ukrajnával szemben. Oroszország egyértelműen erősíti az afrikai kapcsolati hálót és ez a jövőben fontos hozadékkal bír majd számára.\n\nMi van a tarsolyban az oroszoknál, ha a jövőbeli, afrikai lehetőségeiket nézzük? A szankciók és egyéb hátráltató körülmények ellenére is van okuk a bizakodásra?\n\nA nyugati szankciók által beszűkített mozgásterét akarja Oroszország tágítani az újra megerősített afrikai kapcsolataival, az afrikai szereplők pedig képesek orosz termékeket vásárolni, van elegendő forrásuk erre is.\n\nMind formális, mind informális módon számos lehetőség kínálkozik egyébként Oroszországnak,\n\npéldául, a már említett hadiipari eszközök kereskedelmében, de ugyanúgy harcászati szaktudások átadásában, sőt, akár egy-egy konfliktusba a színfalak mögött történő beavatkozással, gondolok itt a hírhedt Wagner-csoport tevékenységére.\n\nÚj piacok ezek gazdasági értelemben, és megújított partnerségek, amelyek politikailag fontosak a nemzetközi térben a jelenleg zajló háború miatt elszigetelődő Oroszországnak: ebben a helyzetben rögvest ismét nagyon fontosak lehetnek számára a közelmúlt afrikai „barátságai”.\n\nTarrósy István Afrika-szakértő",
    "Egy füst alatt máris a legjobbak között – Budapest újhullámos BBQ-helyén ettünk": "Olyannyira meglepő párosításokkal tette fel magát a fővárosi gasztrotérképre a tavasszal megnyitott Petrol Beer & Barbecue, hogy talán még a sokat látott és evett BBQ-rajongókat is érheti váratlanság a József körúton.\n\n“Ha nagyon szigorúan vesszük, a BBQ történelem kezdete az amerikai Texas államhoz köthető, hiszen ott honosították meg a későbbi világhódító low and slow sütési formát. Ennek lényege, hogy fatüzeléssel, 110-120 fokon alaphúsokat (nagyrészt korábban az alacsonyabb minőségűek közé sorolt marahaszegyet, marha- vagy sertésoldalast) sütnek csekély tizenhat-húsz órán át, hogy a végén csoda dolgokat szedjenek ki a smokerből. Minket is ez inspirált” – csapja fel rögtön a BBQ-gyorstalpalót & törikönyvet Kelemen Áron, a Petrol Beer & Barbecue séfje és egyik tulajdonosa, miközben a laza hangulatú helyhez idomuló zúzósabb rock and roll dörömböl a háttérben.\n\nÁronék hat-hét éve foglalkoznak az itthon is kedvelt sütési formával, bár ők már szintet léptek, mióta Smoke Riders néven saját food truckos céget üzemeltetnek és gusztusos, autentikus tépett húsos szendvicsekkel birizgálják a fantáziánkat. Régi álmuk teljesült a – látványkonyhás – saját étteremmel, ahol szofisztikáltabb gasztronómiával lephetik meg a vendégeket és mutathatják be az évek alatt felcsipegetett tudást, no meg a bátor kísérletezések végeredményét.\n\nA know how egy részét nem akárhonnan gyűjtögette össze a Mazel Tovból és a Terezából (is) ismert szakember: egy bizonyára sokunk által vágyott klasszikus foodie tripet tolt végig egy hónap alatt az amerikai olajállamban, ahol bejárta a huszonöt legjobb BBQ-helyet, miközben pitmasterekkel és séfekkel beszélgetett, hogy aztán boldogan és jegyzetekkel tömve térjen haza.\n\n“Nem szerettünk volna hiteltelennek tűnni azzal, hogy azt mondjuk, texasi BBQ-t csinálunk, mivel nincsenek meg az ahhoz szükséges smokereink. Felültünk az újhullámos vonatra, ami ebben az esetben azt jelenti, hogy odaát a texasi, a lousianai, és az észak-karolinai fiatal, tehetséges séfek különféle kísérletezési formákat alkalmazva a BBQ-t, mint ételkészítési technikát beépítették a modern konyhaművészetbe. Nem csupán az öt fő húst készítik el adott metódussal egy fatüzelésű smokerben, hanem bátran nyúlnak az összes létező alapanyaghoz és amijük van, azt füsttel kombinálják. Ez az új hullám alapja; nem ragaszkodnak a marhaszegyhez és a fatüzeléshez, viszont nem engednek a prémium alapanyagból és a füstből. Ennek a kapcsolatára építünk mi is itt, a Petrolban, plusz belettük azt a tapasztalatot, amit a legjobb tengerentúli helyeken szereztem. Egyébként nem kizárólag húsokkal kísérletezünk, zöldségeket is füstölünk” – mondja séf, fél szemmel az étlapot böngészve.\n\nNyomban feltűnnek egy-egy fogásnál az ázsiai utalások, ami nem véletlen, ugyanis a BBQ nem kizárólag az amerikai kontinensé, legalább akkora hagyománya van a füst és az alapanyag fúziójának Dél-Afrika és Mexikó mellett Ázsiában is.\n\nA Pho ízelítőben mindjárt megismerhető a két világ találkozása, de mint a nevéből is kiderül, nem egyliternyi levest és két kiló húst költöztettek össze egy mélytányérban, mint mondjuk Vietnamban, hanem szinte elolvadó BBQ-húsdarabokkal bolondították meg a csészényi adagot. Kiemelkedő sztori a koreai csirkeszárnyé is: smokerben megfüstölik, kihűtik, bundába öltöztetik, olajban kisütik, majd nyakon öntik különleges koreai mázzal, így egy intenzív, de egyáltalán nem csípős és nem is fűszeres fogást kapunk, eltérően a megszokott hazaitól.\n\nItthon talán kevésbé van BBQ-köztudatban a marhanyak, mert a legtöbben inkább szegyre megyünk, úgyhogy érdemes kipróbálni a konfitált BBQ-marhanyakat, ami ugyancsak egyedi technológiával készül. Tizenhat helyett mindössze három órát alszik a smokerben, erőteljes füstöléssel kap egy kérget, majd végül tizenhat órányi pihenőidőt is – marhazsírban konfitálva. Izgalmas dolog, mint ahogyan az Áron által a leginkább újhullámosnak tartott BBQ-cékla is az, mert a kétségkívül megosztó zöldségtől elhatárolódók is bátran bepróbálhatják. Abszolút vega fogás, sült quinoával, tejföllel és mentával érkezik, miután alacsony hőfokon megfüstölték a smokerben nyolc órán át, emiatt a céklában lévő cukor máshogy karamellizálódott és az íze és a karaktere is más – úgymond kevésbé klasszikusan céklás, inkább keleties és roppanós.\n\nA különleges karaktert ráaggathatjuk az extra cheddaros, lávaszerű forró sajtszószos tésztával tálalt Beef Mac ‘N Cheese-re is, amiben konfitált marhanyak rejtőzik hasonlóan omlós szegy, jalapeno és bacon társaságában.\n\nNekünk nagyon bejött, hogy egy átlag sajtos makarónihoz képest egyáltalán nem gejl és “hagyja” a prémium húst érvényesülni.\n\nIgazi ínyencség a malac hasa poppers: malac hasalját füstöltek meg és keverték össze sajttal és kibelezett – “csípőstelenített” – jalapenóval, majd az egészet baconbe tekerték. Nagy kedvenc a Smash Sliders néven futó mini burger is, extrán vajas bucival és jól átsütött, szaftos, omlós marhahúspogácsával. Mit mondjunk, kár, hogy csak mini…Kénytelenek leszünk visszajönni a nagyobb változatért.\n\nZárásként még némi magyarázat a címben tett utalásra: nem csupán mi gondoljuk úgy, hogy műfajában abszolút a top budapesti helyek közé katapultált a Petrol, mert mint az egyik legutóbbi Instagram-sztorijukból kiderült, értékelésük átlaga alapján konkrétan az első helyen állnak a közel háromezer fővárosi vendéglátóhelyet tekintve.",
    "Sok országban az elnyomás szimbóluma II. Erzsébet": "II. Erzsébet királynő halála az interneten számos reakciót váltott ki, de ezek között nem csupán a gyász hangjai jelentek meg.\n\nNéhány fiatal afrikai ehelyett képeket és történeteket osztott meg saját nagyszüleiről, akik a brit gyarmati történelem brutális korszakát élték át a királynő hosszú uralkodása alatt − olvasható Stephanie Busari, a CNN afrikai kiadásának többszörösen díjnyertes felelős szerkesztőjének elemzésében.\n\nNem tudok gyászolni\n\n− írta az egyikük a Twitteren, egy képet posztolva arról, ami szerinte a nagymamája „mozgási engedélye” volt − egy gyarmati dokumentum, amely elnevezésével ellentétben megakadályozta a kenyaiak szabad utazását a brit uralom alatt a kelet-afrikai országban.\n\nEgy másik azt írta, hogy a nagymamája „elmesélte nekünk, hogyan verték őket, és hogyan vették el tőlük a férjüket, és hogyan hagyták ott őket, hogy vigyázzanak a gyerekeikre” a gyarmati időkben.\n\nSoha ne felejtsük el őket. Ők a mi hőseink\n\n− tette hozzá. A gyász elutasítása rávilágít a királynő örökségének összetettségére, akit a széles körű népszerűség ellenére az elnyomás szimbólumának is tekintettek a világ azon részein, ahová egykor a Brit Birodalom kiterjedt.\n\nAz 1895 óta brit fennhatóság alatt álló Kenyát 1920-ban nyilvánították hivatalosan gyarmatnak, és az is maradt egészen 1963-ig, függetlensége elnyeréséig. A brit uralom alatt elkövetett legsúlyosabb atrocitások közé tartozott az 1952-ben − Erzsébet királynő trónra lépésének évében − kitört Mau Mau felkelés.\n\nAz akkori gyarmati adminisztráció brutális kínzásokat hajtott végre, beleértve a kasztrálást és a szexuális erőszakot is a fogolytáborokban, ahol 150 ezer kenyai lakost tartottak fogva. A 2011-ben kártérítésért pereskedő idős kenyaiaknak végül 19,9 millió fontot (9 milliárd forintot) ítélt meg egy brit bíróság, amelyet több mint ötezer felperes között kell felosztani.\n\nAz akkori brit külügyminiszter, William Hague így nyilatkozott:\n\nA brit kormány elismeri, hogy a kenyaiak kínzásnak és egyéb rossz bánásmódnak voltak kitéve a gyarmati közigazgatás részéről. A brit kormány őszintén sajnálja, hogy ezek a visszaélések megtörténtek, és hogy meghiúsították Kenya függetlenség felé vezető útját.\n\nA királynő emlékezete Afrikában nem választható el a gyarmati múlttól − mondta Farooq Kperogi, a Kennesaw Állami Egyetem kommunikációs professzora a CNN-nek.\n\nA királynő öröksége a gyarmatosítással kezdődött, és még mindig annak árnyéka vetül rá. Régebben azt mondták, hogy a brit birodalom felett nem nyugszik le a nap. Semmilyen együttérzés vagy szimpátia, amit a halála kiváltott, nem tudja ezt eltörölni\n\n− fogalmazott.\n\nTragikus időszak\n\nMíg számos afrikai vezető gyászolta II. Erzsébetet − köztük Muhammadu Buhari nigériai elnök, aki „egyedülállónak és csodálatosnak” nevezte uralkodását −, a helyi politika más prominens képviselői nem tették ezt meg. Dél-Afrikában az egyik ellenzéki párt, a Gazdasági Szabadságharcosok (EFF) egyértelműen fogalmazott.\n\nNem gyászoljuk Erzsébet halálát, mert számunkra halála az ország és Afrika történelmének egy nagyon tragikus időszakára emlékeztet. A Nagy-Britanniával való kapcsolatunk a fájdalom ... a halál és a kisajátítás, valamint az afrikai emberek dehumanizálása volt\n\n- áll az EFF közleményében.\n\nMások felidézték Nagy-Britanniának a nigériai polgárháborúban játszott szerepét, ahol titokban fegyvereket szállítottak a kormánynak, hogy azokat a biafranok ellen használják, akik külön köztársaságot akartak alapítani. Abban a háborúban 1 és 3 millió közötti ember halt meg. John Lennon ekkor adta vissza lovagi címét a királynőnek, tiltakozásul Nagy-Britanniának a háborúban játszott szerepe miatt.\n\nA kontinensen mégis sokan úgy emlékeznek a királynőre, mint stabilizáló erőre, aki uralkodása alatt pozitív változásokat hozott. Ayodele Modupe Obayelu Nigériából a CNN-nek nyilatkozott:\n\nUralkodása idején megszűnt a Brit Birodalom, és az afrikai országok ... köztársasággá váltak. Nem igazán érdemel érte semmilyen díjat vagy tapsvihart, de ez egy lépés volt a jó irányba.\n\nDele Momodu laptulajdonos pedig csak szuperlativuszokban nyilatkozott a volt uralkodóról, és elmesélte, hogy 2003-ban Abujában találkozott vele, amikor nigériai látogatásáról tudósított. Hozzátette, hogy 1995-ben, Sani Abacha diktátor rezsimje idején menekült el Nigériából az Egyesült Királyságba.\n\nKözöltem vele, hogy menekült vagyok, és most egy magazin kiadója. Gratulált nekem, majd továbblépett a sorban álló többi emberhez. Tisztelegtem előtte. A végsőkig dolgozott, és soha nem fáradt bele, hogy a hazájáért dolgozzon. Mindent megtett a hazájáért, és ez pedig nagy lecke lecke a többi vezetőnek\n\n− mondta el.\n\nMomodu úgy véli, hogy a királynő valóban megpróbált „vezekelni” a Brit Birodalom brutalitásáért. Ahogy fogalmazott:\n\nEljött Nigériába, amikor már függetlenek voltunk, és néhány műkincset az ő uralkodása alatt adtak vissza. Ezért virágzik tovább a Nemzetközösség. Nagyon szomorú vagyok, hogy a világ egy nagyszerű embert veszített el.\n\nA szintén nigériai Adekunbi Rowland elmondta:\n\nA királynő halála egy korszak végét jelenti. Nőként izgatott a története. Ez a fiatal nő példátlan módon került a trónra, és nagy kecsességgel és méltósággal mindent megtett, hogy megvédje az országot és a Nemzetközösséget, amelyet szeretett. Bármibe is került.\n\nA Nemzetközösség királynője\n\nA királynő egyszer kijelentette:\n\nÚgy hiszem, majdnem mindenkinél többet láttam Afrikából.\n\nElső hivatalos tengerentúli látogatását 1947-ben, még hercegnőként tette Dél-Afrikában, és uralkodása alatt több mint 120 országot látogatott meg, közülük sokat a kontinensen.\n\n1952-ben, kenyai látogatása során tudta meg, hogy királynő lett. Édesapja, György herceg akkor halt meg, amikor Fülöp herceggel együtt ott tartózkodott, és ő azonnal trónra lépett.\n\nAmikor a birodalom később összeomlott, az egykori gyarmatok a Nemzetközösség csoportjába kerültek, amelynek élén a királynő állt, és az évek során fáradhatatlanul dolgozott a csoport összetartásán. Erős kapcsolatokat alakított ki afrikai vezetőkkel, köztük Nelson Mandelával, akit kétszer is meglátogatott Dél-Afrikában, és Kwame Nkrumah-val, a ghánai függetlenség élharcosával és az ország első miniszterelnökével, akivel az 1961-es ghánai látogatása során készült híres képen táncolt.\n\nMost azonban egyre többen követelik a függetlenséget és a felelősségre vonást Nagy-Britannia múltbeli bűneiért, például a rabszolgaságért. Barbados 2021 novemberében, 55 évvel azután, hogy kikiáltotta függetlenségét Nagy-Britanniától, eltávolította a királynőt az államfői posztról, és más karibi országok, például Jamaica, jelezték, hogy ugyanezt kívánják tenni.\n\nVilmos herceg és felesége, Katalin cambridge-i hercegné márciusban Jamaicába látogatott, de az út során tiltakozásokkal és jóvátételt követelő felhívásokkal szembesültek. A királyi családnak a rabszolgasághoz fűződő kapcsolatai miatt hivatalos bocsánatkérést is követeltek.\n\nA trónon töltött 70 éve alatt a nagyanyátok semmit sem tett azért, hogy jóvátegye és kiengesztelje őseink szenvedéseit, amelyek az ő uralkodása alatt és/vagy az afrikaiakkal való brit emberkereskedelem, rabszolgasorba taszítás, leigázás és gyarmatosítás teljes időszakában történtek\n\n− írták egy tiltakozó csoport, az Advocates Network tagjai.\n\nJúniusban Károly herceg volt a királyi család első tagja, aki Ruandába látogatott, ahol a királynőt képviselte a Nemzetközösség kormányfőinek találkozóján. Édesanyja halála után most ő áll a Nemzetközösség élén, és új kapcsolatokat kezd annak tagjaival, amelyeknek mintegy harmada Afrikában található. Sokan találgatják, hogy vajon ugyanolyan hatékonyan össze tudja-e tartani a szervezetet, mint az édesanyja, és azt is sokan megkérdőjelezik, hogy szükség van-e még rá, tekintve, hogy a szervezet gyökerei a birodalomban vannak.\n\n(Borítókép: Egy helyi lakos újságot olvas, amelyben beszámoltak II. Erzsébet királynő haláláról 2022. szeptember 9-én Nairobi, Kenyában. Fotó: Donwilson Odhiambo/Getty Images)",
    "Emberéletekben és milliárd dolláros károkban mérhető a vízkockázatok növekedése": "Európában az 1970–2019 között feljegyzett időjáráshoz köthető 1672 katasztrófa összesen kb. 160 000 fő halálát okozta és 476,5 milliárd dollár gazdasági veszteséget eredményezett.\n\nKontinensünkön a legtöbb halálozás egyértelműen az extrém hőmérséklethez köthető.\n\nA tíz legszörnyűbb eset (ami a totális halálozás 81%-áért felel) mind az ezredforduló után következett be: hét 2003-ban fordult elő és a listára került még 2006, 2010 és 2015. A Németországban, Olaszországban és Spanyolországban jelentett halálozásoknak több mint 90%-a a 2003-as hőhullámhoz kapcsolódott, a 2010-es eset pedig Oroszországban okozott kimagasló értékeket.\n\nA gazdasági veszteségek fő okozói Európában a viharok (44%) és az árvizek (36%).\n\nA top 10 esetet tekintve (ami a gazdasági veszteség 23%-áért felelős) a lista élén Németország szerepel 16,48 milliárd dollárral a 2002-es áradások miatt. A második helyezett Olaszország az 1994-es árvízzel, majd ismét a németek következnek a 2013-as esettel. Ebben az évben hazánkban is jelentős árvíz volt: Budapesten, a Vigadó téri vízmércén levő rekordot ekkor regisztrálták.\n\nA víznek nemcsak a többlete, de a hiánya is komoly károkat okozhat. Az utóbbi végletből az 1970–2019-es időszakot tekintve csak egy eset, a spanyolországi 1990-es aszály került be a tíz legnagyobb gazdasági kárt okozó európai időjárási esemény közé. Azonban a vizsgált időszak bővítésével nagy valószínűséggel több lesz a szárazsághoz köthető esetek száma, például 2022 nyara is aszállyal sújtotta Európa nagy részét.\n\nA szárazság okozta károkat 2022 nyarán mi is megtapasztalhattuk. A KSH adatai szerint Magyarországon már korábban több évben is jelentős volt az aszályos területek aránya és az idei, 2022-es aszály valószínűleg nagy területen a legsúlyosabb lesz. A mezőgazdasági kárkifizetések 2021-ben 10,9 milliárd Ft-ot tettek ki: ez 65%-kal több mint a 2020-as érték. Pedig 2020-ban is több tényező, úgymint\n\naz aszály, a tavaszi fagy vagy a belvíz nehezítette a mezőgazdasági termelést hazánkban, amely a káresemények számában is látható.\n\nMindenkit érint, de régiónként eltérően\n\n1970 és 2019 között több mint 11 000 katasztrófa kötődött az időjáráshoz, ami 2,06 millió ember halálát és 3,64 billió dollár veszteséget okozott a WMO jelentése szerint. Az elmúlt 50 évet tekintve a regisztrált katasztrófák fele az időjáráshoz volt kapcsolható.\n\nA legtöbb emberéletet követelő események között szerepel az aszály, a viharok, az árvizek és az extrém hőmérséklet. A gazdasági veszteségekhez a viharok és az árvizek járultak hozzá legnagyobb mértékben (világszinten a katasztrófák 44%-a az árvizekhez köthető, 17%-a pedig a trópusi ciklonokhoz). A vizsgált évtizedekben (2000–2009 vs. 1970–1979) a katasztrófák száma ugyan nőtt, de az ehhez kapcsolódó halálozások a korai figyelmeztető rendszereknek (early warning system) köszönhetően csökkentek.\n\nA vízhez kapcsolódó veszélyek gyakorisága is megnövekedett az elmúlt 20 évben. Ennek súlyossága és fajtái régiónként eltérőek: míg Ázsiában főleg az árvizek jelentenek gondot, addig Afrikában elsősorban az aszály okoz problémát. 2018-ban 2,3 milliárd ember volt kitéve vízstressznek és 3,6 milliárd nézett szembe nem megfelelő víz-hozzáférhetőséggel az év legalább egy hónapjában. A kitett emberek száma 2050-re várhatóan meghaladja az 5 milliárdot. A 2000-es évekhez viszonyítva\n\nváltozatlan népességet feltételezve a világ lakosságának +8%-a lesz kitéve új vagy súlyosbított vízhiánynak a 2 fokos globális melegedéssel összefüggésben.\n\nAhol igazán súlyos a víz-stressz: Közép-Kelet-Ázsia, Dél-Ázsia, a mediterrán térség és Dél-Afrika.\n\nA vizsgált 50 év alatt a teljes halálozás 35%-a Afrikában fordult elő (elsősorban az aszályok miatt), míg a globális gazdasági veszteségeknek csupán az 1%-át tette ki a kontinens (amely leginkább viharokhoz és árvizekhez köthető). Ázsiában és Dél-Amerikában a katasztrófák legtöbbje szintén árvizekhez és viharokhoz kapcsolódik.\n\nÉszak- és Közép-Amerika esetén az elmúlt 50 évben a gazdasági veszteség megtízszereződött (a globális gazdasági veszteség 45%-a ide köthető). A viharok és árvizek a leginkább jellemzőek, a trópusi ciklonok okozta károk a legmagasabbak (2017-ben ráadásul három kiemelkedő eset is volt: Harvey, Maria és Irma). A dél-nyugati Csendes-óceáni területeken szintén a viharok (trópusi ciklonok) és az árvizek a főbb tényezők, de a gazdasági veszteségnél az aszály és az erdőtűz is jelentős.\n\nKontinens Katasztrófa száma Halálozás Gazdasági veszteség Afrika Árvíz (60%) Aszály (95%) Vihar (37%) Ázsia Árvíz (45%) Vihar (72%) Árvíz (57%) Dél-Amerika Árvíz (59%) Árvíz (77%) Árvíz (59%) Közép- és Észak-Amerika Vihar (54%) Vihar (71%) Vihar (78%) Dél-Nyugat Csendes-óceán Vihar (45%) Vihar (71%) Vihar (46%) Európa Árvíz (38%) Extrém hőmérséklet (93%) Árvíz (44%)\n\nA legtöbb, illetve legnagyobb károkat okozó időjáráshoz köthető események kontinensenként. Forrás: WMO.\n\nA szegényebbek jóval kitettebbek\n\nAz ENSZ besorolása szerint az időjáráshoz köthető halálozások 91%-a a fejlődő országokban következett be. A legkevésbé fejlett országokban a gazdasági veszteségek legnagyobb részét az árvizek, míg a halálozások többségét az aszályok okozzák.\n\nA szegénységben élők különösen sebezhetők a természeti katasztrófák által: aránytalan mértékben ki vannak téve a veszélyeknek, főleg a városi területeken; a kontinensek közül Afrika a leginkább sérülékeny. Ez a minta várhatóan a jövőben sem fog jelentősen változni, azonban az abszolút értékben kitett emberek száma növekedhet és csökkenhet is, régiótól és szcenáriótól függően, továbbá persze az is lényeges, hogy mennyire képesek alkalmazkodni az új körülményekhez.\n\nA klímaváltozás a szegénység növekedéséhez is hozzájárulhat a csökkenő munkaképesség, a kiszámíthatatlanabb mezőgazdasági termelés, a növekvő egészségügyi kiadások és a szélsőséges éghajlati körülmények miatti nehezebb tőkefelhalmozás miatt. Latin-Amerikában az extrém szegénység jelentősen megnövekedhet 2030-ra az éghajlatváltozás következtében.\n\nKapcsolódó cikkIPCC: Fizikailag és mentálisan is belerokkanhatunk a klímaváltozásbaA század végére már a globális népesség 50-75%-a lesz kitéve az emberi életet veszélyeztető éghajlati viszonyoknak és direkt fizikai kockázatokon túlmenően a mentális egészségre is káros hatással van a klímaváltozás. Sikeres alkalmazkodással azonban csökkenthető lenne a kitettség és a társadalmi egyenlőtlenség is.\n\nAz alkalmazkodás segíthet – jó gyakorlatok a Száhel-övtől Thaiföldig\n\nA legtöbb adaptációs stratégia során kiemelt szerepe van a víznek: gondolhatunk a mezőgazdaságra, az erdőgazdálkodásra, az egészségre, vagy akár az energia-ellátásra. Ezért az integrált vízkészlet-gazdálkodás létfontosságú a hosszútávú társadalmi, gazdasági, és környezeti jólét eléréséhez.\n\nKapcsolódó cikkTúl sok és túl kevés víz: hogyan alkalmazkodjunk az egyre szélsőségesebb éghajlathoz?A szélsőségekhez való alkalmazkodáshoz olyan összetett, integrált rendszereket kell kiépítenünk, amelyek a víz elvezetése helyett annak megtartására törekednek a tájban. Íme néhány természetalapú megoldás.\n\nKapcsolódó cikkHazánk, az elfolyó vizek országa. Hogyan éljük túl a XXI. század vízválságát?Magyarország a közhiedelemmel ellentétben nem vízben bővelkedő, hanem inkább a szélsőségektől, árvíztől, belvíztől, aszálytól szenvedő ország. Az éghajlatváltozás szélsőségeire úgy tudunk felkészülni, ha a víz visszatartását tesszük vízgazdálkodásunk prioritásává és ehhez alakítjuk a területhasználatot is.\n\nA Száhel-övben a legnagyobb kihívást az aszály és az elsivatagosodás jelenti. Az eső hiánya a palánták alacsony túlélési arányához, a termés és az állatállomány pusztulásához vezethet. Az ún. Great Green Wall kezdeményezés (GGWI) célja, hogy 2030-ra 250 millió tonna szenet kössenek meg a légkörből, a degradált földekből 100 millió hektárnyit helyreállítsanak és 10 millió munkahelyet teremtsenek. Több ezer közösséget támogatnak a földek helyreállításában és továbbképzéseket tartanak a gazdáknak, hogy az éghajlatváltozással szemben ellenállóbb gazdálkodási módszerekre váltsanak, így növelve az élelmiszerbiztonságot.\n\nA kezdeményezés segíti az innovatív gyakorlatok elterjesztését is, mint például gödrök ásása a víz tárolása és a nedvesség hatékonyabb megtartása érdekében, amely lehetővé teszi a víz átszivárgását a gyökerekhez. A GGWI 2007-es indulása óta több pozitív eredmény is született. Etiópiában 15 millió, Szenegálban 25 ezer, Nigériában 5 millió, Burkina Fasoban 3 millió hektárnyi földet állítottak helyre, Szenegálban pedig 11,4 millió fát ültettek eddig.\n\nThaiföldön, Mae Sot városát vízesések, források és patakok ölelik körül, az esős évszak pedig nyolc hónapig is eltarthat – az árvizek természetes jelenségei a területnek. Az utóbbi években azonban a város terjeszkedése miatt megváltoztak a lefolyási körülmények, csökkent a talajba való beszivárgás (hiszen azt nehezítik a mesterséges burkolatok), ráadásul a klímaváltozás következtében intenzívebbé váltak az esőzések a régióban.\n\nA Global Water Partnership (GWP) Thailand célja, hogy egy fenntartható, közösségen alapuló árvíz kezelést valósítson meg, és hogy mérsékeljék a városban az árvizek kockázatát. A munkát azzal kezdték, hogy a helyi csoportokat megismertették a medence természetes vízforrásaival, áramlásaival, ami segítette az árvizek okainak megértését. Kockázatfelmérést készítettek, amiket kockázat-csökkentési tervekké alakítottak. Egy mobil applikáció segítségével figyelmeztető rendszert alakítottak ki, hogy a közösség tagjai gyorsan meg tudják osztani egymással a megfigyeléseiket. Ennek több mint 200 ezer ember élvezi az előnyeit.\n\nA mi térségünkben is a megelőzésre kellene fektetni a hangsúlyt\n\nAz éghajlatváltozás hatásai nem csak a tőlünk távol eső, sivatagos vagy éppen monszunesővel jellemezhető vidékeken érezhetők. A klímaváltozás Európa több területén is már most megköveteli az alkalmazkodást.\n\nSzlovákiában a 2000-es évek elején az átlagosnál melegebb nyarak érezhető közelségbe hozták a klímaváltozást a mezőgazdászok számára. Az eső ugyan nem maradt el, de a fokozott, gyors párolgás miatt a tározók kiürültek, a talajvíz kimerült, megjelent az aszály. A probléma pedig nemcsak egy országban jelentkezett, hanem a Duna vízgyűjtőn általánosságban. A hatások több szektort is érintenek, a szőlőültetvényektől a hajózásig (szállítmányozás és turizmus). 2013-ban megalakult az Integrated Drought Management Programme in Central and Eastern Europe, amelynek célja az volt, hogy\n\na reaktív cselekvés helyett proaktivitás jelenjen meg az aszály-kezelésben.\n\nAz erdőtüzek oltása és a gazdák szezonról szezonra történő kompenzálása helyett az aszály előrejelzésén van a fókusz, és azon, hogy hogyan készüljenek fel, hogyan csökkentsék a hatásokat. Létrehoztak egy online felületet, ahol a régió időjárási-, talaj-, termés- és erdészeti adatait gyűjtik és osztják meg egymással. Műholdas adatok, meteorológiai állomások és az aszály hatásainak jelentései alapján egy interaktív térképet készítettek az aktuális állapotról, ami segíti a felhasználókat a tervezésben.\n\nA szlovákok 2017-ben elkészítették a régió első, országos szintű Aszály Cselekvési Tervét. A tervek között szerepel az aszály-tűrő fafajták azonosítása, az új öntözési csatornák tervezése, a monitoring hálózat kibővítése, a talajvíz felmérése és a katasztrófahelyzetekre vonatkozó osztályozási eljárások kidolgozása. A megelőzésre és a cselekvésre összpontosítva a szlovák Aszály Cselekvési Terv élen járhat Európában a klímaváltozás okozta károk enyhítésében, és hazánk számára is jó példával szolgálhat.\n\nAz éghajlatváltozás tehát bármely kontinensen éreztetheti hatását, gazdasági fejlettségtől függetlenül. Annak érdekében, hogy a potenciális károkat csökkentsük, már most el kell kezdeni az alkalmazkodást. Hazai körökben is találhatunk jó gyakorlatokat és adatokat, amelyek segítik a stratégiák kidolgozását. Azonban ez sem folytatható a végtelenségig: az elsődleges cél a klímaváltozás azonnali mérséklése kéne, hogy legyen.",
    "Hamilton: Az F1-nek szüksége van Dél-Afrikára!": "Strommer Benjamin 27 napja 2022-08-30 19:00:00\n\nHamilton: Az F1-nek szüksége van Dél-Afrikára!\n\n//formula.hu/parc-ferme/33364\n\nSokáig realitásnak tűnt, hogy már 2023-ban visszatér a Formula-1-es naptárba Dél-Afrika, így a hatodik kontinenssel szó szerint világbajnoksággá válik a széria. Sajtóhírek szerint azonban Kyalami egy évet csúszik, elsősorban a hiányzó kormányzati támogatás és a szűk határidők miatt – ennek is köszönhető, hogy a Belga Nagydíj a következő szezonra megmenekült.\n\nA mezőny egyetlen afrikai gyökerekkel rendelkező tagja, Lewis Hamilton (újra) hangot adott annak, úgy véli, Kyalaminak egyértelmű helye van a versenynaptárban:\n\n„Sokat tettem azért a háttérben, hogy legyen ott nagydíj. Örülök az eddigi párbeszédnek, és annak, hogy Stefano (Domenicali) csodálatos munkát végzett a megvalósulás érdekében. Továbbra is reménykedek, hogy lesz ott verseny a következő évben, sosem lehet azt mondani, hogy soha. Amíg úgy néz ki, sikerül a naptárba kerülnie, boldog vagyok. Szükségünk van egy nagydíjra ott!” – mondta a sajtónak Spában Hamilton.",
    "Rács mögé került Soros György egyik embere": "Őrizetbe vették Soros György egyik bizalmasát egy 2017 karácsonyán a londoni tőzsdén végrehajtott tőzsdei ügylet miatt. A vád szerint a férfi törvénytelen módon manipulálta a piacot, és ennek köszönhetően a saját pénzügyi vállalkozása, valamint a Soros Fund Management is jelentős hasznot könyvelhetett el.\n\nAz 52 éves kereskedőt, Neil Phillipset – Soros György egyik bizalmasát – ezen a héten Spanyolországban vették őrizetbe az Egyesült Államok kérésére. Az amerikai hatóságok gyanúja szerint ugyanis a férfi évekkel ezelőtt törvénytelen manipulációt hajthatott végre a tőzsdén.\n\nPhilipset azzal gyanúsítják, hogy 2017 karácsonyán az amerikai dollár és a dél-afrikai rand árfolyamát manipulálta illegálisan. Az üzletember arra spekulált egy devizaárfolyam-opciós ügylettel – úgynevezett FX-opcióval –, hogy Cyril Ramaphosa elnök 2017 végén történő megválasztása után a rand jelentősen erősödni fog a dollárhoz képest. Az amerikai hatóságok szerint az ügylet lényege az volt, hogy\n\nha 2018, január 2-ig bezárólag a dollár–rand árfolyam bármikor is 12,5 alá esik, akkor azon Phillips 20 millió dollárt nyer.\n\nA dolgok azonban nem a terv szerint alakultak. 2017 karácsonya előtt a rand valóban erősödött, és kétéves csúcsot ért el a dollárral szemben, de a 12,5-es árfolyamot nem haladta meg.\n\n725 millió dollárt adatott el\n\nEmiatt Phillips akcióba lépett, és egy szingapúri pénzügyi holding, a Nomura Holdings alkalmazottjának utasításokat adott karácsonykor, a tőzsdei nyitáskor. A hatóságok szerint Phillips többször is azt írta az illetőnek egy magánüzenetben, hogy 12,5 alá kell szorítani az árfolyamot, az alkalmazott aztán ennek megfelelő dollárt váltott át dél-afrikai randra azért, hogy lejjebb vigye az árfolyamot.\n\nAz alkalmazott végül körülbelül fél óra alatt – lépésről lépésre – mintegy 725 millió dollárt adott el, ezáltal pedig az árfolyam 12,4975-ig esett vissza. Az ügyletnek köszönhetően\n\nPhillips saját pénzügyi vállalata, a Glen Point Capital 16 millió dollárt nyert, míg Soros György befektető cége, a Soros Fund Management 4 millió dollárral lett gazdagabb.\n\n„Tökéletes” – írta az árfolyam 12,5 alá való esése után Phillips a Nomura alkalmazottjának egy üzenetben. Az üzletember később a vállalkozásának befektetői előtt is eldicsekedett az ügylettel és azzal, hogy ennek a bisznisznek is köszönhetően termelt rekordprofitot abban az évben. Mindeközben a Nomura Holdingsnál belső vizsgálat indult a történtek miatt, és az ügy mostanra jutott el odáig, hogy ezen a héten Phillipset őrizetbe vették.\n\nIllegális manipuláció vagy csak agresszív kereskedés?\n\nNeil Phillipset a New York-i ügyészek többrendbeli pénzügyi csalással vádolják, az eset a Wall Streeten is nagy port kavart. Rosa Abrantes-Metz, egy trösztellenes csoport közgazdász szakértője azt mondta: Phillips azzal védekezhet majd a bíróság előtt, hogy ő nem illegálisan, hanem mindössze „agresszívan” kereskedett. „Nagyon nehéz bizonyítani azt, hogy valaki manipulálta a piacot” – tette hozzá a szakember a Bloomberg hírügynökségnek nyilatkozva.\n\nPhillips és ügyvédje hivatalosan még nem nyilatkoztak a történtekről. A Nomura Holdingsot egyelőre nem vádolták meg semmilyen törvénytelen cselekedettel, és ugyanez igaz a Soros Fund Managementre is. A Bloomberg megkeresésére egyik vállalat sem akart nyilatkozni az ügyről.\n\nA hírügynökség azt is megjegyezte, hogy Phillips több évtizedet töltött a Wall Street legnagyobb cégeinél, többek közt a Morgan Stanley-nél és a Lehman Brothersnél is dolgozott a 2000-es évek elején. Elsősorban makrokereskedéssel foglalkozott, és a Glen Point Capitallel már 1,4 milliárd dollárnak megfelelő összeget kezeltek az őrizetbe vétele előtt.\n\nA hírügynökség azt is hozzátette, hogy Dél-Afrika a makrokereskedők egyik kedvenc „vadászterülete”. Az ország ugyanis az afrikai kontinens egyik legnagyobb gazdaságát adja, viszont a robbanékony belpolitikai helyzet és az időről időre kitörő botrányok miatt sok esetben nagyon gyors tempóban változik a rand árfolyama, ez pedig a különféle spekulációs ügyleteknek táptalajt biztosít. Neil Phillips személyesen már egy 2008-as dél-afrikai tőzsdei ügyletben is érintett volt, akkor viszont még ő vádolta meg az egyik riválisát piaci manipulációval.\n\n(Borítókép: Soros György 2016. június 30-án. Fotó: MTI/Európai Parlament/Philippe Buissin)",
    "Ma temetik II. Erzsébetet – 10 érdekesség a szertartásról": "Férje, Fülöp herceg mellett helyezik örök nyugalomra az uralkodót, akinek halála és temetése emberek százezreit mozgatja meg. II. Erzsébet maga is részt vett állami temetése megtervezésében.\n\nEgy ország várja megrendülten, hogy ma örök nyugalomra helyezzék királynőjét, aki, hosszú, tartalmas és szolgálatban eltöltött élet után hunyt el szeptember 8-án. Íme, 10 érdekesség a mai nappal kapcsolatosan!\n\n1. Ólomkoporsóban helyezik sírba\n\nA királynő koporsójának külső rétege tölgyből készült, belsejét azonban ólomréteg borítja. A Leverton & Sons koporsókészítő szerint ettől lesz olyan nehéz a koporsó, hogy nyolc ember szükséges ahhoz, hogy vállán vigye. A felhasznált fa amerikai tölgy, mivel angol tölgyből elképzelhetetlenül drága lett volna elkészíteni a koporsót – túl drága még egy királynői temetéshez is.\n\nAz ólombelső a viktoriánus éra találmánya: az így bélelt koporsók jobban kizárják a levegőt, és így lassítható a test bomlása,\n\nami fontos lehet, hiszen Erzsébet koporsóját sem hűtötték halála óta. Ráadásul ezeket a koporsókat nem föld alá temetik, hanem kriptába helyezik el.\n\n2. Harminc éve elkészült már II. Erzsébet koporsója\n\nUgyanakkor, amikor Fülöp hercegé. Ebben nincsen semmi meglepő: a koporsókészítő cég ismeretei szerint a királyi család minden egyes tagjának már életében elkészítik a koporsóját, hogy amikor szükség lesz rá, készen álljon, egy ilyen különleges anyagokból készülő darabot ugyanis nem lehet néhány óra alatt elkészíteni.\n\n3. A koronát ékítő gyémántot Dél-Afrika visszakövetelné a királynő halála után\n\nA hivatalos, westminsteri apátságban tartott temetési szertartáson is korona díszíti majd a koporsót: a birodalmi koronában és a jogarban is egy olyan gyémánt csillog – az Afrika Nagy Csillaga gyémánt darabjai –, amelyet Dél-Afrikában bányásztak ki, és egyesek szerint lopás útján került el jogos tulajdonosától. A britek ugyanakkor azt vallják, hogy a gyémántot megvásárolta a dél-afrikai kormány, majd VII. Eduárd királynak adták ajándékba.\n\n4. Csendes lesz még az ég is a temetés egy pontján\n\nA szertartás vége felé, helyi idő szerint öt perccel dél előtt kétperces néma csenddel, gyászszünettel is megemlékeznek a királynőről. Hogy ekkor valóban teljes lehessen a csend, a Heathrow nem fogad és indít járatokat fél tizenkettőtől fél órán át.\n\n5. Megáll az élet Londonban\n\nHétfőn bezár a legtöbb üzlet, emellett azok is rosszul járnak majd, akik épp ezen a napon ugranának be egy gyorsétterembe, mert kegyeletből ezek az éttermek sem nyitnak ki. A napot munkaszüneti nappá nyilvánították.\n\n6. A királynő kérései is formálták a szertartást\n\nA hozzá közel állók szerint II. Erzsébet aktív szerepet vállalt abban, hogy kialakuljon a szertartás rendje.\n\nŐ szerette volna például, hogy saját skót dudása játsszon majd el egy dallamot a szertartás vége felé.\n\n7. Nem az állami temetésén temetik el\n\nEz nem fog meglepni senkit, hiszen a westminsteri apátságból még gyászmenet kíséri őt a Wellington-diadalívhez, ahonnan Windsorba viszik az állami halottaskocsival. Itt lesz egy újabb, 800 fő bevonásával tartott szertartás, melyen szűkebb körben búcsút vesznek tőle, valódi temetésére azonban este kerül sor. Ezen már csak a királyi család vesz részt, ekkor kerül koporsója Fülöpé mellé.\n\n8. Csak két ékszert vihet magával a sírba\n\nValószínűleg egy pár gyöngy fülbevaló és egyszerű arany jegygyűrűje az, amit pompázatos ékszerei közül magával vitt koporsójába a királynő.\n\n9. Érdekes tradíciók következnek Windsorban\n\nAz itteni szertartáson egy pálca eltörésével szimbolizálják majd azt, hogy uralkodói szolgálata végéhez érkezett, a koronaékszereket is ekkor veszik le a koporsóról, ami szintén szimbolikus tett.\n\n10. A westminsteri apátságban rég nem temettek uralkodót\n\nUtoljára a 18. században került erre sor – viszont a királynőt itt koronázták meg, és itt is ment férjhez Fülöp herceghez, életének tehát fontos helyszíne az, ahol a világ örök búcsút mond neki.",
    "Egy orrszarvú tiporta halálra az elismert állatvédőt, most könyv készült az életéről": "„Bwana Chipembere, Orrszarvú Főnök, az okölógus Gyöngyi Krisztián 43 évesen életét vesztette Afrikában. Baleset volt, tragikus véletlen: orrszarvú, egyik imádott kedvence gázolta le menekülőben. Ezek a lélektelen tények; a teljes kép azonban több, sokkal több. Egy olyan ember arcképe, aki fiatalkori olvasmányai után indult el az álmok útján, és lett elhivatott, csupa tűz és szenvedélyes tudományos kutató, az orrszarvúk nemzetközi hírű szakértője. Gyöngyi Krisztián portréja, aki fájdalmasan rövid, mégis maradéktalan, teljes élet adatott. A kereskedelmi matrózból lett állatvédő kiskunhalasi fiú történetét a világutazó szerző, Balogh Boglárka meséli el Krisztián élete párja, Orsolya emlékei alapján, filmszerű elevenséggel és hűséggel.” – így ajánlja az Az orrszarvúk hajnala című kötetet ifj. Vitray Tamás, a National Geographic Magyarország magazin főszerkesztője.\n\nGyöngyi Krisztián és felesége tizenegy éve a kiskunmajsai könyvtárban tartottak előadást az afrikai vadvédelmi munkájukról. Bár itthon mindössze 25 kilométerre éltek egymástól, mégis Londonban fonódott össze a sorsuk. És miután a Kenti Egyetem Gerald Durell Intézetének vadvédelem-ökológia szakán végzett fiatalembert 2011-ben tanulmányai és munkája – az orrszarvúk védelme – Afrikába szólította, már természetes volt, hogy Orsi is vele tart. Útjuk Afrika egyik legszegényebb országába, Malawiba vezetett.\n\nA Majete Vadrezervátum orrszarvú populációjának tanulmányozása nemcsak Krisztián doktori dolgozatának szolgált alapul, hanem hasznos információkhoz juttatta a parkot menedzselő szervezetet is.\n\n„A következő évben az Afrikai Orrszarvú Specialista Csoport egy neves tagjának ajánlása nyomán megkereste Krisztiánt a Liwonde Nemzeti Park igazgatósága, hogy a helyi védett rinocérosz populáció felügyeletét átvegye. Az országban a majete-i mellett ez a nemzeti park ad még otthont a felbecsülhetetlen értékű fekete orrszarvúaknak. Krisztián jelenleg az African Parks munkatársaként menedzseli az orrszarvú megfigyelő csapatot, miközben ökológia kutatását folytatja” – mesélte Orsi egy 2016-os interjúban, aki vadvédelmi klubot szervezett egy falusi iskolában és angolt tanított, majd elindított egy faültetési programot.\n\nIdőközben világra jött kislányuk Estella, aki ugyan Magyarországon született, de az otthont sokáig Afrika jelentette számára.\n\nHármasban kerültek az Akagera Nemzeti Parkba, amikor a Dél-afrikai Köztársaságból 2017-ben telepítettek át 18 orrszarvút Ruandába, ahol Krisztián orrszarvú-specialistaként tanította a helyi vadőröket. Krisztiánt ott érte a végzetes találkozás egy általa jól ismert, sebesült hím orrszarvúval.\n\n– Balogh Boglárka, a National Geographic írónőjének felkeresésére az elmúlt másfél évben közösen megírtuk Krisztián küzdelmes élettörténetét, melyen keresztül a magyar olvasó megismerheti a fekete orrszarvúkért, kihalásuk megakadályozásáért folytatott vadvédelmi törekvéseket az afrikai kontinensen – mondta el Bedő Orsolya.\n\nAz orrszarvúk hajnala című könyvet Kiskunhalason, Krisztián szülővárosában mutatják be szeptember 20-án, 18 órakor a Közösségek Házában.",
    "Hivatalos: mégis lesz F1-es Belga Nagydíj 2023-ban!": "Megerősítette a Forma–1 vezetősége, hogy egyezségre jutottak a szervezőkkel, így Spa a versenynaptárban marad. Legalábbis 2023-ban.\n\nHónapokon át lebegtették annak lehetőségét az F1 vezetői, hogy a Francia Nagydíj mellett Spa is kikerülhet a versenynaptárból 2023-ra. Miközben előbbi helyszín kimaradását már megerősítették, a Belga Nagydíj vasárnapján az F1 most bejelentette, új megállapodást kötött a szervezőkkel, így a mezőny egyik kedvenc pályája mégis a jövő évi bajnokság egyik állomása lesz.\n\nA Forma–1 24 versenyen naptárat tervez a következő idényre, és a korábbi hírek arról szóltak, hogy Spának akkor lehet helye benne, ha nem jön össze Dél-Afrika visszatérése. Sajtóhírek szerint a feltételek körüli problémák miatt arra már nincs esély, hogy Kyalami 2023-ban versenyt rendezzen – Belgium maradása vélhetően ennek köszönhető. Beszédes, hogy egyelőre csak 2023-ról szól a mostani bejelentés.\n\n„Igen, ez most már teljesen világos. Ez a jó hír, amit megosztanék: a Belga Nagydíj a 2023-as versenynaptárban lesz” – közölte Stefano Domenicali, az F1 elnöke a brit Sky Sports élő adásában.\n\nA kérdésre, mi lesz a következő év után, elmondta:\n\n„Meglátjuk. Lépésről lépésre haladunk most. Nagyon örülni kell most ennek az információnak, és gratulálnunk kell nekik az elvégzett munkájukhoz, mert sokat invesztáltak ebbe a futamba.”\n\n„Látható, milyen sok ember látogatott ki, azok után, amilyen időjárás tavaly volt. Hihetetlen a tömeg, hihetetlenek az emberek. Ez nagyszerű a sportnak. Mindig is mondtuk, hogy a történelmünk részét képező versenyeknek nagyon fontos helyük van a naptárunkban.”\n\nGeorge Russell (GFotó: XPB)\n\nAz F1 a bejelentés kapcsán kiadott közleményben eközben jelezte, további részleteket a 2023-as programról a későbbiekben fognak ismertetni.\n\nSpa az idei évben komoly átalakításokon ment keresztül. Bővítették a pálya befogadóképességét, átépítettek számos bukóteret, növelték a biztonságot, és a pálya nagy részén új aszfaltot fektettek le. Habár a mostani bejelentéssel fellélegezhetnek, elmondható, a helyzetük a 2023-as következő versenyükig hasonló lesz, mint eddig: Dél-Afrika visszatérése fenyegetés marad számukra, a jövőjük pedig hosszú távon bizonytalan.\n\nA jövő évi naptártervezetet kapcsán annyi biztosnak tűnik, hogy a 24 futam között újoncként helyet kap Las Vegas, Katar pedig a tavalyi debütálás után visszatér. Kína helyzete a helyi COVID-szigor miatt továbbra is bizonytalan.",
    "Amílcar Cabral: felszabadító, elméletíró és oktató « Mérce": "Amílcar Lopes da Costa Cabral 1924. szeptember 12-én született Bissau-Guineában, Bafatá városában, Portugália egyik afrikai gyarmatán. 1973. január 20-án, csupán pár hónappal azelőtt, hogy a nemzeti felszabadító mozgalom, melyben központi szerepet játszott, kivívta Bissau-Guinea függetlenségét, Cabralt portugál fasiszta merénylők gyilkolták meg.\n\nEz a küzdelem nemcsak Bissau-Guinea felszabadításáért indult – ahol a harc folyt –, hanem egy másik, földrajzilag különálló térségért, a Zöld-foki szigetekért is. Cabral és a mozgalom többi vezetője értették, hogy egy tágabb keretekbe illeszkedő gyarmatosítás ellenes küzdelemben és globális osztályharcban vesznek részt, így ellenfeleik nem csupán az adott országok gyarmati kormányai voltak, hanem a portugál gyarmati rendszer is. Ez a portugál gyarmatosítás 500 éven át a rabszolgatartásra és az afrikai gyarmatok – Mozambik, Bissau-Guinea, São Tomé és Príncipe, Angola és a Zöld-foki szigetek – kifosztására épült.\n\nAnnak ellenére, hogy ebben az időszakban a világ figyelme a vietnámi eseményekre összpontosult, a Bissau-guineai harc inspiráló dinamizmusára és Cabral személyére nemzetközileg is felfigyeltek. Cabral írásainak és beszédeinek egy korai gyűjteményében Basil Davidson úgy mutatja be Cabralt, mint aki őszintén „töretlen érdeklődést tanúsított minden és mindenki iránt, akivel találkozott”[1].\n\nSok már forradalmi vezetőhöz hasonlóan Cabralt is „szerették és követték”, mert „nagy szíve volt” és „elkötelezett a népe felé”. Vezetői képességeinek és zsenialitásának köszönhetően „kormányok fordultak hozzá tanácsért”, és „az ENSZ is platformot biztosított számára”. Bármily megérdemeltek is voltak, Cabral sosem hagyta, hogy az efféle dicséretek eltérítsék figyelmét. Ehelyett kizárólag a munkásosztály és az elnyomottak felszabadításának és önrendelkezésének szentelte erejét.\n\n2022 májusában jelent meg a Fordulat folyóirat Kultúra és kapitalizmus c. lapszáma . Ez a cikksorozat a lapszám fő állításait és az azokhoz kapcsolódó fontos kérdéseket mutatja be.\n\nBissau-Guinea portugál gyarmatosítását és gyarmati sorban tartását Spanyolország, Dél-Afrika, az Egyesült Államok és a NATO is támogatta. A Portugália által irányított összevont imperialista erőkkel kapcsolatos gondolatait Cabral egy, a küzdelem állásáról szóló 1968-as jelentésében így részletezi:\n\n„A közgazdaságtan, a pénzügy és fegyverkezés alapvető területein, melyek meghatározzák az államok valós politikai és morális viselkedését, a portugál kormány most minden eddiginél jobban számíthat a NATO-szövetségesek és más államok hatékony támogatására. Aki ismeri Portugália és szövetségeseinek kapcsolatát, azaz a Portugália, az USA, a Német Szövetségi Köztársaság és más nyugati hatalmak között fennálló viszonyt, az láthatja, hogy ez a gazdasági, pénzügyi és hadi támogatás () folyamatosan növekszik, a lehető legváltozatosabb nyílt és rejtett módokon. A portugál kormány hidegháború adta lehetőségek ügyes kihasználásával; elsősorban saját földrajzi helyzetének és az Azori-szigetek stratégiai fontosságának kiaknázásával – azokon katonai bázist biztosítva az USA-nak és az NSZK-nak – illetve a nyugati és a keresztény civilizáció afrikai védelmének hamis zászlaja alatt; a gyarmatok természeti erőforrásait, illetve magát a portugál gazdaságot a nagy pénzügyi monopóliumoknak még inkább kiszolgáltatva sikerült biztosítania azt a segítséget, melyet a nyugati hatalmaktól és azok dél-afrikai rasszista szövetségeseitől kap.”\n\nA hatalmas túlerő ellenére Bissau-Guinea viszonylag kisszámú lakossága győzedelmeskedett, így máig reményteljes példája gyarmatosítás elleni küzdelemnek.\n\nA nemzeti felszabadítási mozgalomban 15 éven át betöltött vezetőszerepe eredményeképp Cabral széles körben befolyásos elméletalkotóvá vált a dekolonizáció, illetve a reafrikanizáció területein. A világszerte elismert kritikai pedagógus, Paulo Freire[2], aki a felszabadított Bissau-Guineában egyfajta aktivista tanácsadóként szerzett tapasztalatokat, arra jutott, hogy Cabral és Ché Guevara „a huszadik század két legjelentősebb jelensége”. Freire szerint Cabral, „egy nagyon jó marxista, aki nekilátott Marx afrikai értelmezésének”. Freire számára Cabral „teljes mértékben megélte a harc szubjektivitását. Úgy alkotott elméletet”, ahogy vezetett.\n\nBár a pedagógia területén nem vált elismertté, Cabral dekolonizációs elméleti és gyakorlati munkássága nagy hatással volt Freire (1921-1997) gondolkodására is. A Cabral vezette forradalmi folyamat során Bissau-Guinea világelsővé vált a dekolonizációs oktatási formák területén, ami mélyen megérintette Freirét.\n\nA portugál gyarmatosítás évszázadokon át tartó deafrikanizációját ellensúlyozandó a reafrikanizáció az oktatás dekolonizációs formáin keresztül központi szerepet kapott az önrendelkezésért folytatott gyarmatosításellenes küzdelemben.\n\nCabral dialektikus egysége, a párt építése és az „elmélet fegyvere”\n\nA változás elméleteként a dialektika a forradalmi gondolkodás központi eleme Marx és Engels óta. Cabral is dialektikusan ragadta meg, hogy a történelmi fejlődést hajtó, egymással versengő társadalmi erők gyakorta rejtettek, vagy misztifikáltak. Cabral kiválóan tárta fel ezeket a rejtett folyamatokat, és eközben sikeresen mozgósította a tömegeket, a változás mozgatórugóit.\n\nCabral tudta, hogy az embereknek nem csupán a társadalmi fejlődés mögött meghúzódó erőket kell megérteniük, hanem olyan gyarmatosításellenes gyakorlatokat kell létrehozniuk, melyek konkrét, kollektív és kreatív cselekedetei révén, őket is egy ilyen erőként mutatják meg.\n\nEhhez azonban a tömegeket pártba kellett szervezni, mely képviselheti érdekeiket. 1956-ban Cabral részt vett a Partido Africano da Independência, azaz az Afrikai Függetlenségi Párt megalapításában, amely később az Afrikai Párt Guinea és a Zöld-foki-szigetek Függetlenségéért (PAIGC) nevet kapta. A PAIGC volt az első kommunista párt Bissau-Guineában és a Zöld-foki szigeteken és ennek megalapítása egy nagyszabású és inspiratív lépés volt.\n\nAz elmélet fegyvere című 1966-os Havannában elhangzott beszédében Cabral elválaszthatatlannak nevezte a nemzeti felszabadítást és a szocializmust, mondván, hogy „a jelenlegi történelmi helyzetünkben – az imperializmus megsemmisülésének időszakában, mikor az igyekszik minden eszközt megragadni, hogy fenntartsa uralmát népünk felett, valamint a szocializmus világ nagy részén folyó konszolidációjának időszakában – csupán két lehetséges út áll egy független nemzet előtt: az imperialista uralomhoz való visszatérés (neokolonializmus, kapitalizmus, államkapitalizmus) vagy a szocializmus útja.”\n\nCabralnak az alapoktól kellett felépítenie a Pártot és annak nélkülözhetetlen, katonás fegyelemmel bíró kultúráját. Képessége, hogy az új párttagokat tanulótársaiként fogadja, a forradalom pedagógusaként betöltött szerepéről árulkodik. A párt tagjainak 1969-ben tartott kilenc részes előadássorozata a forradalom alapvetéseivel foglalkozik, többek között annak szervezésével is[3]. A PAIGC-t a lenini hagyománynak megfelelő pártként, a „küzdelem eszközeként” írja le, mely olyan emberekből áll „kiknek közösek eszméik, céljaik és útjuk”.\n\nTermészetesen a forradalmak nem csupán a helyes eszmék erednek. Hajtják őket a romló gazdasági körülmények, illetve az állam legitimitásának és az emberi szükségletek kielégítésére való képességének válsága. Az 1940-es években több olyan aszály is volt, ami a Zöld-foki szigeteki lakosok tízezreinek halálát eredményezte. Portugália barbarizmusa és közömbössége az afrikai gyarmatain növekvő szegénység és szenvedés iránt elkezdte elidegeníteni még a gyarmati állam legkiváltságosabb rétegeit is.\n\nAmi Cabralt a történelem egyik legnagyobb kommunista vezetőjévé tette – a történelmi kontextus mellett, mely esélyt biztosított tehetsége kibontakoztatására –, az az elméletileg megalapozott taktikai rugalmassága volt, mely a folyamatosan változó erőviszonyok között elengedhetetlen bizonyult a mozgalom sikeréhez.\n\nMás szóval, az elmélet és a szervezettség lehetővé teszi, hogy a erőviszonyok változása közben felmérjük annak azonnali és hosszú távú következményeit, segítve a harc közbeni döntéshozatalt.\n\nPéldának okáért 1957-ben, az algériai háború idején Párizsban Cabral két angolaival megalapította a Movimento Anti-Colonista of Africans, azaz az Gyarmatosításellenes Afrikaiak Mozgalmát. Majd később Angolában megalapították a Mozgalmat Angola Felszabadításáért is. Ezzel az egyik legkeményebb gyarmatosításellenes küzdelmek egyike alakult ki Afrikában.\n\nTaláló hát, hogy az 1969-es párttagoknak tartott kilenc előadás közül az elsőt Cabral a PAIGC mottójának értelmezésével kezdi, mely így hangzik: „Egység és küzdelem”. Az egységet dialektikusan definiálja, „bármilyenek is legyenek a különbségek” az emberek között, „egynek és egésznek kell lennünk, ahhoz, hogy elérjünk egy adott célt. Ez azt jelenti, hogy alapelvünkben az egységet, dinamikus értelemben véve, mozgásban kell értenünk”.\n\nAz egység mint mozgás és mint az összerendeződés folyamata, azt jelenti, hogy az egység „eszköz, nem végcél. Lehet, hogy küzdöttünk egy keveset az egységért, de ha elérjük azt, az még nem jelenti, hogy küzdelmünk véget ért”. A Párt szerepe itt „nem feltétlenül az, hogy a harc érdekében egyesítse az egész népességet. Biztosak vagyunk benne, hogy a népesség szükségszerűen egységes? Nem, az egység egy bizonyos fokú megléte is elegendő. Amint ezt elértük, elkezdhetünk küzdeni”.\n\nHogy megmagyarázza a küzdelem fogalmát, Cabral a centrifugális erő és a gravitáció közti feszültséghez hasonlítja. Erre a következőt hozza példaként: ahhoz, hogy egy űrhajó elhagyja a Földet, le kell győznie a gravitációs erőt. Ez után a portugál gyarmatosítást egy, az emberekre kényszerített külső erőnek nevezi, melyet csak a nép közös erejével lehet legyőzni.\n\nA beszédben Cabral a mozgás és változás dialektikus természetéről elmélkedik, különös tekintettel arra, hogy az antiimperialista küzdelemnek az egyes nemzeti felszabadító mozgalmak konkrét feltételeiből kell kiindulnia.\n\n„Tudjuk, hogy egy mozgásban lévő jelenség fejlődését, bármilyennek is tűnik külsőleg, valójában főképp belső jellemzői határozzák meg. Azt is tudjuk, hogy politikailag a saját valóságunk – bármily szép és vonzó is legyen mások realitása – csak annak részletes ismeretével változtatható meg, saját erőnkből, saját áldozataink árán. Hasznos felidéznünk ezen a trikontinentális tapasztalatokban és példákban gazdag találkozón, hogy bármily hasonló is a helyzetünk, bármennyire is azonosak ellenségeink, a nemzeti felszabadítás és a társadalmi forradalom nem exportálható. Helyi és nemzeti munka eredményei, napról napra egyre inkább, melyeket többé-kevésbé befolyásolnak külső tényezők is (akár előnyösen, akár hátrányosan), de lényegében az egyes népek történelmi valósága határozza meg és formálja a felszabadulási folyamatokat. A nemzeti felszabadítást és a társadalmi forradalmat a valóságot jellemző különböző kategóriák közötti belső ellentmondások leküzdése vagy helyes megoldása viszi sikerre.”\n\nCabral tudta, hogy a bissau-guineai portugál gyarmatosítás felszámolásához a felszabadítás küzdelme nem másolhatja le egyszerűen a más, például a kubai taktikát. Minden egyes küzdelemnek saját helyzetének sajátosságaira kell alapoznia taktikáját. Például, míg Cabral elismerte Che Guevara A gerillaharcos kézikönyvében kidolgozott alapelveinek értékét, azért megjegyezte, hogy „általában senki sem követi el azt a hibát, hogy mások élményeit vakon saját országára vonatkoztassa. Ahhoz, hogy kidolgozzuk a mozgalom taktikáját saját országunkban, számításba kellett vennünk annak földrajzi, történelmi, gazdasági és társadalmi adottságait – úgy Guineában, mint a Zöld-foki szigeteken”. […]\n\nCabral szemlélete annak a dialektikus megfigyelésére is épült, hogy az egyes országok körülményei nem egy, a külvilágtól elzárt vákuumban alakulnak ki. Nemcsak a birodalmi anyaországban, Portugáliában romló körülmények mozdították el az erőviszonyokat az afrikai gyarmatok nemzeti felszabadító mozgalmainak javára, hanem a mozgalmak megerősödése egybeesett az 1949-es kínai forradalommal is.\n\nEnnek a tágabb keretekbe helyezkedő dialektikus totalitásnak a tudatában, mely a látszólag elszigetelt, egymástól független részek kapcsolódási pontjaira mutat, Cabral tudatosan építette a portugál munkásosztállyal való szolidaritást. A Bissau-Guinea gyarmatosított bennszülött népeit képviselő Cabral sikeresen vette fel a kapcsolatot Portugália elnyomottjaival közös osztályellenségük, a fasiszta portugál kapitalista/gyarmatosító osztály ellen.\n\nA dialektika és az antikoloniális, illetve antikapitalista egység szellemében a bissau-guineai forradalmi erők rutinszerűen engedték szabadon a portugál hadifoglyokat. Cabral megragadva az ilyen alkalmakat nyilvános nyilatkozatokat tett, hogy nevelje és elnyerje a portugál üldözött munkásosztály szimpátiáját, hogy így változtasson erőviszonyokat a portugál fasiszta állammal szembeni erőviszonyokon.\n\nCabral így szólt 20 000 portugál sorkatonához, arra buzdítva őket, hogy tartsák előbbre osztályérdeküket, mint a nemzeti sovinizmust, amit uralkodó osztályuk sulykolt beléjük.\n\n„A nemzeti függetlenségünkért, békénkért és népünk fejlődéséért Guineában és a Zöld-foki szigeteken vívott harcunk során a fegyveres erőink által elfogott portugál katonák szabadon engedése egyszerre volt szükséges és előrelátható. Ez a humanitárius gesztus, melynek politikai jelentősége mindenki számára világos, pártunk egy alapelvén nyugszik. Nem a portugál emberek, egyének vagy családok ellen harcolunk. Anélkül, hogy valaha is összekevernénk a portugál népet a gyarmatosítással, azért kellett fegyvert ragadnunk, hogy eltöröljük hazánkból a portugál gyarmatosítás szégyenletes uralmát.”\n\nEzen üzenettel összhangban Cabral rámutatott a portugál erőknek a Bissau-Guineai és Zöld-foki szigeteki foglyokkal és civilekkel való borzalmas bánásmódjára.\n\n„Fegyveres erőnk azon tagjait, akiket foglyul ejtenek a gyarmatosítók, általában azonnal kivégzik. Másokat megkínoznak és arra kényszerítenek, hogy olyan kijelentéseket tegyenek, melyeket a gyarmatosító hatalom propagandaként használ fel. A népirtásra való bűnös, de hiábavaló kísérletük során a portugál gyarmatosítók naponta követhetnek el terrorcselekményeket a felszabadított területeink békés lakói, különösen a nők, gyermekek és idősek ellen. Lebombázzák és agyonlövik népünk tagjait, porig égetve falvainkat és elpusztítva terményeinket különféle bombákkal, főképp repesz-, napalm- és fehérfoszfor bombákkal.”\n\nA portugál nép felszabadítása Cabral számára egybefonódott Portugália afrikai gyarmatainak felszabadításával. Ha a portugál uralkodó osztály kezdi elveszíteni az irányítást Afrikában, akkor Portugáliában is elbukhat, ha pedig Portugáliában bukik meg, akkor Afrikában is megbukhat.\n\nEz nem csupán absztrakt módon, elméleti álláspontként fogalmazódott meg, hanem a gyakorlatban is megjelent, és meghatározó eredményekkel járt. A portugál tisztek tagadták meg a parancsot, hogy Afrikában harcoljanak, és néhányan megalapították a Fegyveres Erők Mozgalmát, amely támogatta a függetlenségi követeléseket.\n\nA portugál katonák felkelést vezettek a fasizmus ellen az anyaországban, ami véget vetett a több mint 40 éves fasiszta uralomnak. Ez ajtót nyitott egy népfelkelésnek, mely során kis híján a portugál munkások ragadták meg a hatalmat. Ezek a változások a portugál társadalomban pedig elősegítették a gyarmatok függetlenedését.\n\nDeafrikanizáció és antikolonialista ellenállás\n\nA kis nyugat-afrikai régióban, amelyet a portugálok Bissau-Guineaként neveztek el, több mint ezer különböző etnikai csoport élt. A rabszolgakereskedők fáradhatatlanul dolgoztak azon, hogy megosszák őket, ami lehetővé tette számukra, hogy egyes csoportok részt vegyenek mások leigázásában. Ez a módszer évszázadokon át a deafrikanizáció alapjává vált.\n\nWalter Rodney klasszikus, How Europe Underdeveloped Africa című könyvében kifejti, hogy „a portugálok mindig is ellenszenvvel viseltettek az afrikai nyelv és vallás iránt”[4]. Míg a gyarmatosítók számára középiskolákat alapítottak, addig az afrikaiak ritkán részesültek két-három osztálynál több oktatásban. Ennek következményeképp:\n\n„Az afrikaiak óvodai és iskolai oktatása nem szolgált semmilyen más célt, mint a portugál nyelv terjesztését… a csekély mértékű oktatás, amelyben részesültek, a helyi nyelvek használatának visszaszorításán alapult.”\n\nAz ehhez hasonló eljárások pusztítása jól szemlélteti azt a jelentések alátámasztott tényt, hogy a Portugáliához hasonló, kisebb gyarmatrendszerrel rendelkező gyarmatosítók kétségbeesetten, és emiatt különösen kegyetlen módon igyekeztek fenntartani a megszállásukat. Ennek hatására az őslakos ellenállás olyannyira elterjedt volt évszázadokon át, hogy a gyarmati uralom mindig csak bizonyos területekre korlátozódott. Másként fogalmazva, a gyarmati erők soha nem voltak képesek teljesen meghódítani azt, ami az őslakosság államhatalmának felelt meg.\n\nNem meglepő hát, hogy a portugálok nem támaszkodhattak csupán az állami erőszakra a társadalmi kontroll megszerzésének érdekében, hanem erős ideológiai manipulációt is alkalmaztak.\n\nA helyi nyelvek és kultúra leépítésére való törekvés kritikus fontossággal bírt. Ennek érdekében a gyarmati hatóságok egy képmutató diskurzust propagáltak, amely azt állította, hogy a brutálisan kizsákmányol gyarmatok az anyaország részét képezik.\n\nA fasiszta Portugália és a harc\n\nA brutalitás, mellyel a portugál uralkodó osztály afrikai gyarmatait kezelte, 1926-ban végül egy fasiszta fordulattal saját munkásosztálya ellen fordult. Rodney kifejti, hogy „amikor kikiáltották a fasiszta diktatúrát Portugáliában, az az ország gyarmati múltjából merített ihletet”.[5]\n\nA portugál kapitalizmus hanyatlása, mely utat nyitott a fasizmusnak, az 1930-as évek globális kapitalista válságával csak tovább súlyosbodott, Portugália tőkésosztályának elkeseredése pedig fokozódott. Amikor például Salazar 1932-ben Portugália diktátora lett, kijelentette, hogy az „új” portugál államot az „alsóbbrendű népek” kizsákmányolására fogják építeni.[6]\n\nMíg a francia uralkodó osztály 1960-ra áttért a neokolonializmusra, addig Portugália a hanyatlásában is elmaradott volt és feudalista maradt. Kétségbeejtő helyzetében Portugália még inkább a népek kíméletlen kizsákmányolására támaszkodott, nemcsak gyarmatain, hanem saját nemzeti területén belül is.\n\nA portugál fasiszta vezetők ezért a társadalmi ellenőrzés egyre erőszakosabb formáit alkalmazva utasították el az afrikaiak önrendelkezési követeléseit. Az afrikai gyarmatokon egyre erősödő nemzeti felszabadító mozgalmakra válaszul a portugál hatalom fegyveres erőket küldött a harcok elfojtására.\n\nA nemzeti felszabadító mozgalmak ahelyett, hogy meghunyászkodtak volna a portugál fasizmus és az általánosan romló körülmények előtt, egyre növekedtek és terjedtek.\n\nKapcsolatok Kínával\n\nA PAIGC (Afrikai Párt Guinea és a Zöld-foki-szigetek Függetlenségéért) megalakulását követően Cabral Guinea fővárosában, Conakryban telepedett le, és 1960-ban azonnal felvette a kapcsolatot Kína guineai nagykövetségével.\n\nA Kínai Népköztársaság 1949-es létrejötte óta Kína egyértelműen elkötelezte magát az afrikai gyarmatellenes mozgalmak mellett. Például 1955-ben a bandungi konferencián, amelyen 29 afrikai ország vett részt, Kína olyan külpolitikai elveket fogalmazott meg, amelyek az elnyomott nemzetek önrendelkezési jogának támogatásán alapultak. 1957-ben Kína megszervezte az Afro-ázsiai Szolidaritási Konferenciát, 1960-ban pedig megalapította a Kínai-Afrikai Népek Baráti Társaságát, amelyben Cabral lelkesen részt vett.\n\nCabral és a PAIGC más vezetői rendszeres vendégei lettek a Conakryban lévő kínai nagykövetségnek. 1960-ban a párt meghívást kapott az Afro-ázsiai Szolidaritás Kínai Bizottságától, hogy látogasson el Kínába. Az Angolai Felszabadító Népi Mozgalom (MPLA) küldöttségét is meghívták. A látogatás során Kína beleegyezett, hogy katonai akadémiáin a PAIGC és az MPLA harcosainak kiképzését is vállalja.\n\nA képzés magában foglalta a gerilla-hadviselést, a kínai forradalom és az agrárforradalom történetét, valamint a szocialista elmélet oktatását. Az első Kínában kiképzett csoport szolgált volna a PAIGC harcoló kádereinek kezdetleges magjául.\n\nCabral vezetésének és diplomáciájának hála Kína Bissau-Guinea egyik első támogatójává vált a függetlenségi harc korai szakaszában. Kína változatos módon nyújtott segítséget a PAIGC számára, a fegyverektől kezdve a rádióüzenetek sugárzásáig, melyekben elítélték a portugál hadsereg bissau-guineai rendszeres, szörnyű bűntetteit.\n\nAz antikolonialista küzdelem 1963 és 1974 között egyre intenzívebbé vált – egyrészről Kína támogatásának, másrészt a portugál brutalitás következtében.\n\nLamina Sára és Vas Virág. A fordítást az eredetivel összevetette: Nagy Kristóf. A cikk második részét a napokban közöljük. A Liberation School oldalán megjelent angol eredetiből fordította:. A fordítást az eredetivel összevetette:. A cikk második részét a napokban közöljük.",
    "Felfedezték Afrika legősibb dinoszauruszát, a Mbiresaurus raathit": "Afrika eddig ismert legrégibb dinoszauruszának majdnem teljes csontvázát találták meg Zimbabwéban.\n\nAz őshüllő, tudományos nevén Mbiresaurus raathi 230 millió évvel ezelőtt élt, és mérete nem nagyon haladhatta meg az egy métert – közölték a feltárásban részt vevő kutatók. „Két lábon járt és meglehetősen apró feje volt” – mondta Christopher Griffin, az amerikai Yale Egyetem paleontológusa, aki az első csontokat megtalálta.\n\nA kutatók úgy vélik, hogy a kistermetű dinoszaurusz legfeljebb 30 kilós lehetett, de hosszú farka volt. Valószínűleg mindenevő volt, növényekkel, kisebb állatokkal, rovarokkal táplálkozhatott.\n\nA maradványokat egy 2017-es és egy 2019-es expedíció alkalmával tárta fel egy zimbabwei, zambiai és amerikai kutatókból álló csoport.\n\n„Amikor kiástam a teljes felsőcombcsontot, rögtön tudtam, hogy egy dinoszauruszról van szó, és Afrika legrégibb dinoszauruszfosszíliáját tartom a kezemben” – mondta a 31 éves Griffin, aki a felfedezés idején a blacksburgi (Virginia állam) Műegyetem doktorandusza volt.\n\nIlyen régi dinoszauruszokat korábban csak Dél-Amerikában és Indiában találtak. Zimbabwe a Pangea őskontinensen ugyanazon a szélességi fokon feküdt, mint a dél-amerikai dinoszauruszlelőhelyek, ezért kezdtek maradványok után kutatni paleontológusok a délkelet-afrikai országban is.\n\nA zimbabwei lelet nagyon hasonlít a brazíliai és argentínai kövületekre, és ez megerősíti, hogy Dél-Amerika és Afrika a késő triász korban egybefüggő szárazföldet alkotott\n\n– mutatott rá Max Langer, a brazíliai Sao Pauló-i Egyetem kutatója.\n\nTudományos nevét a dinoszaurusz megtalálása helyéről, az északkelet-zimbabwei Mbire régióról és a róla elsőként beszámoló paleontológusról, Michael Raathról kapta.\n\nA Zimbabwéban felfedezett őshüllőt a kutatók a dinoszauruszok Sauropodomorpha („gyíklábú formák”) nevű, a szauropodákat és felmenő rokonaikat tartalmazó kládba sorolták.\n\nA kiemelt kép illusztráció (Fotó: MTI/EPA/Federico Velez)",
    "Nem működnek a szankciók: A Gazprom idén megduplázta a tavalyi nyereségét": "Nem elég hogy a szankciók nem hozták el a várt hatásukat Oroszországgal szemben, de a Gazprom közel duplájára növelte a tavalyi évhez képest a nyereségét, ami köszönhető az áremeléseknek. Új vevők is kilátásba kerültek a nyersolaj megvásárlására ami tovább növelheti az oroszok hasznát és tovább súlythatja Európát.\n\nKövesd Telegram csatornánkat\n\nExkluzív anyagok, mémek, rövid hírek, amiket nem feltétlenül rakunk ki a weboldalunkra…\n\nAz olajembargónak köszönhetően az eddigi orosz olajimport nagy része decembertől már nem léphet be az Európai Unióba, a blokkba irányuló kőolajtermék-exportot pedig februártól tiltják be, ez napi 2 millió hordó olajfelesleget feltételezne az oroszoknak. Azonban a Kpler szerint Indonézia, Pakisztán, Brazília, Dél-Afrika, Srí Lanka és számos közel-keleti ország együttesen akár napi 1 millió hordó orosz nyersolajat is vásárolhat tőlük.\n\nTovább könnyíti az új partnerek keresését, hogy Oroszország kedvezményeket kínált a vevők bevonzása érdekében. Moszkva már meg is kezdte olajának egy részét Ázsiába irányítani, növelve az Indiába és Kínába irányuló exportot, miután néhány európai vevő elutasította a további szállításokat.\n\nEgyes elemzők szerint a Közel-Kelet akár napi 500 ezer hordó nyersolajat is importálhat az oroszoktól, amit aztán az exportpiacokra irányíthat, valószínűleg Európának eladva azt.\n\nHiába azonban a pillanatnyi vevőhiány, hiszen a Gazprom csak 2022 első félévében 41,75 milliárd dollár nettó nyereséget ért el, szemben a 2021 egészére vonatkozó 29 milliárd dollárral.\n\n“A Gazprom idén 43 százalékkal szállít kevesebb gázt Európába, mint tavaly, ami átlagosan háromszorosára emeli az árakat. A vállalat európai exportbevétele 53 milliárd dollárról 100 milliárdra növekszik”\n\n– írta Hortay Olivér, a Századvég energetikai üzletágának vezetője.\n\nA Financial Times szerint az energiaipari nagyvállalat jelenleg naponta mintegy 84 millió köbméter gázt szállít az európai fogyasztóknak Ukrajnán és Törökországon keresztül, szemben a tavalyi 480 millió köbméteres átlaggal, az egekbe szökő gázárak azonban segítettek a Gazpromnak ellensúlyozni ezt a kereslethiányt.\n\nAz Északi Áramlat-1 gázvezetéken keresztül történő szállítások csökkenése a szankciók okozta technikai problémák miatt várhatóan “2021-hez képest háromszorosára emeli az árakat” – mondta pénteken Ron Smith, a BCS Global Markets elemzője, hozzátéve, hogy ez 85 százalékkal, 100 milliárd dollárra növeli az orosz cég összbevételét.\n\nSzakértői becslések szerint 2022-ben a Gazprom 43 százalékkal kevesebb gázt fog exportálni, de köbméterenként 1000 dolláros átlagáron.\n\n(Orientalista – Szent Korona Rádió)",
    "A NAÜ határozatban szólította fel Oroszországot, hogy csapatai hagyják el a zaporizzsjai atomerőművet": "A Nemzetközi Atomenergia-ügynökség (NAÜ) 35 fős Kormányzótanácsa csütörtökön határozatban szólította fel Oroszországot, hogy csapatai hagyják el a zaporizzsjai atomerőmű területét – közölték a zárt ajtók mögött zajló ülésen részt vevő diplomaták.\n\nA létesítmény katonai megszállása „jelentősen növeli egy nukleáris baleset, vagy incidens kockázatát, ami veszélyezteti Ukrajna, valamint a szomszédos országok lakosságát és a nemzetközi közösséget is” – áll a bécsi tanácskozáson elfogadott dokumentumban.\n\nA NAÜ döntéshozó testülete egyben felszólította az orosz hadsereget és a Roszatom orosz atomenergetikai konszernt, hogy haladéktalanul hagyjon fel minden tevékenységükkel az atomerőmű területén és adja át a létesítmény ellenőrzését az ukrán hatóságoknak.\n\nA határozatot huszonhat igen szavazattal fogadták el kettő ellenében és hét tartózkodás mellett.\n\nOroszország és Kína szavazott a dokumentum elfogadása ellen, Egyiptom, Dél-Afrika, Szenegál, Burundi, Vietnam, India és Pakisztán tartózkodott.\n\nEz már a második határozat, amelyet Oroszország ukrajnai hadművelete kapcsán elfogadott a NAÜ Kormányzótanácsa, mindkettőt Kanada és Lengyelország kezdeményezte Ukrajna nevében, amely nem tagja a testületnek.\n\nOroszország képviselete a NAÜ-ben úgy fogalmazott, hogy a határozat Akhilleusz-sarka, hogy nem tesz említést az atomerőmű rendszeres lövetéséről.\n\n„Ennek oka egyszerű, a tüzérségi támadást a nyugati országok által minden lehetséges módon támogatott és védett Ukrajna végzi” – tette hozzá.\n\nKijev és Moszkva egymást vádolja a létesítmény területe elleni támadásokkal. A NAÜ határozatainak ugyanakkor csak felszólító jellege van, az ügynökségnek és kormányzótanácsának nincs eszköze ezek kikényszerítésére.",
    "Vállalkozás: Már Dubaj sem a régi: a világ nagy pénzügyi csalói nem élvezhetik nyugodtan lopott milliárdjaikat": "Dubaj nem adja ki Dánia legnagyobb adócsalóját, de fizetnie kell több mint 500 milliárd forintot a skandináv országnak.\n\nAz emirátus bíróságának döntése elszomorította Dánia főügyészét, aki fellebbezett. Így az adócsaló nem érezheti magát teljes biztonságban Dubajban, ahol nagy a nyugtalanság sorstársai között azóta, hogy letartóztatták Dél-Afrika legkorruptabb üzletembereit, a Gupta fivéreket, akik az exelnök bukása után menekültek az emirátusba.\n\nAz 52 éves Sanjay Shah luxus életformája kiverte a biztosítékot Dániában, ahol az adócsalás mellett azzal is vádolják a brit üzletembert, hogy ellopta az autista gyerekek támogatására általa létrehozott alap, az Autism Rocks pénzét. Dubajt régóta bírálják a világban amiatt, hogy menedéket nyújt olyan üzletembereknek, akiket saját hazájukban vagy másutt csalással, korrupcióval gyanúsítanak. Dubaj ezért bizonyítani akar. Ezért tartóztatták le a Gupta fivéreket, akik a hírhedten korrupt Zuma elnök pénzügyeit intézték Dél-Afrikában. Ezért ítélte több mint 500 milliárd forintnak megfelelő pénzbüntetésre a brit üzletembert. Korábban Dánia kérésére Nagy-Britanniában már zár alá helyezték a kockázati alapokat működtető üzletember luxusingatlanát a Hyde park közelében.\n\nKiadatási egyezmény\n\nDubaj lassacskán megszűnhet mint a kétes üzletemberek paradicsoma: kiadatási egyezményt kötött Dániával is. Az elítélt üzletember ügyvédei azzal érveltek, hogy azért nem lehet kiadni ennek alapján, mert az visszamenőleges értelmezése lenne a törvénynek. Ezt a bíróság el is fogadta, ezért is döntött a tetemes pénzbüntetés mellett. A dánok ennél is többet kértek – 1,69 milliárd dollárt.\n\nHogy tudott ekkora adócsalást elkövetni Dániában? Dubaj rendőrfőnöke elmondta a Daily Mail tudósítójának, hogy a leleményes brit üzletember azt állította, londoni cégeinek portfóliójában olyan dán részvények vannak, amelyekért adó-visszatérítés jár Dániában. A brit üzletember ezerszámra nyújtott be adó-visszaigénylés címen kérvényeket az államkincstárnak Koppenhágában. Ahol a kéréseknek hosszú éveken keresztül eleget is tettek.\n\nA dán főügyész nem nyugodott bele az ítéletbe. Fellebbezett. A dánok azt akarják, hogy Koppenhágában feleljen a hatalmas összeg lenyúlásáért. Dubaj rendőrfőnöke azt közölte, hogy Sanjay Shah börtönben marad, vagyis nem élvezheti az összelopott vagyont. Abban sem lehet biztos, hogy legközelebb a bíróság nem dönt a kiadatása mellett Dubajban.",
    "II. Erzsébet elmaradt bocsánatkérése": "Feltehetően az összes II. Erzsébet királynőről írt nekrológban szerepel valamilyen formában, hogy az ő uralkodása alatt bomlott fel a Brit Birodalom. Ám ezt általában inkább csak mint a királynő életének mintegy tőle független háttereként szokták felvázolni, hiszen – mint tudjuk – II. Erzsébetnek nem volt hivatalos beleszólása a politikai döntéshozatalba. Ő pedig uralkodása alatt külön is figyelt arra, hogy a napi politikai ügyeket, vagy a megosztó kérdéseket ne kommentálja, így valóban pártok és politikusok, vitás ügyek feletti, pártatlan figuraként képviselte a monarchiát és az államot. Élete második felében egyre inkább egyszemélyes szimbóluma lett Nagy-Britanniának, méghozzá egy olyan szimbólum, amelyhez főként csak azok a „britség” és „angolság” pozitív asszociációi tapadtak: a mindig megőrzött méltóság és nyugalom, a kifogástalan jóízlés, kötelességtudat és hasonlók.\n\nKapcsolódó cikk Holnap iktatják be Károly herceget Londoni idő szerint 10 órakor, magyar idő szerint 11 órakor kiáltják ki és iktatják be III. Károlyt, aki II. Erzsébet királynő tegnapi halála után Anglia következő uralkodója lesz.\n\nA Brit Birodalom felbomlásáról a magyar közoktatásban legfeljebb egy gyorstalpaló összefoglaló keretében emlékeznek meg – ha egyáltalán eljutnak odáig a tananyagban az általános iskolai vagy középiskolai tanárok –, és utólag visszagondolva hajlamosak is vagyunk egyfajta történelmi szükségszerűségként gondolni rá. A gyarmatbirodalmak kora a második világháború után leáldozott, a két meggyengült nagy európai gyarmattartó: Franciaország és Nagy-Britannia némi ellenállással ugyan, de felismerte az idők szavát, és néhány jelentéktelen maradványon kívül elengedte gyarmatait, amelyek így független országokként alakíthatták tovább saját sorsukat. Tény, az egykor 57 gyarmattal, domíniummal, tengeren túli területtel és protektorátussal rendelkező, a világ népességének ötödét és a világ szárazföldjeinek negyedét az uralma alatt tudó Brit Birodalom emlékét mára az Egyesült Királyságon kívül 14 brit kézben maradt apró sziget és szigetcsoport őrzi csak szerte a világon.\n\nDicstelen és kegyetlen végjáték\n\nCsakhogy a birodalmak felbomlása sosem megy felfordulás és vérontás nélkül, és ez így volt minden idők legnagyobb kiterjedésű birodalma, a brit világbirodalom esetében is. Még II. Erzsébet trónra lépése előtt szakadt el az angol koronától és a birodalomtól India, amely rögtön több részre is szakadt, és véres háborúba süllyedt, de az afrikai és ázsiai brit gyarmatok függetlenedése nagyrészt már az ő uralkodása alatt ment végbe.\n\nAz afrikai brit gyarmatbirodalom felbomlása. Mint láthatjuk, a legtöbb ország már Erzsébet uralkodása alatt nyerte el függetlenségét, sokszor véres árat fizetve érte. Illusztráció: Wikimedia Az afrikai brit gyarmatbirodalom felbomlása. Mint láthatjuk, a legtöbb ország már Erzsébet uralkodása alatt nyerte el függetlenségét, sokszor véres árat fizetve érte. Illusztráció: Wikimedia\n\nÉs egyáltalán nem vértelenül. Kenyában, ahol Erzsébet apja halálhírét megkapta 1952 februárjában, már abban az évben kitört a Mau Mau lázadás a brit uralom ellen. A nyolc évig dúló véres küzdelemben a hivatalos adatok szerint is 12 ezren haltak meg, de a brit gyarmati hatóságok sokszor ennyi helyi lakost zártak büntetőtáborokba, ahol szisztematikus kegyetlenséggel bántak velük. Az ország végül 1963-ban lett független. Malájföldön még az 1940-es évek végén kezdték meg a brit gyarmati hatóságok a „kommunista gerillák” elleni kíméletlen hadjáratot, amelynek szintén több tízezer áldozata volt, és az itt bevetett kegyetlen taktikák szolgáltak mintául az amerikaiak számára is, amikor Vietnamban igyekeztek megtörni a Vietkong ellenállását.\n\nVéres atrocitásokra került sor Cipruson, Jemenben, több más afrikai országban is, a brit gyarmati hatóságok rengeteg helyen válaszoltak erőszakkal, méghozzá sokszor a fegyvertelen civil lakosság elleni, válogatás nélküli erőszakkal a kibontakozó függetlenségi mozgalmakra. Eközben a már korábban „elengedett” Dél-Afrika királynője 1952 és 1961 között II. Erzsébet volt, miközben az országban a kegyetlen faji elnyomásra épülő apartheid rendszer élte fénykorát. Észak-Írországban az 1960-as évek végétől 1998-ig folyt véres konfliktus a katolikusok és a brit hatóságok által támogatott protestánsok között, több ezer halottat és megszámlálhatatlan, az erőszaktól tönkretett életet hagyva maga után.\n\nFélrenéző koronás fej\n\nTermészetesen a királynő soha nem adott parancsokat atrocitások elkövetésére, és az is kérdéses, hogy mennyit tudott ezekről. Mint 2012-ben kiderült, rengeteg, például a Mau Mau lázadás véres leveréséről, vagy éppen a Malájföldön zajló eseményekről készült iratot semmisítettek meg a brit gyarmati hatóságok szisztematikus munkával, hogy azok „ne hozhassák kínos helyzetbe Őfelsége kormányát”. Egy részüket csak elszállították, majd szigorúan titkosítva elzárták a világ szeme elől – ezekből lehet most következtetni arra, milyen borzalmakra derülhetett volna fény a többiből.\n\nA királynő a Brit Nemzetközösséghez tartozó államok vezetőivel, köztük Ghána, Pakisztán, India, vagy éppen Malajzia elnökével 1960-ban. Tőlük is lett volna miért bocsánatot kérni. Fotó: Wikimedia A királynő a Brit Nemzetközösséghez tartozó államok vezetőivel, köztük Ghána, Pakisztán, India, vagy éppen Malajzia elnökével 1960-ban. Tőlük is lett volna miért bocsánatot kérni. Fotó: Wikimedia\n\nKérdés tehát, hogy mennyit tudott a királynő az „Őfelsége kormánya” által, az ő arcképével ellátott bankjegyeken vett fegyverekkel elkövetett borzalmakról, azért az biztos, hogy többet, mint egy egyszerű földi halandó, és biztosan tudhatott volna még többet is. A királynő uralkodása alatt általában hetente találkozott az aktuális brit miniszterelnökkel. E nemhivatalos találkozókról jegyzőkönyvek nem születtek, de nehéz elképzelni, hogy ha a tea és az aprósütemény mellett feltett volna néhány kényelmetlen kérdést az uralkodó a kormányfőknek, azok letagadhattak volna mindent. Ha mégis, a királynő nyilvánosan is kiállhatott volna a nevében elkövetett kegyetlenségek kivizsgálása és beszüntetése mellett – de nem tette. Az is elképzelhető, hogy az 1950-es és 1960-as években még mindig elég fiatal királynőt meggyőzték a tapasztalt politikusok arról, hogy ami történik, az politikai szükségszerűség, és ha hirtelen csak úgy odadobnák a szabadságot alattvalói közé, az csak még borzalmasabb káoszhoz vezetne. És ez talán így is van, a birodalom felbomlása kétségkívül lehetett volna még sokkal véresebb is.\n\nA királynő az 1980-as években nyomást gyakorolt Margaret Thatcher kormányfőre, hogy kormánya csatlakozzon a dél-afrikai apartheid rezsimre kivetett szankciókhoz, ami aztán meg is történt. Ezt most is felemlegetik a nekrológok, de azt a kérdést kevesen teszik fel, hogy tett-e hasonló lépéseket II. Erzsébet korábban, a birodalom véres széthullásának idején, és ha nem, miért nem.\n\nElmaradt bocsánatkérés\n\nAz uralkodó ráadásul sem az uralkodása idején, sem a Brit Birodalom terjeszkedése és fenntartása alatt elkövetett atrocitásokért nem kért soha formálisan bocsánatot attól a sok százmillió embertől, akiknek az életét máig is nagyban befolyásolja, hogy felmenőik akár generációkon keresztül éltek brit uralom alatt. Sokuk pedig még mindig a Nemzetközösséghez tartozó 53 ország valamelyikében él, és sokuknak egészen szeptember 8-áig II. Erzsébet volt a királynője (halálakor az Egyesült Királyságon kívül 14 ország uralkodója volt, valamint a Nemzetközösség feje titulust is viselte).\n\n2011-ben, írországi látogatásán a királynő egy fogadáson így fogalmazott:\n\n„Mindazok felé, akik hányatott múltunk következményeként szenvedtek, gondolataimat és együttérzésemet küldöm. Utólagos történelmi bölcsességünkkel mind láthatunk olyasmiket, amelyekről azt kívánjuk, bárcsak máshogy cselekedtük volna meg ezeket, vagy meg se cselekedtük volna ezeket.”\n\nMiután ráadásul beszédét egy ír nyelvű megszólítással kezdte, e szavak nagyot szóltak Dublinban és a világban is, de ha figyelmesen olvassuk őket, a bocsánatkérés azért nem szerepel bennük – ahogy máskor sem. Erzsébet biztosan sajnált sok mindent, amit a brit uralkodók, illetve a nevükben kormányzó politikusok tettek az évszázadok során, és abból is sok mindent, amit személyesen az ő uralkodása alatt „Őfelsége kormánya” tett, ám királynőként mégis úgy döntött, nem mondja ki a bocsánatkérés szavait. És most már nem is fogja.\n\nA dél-afrikai Gazdasági Szabadságharcosok Párt a királynő halálára kiadott sajtóközleménye úgy fogalmaz, hogy ők nem gyászolják II. Erzsébetet,\n\n„mert számunkra az ő halála emlékeztető országunk és Afrika történetének egy nagyon tragikus időszakára”. Majd azt is felemlegeti, hogy a királynő hosszú uralkodása alatt „soha egyszer sem ismerte el azokat az atrocitásokat, amelyeket az ő családja követett el a brit uralom alá vetett őslakosok ellen világszerte”.\n\nPersze ettől még természetesen a világ nagyobbik része igenis gyászolja II. Erzsébetet, és ez így is van rendjén. Talán azért szerencsésebb lenne, ha ezek az érzések inkább Elizabeth Alexandra Mary, a kétségkívül számos kiváló tulajdonsággal rendelkező ember, mintsem II. Erzsébet, egy ellentmondásos megítélésű birodalom utolsó uralkodója felé irányulnának.",
    "Elhunyt II. Erzsébet királynő": "Elhunyt II. Erzsébet királynő, az Egyesült Királyság uralkodója – közölte csütörtökön a Buckingham-palota. A királynőt életének 97., uralkodásának 71. esztendejében érte a halál nyári rezidenciáján, a skóciai Balmoral kastélyában. Halálának pillanatától elsőszülött fia, a 73 esztendős eddigi trónörökös, Károly a brit uralkodó. Károly trónra lépése azt is jelenti, hogy az új király idősebb fia, Vilmos cambridge-i herceg a trónörökös.\n\nElhunyt II. Erzsébet brit uralkodó\n\nErzsébet királynő 1952. február 6-án – édesapja, VI. György király halála után – lépett az Egyesült Királyság trónjára.\n\nŐ volt a negyvenedik angol-brit uralkodó azóta, hogy Hódító Vilmost 1066 karácsonyán a londoni Westminster apátságban Anglia királyává koronázták, de egyik elődjének sem adatott meg ilyen hosszú élet és ennyi idő a trónon.\n\nKapcsolódó tartalom\n\nNoha a királynő már régóta gyengélkedett, mégis meglepetésként ért mindenkit, hogy orvosai csütörtökön közleményt adtak ki: a skóciai Balmoral kastélyában ápolják és „aggódnak az egészségéért”. Konkrétumról azonban nem esett szó.\n\nA helyzet súlyosságát mégis sejtetni engedte, hogy II. Erzsébet a hagyományokkal ellentétben két nappal korábban ebben a kastélyban fogadta a leköszönő miniszterelnököt, Boris Johnsont, és itt nevezte ki az új kormányfőt, Liz Trusst is, valamint az a hír, miszerint Károly herceg és Vilmos herceg is Balmoralba utazott. Később Liz Truss azt írta közösségi oldalán: „az egész országot mélyen aggasztják a Buckingham-palotából érkező hírek. A gondolataim – és az Egyesült Királyságban élő emberek gondolatai – jelenleg Őfelségével, a királynővel és családjával vannak.”\n\nKapcsolódó tartalom\n\nErzsébet idén februárban ünnepelte koronázásának hetvenedik évfordulóját.\n\nAmikor 1952-ben trónra ült, még hét ország, vagyis az Egyesült Királyság, Kanada, Ausztrália, Új-Zéland, Dél-Afrika, Pakisztán és Ceylon királynője volt, valamint ő lett a Nemzetközösség feje is.\n\nErzsébet 1926-ban született York hercegének és hercegnéjének, vagyis a későbbi VI. György brit királynak és Erzsébet királynénak elsőszülött gyermekeként. Édesapja 1936-ban lépett a trónra, azt követően, hogy bátyja, VIII. Eduárd király egy amerikai elvált asszony szerelméért lemondott.\n\nA második világháború alatt London a német bombatámadások egyik fontos célpontja volt. Amikor Quintin McGarel Hogg, Hailsham bárója azt javasolta az uralkodópárnak, hogy vigyék a két hercegnőt Kanadába, ahol biztonságban vannak, az anyakirályné azt válaszolta: „A gyerekek nem mennek nélkülem. Én nem megyek a király nélkül. A király pedig soha nem fog elmenni.”\n\nErzsébet első nyilvános szereplése 1943-ban volt, amikor meglátogatta az egyik gránátos gárdaezredet. 1944-től aztán rendszeresen elkísérte a királyt és a királynét belföldi útjaikra. Röviddel 18. születésnapja után a parlament kinevezte állami tanácsosnak, így apja távollétében elláthatta az államfői feladatokat. 1945 februárjától a brit hadsereg női haderejében szolgált, ahol sofőrnek és szerelőnek képezték ki. 5 hónap szolgálat után a kapitányi rang női megfelelőjével tüntették ki.\n\nElső tengeren túli útja 1947-ben volt, mikor is elkísérte szüleit Dél-Afrikába. A látogatás során rádióüzenetben szólt a Nemzetközösség lakóihoz. Többek között azt mondta:\n\n„Mindannyiuk előtt fogadom, hogy egész életemet, legyen bár rövid vagy hosszú, az önök szolgálatának szentelem”.\n\nEgyetlen testvére született, a 2000-ben elhunyt Margit királyi hercegnő. A tavaly elhunyt Fülöp edinburgh-i herceggel 1947. november 20-án kelt egybe. Házasságukból négy gyermek született: Károly walesi herceg, Anna brit királyi hercegnő, András yorki herceg és Eduárd wessexi gróf.",
    "7 szőlőfajta, amiről talán még sosem hallottál, pedig itthon is készül belőle bor": "",
    "Fontos dolgok derültek ki az aranyról": "Az arany árfolyama az idei évben jelentős mozgásokat produkált, azonban a bizonytalan világgazdasági helyzetben a nemesfém továbbra is stabil menedékeszköznek számít. Mutatjuk, melyek a világ legnagyobb aranykitermelő vállalatai, továbbá azt is, mely országokban bányásszák a legtöbbet ebből az értékes nemesfémből.\n\nAz arany továbbra is a legfontosabb menedékeszköz a befektetők szemében. A nemesfém hagyományosan biztos értékőrző a bizonytalan időszakokban, és az infláció ellen is védelmet nyújt. Noha az arany árfolyama az idei évben jelentős mozgásokat produkált, a piaci szereplők továbbra is bíznak benne.\n\nA Mining Intelligence összeállította a világ legnagyobb aranykitermelő vállalatainak szokásos ranglistáját. A vállalatokat az idei első féléves kitermelésük alapján rangsorolták – a Gold Fields és a Harmony Gold esetében a jelentés elkészítésekor még nem álltak rendelkezésre az idei második negyedéves adatok, így esetükben az idei első és a tavalyi negyedik negyedév eredményével számoltak.\n\nFontos különbség a tavalyi összesítéshez képest, hogy idén lemaradtak az orosz vállalatok a listáról, mivel ezek a cégek a háború kitörése után beszüntették az adatközlést. Tavaly két orosz aranykitermelő vállalat került be a top 10-be. A moszkvai székhelyű Polyus a második helyre, míg a szentpétervári Polymetal a kilencedik helyre került.\n\nA legnagyobb bányaóriások\n\nA globális lista élén az amerikai székhelyű Newmont bányaóriás áll, amely több mint 78 tonna aranyat termelt ki az idei első félévben. A vállalat jelen van Afrikában, Ausztráliában, Dél-Amerikában, valamint az Egyesült Államokban is. Az USA-ban például a Barrick Golddal közösen működteti a világ legnagyobb aranybánya komplexumának számító Nevada Gold Mines bányát.\n\nA második helyen a kanadai Barrick áll, 59,5 tonnával, de a harmadik helyre is egy kanadai székhelyű társaság, az Agnico Eagle került 43,8 tonnával.\n\nA top 10-es listára felfért még (sorrendben) a dél-afrikai Gold Fields (32 tonna), a szintén dél-afrikai AngloGold Ashanti (31,5 tonna), az ausztrál Newcrest Mining (31 tonna), a kanadai Kinross Gold (23,3 tonna), az ausztrál Northern Star Resources (22,4 tonna), a brit Endeavour Mining (20,8 tonna), valamint a dél-afrikai Harmony Gold (19,6 tonna).\n\nOrszágok világranglistája\n\nA vállalati rangsor mellett az Arany Világtanács (World Gold Council) adataiból az is kiderül, hogy alakul az országok közti megoszlás az aranykitermelésben. A szervezet legfrissebb adatai a 2021-es kitermelésre vonatkoznak, és ebből az látszik, hogy Kína vezeti a nemzetközi rangsort. Kína tavaly 332 tonna aranyat termelt ki, amivel a teljes globális kínálat 9 százalékát adta.\n\nA második helyre Oroszország került 330,9 tonnával, míg a harmadik helyet Ausztrália szerezte meg, 315,1 tonnával.\n\nAz államok top 10-es listájára felkerült még (sorrendben) Kanada (192,9 tonna), az Egyesült Államok (186,8 tonna), Ghána (129,2 tonna), Peru (127,3 tonna), Mexikó (124,5 tonna), Indonézia (117,5 tonna), valamint Dél-Afrika (113,6 tonna).",
    "Madárritkaságot fotóztak a Maconkai-víztározón": "Madárszenzáció Nógrád megyében.\n\nKülönleges madárfajt észleltek a Maconkai-víztározón – írta Facebook bejegyzésében a Bükki Nemzeti Park Igazgatósága.\n\nHazánk nemzeti parkjaiban gyakran előfordul, hogy a szakemberek ritka növények és madárfajok példányaiba botlanak. A védett fajok többségének váratlan felbukkanása sokszor azért különleges, mert ezek a fajok ritkán fordulnak elő az adott élőhelyen. Így volt ez a napokban a Maconkai-víztározó partján is, ahol a természetvédelmi szakember egy kis goda (Limosa lapponica) fiatal példányát fotózta.\n\nA kis goda (Limosa lapponica) országos szinten is ritka fajnak számít, a térségben pedig igazi szenzáció a feltűnése. Ez a faj tartja a non-stop repülés világrekordját, három éve, egy műholdas jeladóval ellátott egyed több mint 12000 kilométert repült megállás nélkül Új-Zéland és Alaszka között.\n\nA kis godák testtömege mindössze 230-450 gramm, a ritka vendégből Magyarországon hetven év alatt csupán hét példányt sikerült meggyűrűzni a madarászoknak. A faj példányait augusztus és október, valamint április és június között lehet megfigyelni, sokszor más partimadarak társaságában, növényzettől mentes, iszapos területeken.\n\nVonuló, a telet Dél-Európa és Afrika partjain tölti, a keleti madarak Délkelet-Ázsiában, Ausztráliában és Új-Zélandon telelnek. Molnár Márton természetvédelmi területfelügyelő még 2014-ben, Ipolyvecén találkozott egy hasonló madárral, azóta nem sikerült Nógrád megyében ezt a fajt lefotózni, így ez a faj második előfordulása a területen.",
    "Nem semmi: magyar fiatalok segítenek egy afrikai iskola felújításában": "Nem semmi: magyar fiatalok segítenek egy afrikai iskola felújításában\n\nÜst helyett inkább a füst jellemezte annak az afrikai iskolának a konyháját, melynek felújításában, korszerűsítésében hatalmas szerepet vállalt néhány magyar fiatal. Hogy a kenyaiak is emlékezzenek rá, honnan érkeztek a segítők, egy autentikus, bekeretezett, a régi alföldi konyhák alap dísze, egy magyar házi áldás és egy fonott szalma koszorú is került a falra.\n\nIlyen nagy a baj? Megerősíti szövetségét a NATO és az EU\n\nSorban álló gyerekek a konyha előtt, ezt a kalyibát varázsolták igazi konyhává a magyarok Foto: Sípos Géza\n\nApró dolgok. A kenyai Loruabe iskola örök optimista, csillogó szemű, mindig mosolygó kis diákjainak és tanárainak olyan apró dolgok is hatalmas örömet tudnak okozni, amit itthon már észre sem veszünk. Sipos Géza, szolnoki egykori rockzenész -amatőr filmrendező, a magyar önkéntesek videósa és fotósa ma is beleborzong, ha eszébe jut, hogyan sikoltoztak örömükben a gyerekek amikor lufikat ajándékoztak nekik:\n\n-A focilabdát úgy kergették, mintha az életükért küzdöttek volna, ráadásul mikor megmutattuk nekik, az intenzív használattól leeresztett bőrgolyót újra fel lehet pumpálni, népszerűbbek lettünk talán az eső Istenénél is. Apa vagyok, könnyen megtaláltak velük a hangot, de ez a nyitottság, az a szeretet, ami belőlük áradt olyan töltést adott, amit sosem fogok elfeledni. Haza sem akartak engedni a szállásra, úgy tudtam elszabadulni, hogy színes ceruzák, papírokat, kaptak, rajzoljanak nekünk valamit másnapra. Reggel több százan rohantak felénk a rajzaikkal, férfiasan bevallom, nem találtam a szavakat. 200, olyan részletgazdag alkotás érkeztek, amit álmomban sem vártam volna. Minden apróságot megjegyeztek, a fülemben levő ékszertől át a kamerám gombjain keresztül a bérelt autónkon található pótkerékig. Ünnepséget is szerveztek nekünk, énekeltek, táncoltak, hiszen nekik csak ez van, amit nyújtani tudnak.\n\nKenya halálbüntetéssel sújtaná az orvvadászokat\n\nA magyar fotóst megbabonázta a kenyai gyerekek szeretete Fotó: Sípos Géza\n\nA szolnoki fotós az Afrika Sztorik egyesülettel került ki Kenyába. A tavaly alakult szervezet Kelet-Afrika és Dél-Afrika vadvilágát, valamint az ott ténykedő szervezetek és rangerek munkáját hivatott támogatni, bemutatni, segíteni. Idén elefántbébik megmentésére érkeztek, de a helyszínen tapasztaltak alapján bővült a program:\n\n-A vadak, az élővilág mellett fontosnak tartjuk a kenyai gyerekek oktatását is- magyarázta a Blikknek Hillender Tímea, az egyesület elnöke. - Olyan gyerekek támogatását szorgalmazzuk, akikből a jövő rangerei- állatvédelmi parkőrei kerülhetnek ki.\n\nMásfél év után szabadították ki a fiatal önkéntes nőt, akit terroristák raboltak el és tartottak fogva Kenyában – Hatalmas titkosszolgálati akció során bukkantak a nyomára\n\nHillender Tímea és csapata cumisüvegekből táplálta a kiselefántokat Foto: Sípos Géza\n\nA samburui Lorubae általános iskola a semmi közepén áll Kenyában. Szó szerint a semmi közepén. Egy tradicionális samburu falu mellett épült, melynek lakói a szafarik turistáiból élnek. Gyermekeik is ebbe az iskolába járnak.\n\nA gyerekek a földön esznek a saját, értékként őrzött edénykéikből Foto: Sípos Géza\n\nJelenleg nincs kút az iskolában, a vizet hatalmas ballonokban kapják a gyerekek. Ezt kell beosztani főzni, inni, kezet mosni. Az egyesület még tavaly szembesült azzal, hogy az iskola konyhája mennyire leromlott állapotban van, rossz volt a füstelvezetés, a higiéniáról nem is beszélve. Rozoga kémény és tető volt ugyan a konyha felett, de nagyon rossz volt a szellőzése, és az álatluk eddig látott legrosszabb konyhánál is rosszabb állapotban volt Elhatározták, mire kezdődik az új kenyai tanév felújítják a konyhát!\n\nEz volt az eddigi legrosszabb állapotú konyha, amit az Afrika Sztorik önkéntesei láttak Foto: Sípos Géza\n\n- A konyhát először darabjaira kellett szedni, a munkát nagyban nehezíti a vízhiány- folytatta az egyesület elnöke. - Az iskolának nincs saját kútja, így vizet bizonyos időközönként kapnak, amibe nincs bekalkulálva építkezés.\n\nÚj ajtó, nagyobb ablakok kerülnek beépítésre, a kormos, és nem helytakarékos tűzrakó helyek lebontását, szélesített ablakpárkány építése követi. Kényelmesebb lesz a főzés és a kiszolgálás is, a konyhában dolgozó asszonyok is jobb körülmények között szolgálhatnak. Új üstök, főzőedények is lesznek, polcrendszer a tároló helyiségben, ahol eddig a földön volt a rizs, a bab és az összes többi alapanyag, fűszer. Ebben a miniszterelnöki hivatal humanitrius ügynöksége, a Hungary Helps is segít az önkénteseknek.\n\nA következő projekt egy biztonságos kerítés lesz az iskola köré Foto: Sípos Géza\n\nA gyerekek új tálkákat is kapnak majd. A Lorubae diákjai naponta egyszer kapnak meleg ételt a saját kis tálkáikba, ez a legfontosabb tárgyaiuk őrizgetik, ebédidőben magukhoz szorítva közlekednek még az iskola udvarán is.\n\nA csapat több projektet is tervez a konyhafelújítás után hiszen nem titkolt céljuk, hogy az iskolának még több segítséget nyújtsanak. Egy biztonságos kerítés építése lesz a következő lépcső, hogy a rezervátum vadjai - leginkább az elefántok - ne vonulhassanak át az iskola területén majd egy új kút furása a cél. Az iskolában szeretnék elindítani a „Ranger leszek Club”-ot, az itt tanuló gyerekeket vadőrnek, természet őrnek szeretnék kiképezni.\n\nA jövő vadőrének tekintetén látszik, milyen örömet okozott neki egy lufi Foto: Sípos Géza\n\nA csapat nem csak az új konyhával lepte meg az iskolát, de a \"Books for a better future” ( könyvek a jobb jövőért ) programjuk keretében felajánlásokon keresztül angol nyelvű oktató anyagokat, szorzótáblát, abc-t , könyveket is vittek a tanároknak, a diákoknak. Egy másik adománygyűjtő akciójuk, a Ranger vagyok program által a kenyai s dél-afrikai rangerek, a vadőrök felszerelését biztosították. Bakancsot, nadrágot, övet, pólót, pulóvert vásárolt az egyesület a felajánlásokból az említett térségek rangereinek. Kenyában elsősorban Samburu és Lewa területén ténykedő rangereknek, és egy speciális női vadőrökből alakulatnak a Lioness csapat tagjainak segítenek. A cél, hogy a térségben élő állatok, elefántok, oroszlánok, grévy zebrák, geprádok, zsiráfok, elefántok évszázadok múltán se pusztuljanak ki, ennek egyik záloga a vadőri szolgálat. Az egyesülethez lehet csatlakozni önkéntesnek, szervezett utazásokhoz is, illetve egyéb hazai afrikai rendezvényekhez is.\n\n"
}