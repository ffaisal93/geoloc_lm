{
    "Etiópia a béke útjára léphet": "Az Etiópia északi részén, Tigré tartományban dúló fegyveres konfliktusnak az elmúlt csaknem két évben becslések szerint több tízezer halálos áldozata volt, és sok millióan szenvednek az alapvető szolgáltatások hiánya miatt.\n\nA közlemény szerint Tigrében már ki is alakítottak egy tárgyalócsoportot, amely készen áll arra, hogy késedelem nélkül munkához lásson.\n\nA tigréi nyilatkozat az Egyesült Államok és mások nyomására született, miután a múlt hónapban ismét intenzívvé váltak a harcok a térségben.\n\nA tigréi hatóságok ugyanakkor bírálták az Afrikai Unió eddigi közvetítési erőfeszítéseit, és leszögezték, hogy kölcsönösen elfogadható közvetítőket, továbbá nemzetközi megfigyelőket és különböző szakértőket is be akarnak vonni a megbékélési folyamatba.\n\nAz etióp kormány korábban kijelentette, hogy készen áll a tárgyalásokra, bárhol, bármikor és előfeltételek nélkül. A tigriéi hatóságok egyebek között az alapvető szolgáltatások újraindítását és a szomszédos Eritreából őket támadó ellenséges erők kivonását követelték.\n\nAz Egyesült Államok, az Afrikai Unió és az ENSZ üdvözölte a tigréi hatóságok bejelentését. Washington egyúttal felszólította Eritreát és „mindenki mást” (akiket nem nevezett meg), hogy hagyjanak fel a konfliktus szításával.\n\nA tigriéi erők 2020 novembere óta állnak háborúban az etióp szövetségi kormánnyal. Azzal vádolják Abiy Ahmed miniszterelnököt, hogy Etiópia régióinak rovására központosítja a hatalmat, ezt azonban Abiy tagadja.\n\nA kormányfő ugyanakkor azzal vádolta meg a korábban az országos politikát uraló Tigréi Népi Felszabadítási Front (TPLF) vezette tigréi erőket, hogy túl nagy függetlenséget akarnak a tartománynak. Ezt viszont a TPLF tagadja.",
    "Légi csapás érte az etiópiai Tigré tartomány fővárosát": "A tigréi regionális kormány alig két nappal ezelőtt jelentette be, hogy hajlandó tűzszünetet kötni a központi kormánnyal, és részt venni az Afrikai Unió vezette békefolyamatban.\n\nA mekelei Ayder kórház igazgatója azt mondta, hozzájuk egy sebesültet szállítottak be, akit el kellett látni.\n\nA tigréi regionális kormány szóvivője arról számolt be, hogy a drónokkal végrehajtott légi csapás a mekelei egyetem üzleti kampuszát érte. A sebesültet kórházba szállító ember úgy tájékoztatta, hogy a légi csapás az üzleti kampusz mellett a regionális kormány által működtetett Dimitsi Woyane tévéállomásban is kárt tett.\n\nGetnet Adane ezredes, etióp katonai szóvivő és Legesse Tulu kormányszóvivő egyelőre nem kommentálta a kedden történteket.\n\nA tigréi erők és az etióp hadsereg összecsapásai 2020 novemberében kezdődtek. A helyiek azzal vádolják Abiy Ahmed miniszterelnököt, hogy Etiópia régióinak rovására központosítja a hatalmat, ezt azonban Abiy tagadja.\n\nA kormányfő ugyanakkor azzal vádolta meg a korábban az országos politikát uraló Tigréi Népi Felszabadítási Front (TPLF) vezette regionális erőket, hogy túl nagy függetlenséget akarnak a tartománynak. Ezt viszont a TPLF tagadja.",
    "Jó hír érkezett: új, gigantikus gázmezőt talált egy amerikai cég": "Etiópia eddig hivatalosan semmilyen szénhidrogén készlettel nem rendelkezett, egy amerikai cég azonban földgáz- és kőolajkészleteket fedezett fel az országban és tanúsítványt is adott ki a lelőhelyekről - számol be a fejleményről az Ethiopian Monitor\n\nJelentős szénhidrogén készleteket találtak Etiópiában; lehet, hogy Kelet-Afrika legnagyobb országa hamarosan nem csupán önellátó lesz, de gázexportőrré is válhat.\n\nHivatalosan is megkaptuk a gáztartalékokról szóló tanúsítványt\n\n- jelentette ki pénteken Takele Uma, Etiópia bányászati minisztere. A miniszter szerint a tanúsítvány\n\nbiztosíték arra, hogy Etiópiában földgáz és kőolaj áll rendelkezésre és mindez kereskedelmi célra is hasznosítható.\n\nA minisztérium és a Netherland, Sewell & Associates, Inc (NSAI) 2022 márciusában írt alá egy megállapodást Etiópia kőolaj- és földgázkészleteiben rejlő lehetőségeinek a felméréséről. A gázkészleteket a szomáliai régióban található Ogaden-medencében találták meg.\n\nA 3500 négyzetkilométeres területen végzett feltárási munkálatok öt hónapon át tartottak. Etiópia földgáz tartalékai az Ogaden-medence három különböző mezőjére (Calub, Hilala, Dohar) alapozva a 198 milliárd köbméter az etióp Bányászati Minisztérium szerint.\n\nCímlapkép: Getty Images",
    "A WHO főigazgatójának családja is a tigréi válság áldozata": "\"Sok rokonom él ott, és küldenék nekik pénzt, de nem tudok. Azt sem tudom, ki él és ki halott közülük\" - fogalmazott. Az Etiópiában található régióban 2020-ban tört ki háború, azóta gyakorlatilag el van vágva a világtól, nincsen internet és a bankrendszer sem működik.\n\nAz etióp kormányt azzal is vádolják, hogy elvágja a területet a részükre érkező segélyszállítmányoktól. Emberek tízezrei haltak meg a régióban és milliók éheznek, a Világélelmezési Program szerint Tigré 5,5 millió lakosának fele súlyos élelmiszerhiánnyal küzd.\n\nA harcok ezen a héten ismételten fellángoltak: korábban a tigréi erők és az etióp kormány márciusban tűzszünetet kötöttek, hogy lehetővé tegyék a segélyek eljuttatását a háború sújtotta területre.\n\nTedrosz Gebrejeszusz nem először hozza szóba a konfliktust, mellyel kapcsolatosan szerdán megjegyezte: rosszabb helyzetet teremtett, mint ami Ukrajnában van, annak okául pedig, hogy ezzel a világ nem foglalkozik, a rasszizmust jelölte meg. Az Egészségügyi Világszervezet (WHO) főigazgatója korábban etióp egészségügyi miniszter volt.\n\n2020-ban tagadta egy etióp tábornok vádjait, miszerint segített volna fegyvereket szerezni a tigréi lázadóknak.\n\n\"Voltak olyan hírek, amelyek azt sugallták, hogy én állok a háttérben. Ez nem igaz\" - írta a Twitteren akkoriban.\n\nAz országon belül sem tudnak pénzt juttatni egymásnak a rokonok\n\nAz etiópiai más területein élő tigréiek is hasonló gondokkal küzdenek, mint Tedrosz Gebrejeszusz, amiért a bankrendszer működésképtelensége a felelős. Volt olyan etióp, aki\n\n20 százalékos részesedésért talált valakit,\n\naki hajlandó volt készpénzt vinni a régióba rokonainak, de semmit nem tud arról, hogy ez megtörtént-e végül. Vannak ugyanakkor olyanok is, akik nem találnak senkit, aki vállalná, hogy elszigetelt kis falvakba vigye el a készpénzt.\n\nPénteken is folytatódtak a harcok, a régió fővárosát, Mekellét a tigréi erők szerint légitámadás érte, mely épületekben tett kárt és emberekkel is végzett. Helyi műsorszolgáltatók képes beszámolói szerint egy óvodát ért légitámadás, többen meghaltak, sokan megsebesültek.\n\nAz etióp hatóságok még nem reagáltak a történtekre, noha a kormány péntek délelőtt közleményben hívta fel a figyelmet, hogy \"fel fog lépni\" a Tigréi Népi Felszabadítási Front (TPLF) ellen, ezért azt tanácsolta a tartomány lakosokainak, hogy kerüljék el a Tigré területén található katonai létesítményeket.\n\nA Tigréi Népi Felszabadítási Front viszont az etióp kormányt vádolja az ismételten fellángoló harcokért.\n\nVan, aki menekül\n\nA harcoktól nagyságrendileg 25 kilométerre fekvő Kobo lakói hallják a nehézfegyverek hangját.\n\n\"A háború máris eszkalálódott. További védelmi erők is bevonulnak a területre\" - mondta egy kobói nő.\n\n\"A helyiek összezavarodtak. Vannak, akik a közeli városba menekülnek, de a legtöbben a szövetségi védelmi erők és az amhara különleges erők mellett állnak, hogy szembenézzenek azzal, ami jön\"\n\n- mondta egy férfi.\n\nA tigréi háború 2020 novemberében tört ki Etiópia legészakibb régiójában - később délre, az amhara és afar régiókra is átterjedt.\n\nA harcok 2021 júniusa óta elcsitultak. Jóllehet az elmúlt hónapokban elkezdődött a béketárgyalások előkészítése, szerdán ismét kiújultak a harcok Tigré hatóságai és a kormányhadsereg között.\n\nA több mint 115 millió lelket számoló országban a fegyveres konfliktus miatt humanitárius válság alakult ki. Több ezren haltak meg a konfliktusban, több mint kétmillió ember menekült el otthonából (sok ezer ember szudáni menekülttáborokban húzza meg magát), és mintegy 700 ezer ember él éhínségben a becslések szerint.\n\nNyitókép: MTI/EPA/Keystone/Salvatore Di Nolfi",
    "Lángba borulhat egy afrikai terület az amerikaiak szerint": "Az Afrika szarva ügyeivel megbízott amerikai különmegbízott elítélte kedd este a tigréi \"eritreai csapatmozgásokat\", és úgy vélte, hogy az eritreai jelenlét miatt fellángolt a már amúgy is drámai helyzet az észak-etiópiai tartományban, ahol csaknem két éve tart a háború.\n\nA Tigréi Népi Felszabadítási Front (TPLF) lázadóiból alakult regionális hatóságok és a kormánypárti erők között 2020 novemberében kitört harcok 2022. augusztus 24-én folytatódtak öthónapi fegyverszünet után.\n\nKedden a TPLF szóvivője azt állította a Twitteren, hogy\n\naz eritreai erők minden fronton nagyszabású támadást indítottak.\n\nSzeptember 1-jén a tigréi hatóságok bírálták, hogy az etióp és az eritreai erők közös offenzívát indítottak a Tigré tartománnyal határos Eritrea területéről, és már a konfliktus első szakaszában is támogatták a szövetségi etiópiai erőket.\n\nAz AFP francia hírügynökség nem tudta ellenőrizni ezeket az értesüléseket. Újságírókat nem engednek be Ethiópia északi részébe, és a távközlés működése is akadozik a térségben.\n\nMike Hammer amerikai különmegbízott sajtótájékoztatóján közölte: szemtanúi voltak a Tigré tartomány határának túlsó oldalán zajló eritreai csapamozgásoknak.\n\nAz eritreai csapatok jelenléte Etiópiában csak tovább bonyolítja a dolgokat, és lángba borítja az amúgy is drámai helyzetet\n\n- mondta Hammer, aki szeptember 5. és 16. között látogatott Etiópiába, ahol találkozott Ahmed Abij miniszterelnökkel.\n\nMinden külföldi résztvevőnek tiszteletben kell tartania Etiópia területi épségét és tartózkodnia kell a konfliktus további élezésétől\n\n- jelentette ki a különmegbízott, aki cselekvésre szólított fel \"mindenkit, akinek módjában áll közvetlenül érintkezni Aszmarával\", \"mert a helyzet rendkívül aggasztó és ennek véget kell vetni\".\n\nA kanadai és a brit diplomáciai szolgálat szerint az eritreai hatóságok a múlt héten mozgósítást rendeltek el a hadseregben. Eritrea ezt az értesülést nem kommentálta.\n\nAz erőszak újbóli fellángolása miatt teljesen megszakadt a közúti közlekedés, a humanitárius segély nem jut el Tigrébe, sem a szomszédos Amhara és Afar tartományba, ahol az ENSZ szerint a lakosság éhezik.\n\nA háború miatt, amelyben gyakoriak a polgári személyek ellen mindkét tábor által elkövetett atrocitások, kétmillióan váltak belső menekültté és több százezer etiópiait fenyeget éhínség az ENSZ szerint.\n\nAz ENSZ Emberi Jogi Tanácsa számára készült jelentés szerint feltehetően háborús és emberiesség elleni bűncselekményeket követnek el a konfliktus kezdete óta.\n\nKapcsolódó cikkünk 2022. 08. 22. Gyerekek milliói állnak az éhenhalás küszöbén\n\nCímlapkép forrása: Minasse Wondimu Hailu/Anadolu Agency via Getty Images",
    "Van, akinek megdöbbentő, hová kerül az Afrikának szánt ukrán gabona": "Természetesen Afrikába\n\nAz első gabonát szállító hajó Ukrajnából már kis is kötött Afrika szarván. Az élelmiszer-szakértők szerint az aszály sújtotta Szomália, Kenya és Etiópia számára ez csupán csepp a tengerben, de remélik, hogy a szállítmányok a jövőben felpörögnek majd. A Dzsibutiban horgonyzó hajó Ukrajnából szállított gabonát a világ éhínséggel leginkább sújtott részein élőknek, mivel Kelet-Afrika területeit súlyosan érinti a gyakorlatilag idén szinte globálisnak is nevezhető halálos aszály és számos belpolitikai konfliktus is nehezíti a helyzetet.\n\nVárhatóan folytatódik majd az ukrán gabona áramlása a világ más éhínség sújtotta részeibe, kedden máris újabb hajó indult például Jemenbe. Az ENSZ Élelmezésügyi Világprogramjának (WFP) nyilatkozata szerint több újabb szállítmány is szervezés alatt áll.\n\nA hamarosan induló újabb hajó, újabb 7000 tonnás szállítmányt visz majd. A WFP közölte, hogy az első gabonaszállítmányt a szárazföldön Etiópia északi részébe küldik, ahol emberek millióit érintette a múlt héten ismét fellángolt Tigray-konfliktus. Kérdéses, hogy a gabona hogyan jut el Tigrayba, mivel a közúti és légi humanitárius szállításokat felfüggesztették a Tigray és az etióp kormányerők közötti harcok alatt. Etiópia szomszédos Amhara és Afar régiói azonban várhatóan profitálnak majd ebből. Michael Dunford, az ENSZ Világélelmezési Programjának kelet-afrikai igazgatója elmondta:\n\n\"Ez csak a kezdet, de fenn kell tartanunk az élelmiszer áramlását, hogy életeket mentsünk a régióban.\"\n\nA WFP szerint az első, Brave Commander (Bátor Parancsnok) nevű hajón lévő 23 000 tonna gabona elegendő lehet 1,5 millió ember teljes ellátására egy teljes hónapon keresztül. Az ENSZ adatai szerint azonban csak Tigray-ban 2,4 millió ember él súlyos élelmiszerhiány közepette, és Etiópiában 20 millió újabb ember éhezik. Kép: Wikimedia\n\nMásfél millió éhes száj\n\nA WFP szerint az első, Brave Commander (Bátor Parancsnok) nevű hajón lévő 23 000 tonna gabona elegendő lehet 1,5 millió ember teljes ellátására egy teljes hónapon keresztül. Az ENSZ adatai szerint azonban csak Tigray-ban 2,4 millió ember él súlyos élelmiszerhiány közepette, és Etiópiában 20 millió újabb ember éhezik. Az Afrika szarvának is nevezett régióban több millió ember éhezik a szárazság miatt, és máris ezrek haltak meg ugyanezen okból. Szomáliát különösen súlyosan érintette mindez, hiszen gabonájának legalább 90 százaléka Ukrajnából és Oroszországból származott, mielőtt Oroszország februárban lerohanta Ukrajnát.\n\nÉlelmiszer-biztonsági szakértők szerint még optimista forgatókönyvek szerint is hetekbe telhet, amíg az afrikai országokban élők gabonát kapnak majd Ukrajnából, és még ennél tovább tart, amíg a gabona relatív bősége lecsökkenti majd a magas élelmiszerárakat, melyek kétségbeesést okoztak és tiltakozásokat váltottak ki számos országban.\n\n(Forrás: The Guardian)",
    "Putyin háborúja nyomorba taszítja ezt a kontinenst": "Az év elején a Világbank arra figyelmeztetett, hogy „a legszegényebb országok 60 százalékában már súlyos az adósság-helyzet” – főként Afrikában –, és a következő 12 hónapban akár tucatnyi ország fizetésképtelenség is bekövetkezhet.\n\nÉv végére elérhet Szomáliába az éhínség. Fotó: Pixabay Év végére elérhet Szomáliába az éhínség. Fotó: Pixabay\n\nMoszkva ukrajnai inváziója óta Afrikában az élelmiszerek, az üzemanyagok és a műtrágyák árának ugrásszerű emelkedése, egyben a devizatartalékok kimerülése tapasztalható. Afrika 54 országa közül 23-ban Oroszországtól és Ukrajnától függ az egyik alapélelmiszerük importjának több mint fele. Egyes országok ráadásul még jobban rájuk vannak utalva: Szudán, Egyiptom, Tanzánia, Eritrea és Benin búzájának 80 százalékát, Algéria, Szudán és Tunézia pedig a napraforgóolaj több mint 95 százalékát Oroszországból és Ukrajnából importálja.\n\nAz infláció átka\n\nA globális infláció milliókat taszított szegénységbe. A Világbank arra figyelmeztet, hogy a rendkívüli szegénységben élő afrikaiak száma a 2019-es világjárvány előtti 424 millióról idén 463 millióra emelkedik, ami a kontinens 1,2 milliárdos lakosságának több mint egyharmada. Millióknak kell éhezniük, mivel a Világélelmezési Program 24 milliárd dollárra irányuló felhívása – hogy 2022-ben elérjen a 153 millió embert – csak a felét finanszírozza, mivel a nagyhatalmak forrásaikat a háborús erőfeszítésekre fordítják.\n\nKapcsolódó cikk ENSZ: Milliókat sújt a szárazság Afrikában Egy év alatt egymillió ember vált földönfutóvá Szomáliában az országot sújtó aszály miatt.\n\nNigériában, Afrika legnépesebb országában az árak 20,3 százalékkal nőttek, míg fizetőeszköze, a naira 25 százalékkal esett a dollárral szemben az év eleje óta, annak ellenére, hogy május óta 250 bázispontos kamatemelés történt. Etiópiában az árak 32 százalékkal emelkedtek, a birr értéke pedig körülbelül 82-re esett a dollárral szemben a feketepiacon, a június eleji 60-ról. Ghánában az árak 31 százalékkal emelkednek, és a valuta zuhan, holott Accra agresszíven emelte a kamatlábakat az összeomlás megfékezésére.\n\nÁllamcsődök árnya\n\nZambia 2020 végén ment csődbe, Mali pedig 2022 elején. Jelenleg a nagyobb afrikai országok valószínűtlennek tartják, hogy képesek lesznek 21,5 milliárd dollárnyi eurókötvényállományuk visszafizetésére. Ebbe beletartozik Ghána, amely 2022 júniusa és 2027 májusa között több mint 4 milliárd dollárral tartozik a kötvénytulajdonosoknak, Kenya csaknem 3 milliárd dolláros kötvénytörlesztő számlával a következő öt évre, valamint Etiópia egy 2024-ben esedékes 1 milliárd dolláros eurókötvényével a folyamatos konfliktusok közepette, amely az ország több részét érinti. A csaknem 2 milliárd dollárnyi eurókötvény-törlesztéssel adós Nigéria fizetési képessége szintén kétséges.\n\nMivel hiteleik nagy része kereskedelmi hitelezőktől származik - szemben a kormányoktól és a multilaterális pénzintézetektől, például a Világbanktól és a Nemzetközi Valutaalaptól (IMF) -, adósságaik most változó kamatozásúak, ami azt jelenti, hogy díjaik a kamatlábak miatt emelkedni fognak, követve az USA, az Európai Központi Bank és az Egyesült Királyság növekedését. Ez valószínűleg jelentős tőkekiáramlást idéz elő, és az afrikai központi bankokat kamatemelésre kényszeríti, és ezzel recesszióba sodorja gazdaságaikat.\n\nMivel az adósságuk nagy része dollárban van - amelynek értéke meredeken emelkedik -, az adósságszolgálati költségek még magasabbra fognak emelkedni. Ez arra kényszeríti a szubszaharai afrikai nemzeteket, hogy adósságkönnyítést vagy átstrukturálást keressenek, pusztán azért, hogy visszafizessék hitelezőiket, akik nagyrészt európai és amerikaiak.\n\nA Kína-kérdés\n\nAz Egyesült Államok és Kína közötti rivalizálás Afrikában, amely a versengő érdekek kulcsfontosságú harcterévé vált, még inkább megnehezíti az afrikai országok adósságaik átütemezését. Washington a Pekinggel szembeni egyre harciasabb álláspont részeként a kontinens növekvő eladósodottságát a kínai hitelek eredményének próbálja bemutatni, amelyek célja politikai befolyás megszerzése és afrikai eszközök lefoglalása, amikor az államok fizetésképtelenné válnak.\n\nMíg Kína hitelezése a 2000-es évek elejétől gyorsan bővült az erőforrásokban gazdag afrikai államok, különösen az olajtermelők felé, 2015 után a nyersanyagárak és a növekedési ütemek csökkenésével a hitelezés a 2016-os 29,5 milliárd dolláros csúcsról 2019-ben 7,6 milliárd dollárra esett vissza, és esés azóta is folytatódik. Hiteleit elsősorban infrastrukturális projektekre fordították több mint 10 ezer kilométer vasút, mintegy 100 ezer kilométer autópálya, ezer híd és száz kikötő, valamint erőművek, kórházak és iskolák építésére és korszerűsítésére. Kína jelenleg az Afrikának nyújtott hitelek körülbelül egyötödét adja.\n\nJönnek a zavargások\n\nAz adósság- és megélhetési válságok együttes hatásaként Afrika elszegényedett országaiban - ahol 1,2 milliárd lakosának 60 százaléka 25 év alatti, közel egymilliárd pedig 35 év alatti -, a legtöbben a megélhetésért küzdenek. Az elmúlt hónapokban Szudánban, Tunéziában, Dél-Afrikában, Ghánában és Nigériában tömeges tiltakozások és sztrájkok zajlottak le.\n\n(Káncz Csaba szerzői oldala itt érhető el.)",
    "Áder János: A Kárpát-medencében is egyre kiszámíthatatlanabb az időjárás": "Áder János a klímaváltozásról, az unió szankciós politikájáról is beszélt abban a pénteken megjelent interjúban, amit a Vas Népének adott. A volt köztársasági elnök az általa alapított Kék Bolygó Klímavédelmi Alapítvány programsorozatának keretében a Kanizsai Dorottya Gimnáziumban tartott előadást Szombathelyen.\n\nElőadása témájához kapcsolódva Áder János hangsúlyozta: a jövő mérnökeinek olyan kérdésekre kell megoldást találniuk, mint például az energiatárolás.\n\n„Az egész világon keresik a megoldást arra, hogy a nap- és a szélerőművekben megtermelt áramot hogyan tudjuk hosszú távon, költséghatékony és környezetbarát módon elraktározni. Leegyszerűsítve: a nyáron keletkezett, de akkor fel nem használt napenergiát miként tudjuk használni télen. Ha ezt valaki megoldja, szerintem nem egy, hanem mindjárt két Nobel-díjat is kaphat”– jelentette ki.\n\nMegjegyezte: ha agrármérnök lesz valaki, akkor azon dolgozhat, miként tud szárazságtűrő növényeket nemesíteni, hogy az aszály kevesebb kárt okozzon, ha pedig orvos szeretne lenni, új betegségek diagnosztizálását kell megtanulnia, vagy éppen olyanokat, amelyek már eltűntek, de visszatérnek. Ha pedig építőmérnök lesz, számára az a kérdés, hogyan tud olyan okos- vagy passzív házakat tervezni költségbarát módon, amiknek minél kisebb az energiafogyasztása, közlekedésnél pedig nagy kihívás a káros anyag kibocsátásának csökkentése úgy, hogy közben a komfortunk is megmaradjon – folytatta.\n\nA volt államfő a vízgazdálkodással, vízvédelemmel kapcsolatos kérdésre válaszolva az interjúban úgy fogalmazott: Magyarország ugyan látszólag vízben gazdag ország, de sokan nem tudják, hogy a hazai vizek kilencven százaléka külföldről érkezik, vagyis kiszolgáltatottak vagyunk.\n\n„Ma a világban a szemünk láttára bontakozik ki a sok víz, a kevés víz és a szennyezett víz drámája. A szélsőségessé váló klíma miatt a Kárpát-medencében is egyre kiszámíthatatlanabb az időjárás. Csökkenhet az éves csapadékmennyiség, az eloszlása is változik, az intenzitása pedig nő.”\n\nÉppen ezért nagy szükség lesz vízügyi szakemberekre, akiknek Magyarországon egyszerre kell felkészülni a rekordárvizek és a rekordaszály elleni védekezésre – mondta.\n\n„Évekkel ezelőtt elindítottunk egy ösztöndíjprogramot a budapesti műszaki egyetemmel karöltve. Ezt már kiterjesztettük a Magyar Agrár- és Élettudományi Egyetemre is. A Kék Bolygó Klímavédelmi Alapítványnál most már lassan a százat is eléri azoknak a fiataloknak a száma, akik pályázat útján ösztöndíjat kaptak. A Fontus elnevezésű vízügyi és környezetvédelmi hallgatói ösztöndíjat ezekben a napokban is hirdetjük, október 15-ig lehet rá pályázni” – mondta.\n\nA mezőgazdaságról és az aszálykárokról a volt köztársasági elnök úgy fogalmazott: voltak aszályok az elmúlt száz évben is, de idén rekordmértékű a szárazság.\n\nHozzáfűzte: az Egyesült Államoktól Kínáig, Afrikától Európáig majdnem mindenki szenved az aszály következményeitől, a globális folyamatoknak az egész világra kiható hatásai vannak, a Föld minden pontján emelkednek az energia- és élelmiszerárak.\n\nAz aszály miatt hiányzik az állatoknak szükséges takarmány-alapanyag is, így a tej és a hús ára is emelkedik majd. Ahol mindez társadalmi feszültséget jelenthet, az inkább Afrika; annak is az a része – Etiópia, Szomália és Kenya –, ahol évek óta tartó aszály van. Ha ott nem kapnak élelmiszersegélyt rövid időn belül, több millió ember halhat éhen – figyelmeztetett a volt államfő.\n\nÁder János a Vas megyei napilapnak adott interjúban az orosz-ukrán háborúról szólva kijelentette: mindenki érdeke a mielőbbi békekötés.\n\n„Ha felek legalább a fegyverszünetig eljutnának, majd leülnének a béketárgyaláshoz, az lehetőséget biztosítana arra, hogy az Európai Unió átgondolja a szankciós politikáját, és hogy az orosz gáz ismét a kellő mennyiségben érkezzen Európába, a gáz és az áram ára pedig csökkenni tudna” – mondta.\n\nArról, hogy az energiaválság okán a korábbinál több fát vágnak ki itthon, azt mondta: Magyarországon az erdőállomány 405 millió köbméter. Ennek az éves növekménye 13 millió köbméter, ebből minden évben 6 millió köbmétert használtunk fel, most pedig – ha szükség lesz rá – 7 millió köbmétert. Az erdőtőkét nem bántjuk, csak az éves kamatból az eddiginél valamivel többet használunk fel, a kivágások zömében az akácosokat érintik, az őstölgyesek, az ősfás és védett területek nincsenek veszélyben.\n\nOktóber 5-én lesz egy árverés a Nagyházi Galéria segítségével: több mint kétszáz olyan ajándéktárgyat bocsátunk licitre, amiket államfőként kaptam, vagy feleségemmel közösen. A tárgyakból pénteken (szeptember 23.) nyílik meg egy kiállítás Budapesten. „Reméljük, hogy a nagylelkű adakozók bőven a kikiáltási ár fölött vásárolják meg a tárgyakat, így az ebből befolyó pénzt is a gyerekek támogatására tudjuk fordítani.” Az ajándékok egyébként az interneten is megtekinthetők, és online is lehet majd licitálni.\n\nA feleségével a Covid-árvák érdekében létrehozott Regőczi Alapítványról szólva Áder János arra hívta fel a figyelmet, hogy az érintett gyerekek száma megháromszorozódott, ezért folyamatosan keresik az új szponzorokat.",
    "Földöntúli tájon rejtőző kincs emelheti fel a világ második Észak-Koreáját": "Eritrea a világ egyik legszegényebb, a \"második Észak-Koreának\" is nevezett afrikai állama, ahol azonban hatalmas kálisókészlet található. Ennek kitermelése idén kezdődhet meg, amivel Eritrea gyorsan meghatározó szereplővé válhat a műtrágya globális ellátási láncában. A történelmi tapasztalatok alapján azonban kérdés, hogy a lakosság mindebből milyen mértékben tud majd profitálni.\n\nNem ritka az afrikai országok között, hogy egy állam bővelkedik értékes nyersanyagokban, ám ezt az adottságot vagy nem tudja kellőképpen kihasználni, vagy a kitermelésből és értékesítésből befolyó bevételek végül nem tudják érdemben növelni az össztársadalmi jólétet. Erre egy példa a világ egyik legkeményebb diktatúrájaként is emlegetett Eritrea esete, ahol egy olyan bányaprojekt indulhat be a közeljövőben, amelynek köszönhetően az ország fontos szereplő lehet a műtrágya globális ellátási láncában. Kérdés azonban, hogy az állam lakossága mindebből milyen mértékben profitálhat majd.\n\nEgy nehézségektől sújtott ország\n\nEritreát Olaszország hozta létre gyarmati államként a 19. században, majd a második világháború után Etiópia csatolta magához az országot. 1993-ban aztán, véres harcok árán, Eritrea elnyerte a függetlenségét. Öt évvel később azonban Eritrea és Etiópia két háborút is vívott egymással, és a 2002-ben aláírt békemegállapodás óta is nagyon törékeny a viszony a két állam között.\n\nMiként arról korábban az Origo is részletesen beszámolt, Eritrea gazdasága globálisan is rendkívül gyenge növekedést produkál. A lakosság mintegy 80 százaléka mezőgazdaságból él, elsősorban cirok, lencse, kukorica és gyapot termesztéséből, valamint marha, juh és kecske tartásából. Az ágazat azonban így is csupán a GDP 20 százalékát adja. A fennmaradó rész iparból és kereskedelemből, főként pedig szolgáltatásokból áll össze.\n\nEzekről a vonatkozásokról, valamint arról, hogy Eritreát miért tekintik Afrika egyik legbiztonságosabb országának, és nevezik a világ második Észak-Koreájának, az alábbi összeállításban olvashat:\n\nKözben a Nemzetközi Valutaalap számításai szerint Eritrea GDP-je (a gazdaság méretét 2,48 milliárd dollárosra becsülik) tavaly 2,9 százalékkal bővült, idén pedig 4,8 százalékos lehet a növekedés.\n\nEritrea egyik sajátossága azonban, hogy a mezőgazdaság szerepe miatt a gazdasági teljesítménye elképesztő kilengésekre képes, attól függően, milyen az időjárás és a termés. 2014-ben például a GDP 31 százalékkal bővült, majd egy évvel később 20,6 százalékkal csökkent. Majd 2017-ben 10 százalékkal zsugorodott a GDP, egy évre rá pedig 13 százalékkal erősödött.\n\nRészben ennek tudható be az is, hogy Eritrea a világ egyik legszegényebb országa, ahol az egy főre jutó átlagjövedelem 678 dollár volt 2022-ben (2010-ben még csak 501 dollár). A nemzetközi statisztikák alapján pedig a lakosság kétharmadát fenyegeti jelenleg is az, hogy nem jut hozzá elegendő élelmiszerhez.\n\nMindezt úgy, hogy közben az országnak jelentős tartalékai vannak például rézből, ezüstből, aranyból, vagy cinkből, melyek egy részét exportálja is. A készletek kitermelése ugyanakkor egyenetlen és technológiailag korszerűtlen, egy részük pedig feltáratlan.\n\nAz is tény, hogy a nagyon kevés gazdasági teljesítményből az állam – a tulajdonában álló cégeken keresztül – rengeteget magához láncol, bevételeit pedig aránytalanul költi el. Az állami kiadások közel 10 százalékát teszik ki a katonai költések, de a háborús években volt olyan év, amikor azok elérték az éves számla 25 százalékát.\n\nVilágpiaci szereplő lehet Eritreából a műtrágyáknál\n\nEritrea a kedvezőtlen üzleti környezete miatt, a történeli visszatekintés alapján is, nehezen tudta csak az országba vonzani a nemzetközi nagyberuházásokat. A Világbank adatai szerint 2019-ben mindössze 67,1 millió dollárnyi közvetlen külföldi tőkebefektetés (FDI) áramlott be, szemben a 2018-as 61 millió dollárral.\n\nMindazonáltal Eritrea helyzete a közeljövőben akár drámaian megváltozhat. Az afrikai állam rendelkezik ugyanis a világ egyik legnagyobb káliumsó-lelőhelyével, és ennek kiaknázása érdekében egy jelentős bányászati projekt indult meg az országban.\n\nA Colluli bányaprojekt elhelyezkedése. Forrás: Danakali\n\nA Colluli nevű projekt egy hosszú élettartamú, alacsony költségű bányászati vállalkozás, melyet a Colluli Mining Share Company és a Danakali nevű ausztrál startup az eritreai Nemzeti Bányászati Vállalattal 50-50 százalékos vegyesvállalati partnerségben fejleszt. A lelőhely Danakil-mélyföld sivatagi medencéjében található, mintegy 75 kilométerre a Vörös-tenger partjaitól és 177 kilométerre Asmarától, Eritrea fővárosától.\n\nA káliumsóbánya a becslések szerint mindösszesen 1,29 milliárd tonna olyan ásványt tartalmaz (11 százalékos kálium-oxid tartalommal), melyből kálium-szulfát vonható ki. A kálium pedig a magas minőségű műtrágyagyártás egyik alapeleme. A természetben alapvetően káliumsók formájában található meg, és ezekből a Föld teljes készlete nagyjából 250 milliárd tonna, de ennek csak egy töredéke aknázható ki gazdaságosan.\n\nA globális éves felhasználás jelenleg 50-55 millió tonna körül mozog, és ennek több mint 90 százaléka kálium-klorid. Ez sokkal olcsóbb a kálium-szulfáthoz képest. A mezőgazdaságban tehát általában csak olyan, klórérzékeny növényekhez használnak kálium-szulfát alapú műtrágyát, mint például az uborka, a dinnyefélék, a paprika, a vöröshagyma, a bab, a burgonya vagy a dohány.\n\nA káliumtartalmú ásványi anyagok jellemzően olyan területeken találhatók, ahol az ősi beltengerek elpárologtak, hátrahagyva az ásványi anyagokat. Az Eritreában fekvő Danakil sós medence egyedülálló példa erre, mivel ez egyike azon kevés ismert káliumsó-lelőhelyeknek, ahol a kálium-szulfát előállításához kulcsfontosságú szulfáttartalmú ásvány, a kainit szilárd formában található meg.\n\nAhogy arról az Origo is beszámolt , az Eritrea és Etiópia területén elterülő Danakil-mélyföld a világ legforróbb, és egyben egyik legveszélyesebb helye. A mélyföld 127 méterrel van a tengerszint alatt, a Föld legszárazabb vidéke. A terület más szempontból is veszélyes, csak biztonsági kísérőkkel lehet látogatni az afarok miatt - az ott élők közösségeik még mindig csak részben illeszkedtek be az államszervezetekbe, sokan közülük pedig az Etiópiában élők közül nem hajlnadók feladni függetlenségüket. 2012-ben magyarok is meghaltak egy ottani támadásban.\n\nEz az egyetlen olyan lelőhely a világon, ahol a kálium-szulfátot tartalmazó ásványok a rendkívül sekély mélység miatt nyílt bányákból nyerhetők ki.\n\nA projekt életciklusa 200 év, és a tervek szerint 2022-ben kezdődik meg a kiteremlés annak keretein belül. A bánya révén pedig Eritrea a világ tíz legnagyobb kitermelője közé lépne be, és az ország így alapvető hatást gyakorolhatna a műtrágya globális ellátási láncára.\n\nA Colluli végleges megvalósíthatósági tanulmányát egyébként 2015 novemberében fejezték be, és 2017 februárjában kapta meg a bányászati engedélyt. Az első fázis – amely 298 millió dolláros becsült tőkeberuházással jár – várhatóan évi 472 ezer tonna kiváló minőségű kálium-szulfátot fog termelni. A második fázisban, a projekt hatodik évétől, 944 ezer tonnára emelkedhet a kitermelés, további 202 millió dolláros tőkeberuházással.\n\nA Colluli bányaprojekt tehát fontos lépés lehet Eritrea számára, hogy érdemben és kiszámíthatóan fejlessze a gazdaságát, ráadásul globálisan is fontos szereplővé léphet elő a műtrágyapiacon. A kérdés az, hogy a megtermelt értékek képesek lesznek-e úgy hasznosulni az államban, hogy abból a társadalom széles köre is profitálni tudjon.",
    "Egyetlen európai vezető jelent meg a klímaügyi csúcson, hiába utazott ide három afrikai ország elnöke « Mérce": "Három afrikai ország, Szenegál, Ghána és a Kongói Demokratikus Köztársaság elnökei utaztak szeptember 4-én Rotterdamba, ahol az Afrika Alkalmazkodási Csúcson terveztek tárgyalni a fejlett országok vezetőivel kontinensük államainak klímaterveiről.\n\nCsakhogy a fejlett államok vezetői, egy kivételével, nem méltóztattak megjelenni.\n\n„Nem tehetek róla, de némi keserűséggel állapítom meg, hogy az ipari világ vezetői nem jelentek meg. Azt hiszem, ha mi is vettük a fáradságot, hogy elhagyjuk Afrikát, és eljöjjünk Rotterdamba, akkor az európaiaknak és másoknak csak nem lenne nehezebb itt lenniük”\n\n– jegyezte meg a helyzetről Macky Sall, Szenegál elnöke, szavaival egyetértésben nyilatkozott Ghána és Etiópia elnöke is.\n\nAz ENSZ főtitkár-helyettese, Amina Mohammed „féloldalasnak” nevezte a találkozót, és kijelentette, „egy madár két szárnyával tud repülni”. Köszönetét fejezte ki az afrikai vezetők felé, hogy eljöttek, megjegyezve, hogy „nem mintha nem lenne elég fontos teendőjük otthon”.\n\n2009-ben a gazdag országok ígéretet tettek arra, hogy 2020-ig évente 100 milliárd dollárral támogatják a fejlődő országokat az éghajlatváltozás elleni küzdelem finanszírozásában. Ettől a céltól 2020-ra 17 milliárd dollárral elmaradtak, és még mindig nem teljesítették. Az elmaradás túlnyomó többségéért az USA a felelős.\n\nA rotterdami találkozón Macky Sall összekapcsolta ezt a pénzügyi kudarcot az afrikai kibocsátáscsökkentési intézkedések életképességével és méltányosságával. Szenegál a tengeri olaj- és gázfeltárást támogatja, míg a KDK az esőerdőkben és tőzegmezőkön lévő olajkoncessziókat árverésre bocsátja.\n\nSall azt mondta:\n\n„Amikor Afrika országait arra kérik, hogy mondjanak le a környezetszennyező fejlesztésekről a bolygó jelenlegi vészhelyzetének kezelése érdekében, akkor csak az a tisztességes, hogy ennek ellentételezéseként az ehhez való alkalmazkodás költségeit is méltányosan osszák meg… nevezetesen az évi 100 milliárd dolláros pénzügyi kötelezettségvállalást.”\n\nA PowerShift Africa hat afrikai nemzeti alkalmazkodási tervének elemzéséből kiderül, hogy ezek az országok átlagosan a GDP 2,8%-ának megfelelő összeget fordítanak az éghajlatváltozáshoz való alkalmazkodásra. Az ENSZ Környezetvédelmi Programjának becslése szerint a fejlődő országoknak 2030-ig együttesen évente akár 300 milliárd dollárt is költeniük kell az alkalmazkodásra.\n\nA gazdag országok a tavalyi Cop26 csúcstalálkozón vállalták, hogy a 2019-es szintről 2025-re megduplázzák az alkalmazkodás finanszírozásához való hozzájárulásukat. Ez évi 20 milliárd dollárról 40 milliárd dollárra emelné azt. Az önjelölt „alkalmazkodási bajnokok” csoportja, amelyben az USA nem szerepel, azért alakult, hogy megpróbálja elérni ezt a célt.\n\nAfrika a teljes történelmi kibocsátás mindössze 3 százalékáért felelős.\n\nAz európai állami vezetők közül csak Mark Rutte holland miniszterelnök csatlakozott a előre megtervezett csúcstalálkozóhoz, és ő is csak délutánra.\n\nEmmanuel Macron francia államfő ehelyett francia regionális vezetőkkel találkozott Párizsban, míg a kanadai Justin Trudeau otthon maradt, hogy egy saskatchewani tömeges késeléssel foglalkozzon.\n\nfrancia államfő ehelyett francia regionális vezetőkkel találkozott Párizsban, míg a kanadai otthon maradt, hogy egy saskatchewani tömeges késeléssel foglalkozzon. Finnország és Norvégia kormányai nem válaszoltak arra, hogy mit csinált ehelyett Sanna Marin , illetve Jonas Gahr Store .\n\nés kormányai nem válaszoltak arra, hogy mit csinált ehelyett , illetve . Mette Frederiksen dán miniszterelnök a nemzeti katonai emléknappal foglalatoskodott, videoüzenetben annyit közölt az afrikai vezetőkkel: „Tudom, hogy azt akarják, hogy Európa jobban részt vegyen a küzdelmükben, és ezt meg is kell tennünk”.\n\n(ClimateChangeNews)",
    "Ukrajna ingyen ad gabonát az éhínség által fenyegetett afrikai országoknak": "A kormány humanitárius segélyként ingyenesen biztosít gabonát Etiópiának és Szomáliának, mivel ezekben az országokban éhínség fenyeget – tájékoztatott a Miniszteri Kabinet.\n\n„Humanitárius segítség címen a belügyminisztérium 420 millió hrivnyát különít el a katasztrófa-elhárítás számára 50 ezer tonna búza költségének megtérítésére, melyet Etiópia és Szomália részére irányoztunk elő” – áll a közleményben.\n\nA külügyminisztériumnak ugyanakkor meg kell állapodnia az ENSZ-szel az odesszai tengeri kikötőből a meghatározott afrikai országok kikötőibe történő gabonaszállítás módjáról, melyet nemzetközi szervezetek költségére terhelnének.\n\nAzt is közölték, hogy a humanitárius segélyt az Ukrán Állami Élelmiszer- és Gabona Részvénytársaság készleteiből utalják át. A vállalat kiadásait a katasztrófa-elhárítás téríti meg.",
    "Elkészült a lista: ezek most a világ legmenőbb ingatlanpiacai": "Magyarország a 23. helyen végzett a JLL és a La Salle globális ingatlanpiaci átláthatósági felmérésén. A lista idei, tizenkettedik kiadása 94 ország és 156 város ingatlanpiacát hasonlította össze. A győztes Nagy-Britannia lett, megelőzve a holtversenyben végzett Egyesült Államokat és Franciaországot. Az átláthatatlannak minősített országok közül az utolsó három helyen Irak, Guatemala és Etiópia végzett. A városok sorrendje hasonló képet fest: London tűnik a leginkább átláthatóbbnak, New York és Párizs előtt.\n\nA listát kétévente teszik közzé. 2020 és 2022 között az Egyesült Arab Emírségekben, Franciaországban és Hollandiában javult legnagyobb mértékben az átláthatósági index.\n\nEgyre szélesebb az olló\n\nAz élmezőny országai főként az épületekre vonatkozó energiahatékonysági és kibocsátás-csökkentési szabályokkal biztosították előkelő helyüket a listán. Ezeknek az országoknak az ingatlanpiacán jellemzően kötelező a klímakockázati jelentés készítése. Nagy-Britanniában emellett a tengerentúli ingatlantulajdonosok nyilvántartása is nyilvánosan hozzáférhető, a nagyvállalatoknak pedig kötelező klímaügyi jelentést készíteniük 2022-től.\n\nKizárólag a klímaügyi szempontokat figyelembe véve a francia ingatlanpiac végzett az első helyen. Franciaországban fejlesztették az épületek energiafogyasztási adatbázisát, az új épületeknek már 2020 óta szigorú energetikai szabványoknak kell megfelelnie, a tulajdonosok adatai pedig ott is nyilvánosan hozzáférhetők. A leginkább átláthatónak minősített országok közé először került be Japán, pontosabban a 12. helyre. Ott is az új, karbonsemlegességre törekvő szabályozás és a kötelező klímakockázati jelentés volt a fő hajtóerő.\n\nA lista hátsó részében már apró változtatásokkal is nagy előrelépést lehetett tenni. Például a technológiai fejlődési szempontok alapján a top 20-ba került India, mert nagy lépést tettek a földhivatalok digitalizációja felé. Kenyában egy Ardhisasa nevű rendszert élesítettek az idén, amiben a digitális tulajdoni lapokat összesítik, ezzel pedig a lista derekán, a 48. helyen szerepel, a második legjobb afrikai országként. Bár a lista elejét az európai országok dominálják, meglepő módon az alacsony átláthatóságú országok között is van egy európai állam: Málta.\n\nMíg az idei lista fő szempontjai a fenntarthatósággal kapcsolatosak, a fő tanulság az, hogy a leginkább átlátható és a legkevésbé átlátható országok között mélyül a szakadék. A lista elején lévő országok piacának átláthatóságát a technológiai újdonságok átvétele és alkalmazása, a tőkepiaci diverzifikáció és a szabályok rugalmas változtatása is segíti.\n\nMagyarországon is szigorítottak az új épületek energetikai szabályozásán, de az új előírásokat – mint azt a Napi.hu is megírta – csak 2024. június 30-tól kell alkalmaznia az ingatlanfejlesztőknek.",
    "ENSZ: Az ukrajnai háború fokozza az éhezést a világban": "Az Egyesült Nemzetek Szervezete arra figyelmeztet, hogy az akut élelmiszer-ellátási bizonytalanság valószínűleg „ugrásszerűen nőni fog” év végére a világ 19 éhséggócpontjában, részben Oroszország Ukrajna elleni háborúja miatt.\n\nEz az ENSZ Élelmezésügyi és Mezőgazdasági Szervezete, illetve a Világélelmezési Program közös jelentésében áll, amely az ukrajnai háborút és más konfliktusokat, az éghajlati szélsőségeket, az emberek elvándorlását és a gazdasági instabilitást a globális élelmiszerellátási bizonytalanság kulcsfontosságú mozgatórugóiként sorolja fel.\n\nA jelentés sürgős humanitárius fellépésre szólít fel, „hogy életeket és megélhetéseket menthessenek meg, és elejét vegyék az éhínségnek azokban a leginkább veszélyeztetett országokban, ahol az élelmezésbiztonság várhatóan romlani fog” a következő három hónapban.\n\nAszály, áradások\n\nAz aszály Afrika szarván az embereket az éhezés szélére sodorta, az élelmiszerhiányt ott is tetézték az ukrán gabona behozatalának akadályai Oroszország februári inváziója miatt.\n\nA jelentés felhívja a figyelmet a katasztrofális monszunárvizek hatására Pakisztánban, amely nagymértékben támaszkodik az orosz és ukrán gabonaimportra, valamint az átlagosnál alacsonyabb csapadékmennyiségre és az ebből adódó vízhiányra Afganisztánban. Mindez jelentős mértékben hozzájárul az élelmiszer-ellátás bizonytalanságához ezekben az országokban.\n\nCsaknem egymillió embert fenyeget katasztrofális éhínség\n\nA Közel-Keleten fekvő Szíria, valamint a latin-amerikai országok, Guatemala, Honduras és Haiti szintén a 19 éhséggócpont közé tartozik.\n\nÖsszességében minden korábbinál több, mintegy 970.000 ember nézhet szembe katasztrofális éhínséggel szerte a világban, ha nem történnek lépések ez ellen.\n\nAfganisztánt azon öt ország közé sorolták, amelyek várhatóan katasztrofális éhínséggel néznek szembe. Hat évvel ezelőtt mindössze két ilyen ország volt. A jelentés azt is közölte, hogy Afganisztán, valamint Etiópia, Nigéria, Dél-Szudán, Szomália és Jemen továbbra is a legmagasabb riadókészültségben van az éhínség gócpontjaként.\n\nA polgári nyugtalanság kockázata\n\nAz elmúlt negyven év legrosszabb aszályát átélő Afrika szarván akár 26 millió embernek is válságszintű élelmiszer-ellátási bizonytalansággal kell szembesülnie.\n\nA jelentés az élelmiszerek, üzemanyagok és műtrágyák magas árát is olyan tényezőként említi, amely számos kormányt arra késztetnek, hogy megszorító intézkedéseket hozzanak, amelyek befolyásolhatják a legkiszolgáltatottabb családok vásárlóerejét.\n\nEnnek a tendenciának a várható növekedése – figyelmeztet az ENSZ – felveti „a növekvő társadalmi-gazdasági sérelmek által vezérelt polgári nyugtalanság” kockázatát.\n\nMoszkva és az ukrán gabonaexport\n\nJúliusban az ENSZ és Törökország megállapodást hozott tető alá Moszkva és Kijev között arról, hogy felszámolják a világ egyik vezető beszállítója, Ukrajna gabonaexportját gátló orosz blokádokat.\n\nA megállapodás előtt az orosz hadihajók, amelyek részt vettek az ukrajnai orosz invázióban, olyan blokádot érvényesítettek, amely hozzájárult a globális élelmiszerárak emelkedéséhez.\n\nVlagyimir Putyin orosz elnök a hónap elején arra utalt, hogy az ügyletet hátráltathatják, és azt állította, hogy az ukrán gabonaexport nem éri el az azokat a szegényebb országokat, amelyeknek eredetileg szánták, jóllehet számos bizonyíték van ennek ellenkezőjére.\n\nA gabonaárak estek a megállapodás megkötése óta, csökkentve a szegény országokra nehezedő gazdasági nyomást.\n\nPutyin azt is mondta, hogy az ukrajnai invázió miatt Oroszországgal szemben bevezetett nyugati szankciók akadályozzák az orosz élelmiszer- és műtrágyaszállításokat Afrikába, Latin-Amerikába és a Közel-Keletre.",
    "A fasizmus öröksége: ma is számos épület, tábla, műemlék sorjázik Olaszországban, amelyek Benito Mussolini diktatúrájából maradtak fenn": "Rónay Tamás;\n\nBenito Mussolini;\n\n2022-09-20 09:31:00\n\nA fasizmus öröksége: ma is számos épület, tábla, műemlék sorjázik Olaszországban, amelyek Benito Mussolini diktatúrájából maradtak fenn\n\nNehéz szembenézni a múlttal.\n\nAmikor Benito Mussolini az 1930-as évek végén az 1942-es római világkiállítás megrendezésére készült, a város délkeleti részén egy új városrész építését rendelte el, Esposizione Universale Roma (Eur) néven. Célja az volt, hogy bemutassa Olaszország „birodalmi nagyságát”. A városrész központi épülete a Palazzo della Civiltà Italiana volt, egy elegáns, téglalap alakú csoda, amelynek homlokzatát absztrakt ívek és neoklasszicista szoborcsoportok díszítették.\n\nA kiállítás a második világháború miatt elmaradt, de a palota még mindig ott virít. Fölötte egy mondat olvasható abból a beszédből, amelyet Mussolini 1935-ben mondott Etiópia megszállásának bejelentésekor. Az etiópiai invázió, a véres megszállás miatt később háborús bűnökkel vádolták meg az olasz kormányt. Más szóval, az épület egy brutális fasiszta agresszió maradványa. A későbbiekben azonban ahelyett, hogy megvetették volna, az olaszországi modernista építészet ikonjának tekintették. Olyannyira, hogy 2004-ben a kormányzat „kulturális jelentőségű” helyszínként ismerte el. 2010-ben részben felújították, és öt évvel később a Fendi divatház ide tette át székhelyét.\n\nManapság különösen sok szó esik Itáliában a múltnak e nem éppen dicső időszakáról. A szeptember 25-én esedékes parlamenti választást ugyanis minden bizonnyal a jobboldal, illetve a posztfasiszta alapokon nyugvó Olasz Testvérek (PdI) párt nyeri meg. Helyi történészek szerint az ország mind a mai napig nem nézett szembe e sötét bő két évtizeddel, az 1922-tól 1943-ig tartó időszakkal.\n\nNémetországban 1949-ben betiltottak egy sor náci jelképet, ami elősegítette a Harmadik Birodalom számos szimbólumának eltüntetését. Olaszországban nem indítottak ehhez hasonló programot. De említhetnénk Franciaországot is, amely megszabadult a kollaboráns Pétain marsall nevét viselő utcáktól. Ezt az is jelzi, az olaszokat nem zavarják a fasiszta szimbólumok. Ha ezt a szemükre vetik, azzal védekeznek, hogy Nyugat-Európa legnagyobb fasizmusellenes ellenállási mozgalma és a nyugat legerősebb kommunista pártja is itt született.\n\nOlaszország miért hagyta meg fasiszta emlékműveit, miért nem indult társadalmi vita a témában? Amikor Mussolini 1922-ben átvette a hatalmat, tudta, hogy az amúgy is páratlan kulturális örökséggel rendelkező országban sok műemlékre van szüksége ahhoz, hogy a fasiszta ideológiát népszerűsítse. Egyes építmények, mint például a római Foro Mussolini (ma Foro Italico) sportkomplexum, a Vatikán egyes csodáival vetekednek. A Duce emellett szobrokkal, irodákban felaggatott fényképekkel és a villamosmegállókban elhelyezett plakátokkal „ügyelt” honfitársaira. Italo Calvino neves olasz író találóan jegyezte meg: a fasizmus gyarmatosította az olaszországi köztereket. „Életem első húsz évét úgy töltöttem, hogy Mussolini arca mindig szem előtt volt” – írta.\n\nA fasizmust felidéző emlékek ezreinek eltüntetését az akkori vezetők politikailag meggondolatlan lépésnek tartották. Ebben komoly szerepe lehetett annak, hogy a kereszténydemokratáknál sok egykori fasiszta politikus lelt menedékre. A háború után a Szövetséges Ellenőrző Bizottság arról rendelkezett, hogy csak a legotrombább emlékműveket semmisítsék meg, például Mussolini mellszobrait. A többit múzeumokba szállították, vagy úgy vélték, elég azokat valamilyen ruhával vagy rétegelt lemezzel lefedni. Ebben az új kormánypárt, a kereszténydemokraták semmi kivetnivalót sem találtak.\n\nA fasizmus élő emlékeinek egyik legjellegzetesebb színhelye Mussolini szülővárosa Predappio. A Ducét itt is temették el.\n\nAz 1993-ban elfogadott Mancino-törvény ugyan az \"etnikai és faji gyűlölet\" kifejezéseinek terjesztésének tiltásával kívánta ellensúlyozni a jobboldal újbóli megerősödését, de alkalmazása nem volt egységes.\n\nAz elmúlt évtizedben tettek néhány bátortalan kísérletet arra, hogy feltárják Olaszországnak a fasiszta szimbólumokhoz fűződő viszonyát, nem sok sikerrel. 2012-ben például Ettore Viri, a Róma tartománybeli Affile település akkori polgármestere emlékművet avatott Rodolfo Graziani tábornok tiszteletére, akit háborús bűnökkel és a nácikkal való együttműködéssel vádolnak.\n\nMussolini megmaradt örökségével foglalkozik a napokban megjelent művében Sergio Rizzo újságíró és Alessandro Campi egyetemi tanár \"L'ombra lunga del fascismo (A fasizmus hosszú árnyéka). A könyvben olyan fennmaradt emlékekkel foglalkoznak, ahol márványtáblák őrzik meg a fasiszták „dicsőségeit”, de ugyanazon a helyen antifasiszta felirat is található. Ez a kettősség jellemző volt az olasz történelemben, sőt, a kereszténydemokraták és a kommunisták viszonyát is jellemezte, emlékezzünk csak Giovannino Guareschi népszerű Don Camillo sorozatára.\n\nA nápolyi Pianurában például egy 1936-os márványtábla állt, amely Etiópia meghódításával kapcsolatban azt írta: „Az olasz nép a vérével teremtette meg a birodalmat”. A tábla hátoldalán viszont egy felirat látható, amely a helyieknek „a náci-fasiszta barbárság elleni” hősiességét örökítette meg.\n\nA – ahogy a szerzők jellemzik – „dupla arcú” Olaszország egy másik öröksége látható Grazzanóban, egy hatszáz lelket számláló faluban. Az egyik, 1936-ból fennmaradt emléktáblán Pietro Badoglióra Etiópia első alkirályára emlékeznek, aki „Rettenthetetlenül győzelemre vezette Olaszországunkat az afrikai háborúban”. Kicsit lejjebb viszont egy másik táblán ugyanazt a Badogliót a náci elnyomás ellen harcoló hősként jellemzik.\n\nOlaszországban több száz hasonló kettősségre van példa, derül ki a könyvből. Ráadásul a fasizmus alakjai sokhelyütt ma sem számítanak egyértelműen negatív figuráknak. A comisói repülőteret például Vincenzo Magliocco tábornokról, akarták elnevezni, aki az etiópiai tömegmészárlásért felelt. A vita kompromisszummal zárult: a légikikötő a maffia egyik áldozatának nevét vette fel.\n\nAlessandra Mussolini, a fasiszta diktátor unokája 1993-ban így fogalmazott: „Ahhoz, hogy Mussolini munkásságának nyomait eltüntessék, Olaszországot a földdel kellene egyenlővé tenni”. Minden jel szerint igaza is volt.",
    "Tényleg itt az új hidegháború? Nos, nem egészen… – Válasz Online": "Sokan beszélnek ma nagy magabiztossággal új hidegháborúról és hatalmi pólusokról. Mi az, amiben hasonló a jelenlegi korszak a bipoláris rendszerhez, és mi az, amiben alapvető eltéréseket látunk? Marsai Viktor a Válasz Online-nak írt vendégcikkében arra jut: a nyugati fölény még mindig tetemes, Kína és Oroszország ezt lényegében sem katonailag, sem gazdaságilag nem ásta alá mindeddig. A Migrációkutató Intézet igazgatója, a Nemzeti Közszolgálati Egyetem docense reméli, a fejlett világ élni is fog stratégiai mozgásterével.\n\nAz ukrajnai háború kitörésének féléves évfordulója és Mihail Gorbacsov halála szomorú apropót adnak ahhoz, hogy feltegyük a kérdést: valóban új hidegháborúba sodródott-e a világ? És ha erre nem is tudunk egzakt választ adni (,,nem léphetünk kétszer ugyanabba a folyóba”), legalább megvizsgáljuk, milyen hasonlóságok és különbségek vannak az 1946/7 és 1991 közti, illetve a jelenlegi nemzetközi rendszerben.\n\nElöljáróban csak annyit, hogy a szerző nem tekinti magát elsődlegesen hidegháború-kutatónak, de nagyon sokat foglalkozott és foglalkozik ezzel a korszakkal mind kutatásai, mind oktatói tevékenysége kapcsán. Ráadásul ezek a kutatások nem a centrumokhoz, hanem a perifériához (Afrika) kapcsolódnak elsősorban – ami azonban, paradox módon, sok szempontból megkönnyíti a tisztánlátást. Szívesen veszi ezért, ha esetleg mások is csatlakoznak ehhez a közös gondolkozáshoz, és észrevételeikkel, szempontjaikkal vagy cáfolataikkal segítik a diskurzust.\n\nA perspektíváról, barátságokról és érdekekről\n\nA hidegháború történetét és elméletét elsősorban a ,,főszereplők” – vagy magukat annak tekintő – országok kutatói írták meg: angolszászok, nyugat-európaiak, kisebb mértékben szovjetek-oroszok. Ma is alapvetően ezeket olvassuk – vagy legalábbis hivatkozzuk –, amikor a hidegháborúról beszélünk. Ez a perspektíva azonban – mint minden nézőpont – szükségszerűen torzítja a valóságról meglevő percepciót: mivel Európában leereszkedett a vasfüggöny, és mindenki tartott a nukleáris háborútól, az alapvető felfogást a statikusság, a tömbök merevsége, a katonai fenyegetés meghatározó volta adta. Az Elbától és a Lajtától keletre, illetve nyugatra élő szereplők számára a napi tapasztalatot az adta, hogy nincs átjárás a tömbök között, és a másik fegyverkezése egyértelműen ellenem irányul. Az 1970-es évek közepén az enyhülés légköre ugyan halványított a második elemen, de a kishidegháború kirobbanása és a rakétatelepítések újabb hulláma – különösen Európában – hamar visszahozta a paranoiát.\n\nA világ nagy része azonban – a szövetségi és az alatti kapcsolati rendszereket tekintve – a hidegháború alatt sem volt statikus: a ,,harmadik világ” és az el nem kötelezett mozgalom országai előszeretettel használták ki a két szuperhatalom és a mögöttük álló blokkok vetélkedése kínálta lehetőségeket. Az elmúlt másfél évtizednek a hidegháború történetével foglalkozó ,,újabb” kutatásai épp arra irányulnak, hogy bemutassák:\n\nolyan országok, mint Etiópia vagy Indonézia miként használták ki a nagyok versenyét néha olyan pofátlan cinizmussal, hogy attól még Moszkvában és Washingtonban is elállt a sokat látott politikusok lélegzete. Itt ugyanis nem működött a jaltai rendszer, hanem – leegyszerűsítve – az húzatta a zenét, aki fizetett.\n\nÉs ha a következő este más fizetett többet, akkor az Internacionálé helyett a Beatles szólt. Részben ezért nyerte meg a Nyugat a hidegháborút: olyan gazdasági dominanciával rendelkezett – és ezt csak tovább erősítette a korszak második felében –, amellyel a szovjet érdekszféra nem vetélkedhetett.\n\nEbből a szempontból a jelenlegi nemzetközi rendszer nagyon hasonlít a harminc (inkább negyven) évvel ezelőttire. A nyugati (amerikai) hegemónia egyértelműen megszűnt: országok tucatjai már nem fognak csak azért megszavazni valamit az ENSZ Közgyűlésben vagy elrendelni szankciókat Oroszországgal szemben, mert Washington azt szeretné. A nagy szövetségi tömbökön (NATO, EU) kívüli államok kalkulálnak és számolgatnak: mibe fog ez nekünk kerülni, és ki fizeti a cechet? Megéri a pillanatnyi előny a stratégiai érdekekkel szemben vagy sem? Mondanunk sem kell: ezek a számítások gyakran hibásak. De ami még fontosabb: az irányaik nagyon gyorsan változnak.\n\nEzt érdemes szem előtt tartani, amikor a sajtó manapság a Wagner-csoport mali térhódításáról vagy az ENSZ Közgyűlés szavazásának eredményéről értekezik. Nem azért, mert a világban ne lehetne érzékelni egy markáns Nyugat(Amerika)-ellenességet. Hanem azért, mert ezt nem érdemes túlbecsülni. Az ego, a sértődöttség és az egyéni érzelmek persze a politikában is határoznak meg folyamatokat, valószínűleg sokkal jobban, mint azt a szakemberek az elmúlt évtizedekben feltételezték. De épp az elmúlt évek nagy globális válságai (COVID-19, energetikai és élelmezési krízis) mutatták meg, hogy a harmadik világban végső soron az számít, hogy honnan érkezik a segítség: kiváltja-e valaki a kieső ukrán gabonaimportot, vagy honnan jön a több és olcsóbb vakcina. Az Öböl-menti gazdag monarchiák például nem siettek csatlakozni az Oroszország elleni szankciókhoz, de ez nem jelenti azt, hogy felmondták volna nyugati fegyverüzleteiket. Etiópia az ENSZ Emberi Jogi Tanácsában ellene szavazott az orosz tagság felfüggesztésének, mert Moszkva komoly katonai és diplomáciai támogatásban részesítette a tigráji felkelők ellen harcoló Addisz-Abebát: de ez nem gátolta meg abban a kelet-afrikai állam vezetését, hogy tavaly jórészt nyugati vállalatok bevonásával privatizálja telekommunikációs szektorát, megtörve azon az eddigi kínai monopóliumot. Szudán ugyanakkor – amely a terrorizmust támogató országok listájáról való küzdelmes lekerülés után tojástáncot jár a nyugati tőke becsábításáért – csak tartózkodott, pedig látszólag óriási szerelem van Kartúm és Moszkva között, és az oroszok épp tengerészeti bázis létrehozásán gondolkodnak a Vörös-tengeren.\n\nKormánypárti tüntetők a lázadó Tigráji Népi Felszabadítási Front elleni tiltakozáson Addisz-Abebában 2021. november 7-én. (fotó: MTI/EPA)\n\nKétségtelenül érvényes tehát a ,,West and the Rest” kifejezés – de csak ha jól értelmezzük. A West minden belső vitája ellenére ugyanis még mindig komoly kohéziót mutat – miközben a Rest esetében ezt nem látjuk, és ez az elmúlt harminc évben sem változott.\n\nIdeológiák és szövetségek\n\nItt érdemes továbblépni az ideológia és a szövetségek kérdésére. Előbbi ma központi téma a közéleti diskurzusban, hiszen erősen kapcsolódik a virágkorát élő identitáspolitikához, miközben a szövetségeket hajlamosak vagyunk kissé lesajnálóan 20. századi, kiüresedett és talán igazából sosem volt relikviának tekinteni, ami nem fogja túlélni a következő évtizedeket.\n\nLehet, hogy így lesz – de lehet, hogy nem. E sorok szerzője utóbbira voksol. Az ugyanis, hogy az országoknak egyéni érdekeik vannak, még nem jelenti, hogy ne lehetnének egy szövetség részei, és a stratégiai előnyökért cserébe ne áldozhatnának fel bizonyos parciális hasznokat. Sőt, látszólagos stratégiai területeket is, ha ezzel olyan veszteséget kerülnek el, amely túl nagy ár lenne a számukra. A szerző nem szeretne bemenni abba a vitába, hogy a hidegháborús Nyugat-Európa Amerika ,,gyarmata” volt-e vagy sem: azért, mert még ha erre teljes meggyőződéssel igennel is felelünk, ettől a brit, holland vagy olasz átlagpolgárok még nem kapnának sírógörcsöt, különösen, ha összevetik az életszínvonalukat kelet-közép-európai barátaikéval. Vagy azt, miként reagált a helyi politika az 1968-as megmozdulásokra és miként Moszkva az 1956-os budapesti forradalomra.\n\nA legnagyobb különbség a hidegháborús és a mostani nemzetközi rendszer között, hogy a hidegháború alatt jól megkülönböztethetően egymásnak feszült két szövetségi rendszer, a NATO (és csatolmányai, például Japán vagy Ausztrália) és a Varsói Szerződés (és csatolmányai, mint például Kuba). Mindehhez ráadásul tartozott két markánsan körülhatárolható – bár ellentmondásoktól sem mentes – ideológia. Ennek a jelentőségét nem érdemes lebecsülnünk.\n\nA hidegháborúban mind a nyugati, mind a keleti tömb belement olyan (fegyveres) kalandokba, amelyekhez nemhogy gazdasági, de sokszor érdemi politikai érdekei sem fűződtek.\n\nMoszkvának anyagilag és katonailag is nagyon sokba kerültek az etiópiai vagy angolai intervenció, legyen szó a szomálik elleni hadműveletekről vagy a nyomott áron eladott kőolajról. Nem véletlen, hogy állandó viták zajlottak a Kremlben az idealisták és a gazdasági realisták között, hogy az 1980-as évek egyre rosszabb gazdasági körülményei között minek fecsérelik az erőforrásokat harmadlagos geostratégiai jelentőségű játékosokra. Mégis mentek a rubelmilliárdok, és a döntő faktor a gyenge politikai érvek mellett egyértelműen az ideológiai együttállás és szövetség voltak.\n\nA posztbipoláris korszakban – a rövidéletű Pax Americát leszámítva – valóban tanúi lehetünk a globális játékossá váló Kína mellett a néhány esetben regionális, sőt interkontinentális (India, Brazília) hatalmi központok felemelkedésének. Ezek a puszta statisztikák alapján egyre nagyobb jelentőségre tesznek szert, és a nyugati szereplők relatív súlya folyamatosan és feltartóztathatatlanul csökken a nemzetközi rendszerben. Egy dologban azonban 1991 óta nincs változás – sőt, gyakran inkább romlást látunk: abban, ahogy ezek a feltörekvő hatalmi központok egymáshoz viszonyulnak. A 2000-es évek elejének nagy kísérletei (Nyugaton mumusai), mint a BRICS-országok kooperációja vagy az esetenként a NATO ,,keleti ellenpólusaként” aposztrofált Sanghaji Együttműködési Szervezet – klasszikusokat idézve – ,,papírtigrisek” maradtak, és nemhogy megerősödtek volna, de esetenként teljesen kiüresedtek. Ezen hatalmak jelentős része ugyanis legalább akkora gyanakvással tekintett és tekint regionális vetélytársára, mint a nyugati szereplőkre. A Rest-ből nem lett definiálható, ütőképes, egységes entitás – sőt, a Rest egy részéből sem. A Nyugaton zajló politikai, gazdasági és identitásviták valóban már-már szétszakítani látszanak a fennálló kereteket: de itt legalább vannak keretek, amelyeket szét lehet szakítani. A Rest esetében még erről sincs szó: pillanatnyi és eseti partnerségeket látunk, amelyek törékenyek, illékonyak és komoly érdekellentétekkel terheltek, gondoljunk csak a kínai–indiai határmenti összecsapásokra vagy az orosz–kínai rivalizálásra Közép-Ázsiában. Ebben nagy szerepet játszik, hogy nem látunk olyan ideológiát, amely egységbe forrasztaná ezeket a hatalmi központokat.\n\nAz egyetlen kézzelfogható elem, amely egyes szereplők esetében megragadható, a kétségkívül nagyon erős Nyugat-ellenesség, vagy legalábbis a Nyugattal szembeni rivalizálás. Ezt nem érdemes lebecsülni – de túlértékelni sem. A hidegháború végi Kelet-Közép-Európában valóban soha nem látott és meglehetősen naiv magasságokban szárnyalt a nyugati országokba, intézményekbe, politikai irányokba és gazdasági segítségbe vetett bizalom, ami azóta jócskán megkopott. Ám – ahogy a közvélemény-kutatások is mutatják – az elégedetlenség és pufogás ellenére a régióban élőknek eszük ágában sincs kilépni az EU-ból vagy a NATO-ból. A harmadik világban ez a kérdés pedig eleve árnyaltabban merült fel: ők a gyarmati örökség és a dekolonizációs folyamatot kísérő szuperhatalmi vetélkedés árnyékában elve jóval kevesebb bizalommal figyelték az egyes tömböket, mint a kelet-közép-európai szereplők az 1990-es években. Ami azt is jelentette, hogy jóval kisebb csalódás érte őket – ha érte egyáltalán.\n\nAzok az érthetetlen katonák – az erőkivetítő képességről\n\nBiztonságpolitikát végzett kutatóként nem tudom megtagadni magamat, hogy ne értekezzek kicsit egy látszatra szűkebb szakpolitikai kérdésről: a katonai erőkivetítő képességről. Ebből a szempontból egyértelmű a hidegháborús párhuzam: ahogy a 20. században a Szovjetunió, úgy a 2020-as években egyelőre Kína és Oroszország sem képes érdemi katonai erőkivetítő képességet felmutatni, ami akárcsak megközelítené a hasonló nyugati (na jó, amerikai) képességeket. A hidegháború során a Szovjetunió és általában a keleti blokk legnagyobb kihívása az volt, hogy miként képes válaszolni az amerikai flotta- és légifölényre. A stratégiai válasz a nukleáris képességek és a hozzájuk tartozó ballisztikus hordozóeszközök kifejlesztése volt, ami valóban meghozta a paritást a felek között, ami lényegében mind a mai napig fennáll.\n\nCsakhogy a nukleáris robbanófejekkel van egy súlyos probléma: nagyon kevés dologra lehet használni őket. Ez a korlát már látszott a 20. és fennmaradt a 21. században is. A regionális konfliktusokban, vagy állam alatti szereplőkkel szemben ugyanis jórészt használhatatlanok. Ha valaki nem gondolkodik totális háborúban (és pusztulásban), akkor ezek a fegyverek a silókban maradnak. És azok a hagyományos eszközök fogják eldönteni a konfrontációkat, amelyek az elmúlt száz év nagy haditechnikai vívmányai: a vadászrepülőgépek, a harckocsik és a repülőgép-hordozók – kiegészítve a precíziós fegyverekkel.\n\n„Kína és Oroszország sem képes érdemi katonai erőkivetítő képességet felmutatni, ami akárcsak megközelítené a hasonló nyugati képességeket.” Amerikai AH–64 Apache harci helikopter egy észtországi NATO-hadgyakorlaton 2016 júniusában (fotó: Válasz Online/Vörös Szabolcs)\n\nHogy a Szovjetunió ,,globális katonai hatalom” volt a hidegháború alatt, legfeljebb Európában hitték el a szereplők. Moszkva ugyanis alig rendelkezett olyan flotta- és légiképességekkel, amelyekkel a világ más pontjain érdemben felléphetett. Az, hogy valahová érkeztek szovjet fegyverszállítmányok meg néhány ,,tanácsadó”, senkit ne tévesszenek meg: ezek meg sem közelítették azokat a képességeket, amelyeket Washington tudott megmozgatni. Mindennek jó szimbóluma Vietnam és a Szovjetunió ,,Vietnamja”, Afganisztán. Előbbit az USA tizenháromezer kilométerre vívta saját határaitól, míg utóbbit Moszkva közvetlenül a szomszédban. Paradox módon az erőkivetítő képesség terén is akkorra sikerült legalább minimális változást elérni, amikorra a szovjet gazdaság már nem volt képes ezt finanszírozni: az 1970-es évek végére, 80-as évek elejére, ami olyan kalandokban mutatkozott meg, mint az angolai vagy etióp konfliktusokba irányuló légihíd. De még ezek is inkább csak azt mutatták, hogy a Szovjetunió végre kialakított ilyen képességeket – azt nem, hogy ezzel akárcsak megközelítette volna az Egyesült Államokét.\n\nMa ugyanez látszik. Miközben az Egyesült Államok százezres katonai kontingenst is képes volt megmozgatni afganisztáni műveletéhez, Oroszország külföldi szerepvállalása legnagyobb hasonló közelmúltbéli kalandja, Szíria esetében sem lépte túl a dandár-méretet (kb. 4 000 fő), Kína pedig egyelőre nem is próbálkozott hasonló vállalkozással. Itt érdemes megemlíteni ugyanakkor, hogy a sokak által már nem számolt Franciaország is ugyanakkora erőt mozgat a száheli katonai műveleteiben, (jelenleg nagyjából 4 200 fő), mint a korábban említett orosz kontingens.\n\nA kínai flottaépítési program valóban impozáns, de itt is elsősorban a stratégiai jelentőségű hajóegységekre érdemes koncentrálni: a jelenleg elkészült, egyrészt technikai gyerekbetegségekkel, másrészt elavultsággal küzdő három kínai hordozóval szemben tizenegy amerikai áll szolgálatban és három épül, kiegészítve nyolc nagy partraszálló-hajóval, amelyek az ötödik generációs F-35-ös vadászgépeikkel teljes jogú ellenfelei a kínai egységeknek – sőt, valójában a haditechnika újabb korszakát képviselik. Ez azt jelenti, hogy\n\nPeking képes lehet pillanatnyi erőegyensúlyt, kis szerencsével erőfölényt kialakítani a Tajvani-szorosban, de ez azonnal elvész, amint ennél messzebb merészkedik – vagy amint az amerikai flotta érdemben átcsoportosítja erőit.\n\nÉrdemes azt is megemlíteni, hogy a jelenleg külföldön állomásozó közel kétszázezer amerikai (és további 10 000 fölötti létszámú európai) katonával szemben Kínának mindössze két nagy külföldi katonai bázisa van Dzsibutiban és Kambodzsában, néhány ezer fővel, amihez 2 200 kéksisakos békefenntartót adhatunk még hozzá. Nem túl impozáns létszám. Megint csak összehasonlításképpen: Párizsnak csak Afrikában van négy nagyobb támaszpontja.\n\nMindez nem csak játék a számokkal és a ,,100 000 tonnányi demokráciákkal” (ennyit nyomnak az új generációs Gerald R. Ford osztályú amerikai hordozók). A következő részben látni fogjuk, hogy Kína nagy előnye gazdasági térnyerése és azon államok nagy száma, amelyek többet kereskednek vele, mint az Egyesült Államokkal. Ha azonban eldurvul a helyzet, az amerikai flotta jelenleg különösebb erőfeszítések nélkül elzárhatja a kelet-ázsiai szuperhatalmat kereskedelmi partnereitől, és hagyományos fegyverekkel Peking ez ellen nem sok mindent tud tenni.\n\nA Carl Vinson amerikai repülőgép-hordozó a Filippínó-tengeren tartott japán–amerikai közös tengeri hadgyakorlaton 2017. április 22-én (fotó: MTI/EPA/Amerikai haditengerészet/Z. A. Landers)\n\nA globalizáció paradoxona és a delinking\n\nA 2020-as évek gazdasági rendszerei kapcsán egyértelmű elmozdulást látunk a hidegháborús modelltól. A Nyugat relatív súlya láthatóan csökkent, és Kína a makrogazdasági mutatókban egyre inkább felzárkózik Amerika mögé, ami a Szovjetuniónak sohasem sikerült. Az is világosan látszik, hogy a kínai külkereskedelemtől való függőség is számottevően növekedett, és a 2008/9-es évektől meredeken emelkedett azon szereplők száma, akik külkereskedelmét a kínai, nem pedig az amerikai irány határozta meg. A kapitalista világgazdaság jóval komplexebb és összefonódottabb lett, mint a hidegháború alatt, és a ,,lekapcsolódás” (delinking) erről – amivel a szocialista blokk próbálkozott – még reménytelenebb. Ugyanakkor az egyes szereplők lekapcsolása is: ezt jól mutatják az Oroszországgal szembeni szankciók, amelyek a nyugati várakozásokkal ellentétben nem 15, hanem várhatóan csak 6 százalékkal fogják csökkenteni az ország idei évi gazdasági teljesítményét, jórészt azért, mert a Rest – na meg az energiaár-robbanás – elegendő súllyal bír ahhoz, hogy részben kompenzálja a kiesést. Ez azért is fontos eredmény Kína és Oroszország számára, mert, amint korábban említettük, az ideiglenes partnerségeket a harmadik világ részéről jórészt már nem az ideológia, hanem a gazdasági haszon-veszteség kalkuláció határozza meg. Ez ugyanakkor továbbra is lehetőség a Nyugat számára: a világ tíz legnagyobb gazdaságából – amely a világ össz-GDP-jének 68 százalékát adja – nyolc a nyugati érdekszférába tartozó szereplő. Ráadásul a kínai 18,5 százalékos és az indiai 3,2 százalékos részesedés úgy áll szemben a nyugati nyolcak 46 százalékával, hogy India legalábbis billegő hatalom.\n\nMindez azt jelenti, hogy továbbra is irtózatos tőke koncentrálódik a fejlett világban, ami komoly stratégiai mozgásteret biztosít a számára. Reméljük, élni is fog vele.\n\nNyitókép: a berlini Brandenburgi kapu 1968 júniusában (fotó: AFP)\n\nEzt a cikket nem közölhettük volna olvasóink nélkül. Legyen támogatónk a Donably-n, az új, biztonságos, magyar fejlesztésű előfizetési platformon. Paypal, utalás és más lehetőségek itt >>>",
    "Ferenc pápa szerint világháború van": "Ferenc pápa szerint világháború van\n\nTámogassa a Magyar Hangot! Legyen Ön is előfizetőnk, rendelje házhoz a Magyar Hangot! Ha más módon támogatná a lapot ebben a nehéz helyzetben, azt is megteheti (PayPal és bankkártya is)! Köszönjük! ELŐFIZETEK\n\nFerenc pápa szeptember 13-15. között Kazahsztánban tett látogatást, a Világ- és a Tradicionális Vallások Vezetőinek VII. Kongresszusán vett részt. A világ vallási elöljárói három évente gyűlnek össze a közép-ázsiai ország fővárosában, Nur-Szultanban a világ minden tájáról. Az idei rendezvény témája „A világ és a hagyományos vallások vezetőinek szerepe az emberiség társadalmi és spirituális fejlődésében a világjárvány után”. A Szentatya szeptember 15-én indult vissza háromnapos kazahsztáni apostoli útjáról a Vatikánba, szokásához híven ezúttal is lehetőséget nyújtott arra, hogy az újságírók kérdéseket tegyenek fel neki a repülőgépen – számolt be róla a Magyar Kurír.\n\nA Szentatya kíséretében utazó tudósítók leginkább Oroszország ukrajnai háborúja kapcsán voltak kíváncsiak az egyház vezetőjének véleményére. Az Ukrajnának szállított nyugati fegyverek etikai aspektusaira rákérdező ARD tudósítójának a pápa azt válaszolta, hogy ugyan a háború önmagában hiba, de az önvédelem nemcsak megengedett, hanem a hazaszeretet kifejezése is. „Aki nem védekezik, aki nem véd meg valamit, az nem szereti azt, aki viszont megvéd valamit, az szereti azt” – jelentette ki. Ferenc pápa szerint „a védelemhez való jog az rendben van”, de csak akkor szabad élni vele, ha szükséges.\n\nA Szentatya szerint az indíték az, ami nagymértékben minősíti a nyugati fegyverszállítások erkölcsösségét. Szerinte az lehet erkölcstelen is, ha azzal a szándékkal történik, hogy további háborút provokáljanak, hogy fegyvereket adjanak el, vagy lecseréljék a fegyvereket, amelyekre már nincs szükségük.\n\nHIRDETÉS\n\nA pápa felsorolta, hogy milyen sok háború zajlik jelenleg a világban. Megemlítette az Ukrajna és Oroszország, az Azerbajdzsán és Örményország közötti háborút, Szíriát, ahol tíz éve tart a háború. „Aztán ott van Afrika szarva, aztán Mozambik északi része; és Eritrea, amely Etiópia mellett fekszik; aztán Mianmar, ezzel a szenvedő néppel, amelyet annyira szeretek, a rohingyákkal, akik körbe-körbe járnak, mint a cigányok, és nem találnak békét”. „Világháborúban vagyunk, kérem szépen!” - jelentette ki.\n\nEgy lengyel újságíró arra vonatkozó kérdésére, hogy van-e egy vörös vonal, ami után az orosz vezetéssel nem szabad nyitottnak lenni a párbeszédre, a pápa először is leszögezte, hogy a háborút kirobbantó első lépés Oroszország oldaláról történt. Ugyanakkor szerinte ugyan nehéz, de nem szabad elvetnünk, meg kell adnunk a párbeszéd lehetőségét mindenkinek, mert mindig fennáll a lehetősége annak, hogy a párbeszéd során megváltoznak a dolgok. „Nem zárkózom el a párbeszédtől egyetlen háborúban álló hatalommal sem, az agresszorral sem” – szögezte le a Szentatya. Szerinte ez lehet, hogy »büdös«, de meg kell tenni. „A párbeszédet legalább fel kell ajánlani, és ez annak is jót tesz, aki felajánlja, lélegzethez juttatja az embert”.\n\nAz eutanáziára vonatkozó kérdésre úgy felelt Ferenc pápa, hogy „a gyilkolás nem emberi dolog, pont. Ha indítékkal ölsz, végül egyre többet és többet fogsz ölni. Nem emberi. Hagyjuk a gyilkolást a vadállatokra!”",
    "Heti válogatás az ellenzéki politikusok és a független újságírók legnagyobb hülyeségeiből": "„NEM LUSTÁBB AZ ÁTLAGOSNÁL, AKI FÜVEZIK. Hiába ábrázolja gyakran motiválatlannak és lustának a marihuánafogyasztókat a média, a Cambridge-i Egyetem munkatársainak kutatása szerint nincs kimutatható eltérés e tekintetben a szert fogyasztók és nem használók között. [...] A kérdőíveket minden esetben józanul töltötték ki a vizsgált személyek, ami befolyásolhatta az eredményeket...”\n\n(Kun Zsuzsi, qubit-444, 2022. szeptember 5.)\n\nFelröhögtünk. Végre egy tudományos felmérés, ahol a 444 szerkesztőségében 100 százalékos az egyetértés! Nagyon fontos, hogy MINDEN esetben józanul töltsétek ki a kérdőíveket!\n\n„Az Óbudai Gimnázium diákjai egész éjszaka demonstráltak az oktatásért és tanáraikért. Mi egy kis pogit és meleg teát vittünk a demonstrálóknak. Respect!”\n\n(Kiss László, DK, Facebook, 2022. szeptember 5.)\n\nAhogy szegény kisdiákokat elnézem (rengetegen vannak, úgy öten), eléggé szét vannak csúszva. De a legfontosabb most az, hogy támogatja őket a polgármester úr! Az is eléggé árulkodó, hogy hétfő reggel már ez a második poszt, és a vasárnapi csúfos kerületi vereségükre még mindig fogalmazgatja a reakciót... (Az végül délután fél 1-kor meg is érkezett.)\n\n„Ma ünneplik névnapjukat a Viktorok és a Lőrincek. Félő, hogy az adófizetőknek ez sokba fog kerülni.”\n\n(Márki-Zay Péter, Facebook, 2022. szeptember 5.)\n\nNe tessék aggódni, Polgármester úr, a mi adónkból megy a buli (mindig illő módon megünnepeljük). A Magáé megy a színházakra, értem?\n\n„Ferenc pápa közzétette a Máltai Lovagrend új alkotmányát”\n\n(Magyar Kurír, 2022. szeptember 5.)\n\nSzeretve tisztelt Szentatya! Kérjük szépen, hogy a Máltai Lovagrend alkotmányának megreformálása helyett inkább egy kereszteshadjárat megszervezésén tessék fáradozni! Foglaljuk vissza Európát a pogányoktól! Vegyük vissza a templomainkat, küzdjünk meg a pokol seregeivel az emberek lelkéért!\n\n„»VISSZA A GYÁRBA!« JESSZUS MEKKORA BULLSHIT! Amikor ezt a posztot megláttam Orbán Viktor oldalán eszemben jutott az apám és nagyon ideges lettem. Mert ő valóban gyári melós volt egész életében. Nyaralni külföldön életében egyetlen egyszer volt, azt is a nászútja alkalmából, igaz nem az esküvő után, mert akkor nem tellett neki ilyesmire, hanem jó 8-9 évre rá. [...] Én úgy érzem, hogy Orbán Viktor ezzel a fotójával kigúnyolta a tisztességes munkás embereket. Vajon hányan vették közülük ezt észre?”\n\n(Perintfalvi Rita, Facebook, 2022. szeptember 6.)\n\nEz eddig oké, de ugye a Kegyed édesapja legalább nem volt sátánista, ugye? „Eszemben jutott”: hát tényleg szar az oktatási rendszer, most belátjuk.\n\n„Szállodaszövetségi elnök: Nagyobb a baj, mint a Covid idején volt.”\n\n(Haász János, Telex, 2022. szeptember 6.)\n\nArcpirító aljasság, hogy azok adnak felületet a borús ágazati jóslatoknak, együttérzést imitálva, akik nem is olyan régen még azért kampányoltak, hogy a kormány ne enyhítsen a karanténkorlátozásokon. Pedig a turisztikai ágazat helyzete nem független attól, hogy a koronavírus alatt kénytelenek voltak szüneteltetni a turisztikai szolgáltatásokat a hazai vállalkozások.\n\n„Egyre durvább kémháború zajlik Európában.”\n\n(Dezső András, HVG, 2022. szeptember 6.)\n\nÍrja ezt az a pali, akinek nagyjából annyi az újságírói teljesítménye, hogy összefoglalja egy nagyobb fogalmazásba mindazt, amit neki tollba mondanak különböző ügynökségek emberei. Amolyan üzenőfüzetként működő figura ez a Dezső, és szerinte kémjátszmák zajlanak Európában. Hát, ő csak tudja. Ő, Szabó Tímea, Tordai Bence, Berg Dániel, szép kis névsor. Hogy mi a közös bennük? Mind harmad-negyedvonalbeli ügynökjelöltek.\n\n„Nemzeti sorstragédia van kibontakozóban Magyarországon. Nem a kivándorlásról beszélek [...] Az elmúlt 12 év oktatási rendszerének egyik főbűne, hogy teljes mértékben elidegenítette az oktatástól és egymástól azok érintettjeit: a pedagógusokat, a diákokat és a szülőket.”\n\n(Donáth Anna, Facebook, 2022. szeptember 7.)\n\nÚjabb ellenzéki rácsodálkozás valamire, ami 30-40-50 évvel ezelőtt is szar volt. Igen, az Ön T. édesapjának és T. nagyapjának és pártjaik uralkodása idején is. Nem olvastuk persze végig, de fájóan hiányzik a „FINN MODELL” belőle, pedig az mindent megold! Vagy ez már az? Boldog anyaságot kívánunk!\n\nForrás: Facebook/Donáth Anna\n\n„Messze nem olyan népszerű már a Fidesz, mint a választás utáni hetekben, de azért még mindig jelentősebb a választói támogatottsága, mint tavaly ősszel. Az ellenzéké pedig a Mi Hazánkot és a Kutyapártot odaszámítva is kisebb. Mindez nagyjából konzisztens is az időközi választások eredményeivel.”\n\n(Tóka Gábor, 444-Vox Populi, 2022. szeptember 7.)\n\nLefordítjuk: az ellenzék a legnépszerűtlenebb kormányzati lépések közepette is kolosszálisat bukott az időköziken, például a 2019-ben még csont nélkül behúzott Panel-Óbudán.\n\n„Fel sem merült, hogy Magyarország csatlakozzon az Európai Ügyészséghez.”\n\n(Nagy Bálint, Telex, 2022. szeptember 8.)\n\nNem, tényleg nem. Szuverén ország vagyunk, van ügyészségünk, bíróságunk, nem kell egy olyan szervezet, amelynek az élén egy magyarfaló román áll, aki nem mellesleg eddig tucatnyi erdélyi magyar politikust lehetetlenített el hamis vádakkal. Emellett még egy marosvásárhelyi katolikus gimnázium igazgatóját is meghurcolta tiltott iskolalapítás miatt. Nem, nem fogunk csatlakozni. De köszi, hogy ti erőltetitek.\n\n„Etiópia eddig hivatalosan semmilyen szénhidrogén készlettel nem rendelkezett, egy amerikai cég azonban földgáz- és kőolajkészleteket fedezett fel az országban és tanúsítványt is adott ki a lelőhelyekről.”\n\n(Portfolio, 2022. szeptember 8.)\n\nSzegény Etiópia! Nemrég kiújult a polgárháború az egyik tartományában, most pedig az amerikaiak kőolajat és gázt találtak az országban. Hmm. Lehet összefüggés a két esemény között, vagy csak ezután derül majd ki, hogy Etiópiának sürgősen demokrácia-átömlesztésre van szüksége? Bárhogy is legyen. Hamarosan mindent tudni fogunk arról a konfliktusról, amiről eddig a nyugati világ tudomást sem vett. Hamarosan egy újabb üldözött kisebbség nevét ismerhetjük meg, amely csak azután lesz érdekes, hogy az olaj is képbe került. Állat! ​\n\n„Orbán Viktor bejelentette: megalakult a határvadász ezred. Remélem, a korrupcióért körözött macedón miniszterelnököt is sikerül elkapniuk.”\n\n(Márki-Zay Péter, Facebook, 2022. szeptember 9.)\n\nPéter, mikor tudhatjuk meg, hogy kik voltak azok az amerikai „mikroadományozók”, akik összeszedtek neked közel kétmilliárdot? Ez nem tiltott külföldi kampányfinanszírozás? Amennyiben igen, akkor téged ezért mikor fognak elkapni? Amúgy mi lett a megmaradt 100 millióval?\n\nForrás: MTI/Szigetváry Zsolt\n\n„A Földi és az Égi hatalomnak egyaránt szolgálatnak kell lennie.\n\nAzonosulj az Égiekkel, ha akarsz.\n\nEmelkedj, ha ez az utad.\n\nDe engedd szeretettel, megértéssel, ha más inkább maradni akar.\n\nMi csak békében szeretnénk élni.\n\nVigyázni.\n\nHogy számíthass ránk.\n\nErre készülünk.”\n\n(Gyurcsány Ferenc, Facebook, 2022. szeptember 9.)\n\nSzóval Feri újabban prófétának és/vagy buddhista szerzetesnek képzeli magát... A végén még bejelenti, hogy ő a reinkarnálódott dalai láma, és Tibetbe „készül” megvilágosodni.",
    "A világ legveszélyesebb helyei, ahova csak elszánt turisták vágynak": "Nem az átlagturistáknak találták ki azokat a célpontokat, amelyek felkeresése akár életveszélyes is lehet. Mégis, jócskán akadnak olyanok is, akik a különleges, sokszor megközelíthetetlen és borzongást kiváltó helyeket keresik, melyek némelyikéről első ránézésre talán nem is gondolnánk, milyen veszélyeket rejt magában. Bemutatunk 7 olyan kevésbé ismert desztinációt, ahová a legtöbb utazót erőnek erejével sem lehetne odavonszolni, ám egyeseket a józan ész sem tudná onnan eltéríteni.\n\nBikini Atoll, Marshall-szigetek\n\nEz az óceánnal körbevett sziget úgy néz ki, mint egy paradicsom, nem igaz? Ugyanakkor jó tudni, hogy Bikini Atoll aszámos nukleáris kísérleti programnak adott otthont, amelyek a szigetet radioaktívvá tették. Ha azt gondolnátok, hogy emiatt távol elkerülik a turisták még a környékét is, akkor nagyot tévedtek.\n\nValójában itt található a világ legjobb, hajóroncsokkal teli merülőhelye, a búvárok paradicsoma.\n\nEgy 1996-os tanulmány szerint ugyan biztonságos lenne a szigeteken sétálni, amíg nem nyúlsz az ott termő gyümölcsökhöz vagy zöldségekhez, de emiatt szárazföldi túrákat egyáltalán nem szerveznek ide. Csupán hajós túrákat indítanak, és ott is szállásolják el a turistákat is, így a szigetre – biztos, ami biztos – senki nem teheti be a lábát.\n\nDallol, Eritrea\n\nA vulkánoknak és gejzíreknek köszönhetően a Föld egyik legforróbb helye Dallol, amely Etiópia és Eritrea északi határán fekszik. A képen látható ragyogó sárga szín a kén és a só reakciójának eredménye.\n\nÉrdemes vezetővel menni, de aki egyedül fedezné fel a környéket, az megfelelő távolságból kémlelje a feltörő vizeket, amelyek 100 fokon bugyognak elő. A kiszáradt települést a fülledt Danakil-sivatag veszi körül, amely hozzájárul Dallol könyörtelenül forró éghajlatához.\n\nIlha da Queimada Grande, Brazília\n\nBrazília délnyugati partjainál elrejtve található az Ilha da Queimada Grande nevű sziget, amelyet széles körben a bolygó egyik legveszélyesebb helyeként tartanak számon. Ennek nagyon egyszerű az oka: ez a hely tele van a világ egyik legmérgezőbb kígyójával. Kígyószigetnek is nevezik, mert több ezer kígyó él ott, és ha ez még nem lenne elég, az egyik legveszélyesebb mérges kígyónak, az arany lándzsakígyónak is az otthona.\n\nMeglepő, de ezzel együtt is nagyjából 70 állandó lakosa van a szigetnek, ugyanakkor turisták csak különleges engedéllyel tehetik be a lábukat a veszélyes hüllőktől hemzsegő földre.\n\nSinabung vulkán, Indonézia\n\nEz a Szumátra szigetén fekvő vulkán egyike a 120 aktív tűzhányónak Indonéziában, amely a csendes-óceáni tűzgyűrűn fekszik. Ennek mentén különösen sok vulkán helyezkedik el, és gyakoriak a földrengések is. A Sinabung négy évszázadon ét szunnyadt, mielőtt 2010-ben kitört, két ember halálát okozva. Egy másik, 2014-es kitörése során 16-an haltak meg. 2016-ban pedig heten.\n\nAz elmúlt években több mint 30 ezren kényszerültek a környékén fekvő otthonuk elhagyására. Tavaly márciusban és áprilisban is kitört, a belőle felszálló füst- és hamuoszlop 1000 méter magasra szállt. A turisták mégis rajonganak a különleges, forrongó vulkánért, így a hatóságok nem győzik figyelmeztetni őket, hogy tartsák meg a megfelelő távolságot, azaz ne menjenek a tűzhányóhoz öt kilométernél közelebb!\n\nMadidi Nemzeti Park, Bolívia\n\nElső pillantásra ez a hely nagyon festőinek tűnik, de valójában rettentően veszélyes. Miért? Mert itt található a világ legmérgezőbb és legagresszívabb állat- és növényvilága. Elmondható, hogy szinte minden, ami ebben a parkban természetes, az mérgező. A nemzeti parkban található növények és rovarok képesek megbénítani, vagy akár meg is ölni az embert.\n\nA szörnyű természeti csodaként is aposztrofált park a botanikusok és a tudósok Mekkája, de sok látogató is érkezik ide, aki csak vezetett túra keretében látogathatja meg a nemzeti parkot. Ugyanakkor a garanciát nem vállalják, hogy teljes biztonságban lesznek a turisták.\n\nWashington-hegy, USA\n\nAz Egyesült Államok északkeleti részének legmagasabb csúcsa alig több mint 1900 méter magas, de sokan meglepődnek, amikor megtudják, hogy több emberéletet követelt, mint bármelyik más hegy az Egyesült Államokban.\n\nEz a látszólag nem teljesíthetetlen csúcs halálos veszélyt rejteget a túrázók számára. A Washington-hegy csúcsa tartja ugyanis a Föld felszínén uralkodó leggyorsabb szelek világrekordját. A legnagyobb itt regisztrált sebesség 327 km/h volt!\n\nNátron-tó, Tanzánia\n\nTanzánia északi részében, a kenyai határhoz közel lévő, kevesebb mint három méter mély tó nagyjából Balaton nagyságú, és a világ leglúgosabb tava. Hogy még ijesztőbb legyen, vöröses-narancssárgás színű a vize, amit a cianobaktériumok okoznak. A tó felszínén lévő alkáli sókéreg annyira veszélyes, hogy szinte minden élőlény meghal, amelyik belepottyan.\n\nA tóba kerülő elhullott állatok mumifikálódnak a magas nátron-sótartalom miatt, és emiatt úgy néznek ki, mintha kővé váltak volna. A flamingók ennek ellenére a tavon épített sárszigetekben fészkeiknek, amelyeket a víz maró hatása miatt a ragadozók nem tudnak megközelíteni.\n\n(Forrás: this-is-italy.com, read.cash)\n\n\n\n\n\n\n\n",
    "Legyőzhetetlennek látszik az iszlamista terrorizmus Szomáliában": "lapszemle\n\n2022.08.28. 08:00 6 perc\n\nA Le Monde tudósítója szerint egyre durvább a helyzet a szerb-magyar határon, a helyiek a Calais-ban kialakult állapotokat emlegetik. Paul Krugman szerint nem csoda, hogy nyáron lőtt ki a gázár, a Süddeutsche Zeitung azt fejtegeti, hogy Kijev is tudja, hogy lassan vége a Nyugat feltétlen szolidaritásának. De mennyit számít, ha a németek elvesztik az idegeiket? Válogatás a világlapok írásaiból a hvg360-on.",
    "Migrációkutató: Afrikából nem fognak tömegek elindulni Kína vagy Amerika felé, a tömeges illegális migráció minket fenyeget": "Marsai Viktor, a Migrációkutató Intézet kutatási igazgatója interjút adott a hirado.hu- nak. A beszélgetésben érintettük egyebek mellet az orosz–ukrán háború miatt kirobbant afrikai élelmezési válságot, a dzsihadisták szerepét Európában és a magyar kormány erőfeszítéseit az illegális migráció visszaszorítása érdekében.\n\nAfrikából Európába igyekvő illegális migránsok a Kanári-szigetekhez tartozó Lanzarote szigetén fekvõ Arrecife kikötõjében az érkezésük után, 2022. július 15-én. A spanyol tengeri mentõszolgálat hajója 51 migránst vett fedélzetére, akik gumicsónakkal közelítették meg a szigetet.MTI/EPA/EFE/Adriel Perdomo\n\n– Az ENSZ és Afrikai Unió becslései szerint jelenleg 280 millió ember nem jut hozzá megfelelő mennyiségű élelmiszerhez Afrikában, és 113 millió embert fenyeget közvetlenül az éhínség. Pontosan mely területek érintettek, és mennyire valószínű, hogy a belső migráció helyett a lakosok más kontinensek irányába indulnak el?\n\n– Ezek júniusi adatok, azóta sokkal rosszabb a helyzet, 20-30 százalékkal nőttek a számok. Leginkább a kelet-afrikai térséget sújtja az éhínség, ahol év végéig az ötvenmilliót is elérheti az éhezők száma. S akkor még nem említettük a másik kiemelt válságzónát, Nyugat-Afrikát. Ezeknek az embereknek a kontinens elhagyására nincs igazán lehetőségük, hiszen nincs pénzük az embercsempészekre. Leginkább az figyelhető meg, hogy az aszály sújtotta területekről mennek át a városokba vagy a menekülttáborokba. Ahonnan érzékelhető a migráció – és nem az éhezés, hanem a rossz gazdasági viszonyok miatt –, az Észak-Afrika, ahol a középosztálynak van még pénzügyi tartaléka, hogy az embercsempészeket megfizesse.\n\n– Egyértelmű véleményeket hallani arról, hogy az orosz–ukrán háború felgyorsította a már eleve tragikus folyamatokat, hiszen Oroszország és Ukrajna adja a világ teljes búzaexportjának nagyjából egyharmadát, a kukoricaexport 20 százalékát, valamint a napraforgóolaj exportjának 80 százalékát. Egyre kevesebb ukrán hajó tart a leginkább éhínség által sújtott területek (Szomália, Etiópia, Jemen) felé. Ebben az esetben milyen lehetőségei vannak az afrikai országoknak, és mitől függ, hogy egyes országok ellenállóbbak a krízissel szemben?\n\n– A fő kérdés az, hogy ezek az országok rendelkeznek-e olyan működőképes kormányokkal, tartalékokkal, amikkel pótolni tudják a kieső orosz és ukrán gabonát. Nagyon jó példa Egyiptom, ahol az ország importjának 80 százalékát Oroszország és Ukrajna adta és a lakosság gabonafelhasználásának negyven százalékát fedezte a háború előtt, még sincsen éhínség. Az egyiptomi kormánynak megvannak azok a nemzetközi kapcsolatai és tartalékai, hogy a gabonát más csatornákon szerezze be. Ehhez képest egy Dél-Szudán vagy Szomália – ahol nincsenek pénzügyi tartalékok és alternatív beszerzési források – nagyon rossz helyzet van, hiszen a nemzetközi segélyszervezetekre vannak szorulva ezek az országok. Például az ENSZ kétéves költségvetési tervezettel gazdálkodik, ami azt jelenti, hogy nehezen tud reagálni a hirtelen fellépő válságokra. Ilyenkor donorkonferenciákat szoktak szervezni, viszont most annyi helyen kellene pénzt befektetni, amire nincs kapacitás. Ráadásul a duplájára növekedett a rászorulók száma, s közben az élelmiszerárak is drasztikusan megugrottak\n\n– Közben naponta több tízezren hagyják el Ukrajnát, mozog a Balkán. Európa mire számíthat?\n\n– Az ENSZ és a többi nagy szervezet legutóbbi felméréseiből – amit az ukrán menekültek körében végeztek el – az látszik, hogy többségben vannak azok, akik hosszú távon vissza akarnak majd térni a hazájukba, de a közeljövőt a háború és a rossz gazdasági körülmények miatt nem tudják Ukrajnában elképzelni. Maga az ukrán kormány sem biztatja az embereket a visszatérésre, így ez a probléma még évekig velünk maradhat.\n\n– Az utóbbi időben a migráció már nemcsak egy társadalmi jelenség lett, hanem komoly feszültségforrást jelent országok között, gondoljunk a lengyel–belarusz krízisre, vagy arra, hogy Ankara támogatásért cserébe tartja vissza az országban feltorlódott szír migránstömegeket. A helyzet törékeny, milyen eszközök állnak Európa rendelkezésére?\n\n– Ne legyenek illúzióink, csak politikai alkukkal tudunk védekezni. Ha Erdogan török elnök holnap megnyitja a határokat, valóban százezrek indulnának meg. Ugyanakkor egyre inkább esik azon szírek száma, akik Európa felé vennék az irányt. Minden évben készül egy nagy török közvélemény-kutatás a témával kapcsolatban, és abból az derül ki, hogy míg öt-hat évvel ezelőtt a döntő többsége a szíreknek szívesen vette volna az irányt Európa felé, most a legtöbben azt mondják, hogy Törökországban maradnának. Ugyanakkor az is látszik, hogy ez az, amit a törökök a legkevésbé szeretnének. Ami biztos, hogy Szíriába senki nem akar visszatérni. Nem véletlen, hogy a következő török választás kapcsán az ellenzék jobbról előzi Erdogant, és azt mondják, hogy egy nagy menekülttáborrá tette az országot.\n\nMarsai Viktor, Migrációkutató Intézet kutatási igazgatója (Fotó: Horváth Péter Gyula/hirado.hu)\n\nA szírek részéről érthető, hogy maradni akarnak, rengeteg, több százezer gyermek már Törökországban született, ráadásul hallják a híreket arról, hogy nem könnyű bejutni már Európába. Ugyanakkor keveset beszélünk a becslések szerint félmilliónál is több afgánról, akik szintén Törökországban rekedtek. Többségük biztosan elindulna Európa felé, ha megnyílnának a határok.\n\n– Míg Afrikában a lakosság száma az utóbbi harminc évben megduplázódott, addig Európa népessége rohamosan csökken. Van annak egyáltalán realitása, hogy ezek a folyamatok visszafordíthatók legyenek?\n\n– Látjuk, hogy az európai országok egy része is realizálta ezt a problémát. Persze nagy kérdés, hogy mennyire lehet ezt a folyamatot befolyásolni. A magyar kormány óriási erőfeszítéseket tesz a kedvezőbb demográfiai adatok elérése érdekében a családok támogatásával. Ezek az óriási erőfeszítések arra voltak elegendők, hogy a nagyjából 1,25 százalékos termelékenységi rátát felvigyék 1,6-1,7 százalékra, ami önmagában nagyon nagy eredmény, ugyanakkor a társadalmi reprodukcióhoz még mindig 2,1-re lenne szükség. Ezt az értéket sehol nem érik el Európában. Ugyanakkor attól óvva intenék mindenkit, hogy azt gondolja, hogy majd jönnek az illegális migránsok és megoldják a munkaerőhiányt. Itt kell éles határt szabni aközött, hogy valaki legálisan vagy illegálisan érkezik egy adott országba. Aki törvényes úton érkezik, általában már egy konkrét állás vagy iskola miatt jön Európába, magyarán, jó eséllyel valóban el tud majd helyezkedni az adott országban. Ugyanakkor az illegális migránsok többségének sem nyelvtudása, sem olyan szakképzettsége nincs, amivel az európai munkaerőpiacon megállnák a helyüket. Ha megnézzük a svédországi vagy német számokat, a 2015 óta érkezett migránsok ötven százaléka sem tudott elhelyezkedni, a hölgyeknél pedig még katasztrofálisabb ez az arány.\n\n– Mivel hozható összefüggésbe az, hogy egyre kevesebbet hallunk sok emberáldozatot követelő terrorcselekményekről Európában?\n\n– Nem arról van szó, hogy „igény ne lenne” rá, hiszen a dzsihadista radikalizmus jelen van a kontinensen. Sokat fejlődött a titkosszolgálatok és a rendőrség közti nemzetközi koordináció, a megfigyelések minősége. Manapság sokkal nehezebb megszervezni egy országhatárokon átívelő, sokemberes terrorsorozatot. Nem véletlen, hogy most magányos farkasokként próbálkoznak, szerencsére sokkal kisebb hatásfokkal. Jól dolgoznak a szolgálatok. Ugyanakkor, ha megnézzük az Europol adatait, jól látható, hogy a letartóztatások száma továbbra is magas, tehát a hatékony elhárítás nélkül továbbra is magas lenne a terrortámadások száma.\n\n– A magyar kormány úttörő politikát folytat számos kérdésben, a migrációs tekintetében is. Az Orbán-kormány Afrikára úgy tekint, mint a lehetőségek hazájára, és a segítségnyújtásra helyezi a hangsúlyt. Ha a globális gazdasági nagyhatalmak összeállnának, hol lenne a leghatékonyabb a segítség, milyen ágazatokban rejlenek potenciális lehetőségek?\n\n– Azt látjuk, hogy amiben Afrika fejlődik, azt leginkább magának köszönheti. A világ nagy része a kontinenst nyersanyag-termelő kosárként használja, és szeretné a jövőben is használni, gondoljunk Kínára, Franciaországra vagy Indiára. Leginkább Európa feladata lenne a térség megsegítése, hiszen a tömeges illegális migráció minket fenyeget leginkább. Afrikából nem fognak tömegek elindulni Kína vagy Amerika felé.\n\nMarsai Viktor (Fotó: Horváth Péter Gyula/hirado.hu)\n\n– Az orosz–ukrán háború háttérbe szorította a mainstream médiából a közel keleti országok (Szíria, Irak) válságát vagy Afganisztán helyzetét. Mi a helyzet most ezekben a térségekben?\n\n– A helyzet nem jó, annak ellenére, hogy a politikai figyelem csökken ezen válságok felé – ami egyébként újabb problémákat generál. Oroszországnak például jóval kevesebb kapacitása van arra, hogy támogassa az Aszad-rezsimet. Annak a megítélése, hogy ez most jó vagy rossz, más kérdés. De látható, hogy a turizmus visszaesése az orosz és ukrán turisták elmaradásával kapcsolatban a vendégéjszakák drasztikus csökkenésével járt például Egyiptomban. Sokszor hangzik el az a progresszív nézet, hogy az ENSZ rasszista módon csak Ukrajnának segít, a többi rászoruló térségnek nem, de ez demagóg gondolat. Ha megnézzük az ENSZ világélelmezési programjának (WFP) oroszlánrészét nyugati államok vagy szervezetek fedezik.\n\n– Pénteken felesküdtek az első magyar határvadászok, Orbán Viktor miniszterelnök pedig az egyre erősödő migrációs nyomásról beszélt. A most felállított új egység elrettentő erőt jelenthet a Szerbiában feltorlódott illegális migránsok tömegének?\n\n– A Nyugat-Balkánon már feltorlódott tömegek nem fognak visszamenni Afganisztánba vagy Kamerunbam, de a határvadászok segítségével még hatékonyabban még több illegális migránst lehet majd elfogni. Illetve, amit a társadalom valószínűleg nem érzékel, hogy a rendőrség és a katonaság extra leterhelést kapott a migráció által az elmúlt években. Ehhez jött még az ukrán krízis, így már két oldalról folyt a leterhelés. S valljuk, be a honvédségnek nem az az elsődleges feladata, hogy illegális migránsokkal foglalkozzon, amikor háború dúl a szomszéd országban. Erre szakosított egységek kellettek, a határvadászok, akik tehermentesítik a katonaságot és a rendőrséget.\n\nKapcsolódó tartalom",
    "Vajn idén is világcsúcsért izgulhatunk Berlinben?": "Eliud Kipchoge 2018-as berlini eredménye volt az utolsó és azóta is fennálló világrekord a pályán, a kenyai legenda 4 év után újra visszatér Berlinbe maratont futni.\n\n© Getty Images\n\n2018-ban Eliud Kipchoge 2:01:39-cel állította be a ma is élő világcsúcsot. 1 perc 18 másodpercet javított honfitársa, Denis Kimetto 2014-es világcsúcsán. A következő évben, tehát 2019-ben az eitóp hosszútávfutó legenda, Kenenisa Bekele kis híján megdöntötte Kipchoge rekordját: 2:01:41-es maratont futott, ami a valaha volt második legjobb idő.\n\nVajon miért ideális Berlin a maratoni világcsúcsok szempontjából? Az általában kedvező átlaghőmérséklet, valamint a sík, jó minőségű útvonal adja a képlet főbb jellemzőit. Ehhez jön az iramfutók segítsége, akik precízen belőtt iramfutással vezetnek minden rekordra törekvőt.\n\nA Berlin Marathont 1974-ben egy berlini pék, Horst Milde alapította, aki a futás iránti szenvedélyét a Brandenburgi kaputól nyugatra lévő, 300 éven át virágzó családi kenyér- és süteményüzletével egészítette ki. Az első rendezés során 244 célba érkező volt, közülük csupán 10 nő. A férfiaknál 2:44:53 volt a győztes idő, nőknél pedig 3:22:01. Milde türelmesen rendezgette a versenyeket, mígnem az idei évben már odáig nőtt az általa megálmodott rendezvény, hogy a világ egyik legnagyobb maratonjává vált. Idén 45 ezer induló áll rajthoz. Horst Milde pedig már csupán a háttérből figyeli az eseményeket, fia Mark Milde vette át a versenyigazgatói feladatokat.\n\nAmikor Németország 1990 októberében 45 évnyi szétszakítottság után egyesült, a maraton útvonala először ment át a korábbi keleti zónán, ezzel világszerte ismertté vált, mint a szabad lehetőségek és érzések szimbóluma – ez az életérzés akkor végigsöpört Európán.\n\n© Getty Images\n\nA 11 berlini maratoni világrekord története\n\n1977\n\nChrista Vahlensieck (Nyugat-Németország) 2:34:47-es világcsúcsot futott Berlinben abban az időben, amikor a női futók kezdték felfedezni a maratonban rejlő új lehetőségeket, ezzel is növelve a nyomást, ami végül az 1984-es olimpián való női maratoni részvételhez vezetett.\n\n1998\n\nA brazil Ronaldo da Costa, a legfiatalabb volt egy 11 fős szegény sorsú családban, csak ritkán versenyzett hazáján kívül. Az 1996-os atlantai olimpián szerény 16. helyen végzett 10 000 méteren. Első berlini látogatásán 1997-ben ötödik lett (2:09:07), de a következő évben három percet javított, és megdöntötte a 10 éve élő világrekordot. Da Costa az egyetlen dél-amerikai, aki futott maratoni világrekordot. Nemzeti hős lett.\n\n2001\n\nA japán olimpiai bajnoknő (2000, Sydney), Naoko Takahashi volt az a szerencsés, aki nőként az első 2 óra 20 percen belüli maratont teljesítette. 2:19:46-os világcsúcsidővel ért célba Berlinben.\n\n2003-2018\n\nA következő 15 év során három drámaian marginális áttörés Berlint tette a világcsúcsok legfőbb helyszínévé a maratonfutók közt. Paul Tergat (Kenya) volt az első ember, aki 2:05 alatt futotta a maratoni távot, eredménye 2003-ból származik, ideje pedig 2:04:55 volt. Haile Gebrselassie (Etiópia) tovább faragott ezen az időn, 2008-ban 2:03-as eredményével immár behozta 2:04 alá a klasszikus táv világcsúcsát. Amikor Dennis Kimetto (Kenya) 2014-ben 2:02:57-et futott, akkor pedig már a 2:03 alatti maratoni időt ünnepelte az atlétika.\n\nA 2018-as berlini maratonon Eliud Kipchoge tökéletes versenyt futott, pedig féltávnál már egyedül volt. Kipchoge ebben a helyzetben is megőrizte mérföldenkénti 4:38-as átlagtempóját egészen a verseny utolsó mérföldjéig, ahol az utolsó 1,36 mérföldet megdöbbentő, 4:30-as átlagtempóval teljesítette, ami a leggyorsabb részidő volt a verseny során. A maratoni világcsúcs ezzel 2:02 alá került, 2:01:39-cel. Kipchoge nagy riválisa, Kenenisa Bekele, nagyon gyorsan megközelítette a világcsúcsidőt, egy évvel később, 2019-ben 2:01:41-et futott ugyancsak Berlinben az etióp futó.\n\n© Getty Images\n\nHa a berlini maratonfutás eddigi történelmi tendenciái sugallnak valamit, az az, hogy itt nem pusztán lehetséges a világcsúcsdöntés, hanem szinte elvárt. Mindenesetre Eliud Kipchoge és a tavalyi győztes, etióp Guye Adola összecsapása során idén bármi lehetséges.\n\n[emphasized big=\"Világrekordok Berlinben\" expiration-date=\" \"]\n\nFérfiak\n\n1998. Ronaldo da Costa - 2:06:05\n\n2003. Paul Tergat - 2:04:55\n\n2007. Haile Gebrselassie - 2:04:26\n\n2008. Haile Gebrselassie - 2:03:59\n\n2011. Patrick Makau Musyoki - 2:03:38\n\n2013. Wilson Kipsang - 2:03:23\n\n2014. Dennis Kimetto - 2:02:57\n\n2018. Eliud Kipchoge - 2:01:39 (jelenleg is élő világcsúcs)\n\nNők\n\n1977. Christa Vahlensieck - 2:34:48\n\n1999. Tegla Loroupe - 2:20:43\n\n2001. Naoko Takahashi - 2:19:46\n\n[/emphasized]",
    "A Közel-Kelet lassan élhetetlenné válik": "Idén nyáron Európa területének 60 százalékát súlyos aszály sújtotta. Eközben újra súlyos aszály dúl Szíriában, pusztító homokviharok fojtogatják az embereket Irakban, Irán északnyugati részén az Urmia-tó pedig nagyrészt eltűnt. Teherán metropoliszában már évek óta süllyed a talaj, mert ellenőrizetlenül szivattyúzzák ki a talajvizet. Nem véletlen tehát, hogy november közepén a következő éghajlati világkonferenciára az egyiptomi Sarm-al-Sejk városában kerül sor.\n\nA MENA régió panasza\n\nVilágszerte csaknem négymilliárd ember él vízhiányos területeken, miközben több, mint egymilliárd él rendkívüli vízhiány közepette. A Világgazdasági Fórum a 2021-es globális kockázati jelentésében a fertőző betegségek után a második legnagyobb kockázati tényezőként emelte ki az éghajlatváltozás elleni fellépés elmulasztását.\n\nJelenleg a Közel-Kelet és Észak-Afrika (MENA) országait súlyosan sújtja a vízhiány, és az egyik legsebezhetőbb övezetnek tartják őket. Az alacsony csapadékszint, a gyors urbanizáció, a kiterjedő elsivatagosodás és a gyakori aszály miatt a világ 17 leginkább vízhiányos országa közül 12 a Közel-Keleten található.\n\nA kilőtt gabonaárak újabb óriási kihívás elé állítják a közel-keleti kormányokat. Fotó: depositphotos A kilőtt gabonaárak újabb óriási kihívás elé állítják a közel-keleti kormányokat. Fotó: depositphotos\n\nA Világbank azt jósolja, hogy 2050-re a vízhiány miatt a globális GDP növekedési üteme hat százalékkal csökken, és ezt kiemelt kockázatként jelölte meg. Mivel a közel-keleti és észak-afrikai régió teljes kiterjedésének csak két százaléka vizes élőhely, a korlátozott tartalékok nem képesek megbirkózni az éghajlatváltozással.\n\nAz amerikai Nemzeti Hírszerzési Tanács legfrissebb, „Global Trends: Paradox of Progress” elnevezésű jelentése szerint „Több mint 30 ország – ezek közel fele a Közel-Keleten – 2035-re rendkívül nagy vízhiányt fog tapasztalni, ami fokozza a gazdasági, társadalmi és politikai feszültségeket.”\n\nA migrációs időzített bomba\n\nAz ENSZ Menekültügyi Főbiztosának Hivatala (UNHCR) szerint a szélsőséges időjárási események általában tömeges migrációt és dominószerű kimozdulásokat indítanak el. Korlátozott erőforrásokkal és vízhiányos éghajlati gócokon élve az emberek belső menekültekké (IDP) válhatnak. Amikor a környezet egyre ellenségesebbé válik, ez „dominóhatást” hoz létre és a katasztrófa szélén álló emberek akár „hontalanná” is válhatnak.\n\nKomoly problémává vált a vidéki migráció a városokba egy olyan régióban, ahol a lakosság több mint fele városi területen él. És ez még nem ér véget, mivel a korlátozott készletekre nehezedő növekvő nyomás még nagyobb migrációt okozhat, és mindez ördögi körré válik. Becslések szerint 2060-ra 150-200 millió ember kényszerülhet elhagyni az éghajlattal kapcsolatos problémák miatt lakhelyét, és ennek a vízhiány lesz a fő oka. A Közgazdasági és Béke Intézet kutatása szerint valójában két fő migrációs pálya haladhat át MENA-n és Dél-Ázsián.\n\nKapcsolódó cikk Lesznek még kellemetlen meglepetések, amelyek felhajthatják a gabonapiaci árakat Hosszú Ferenccel, az OTP Alapkezelő befektetési igazgatójával a már a háború kirobbanása előtt is, de azután csak még inkább fókuszba került nyersanyagpiacokról beszélgettünk.\n\nA szélsőséges körülmények, a vízbiztonság romlása akár háborúkat és komoly konfliktusokat is okozhat. Az ilyen körülmények - akár a hozzáférés szűkössége, akár megtagadása miatt -, gyorsan határokon átnyúló katonai konfliktust robbanthatnak ki, ahogyan azt a 2014-es kirgiz és tádzsik hadsereg közötti összecsapásoknál, valamint a 2016-os Kirgizisztán és Üzbegisztán határkonfliktusánál láthattuk. Nem zárható ki az eszkaláció lehetősége Egyiptom és Etiópia között sem.\n\nNapjainkban annyi vizet vonnak el az Eufrátesz felső folyásából Törökországban és Szíriában, hogy az eredeti vízmennyiségnek csak töredéke jut el Dél-Irakba. Bászrában a folyó már annyira szennyezett, hogy vize már alig használható. A Tigris ugyanerre a sorsra jutott, mióta Törökország 2019-ben befejezte a hatalmas Ilisu-gátat. Vannak, akik attól is tartanak, hogy a szomszédok víz körüli vitája a jövőben háborúkhoz vezet.\n\nA népesség növekedése nyomást gyakorol a természetre\n\nMindennek csak részben van köze az éghajlatváltozáshoz: az egyre növekvő népesség egyre több mezőgazdasági terület fejlesztését teszi szükségessé, és növeli a vízfogyasztást a városokban. 1992-ben Egyiptomban például 58 millióan éltek - ma 107 millióan.\n\nAz elavult, pazarló öntözőrendszerek problémát jelentenek, csakúgy, mint a vízigényes növények, például a gyapot és a rizs kiterjedt termesztése. A folyók kiszáradásának oka az egyre új villamosenergia-termelési és öntözési gátak építése is.\n\nVan-e legalább gyógyír?\n\nA jelenlegi körülmények között milyen azonnali lépéseket tehetnek a MENA-országok a vízbiztonság fokozása érdekében?\n\nElőször is, a régió szennyvizének közel 82 százalékát nem hasznosítják újra eléggé, márpedig ez csökkentheti a vízhiányt. Ideje felhagyni a használt víznek piszkosnak gondolni, miután újrahasznosítottuk, könnyen el kell fogadni „új” vízforrásként.\n\nEmellett több beruházásra van szükség a mezőgazdasági hatékonyság növelése érdekében, hogy a víz ne vesszen kárba. Olyan technikákkal, mint a precíziós öntözés és a jobb vetőmag, kevesebb vízre lenne szükség. A Világbank kutatása szerint a szürke infrastruktúrák, például csövek és szennyvíztisztító telepek építése zöld kiegészítők, például vízgyűjtők és vizes élőhelyek mellett hozzájárulhat a vízminőség és az ellátás javításához.\n\nÉs végül, a Közel-Kelet felszíni vizének csaknem 60 százaléka eredetileg a régión kívüli területekről származik, és ezen készletek igazságos elosztása segíthet a helyzet javításában.\n\n(Káncz Csaba szerzői oldala itt érhető el.)",
    "Ferenc pápa: Isten Atya, és valahányszor elveszünk, ő jön, és megkeres bennünket!": "Ferenc pápának a déli Úrangyala elimádkozásakor mondott teljes beszédének fordítását közreadjuk.\n\n\n\nKedves testvéreim, jó napot kívánok!\n\nA mai liturgia evangéliumának témája az irgalmasságról szóló három példázat (vö. Lk 15,4–32). Azért hívják így őket, mert Isten irgalmas szívét tárják fel előttünk. Jézus ezeket a farizeusok és írástudók méltatlankodására válaszolva mondja el, akik szemére vetik: „Ez bűnösökkel áll szóba, sőt eszik is velük” (Lk 15,2). Megbotránkoztak, mert Jézus a bűnösök közé ment. Ha számukra ez vallási szempontból botrányos, Jézus azzal, hogy szóba áll a bűnösökkel és együtt eszik velük, azt mutatja meg, hogy Isten is ilyen: ő senkit sem zár ki, azt akarja, hogy mindenki ott legyen a lakomáján, mert mindenkit gyermekeként szeret, kivétel nélkül mindenkit. A három példázat tehát összefoglalja az evangélium lényegét:\n\nIsten Atya, és valahányszor elveszünk, ő jön, és megkeres bennünket.\n\nA példázatok főszereplői ugyanis Istent képviselik: egy pásztor, aki elveszett juhát keresi, egy asszony, aki megtalálja az elveszett drachmát, és a tékozló fiú apja. Álljunk meg egy olyan tulajdonságnál, amely közös e három főszereplőben, melyet a következőképpen határozhatunk meg: a hiány miatti nyugtalanság. Hiányzik a bárány, hiányzik a pénzérme, hiányzik a fiú; a hiány nyugtalansága: mindhárom példázat szereplője nyugtalan, mert hiányzik neki valami. Végeredményben, ha egy kicsit számolnának, mindhárman megnyugodhatnának: a pásztornak hiányzik egy báránya, de van kilencvenkilenc másik, „ki érdekel, ha egy elveszik?” – mondhatná; az asszonynak hiányzik egy drachmája, de van kilenc másik; és az Atyának is van egy másik, engedelmes fia, akinek szentelheti az életét… Minek gondoljon arra, aki elment, hogy szabados életet éljen? Ezzel szemben a szívükben – a pásztor, az asszony, az apa szívében – nyugtalanság van amiatt, ami hiányzik: a bárány, a drachma, az eltávozott fiú miatt.\n\nAki szeret, az aggódik azért, aki hiányzik, vágyik arra, aki nincs jelen, keresi azt, aki elveszett, várja azt, aki eltávolodott. Mert nem akarja, hogy bárki is elvesszen.\n\nTestvéreim, Isten ilyen: nincs „nyugta”, ha eltávolodunk tőle, szomorú, aggódás él a szívében; és elindul, hogy keressen bennünket, míg vissza nem visz a karjaiban.\n\nAz Úr nem számol a veszteséggel és a kockázattal, neki apai és anyai szíve van, és szenved szeretett gyermekei hiánya miatt. De miért szenved attól, hogy ez a nyomorult fiú elment?” Szenved, szenved. Igen, Isten szenved attól, hogy távol vagyunk tőle, szenved, amikor eltévedünk, várja a visszatérésünket. Ne feledjük:\n\nIsten mindig tárt karokkal vár bennünket, bármilyen élethelyzetben vesszünk is el.\n\nAhogyan az egyik zsoltár mondja, ő nem alszik, hanem mindig őrködik felettünk (vö. Zsolt, 121,4–5).\n\nNézzünk most magunkra és tegyük fel magunknak a kérdést: vajon utánozzuk-e ebben az Urat, vagyis megvan-e bennünk a hiány miatti nyugtalanság? Vágyunk-e azok után, akik nincsenek itt, akik eltávolodtak a keresztény élettől? Vajon hordozzuk-e ezt a belső nyugtalanságot, vagy nyugodtak és zavartalanok vagyunk egymás között? Más szóval, akik hiányoznak közösségeinkből, tényleg hiányoznak nekünk? Vagy csak úgy teszünk és nem is érinti meg a szívünket? Aki hiányzik az életemből, az valóban hiányzik? Vagy magunk között elvagyunk kényelmesen, boldog nyugalomban a csoportjainkban – „egy kiváló apostoli csoport tagja vagyok!” –, és nem érzünk együtt azokkal, akik távol vannak? Ez nemcsak arról szól, hogy „nyitottak legyünk mások felé”, ez az evangélium! A pásztor a példázatban nem azt mondta: „Kilencvenkilenc juhom már van, ki kényszerít, hogy megkeressem az elveszettet, hogy az időmet vesztegessem?” Hanem útnak indult. Gondolkodjunk hát el kapcsolatainkról: imádkozom-e azért, aki nem hisz, aki eltávolodott, aki megkeseredett? Vonzzuk-e a távoliakat Isten stílusával, ami a közelség, az együttérzés és a gyengédség? Az Atya arra kér, hogy figyeljünk oda azokra a gyermekeire, akiket a legjobban hiányol. Gondoljunk egy ismerősünkre, aki közel áll hozzánk, és aki talán még sosem hallotta, hogy valaki azt mondta volna neki: „Tudod, te fontos vagy Istennek!” „De szabálytalan élethelyzetben vagyok, nagy rosszat tettem, súlyos bűnt követtem el…” – „Te fontos vagy Istennek!” Mondjuk meg neki:\n\nLehet, hogy te nem te keresed őt, de ő keres téged!\n\nLegyünk nyugtalan szívű emberek! Nyugtalanítsanak bennünket ezek a kérdések, és imádkozzunk a Szűzanyához, mennyei édesanyánkhoz, aki fáradhatatlanul keres és gondjaiba vesz bennünket, gyermekeit!\n\n*\n\nA Szentatya szavai az Úrangyala elimádkozása után:\n\nKedves testvéreim!\n\nHolnapután háromnapos útra indulok Kazahsztánba, ahol részt veszek a világvallások és a hagyományos vallások vezetőinek kongresszusán. Lehetőség nyílik találkozni számos vallás képviselőjével és párbeszédet folytatni olyan testvérekként, akiket a béke iránti közös vágy tölt el, melyre világunk szomjazik. Már most szeretném szívélyesen üdvözölni a résztvevőket, valamint a hatóságokat, a keresztény közösségeket és annak a hatalmas országnak a teljes lakosságát. Köszönöm a látogatásom előkészítése során végzett munkát. Kérek mindenkit, hogy imádsággal kísérje a párbeszédnek és a békének ezt a zarándoklatát.\n\nImádkozzunk továbbra is az ukrán népért, hogy az Úr adjon nekik vigaszt és reményt! Krajewski bíboros, a szeretetszolgálatért felelős dikasztérium prefektusa ezekben a napokban Ukrajnában tartózkodik, hogy különböző közösségeket meglátogasson és konkrét tanúságot tegyen a pápa és az Egyház közelségéről.\n\nMostani imánkhoz kapcsolódóan szeretnék megemlékezni Maria de Coppi komboniánus misszionárius nővérről, akit a mozambiki Chipenében megöltek, ahol közel hatvan éven át szeretettel szolgált. Tanúsága adjon erőt és bátorságot a keresztényeknek és Mozambik egész népének!\n\nKülön köszöntöm Etiópia kedves népét, amely ma ünnepli hagyományos újévét: biztosítom őket imáimról, a béke és a kiengesztelődés ajándékát kívánom minden családnak és az egész nemzetnek.\n\nNe feledkezzünk el imádkozni a diákokért, akik holnap vagy holnapután újra megkezdik az iskolát!\n\nMost pedig köszöntelek mindnyájatokat, rómaiak és más országokból érkezett zarándokok. Köszöntöm a családokat, az egyházközségi csoportokat, az egyesületeket. Külön is üdvözlöm a kolumbiai katonákat, a Costa Rica-i csoportot és az argentin nők képviseletét a Világgazdasági Fórumon. Köszöntöm a hitvallás letételére készülő cantùi fiatalokat, a Musile di Piave-i, a Ponte a Tressa-i és a vimercatei hívőket, valamint az Erőszakmentes Mozgalom tagjait s a Szeplőtelen Fogantatás-plébánia fiataljait!\n\nSzép vasárnapot kívánok! Kérlek benneteket, ne feledkezzetek el imádkozni értem! Jó étvágyat az ebédhez! Viszontlátásra!\n\nFordította: Tőzsér Endre SP\n\nFotó: Vatican.va\n\n\n\nMagyar Kurír",
    "Oroszország háborúja Ukrajnában – az Index pénteki hírösszefoglalója": "Ukrajna pszichiátriaiellátás-rendszere alapvetően is korszerűtlen és elavult: ezen ront még jelentősen a háborúból érkező ukrán katonák serege.\n\nAz ország nyugati régióiban még úgy-ahogy üzemelő pszichiátriai intézmények már nem tudnak több beteget fogadni, az ott dolgozó orvosok szerint a frontról érkező katonákat a civil ellátórendszerbe irányítják, mert a katonai kórházak nem tudják ellátni őket – írja a G7.\n\nA háború kezdetekor a keleti országrészben számos bentlakásos pszichiátriát bezárattak, a betegeket pedig átvezényelték az ország nyugati részébe, például a Lviv Regionális Pszichiátria és Kórházba. Egy lvivi pszichiátria eredetileg 840 férőhelyes volt, ezt bővítették ki 1000 ágyra, azonban még ez is kevés. A kórház igazgatója szerint az új betegeket kénytelenek elküldeni, mert nincs hely.\n\nAz ukrán hatóságok azt tervezik, hogy újranyitnak egy intézményt, amely eredetileg árvaházként épült, majd évekig pszichiátriaként funkcionált."
}