{
    "Cáfol a külügy, mégsem tartóztattak le Ghánában magyar diplomatát": "A rendőrség péntek este letartóztatta Békési Dávidot, a ghánai magyar nagykövetség helyettes misszióvezetőjét, mert gondatlanul vezetett az Accrai repülőtér környékén lévő úton – írta meg honlapján az Asaasee Radio. Paczolay Máté külügyi szóvivő arról tájékoztatta az Indexet: „semmiféle letartóztatás nem történt”.\n\nSzemtanúk szerint a repülőtér elkerülő szakaszán közlekedési szolgálatot teljesítő rendőrök letartóztatták a diplomatát, aki egy Toyota RAV 4 típusú gépkocsit vezetett – írta forrás, hozzátéve, hogy a szemtanúk a portálnak elmondták, hogy a diplomata állítólag a letartóztatása után percekig ellenállt annak, hogy a rendőrőrsre vigyék. Ellenállása közben a szemtanúk szerint a letartóztatást végző rendőrök megjegyezték, hogy a diplomatát már többször figyelmeztették ugyanezért a magatartásért.\n\nA diplomatát azóta szabadon engedték, miután az ügyet a diplomáciai gyakorlatnak megfelelően a Külügyminisztériumhoz továbbították. A rendőrség hivatalosan még nem nyilatkozott az ügyről.\n\nPaczolay Máté külügyi szóvivő arról tájékoztatta lapunkat: valóban volt egy rendőri intézkedés, amelyben a magyar diplomata együttműködő volt, a felek végül a ghánai külügyminisztérium bevonásával, a rendőrőrsön tisztázták az esetet.\n\nA vizsgálat alatt megállapítást nyert, hogy a rendőri intézkedés jogellenes volt, így a magyar diplomata szabadon távozhatott. Mindezek fényében mi sem szeretnénk a továbbiakban kommentálni az esetet, de szeretném kihangsúlyozni, hogy semmiféle letartóztatás nem történt\n\n– tájékoztatott a külügyi szóvivő.",
    "Baszkföld büszkeségei különböző úton járnak": "Az vesse rá az első követ, aki nem így tenne, legfeljebb az nem elegáns, hogy Inaki, aki korábban többször hangsúlyozta a baszk identitását, hirtelen már arról beszél, hogy felfedezte afrikai gyökereit.\n\nMa este az öccse, Nico is debütálhat – a spanyol válogatottban! A kisebbik Williamset talán még tehetségesebbnek tartják a bátyjánál, amit ma a Sávjc elleni találkozón a nemzetközi porondon is bizonyíthat.\n\nMazinho, Rafinha és Thiago\n\nPersze nem csupán a két Williamsszel esik meg, hogy testvér létükre különböző válogatottban szerepelnek. Íme, néhány ismert példa.\n\nA korábbi brazil válogatott Mazinho fiai, Rafinha és Thiago Alcantara spanyol állampolgárságú is. Rafinha, aki korábban szerepelt a Barcelonában, az Internazionaléban és a Paris Saint-Germainben is, s jelenleg a Real Sociedad labdarúgója, a brazil válogatott választotta. Nem biztos, hogy jól döntött, hiszen csak kétszer lépett pályára a selecaóban. Thiago, Olaszországban született és Spanyolországban nevelkedett, tehát három ország válogatottját is választhatta. Ő is a Barcelonában vált híressé, aztán megfordult a Bayern Münchenben is, jelenleg a Liverpoolban futballozik, 46-szoros spanyol válogatott, de a nagy sikerekből, a vb- és az Eb-győzelmekből kimaradt.\n\nPaul Pogba és kétes hírű bátyjai\n\nPaul Pogba felmenői guineaiak, a két ikerbátyja, Florentin és Mathias még Guineában, Conakryban született, ők is labdarúgók, s szerepeltek is a guineai válogatottban. A testvérek közül a legkisebb a leghíresebb, Paul Pogba már Párizsban jött világra, csupán 16 éves volt, amikor a Manchester United lecsapott rá. Tagja volt a 2018-ban világbajnok francia csapatnak, s e nyáron visszaigazolt Juventusba, ahol négy évet korábban már focizott.\n\nA rokoni kapcsolatai azonban kételyeket ébresztenek. Szeptemberben derült fény arra, hogy még márciusban gyerekkori barátai Mathias testvérével közösen elrabolták, amikor hazalátogatott, hogy pénzt követeljenek tőle.\n\nJerome és Kevin-Prince Boateng\n\nJerome és Kevin-Prince Boatengnek csak ghánai édesapjuk a közös, igaz, mindketten Németországban nevelkedtek. Kevin-Prince talán jobb futballista, mégis a hátvéd Jerome vált sikeresebbé, aki 76-szoros német válogatott, tagja volt a 2014-ben világbajnok csapatnak.\n\nUtánpótláskorúként Kevin-Prince is szerepelt a német korosztályos válogatottakban, felnőttként aztán Ghánát választotta. Annak dacára kitartott, hogy a szóbeszéd alapján az első benyomásai finoman szólva vegyesek voltak. A meghirdetett első edzésre, amelyen rész vett, egyedül ő jelent meg időben, hiába, a német precizitás...\n\nTaulant és Granit Xhaka\n\nTaulant és Granit Xhaka koszovói albán családban született – Svájcban. Taulant felnőttként az albán válogatott invitálását fogadta el, Granit viszont kitartott a szülőhazája, Svájc mellett.\n\nA sor még folytatható, de az említettek a leghíresebbek a nemzetközi futballéletben.\n\nBorítókép: Inaki és Nico Williams együtt, de csak a Bilbaóban (Fotó: AFP)",
    "Egy férfi behatolt az oroszlánok közé az accrai állatkertben, nem élte túl": "Belehalt sérüléseibe egy férfi, aki a kerítésen átmászva behatolt az oroszlánok kifutójába a ghánai főváros, Accra állatkertjében vasárnap, és akire az egyik nagymacska rátámadt.\n\nA vadon élő állatok védelmével foglalkozó kormányhivatal közleménye szerint a tragédia déltájban történt, a már élettelen férfi testét egy rutinellenőrzés alkalmával vették észre.\n\nA holttest kiemelése idejére a kifutóban élő négytagú oroszláncsaládot átmenetileg kiköltöztették. A hatóságok megnyugtatták a lakosságot, hogy az incidensben egyetlen oroszlán sem szabadult ki a főváros Achimota Forest nevű elővárosában lévő állatkertből.\n\nA rendőrség vizsgálatot indított. Egyelőre nem tudni, hogy a középkorú férfi miért mászott át a biztonsági korláton, amit követően az oroszlán rátámadt.\n\nA lion in the Achimota Zoo Sunday afternoon attacked and killed an intruder.\n\n\n\nGuards at the Zoo found the lifeless body of the middle-aged man when they sent food to the lions, officials of the Forestry Commission of Ghana have said. #GhanaNewsAgency #GNA #ThisIsGhana pic.twitter.com/f0oYIGXX08 — Ghana News Agency (@GHANANEWSAGENCY) August 28, 2022\n\nAz accrai állatkertet az MTI szerint az 1960-as évek elején alapította Ghána első elnöke, Kwame Nkrumah, eredetileg saját örömére. Az elnök hatalmának 1996-os megdöntése után az intézményt megnyitották a nagyközönség előtt.",
    "Putyin háborúja nyomorba taszítja ezt a kontinenst": "Az év elején a Világbank arra figyelmeztetett, hogy „a legszegényebb országok 60 százalékában már súlyos az adósság-helyzet” – főként Afrikában –, és a következő 12 hónapban akár tucatnyi ország fizetésképtelenség is bekövetkezhet.\n\nÉv végére elérhet Szomáliába az éhínség. Fotó: Pixabay Év végére elérhet Szomáliába az éhínség. Fotó: Pixabay\n\nMoszkva ukrajnai inváziója óta Afrikában az élelmiszerek, az üzemanyagok és a műtrágyák árának ugrásszerű emelkedése, egyben a devizatartalékok kimerülése tapasztalható. Afrika 54 országa közül 23-ban Oroszországtól és Ukrajnától függ az egyik alapélelmiszerük importjának több mint fele. Egyes országok ráadásul még jobban rájuk vannak utalva: Szudán, Egyiptom, Tanzánia, Eritrea és Benin búzájának 80 százalékát, Algéria, Szudán és Tunézia pedig a napraforgóolaj több mint 95 százalékát Oroszországból és Ukrajnából importálja.\n\nAz infláció átka\n\nA globális infláció milliókat taszított szegénységbe. A Világbank arra figyelmeztet, hogy a rendkívüli szegénységben élő afrikaiak száma a 2019-es világjárvány előtti 424 millióról idén 463 millióra emelkedik, ami a kontinens 1,2 milliárdos lakosságának több mint egyharmada. Millióknak kell éhezniük, mivel a Világélelmezési Program 24 milliárd dollárra irányuló felhívása – hogy 2022-ben elérjen a 153 millió embert – csak a felét finanszírozza, mivel a nagyhatalmak forrásaikat a háborús erőfeszítésekre fordítják.\n\nKapcsolódó cikk ENSZ: Milliókat sújt a szárazság Afrikában Egy év alatt egymillió ember vált földönfutóvá Szomáliában az országot sújtó aszály miatt.\n\nNigériában, Afrika legnépesebb országában az árak 20,3 százalékkal nőttek, míg fizetőeszköze, a naira 25 százalékkal esett a dollárral szemben az év eleje óta, annak ellenére, hogy május óta 250 bázispontos kamatemelés történt. Etiópiában az árak 32 százalékkal emelkedtek, a birr értéke pedig körülbelül 82-re esett a dollárral szemben a feketepiacon, a június eleji 60-ról. Ghánában az árak 31 százalékkal emelkednek, és a valuta zuhan, holott Accra agresszíven emelte a kamatlábakat az összeomlás megfékezésére.\n\nÁllamcsődök árnya\n\nZambia 2020 végén ment csődbe, Mali pedig 2022 elején. Jelenleg a nagyobb afrikai országok valószínűtlennek tartják, hogy képesek lesznek 21,5 milliárd dollárnyi eurókötvényállományuk visszafizetésére. Ebbe beletartozik Ghána, amely 2022 júniusa és 2027 májusa között több mint 4 milliárd dollárral tartozik a kötvénytulajdonosoknak, Kenya csaknem 3 milliárd dolláros kötvénytörlesztő számlával a következő öt évre, valamint Etiópia egy 2024-ben esedékes 1 milliárd dolláros eurókötvényével a folyamatos konfliktusok közepette, amely az ország több részét érinti. A csaknem 2 milliárd dollárnyi eurókötvény-törlesztéssel adós Nigéria fizetési képessége szintén kétséges.\n\nMivel hiteleik nagy része kereskedelmi hitelezőktől származik - szemben a kormányoktól és a multilaterális pénzintézetektől, például a Világbanktól és a Nemzetközi Valutaalaptól (IMF) -, adósságaik most változó kamatozásúak, ami azt jelenti, hogy díjaik a kamatlábak miatt emelkedni fognak, követve az USA, az Európai Központi Bank és az Egyesült Királyság növekedését. Ez valószínűleg jelentős tőkekiáramlást idéz elő, és az afrikai központi bankokat kamatemelésre kényszeríti, és ezzel recesszióba sodorja gazdaságaikat.\n\nMivel az adósságuk nagy része dollárban van - amelynek értéke meredeken emelkedik -, az adósságszolgálati költségek még magasabbra fognak emelkedni. Ez arra kényszeríti a szubszaharai afrikai nemzeteket, hogy adósságkönnyítést vagy átstrukturálást keressenek, pusztán azért, hogy visszafizessék hitelezőiket, akik nagyrészt európai és amerikaiak.\n\nA Kína-kérdés\n\nAz Egyesült Államok és Kína közötti rivalizálás Afrikában, amely a versengő érdekek kulcsfontosságú harcterévé vált, még inkább megnehezíti az afrikai országok adósságaik átütemezését. Washington a Pekinggel szembeni egyre harciasabb álláspont részeként a kontinens növekvő eladósodottságát a kínai hitelek eredményének próbálja bemutatni, amelyek célja politikai befolyás megszerzése és afrikai eszközök lefoglalása, amikor az államok fizetésképtelenné válnak.\n\nMíg Kína hitelezése a 2000-es évek elejétől gyorsan bővült az erőforrásokban gazdag afrikai államok, különösen az olajtermelők felé, 2015 után a nyersanyagárak és a növekedési ütemek csökkenésével a hitelezés a 2016-os 29,5 milliárd dolláros csúcsról 2019-ben 7,6 milliárd dollárra esett vissza, és esés azóta is folytatódik. Hiteleit elsősorban infrastrukturális projektekre fordították több mint 10 ezer kilométer vasút, mintegy 100 ezer kilométer autópálya, ezer híd és száz kikötő, valamint erőművek, kórházak és iskolák építésére és korszerűsítésére. Kína jelenleg az Afrikának nyújtott hitelek körülbelül egyötödét adja.\n\nJönnek a zavargások\n\nAz adósság- és megélhetési válságok együttes hatásaként Afrika elszegényedett országaiban - ahol 1,2 milliárd lakosának 60 százaléka 25 év alatti, közel egymilliárd pedig 35 év alatti -, a legtöbben a megélhetésért küzdenek. Az elmúlt hónapokban Szudánban, Tunéziában, Dél-Afrikában, Ghánában és Nigériában tömeges tiltakozások és sztrájkok zajlottak le.\n\n(Káncz Csaba szerzői oldala itt érhető el.)",
    "Egyetlen európai vezető jelent meg a klímaügyi csúcson, hiába utazott ide három afrikai ország elnöke « Mérce": "Három afrikai ország, Szenegál, Ghána és a Kongói Demokratikus Köztársaság elnökei utaztak szeptember 4-én Rotterdamba, ahol az Afrika Alkalmazkodási Csúcson terveztek tárgyalni a fejlett országok vezetőivel kontinensük államainak klímaterveiről.\n\nCsakhogy a fejlett államok vezetői, egy kivételével, nem méltóztattak megjelenni.\n\n„Nem tehetek róla, de némi keserűséggel állapítom meg, hogy az ipari világ vezetői nem jelentek meg. Azt hiszem, ha mi is vettük a fáradságot, hogy elhagyjuk Afrikát, és eljöjjünk Rotterdamba, akkor az európaiaknak és másoknak csak nem lenne nehezebb itt lenniük”\n\n– jegyezte meg a helyzetről Macky Sall, Szenegál elnöke, szavaival egyetértésben nyilatkozott Ghána és Etiópia elnöke is.\n\nAz ENSZ főtitkár-helyettese, Amina Mohammed „féloldalasnak” nevezte a találkozót, és kijelentette, „egy madár két szárnyával tud repülni”. Köszönetét fejezte ki az afrikai vezetők felé, hogy eljöttek, megjegyezve, hogy „nem mintha nem lenne elég fontos teendőjük otthon”.\n\n2009-ben a gazdag országok ígéretet tettek arra, hogy 2020-ig évente 100 milliárd dollárral támogatják a fejlődő országokat az éghajlatváltozás elleni küzdelem finanszírozásában. Ettől a céltól 2020-ra 17 milliárd dollárral elmaradtak, és még mindig nem teljesítették. Az elmaradás túlnyomó többségéért az USA a felelős.\n\nA rotterdami találkozón Macky Sall összekapcsolta ezt a pénzügyi kudarcot az afrikai kibocsátáscsökkentési intézkedések életképességével és méltányosságával. Szenegál a tengeri olaj- és gázfeltárást támogatja, míg a KDK az esőerdőkben és tőzegmezőkön lévő olajkoncessziókat árverésre bocsátja.\n\nSall azt mondta:\n\n„Amikor Afrika országait arra kérik, hogy mondjanak le a környezetszennyező fejlesztésekről a bolygó jelenlegi vészhelyzetének kezelése érdekében, akkor csak az a tisztességes, hogy ennek ellentételezéseként az ehhez való alkalmazkodás költségeit is méltányosan osszák meg… nevezetesen az évi 100 milliárd dolláros pénzügyi kötelezettségvállalást.”\n\nA PowerShift Africa hat afrikai nemzeti alkalmazkodási tervének elemzéséből kiderül, hogy ezek az országok átlagosan a GDP 2,8%-ának megfelelő összeget fordítanak az éghajlatváltozáshoz való alkalmazkodásra. Az ENSZ Környezetvédelmi Programjának becslése szerint a fejlődő országoknak 2030-ig együttesen évente akár 300 milliárd dollárt is költeniük kell az alkalmazkodásra.\n\nA gazdag országok a tavalyi Cop26 csúcstalálkozón vállalták, hogy a 2019-es szintről 2025-re megduplázzák az alkalmazkodás finanszírozásához való hozzájárulásukat. Ez évi 20 milliárd dollárról 40 milliárd dollárra emelné azt. Az önjelölt „alkalmazkodási bajnokok” csoportja, amelyben az USA nem szerepel, azért alakult, hogy megpróbálja elérni ezt a célt.\n\nAfrika a teljes történelmi kibocsátás mindössze 3 százalékáért felelős.\n\nAz európai állami vezetők közül csak Mark Rutte holland miniszterelnök csatlakozott a előre megtervezett csúcstalálkozóhoz, és ő is csak délutánra.\n\nEmmanuel Macron francia államfő ehelyett francia regionális vezetőkkel találkozott Párizsban, míg a kanadai Justin Trudeau otthon maradt, hogy egy saskatchewani tömeges késeléssel foglalkozzon.\n\nfrancia államfő ehelyett francia regionális vezetőkkel találkozott Párizsban, míg a kanadai otthon maradt, hogy egy saskatchewani tömeges késeléssel foglalkozzon. Finnország és Norvégia kormányai nem válaszoltak arra, hogy mit csinált ehelyett Sanna Marin , illetve Jonas Gahr Store .\n\nés kormányai nem válaszoltak arra, hogy mit csinált ehelyett , illetve . Mette Frederiksen dán miniszterelnök a nemzeti katonai emléknappal foglalatoskodott, videoüzenetben annyit közölt az afrikai vezetőkkel: „Tudom, hogy azt akarják, hogy Európa jobban részt vegyen a küzdelmükben, és ezt meg is kell tennünk”.\n\n(ClimateChangeNews)",
    "ez lenne a megoldás a hulladékproblémára?": "Világszerte egyre elterjedtebbek a műanyaghulladékból készített utak, és bár a technológia még aránylag kezdeti szakaszában tart, a Yale School of the Environment által megkérdezett szakértők bizakodóan nyilatkoztak a jövőjét illetően: az utaknak fontos szerep juthat a műanyagok újrahasznosításában.\n\nEgy Accrában, Ghána fővárosában található macskaköves útszakasz pont ugyanúgy néz ki, mint bármely másik macskaköves út a világban. A legtöbb sofőr talán nem is sejti, hogy az útburkolatot alkotó térkövek olyan műanyaghulladékot, ledarált és megolvasztott palackokat és zacskókat tartalmaz, amelyek egyébként a hulladéklerakóban végezték volna.\n\nA Ghánában folyamatban lévő számos hasonló útépítési projekt lendületét egy ambiciózus terv adta, amelyet Akufo-Addo elnök 2018-ban jelentett be. Ez arra szólítja fel a ghánaiakat, hogy törekedjenek a körforgásos modellre, és 2030-ig annyi műanyaghulladékot dolgozzanak fel, vagy hasznosítsanak újra, amennyit évente termelnek – nagyjából 1,1 millió tonnát.\n\nA ghánaiak által naponta kidobott több ezer tonna műanyag alig 5 százaléka kerül újrahasznosító létesítményekbe. A többi a hulladéklerakókban, illegális szeméttelepeken, utcákon és a csatornákban végzi, vagy a szabadban égetik el, mérgezve a levegőt. „Egy fejlődő országban nehéz újrahasznosítani a műanyagot, mert drága, bonyolult, technológiaintenzív” – jegyezte meg Heather Troutman, a Ghánai Nemzeti Műanyag Akció Partnerség programvezetője. „De ha értéket tudnánk adni az újrahasznosított műanyagnak azáltal, hogy halászhálókká, üzemanyaggá vagy burkolóanyaggá alakítjuk, akkor nem temetjük el, nem égetjük el, nem kerül az óceánba“.\n\nA két évtizeddel ezelőtt elsőként Indiában megjelent műanyag utakat mind több országban tesztelik, ahogy a világ műanyagproblémája súlyosbodik. A technológia egyre nagyobb teret nyer Nagy-Britanniában, Európában és Ázsiában. Több ország – többek között Dél-Afrika, Vietnam, Mexikó, a Fülöp-szigetek és az Egyesült Államok – csak a közelmúltban építette meg az első műanyag utakat.\n\nAz elmúlt években több tanulmány is született a témában, melyek szerint a műanyaghulladékot tartalmazó utak ugyanolyan jól, vagy jobban teljesítenek, mint a hagyományos burkolatok.\n\nErősebbek és tartósabbak a terhelésekkel szemben, elviselik a nagy hőmérsékletingadozásokat, és kevésbé hajlamosak kátyúsodni. A kutatók szerint a technológia lehetővé teheti, hogy a hivatalos és a kevésbé hivatalos hulladéklerakókba kerülő műanyagok egy jelentős részét fel tudják használni, miközben fontos nyersanyagforrást biztosítanak az utak leburkolásához és az útjavításokhoz. Egy olyan fejlődő országban, mint Ghána, ahol jelenleg az utaknak csak 23 százaléka van leaszfaltozva, a műanyaghulladék nagy segítség lehet a fejlődéshez.\n\n„Egyszer eljön az a pont, amikor valódi választ kell adnunk arra a kérdésre, hogy hogyan akarjuk orvosolni a műanyagszennyezés óriásira duzzadt problémáját” – válaszolta Doug Woodring, az Ocean Recovery Alliance alapítója a Yale School of the Environment újságírójának kérdésére. „Úgy vélem, hogy a műanyag utak, ha komolyabban elterjednek, az újrafelhasználás más módjaival, például a betonnal és az üzemanyaggal együtt, jó lehetőséget kínálnak arra, hogy több százezer tonnányi hulladékot eltüntessünk, szinte egyik napról a másikra.”\n\nMíg Indiában széles körben használják, más országokban egyelőre csak a kísérletezésnél tartanak, pedig az idő sürget, hiszen az évente előállított 350 millió tonna műanyagnak jelenleg csak a 9%-át hasznosítják újra.\n\n„Az utakban az a jó, hogy rengeteg van belőlük” – nyilatkozta Greg White, az ausztrál University of the Sunshine Coast mérnöke. Négy vállalat eddig több száz kilométernyi műanyag utat épített Ausztráliában – elsősorban kisebb helyi utakat. „Ez főként azért van, mert a helyi önkormányzatok sokkal inkább hajlandóak kipróbálni olyan dolgokat, amelyeket fenntarthatónak tekintenek, szemben a nagy autópályákat felügyelő kormányzati hivatalokkal”. White szerint, aki a skót MacRebur cég, a műanyag burkolóanyagok egyik vezető gyártójának termékeit tanulmányozta „egyáltalán nem kétséges, hogy ha megfelelő műanyagot teszünk az aszfaltba, akkor javíthatjuk a felület tulajdonságait.”\n\n„Arról azonban még nincsenek adataink, hogy hosszabb időtávon mennyire tartósak a műanyag utak, mivel a legtöbb országban kevesebb mint hét éve vannak használatban” – figyelmeztetett az ausztrál mérnök.\n\nBár a különböző vállalatok eltérő megközelítést követnek, ezek alapelve nagyon hasonló: a műanyaghulladékot megolvasztják és más összetevőkkel keverik össze az aszfalt előállításához. Az aszfalt 90-95 százalékban ásványi anyagokból – kőzúzalékból, homokból vagy mészkőből (aggregátum) – áll, és 5-10 százalékban bitumenből, a nyersolajból kinyert fekete, ragacsos anyagból, amely az aggregátumokat köti össze. Amikor a kivitelezők műanyaghulladékot adnak hozzá – amely még a bitumennél is erősebb kötőanyagként szolgálhat -, gyakran csak a bitumen 4-10 százalékát helyettesítik, bár egyes módszerek ennél jóval többet igényelnek. A műanyag utakat tehát nem tömör műanyagtömbként kell elképzelni, éppen ellenkezőleg, a különbség köztük és hagyományos aszfalt között szinte észrevehetetlen.\n\n„A kutatások szerint a műanyaghulladék útburkolatban történő felhasználása képes javítani a bitumenes keverékek stabilitását, és a fáradással szembeni ellenállását, ami hosszabb élettartamot eredményez” – válaszolta Michael Burrow, a Birminghami Egyetem mérnöke, a technológiáról szóló, globális kitekintést nyújtó tanulmány vezető szerzője a műanyag utak minőségét firtató újságírói kérdésre. „Bár azt is meg kell jegyeznünk, hogy a legtöbb projekt esetében még túl korai lenne a hosszabb távra vonatkozó megállapításokat tenni”.\n\nToby McCartney, a MacRebur társalapítója és vezérigazgatója szerint az önkormányzatok számára nagy problémát jelentő műanyaghulladék körülbelül 40 százalékát tudnák felhasználni, ha minden út így készülne, a termékükkel burkolt utakba ugyanis kilométerenként 750 ezer nejlonzacskónak megfelelő súlyú műanyaghulladék kerül beépítésre. Jelenleg azért lobbiznak, hogy megpróbálják elérni az útépítési szabványok módosítását, ami segítene előmozdítani a technológia elterjedését.\n\nA MacRebur rizsszem méretűre morzsolja, zacskózza, és világszerte építőipari cégeknek adja el az adalékanyagként szolgáló hulladékot, amely 2016-os indulásuk óta több száz kilométernyi útba, ösvénybe, felhajtóba és parkolóba került Törökországban, Japánban, Szaúd-Arábiában, Dubajban, Ausztráliában, Új-Zélandon, vagy éppen Szlovákiában. A vállalat jelenleg Amerika mindkét partján, Floridában és Kaliforniában is gyártóbázis kiépítésére készül.\n\nA hollandiai PlasticRoad más megközelítést követ. A vállalat 2018-ban megépített egy kísérleti projektet Zwolle-ban, amelyet a világ első újrahasznosított műanyagból készült kerékpárútjaként harangoztak be. Ez a 30 méter hosszú kerékpárút 218 000 műanyag pohárnak, vagy félmillió kupaknak megfelelő mennyiségű műanyagot tartalmaz. A PlasicRoad teljesen elhagyja a hagyományos aszfaltot, az olcsón előállítható, és könnyen telepíthető kerékpárutakat egyszer használatos, kidobott műanyagból készült üreges modulokból építik meg.\n\nGhánában a Nelplast aprított műanyaghulladékot kever össze homokkal, és a keveréket térkövekké formálja.\n\nIndiában, ahol néhány évvel ezelőtt az ország útjainak 50 százaléka még burkolatlan volt, már 100 ezer kilométernyi új műanyag utat építettek meg, mióta az indiai közlekedési miniszter 2016-ban bejelentette, hogy az útépítések során műanyaghulladékot fognak felhasználni. Az indiai technológia R. Vasudevan, a madurai Thiagarajar Műszaki Főiskola vegyészprofesszora 2001-ben végzett kísérleteiből nőtte ki magát, aki a bitumen és a műanyag közötti hasonlóságra alapozva kísérletképpen aprított műanyagot kevert a bitumenhez, és azt tapasztalta, hogy az anyag kötőhatása megfelelő. Vasudevan módszere kétféle műanyagot használ: LDPE-t, azaz alacsony sűrűségű polietilént, amelyből a nejlonzacskók készülnek, és PET-et, azaz polietilén-tereftalátot, az üdítős palackok anyagát.\n\nMennyire környezetbarát a műanyag út?\n\nAggodalomra adhat okot a mikroműanyagok keletkezése, ám eddig még senki nem számolt be arról, hogy ez megtörtént volna, és a megkérdezettek szakemberek szerint a mikroműanyagok nem jelentenek problémát. „Az útanyag viszonylag inert (nagyon lassan bomló), egy szilárd aszfalttömb” – jegyezte meg Troutman. „Valójában a mikroműanyagok legnagyobb forrása a gumiabroncsok kopása”.\n\nA műanyag utak fontos előrelépést jelenthetnek a műanyaghulladékok újrahasznosításában, a nulladik, és legfontosabb lépés azonban a felhasználás csökkentése lenne – ellenkező esetben a világtermelés 2050-ig megtriplázódik, és nincs a világon annyi út, ami képes lenne ezt a mennyiséget elnyelni. Ez utóbbiban széleskörű a szakemberek egyetértése.\n\nA Villanyóra 132. adásában Sóti Balázzsal, a Zalai Közszolgáltató Nonprofit Kft. informatikai és kommunikációs vezetőjével beszélgettünk a műanyagok újrahasznosításának nehézségeiről.\n\nCímlapkép: VolkerWessels",
    "NL: hihetetlen, mennyi idősen debütált az Ajax kapusa a válogatottb": "Mint a jó bor – ezt is mondhatnánk az Ajax kapusára, a háromszoros holland bajnok Remko Pasveerre, aki 38 évesen és 318 naposan érett meg rá, hogy bemutatkozzon hazája válogatottjában, a Lengyelország elleni idegenbeli Nemzetek Ligája-mérkőzésen.\n\n!­­Goa3 beépítés: 640*360 1 nso aloldal külföldi foci minden más foci, 1614178 -->\n\nRemko Pasveer 38 évesen és 318 naposan mutatkozott be a holland válogatottban (Fotó: AFP)\n\nA már ősz hajú Pasveer ezzel a második legidősebb holland labdarúgó lett a Twente korábbi kapusa, Sander Boschker után, aki pályára lépett nemzeti csapatában, hiszen Boschker 2010-ben 39 évesen és 224 naposan játszott Ghána ellen a dél-afrikai világbajnokságon.\n\n2 - Remko Pasveer (38 years, 318 days) is set to become the second oldest player to play for the Netherlands after Sander Boschker (39 years, 224 days) in 2010 v Ghana. Wait. pic.twitter.com/DMrsapkAsr — OptaJohan (@OptaJohan) September 22, 2022\n\nÉrdekesség egyébként, hogy a német válogatottban is debütálhat egy rutinos kapus, hiszen a koronavírussal megfertőződő Manuel Neuer helyére a Hoffenheim 32 éves kapuvédőjét, Oliver Baumannt hívta be Hansi Flick szövetségi kapitány.\n\nNEMZETEK LIGÁJA\n\nA-LIGA\n\nLENGYELORSZÁG–HOLLANDIA 0–2 (0–1)\n\nVarsó, Nemzeti Stadion. Vezette: A. Hernández (spanyol)\n\nLENGYELORSZÁG: Szczesny – Bednarek, Glik, Kiwior – Frankowski (Bereszynski, 79.), Krychowiak, Linetty (Milik, a szünetben), Zalewski (Skóras, 79.) – Szymanski (Klich, 70.), Zielinski (Legowski, 86.) – Lewandowski. Szövetségi kapitány: Czeslaw Michniewicz\n\nHOLLANDIA: Pasveer – Timber, Van Dijk, Aké – Dumfries, Koopmeiners (Berghuis, 6.; K. Taylor, 75.), Frenkie de Jong (De Roon, a szünetben), Blind – Gakpo – Bergwijn (Weghorst, 75.), Depay (Janssen, 52.). Szövetségi kapitány: Louis van Gaal\n\nGólszerzők: Gakpo (14.), Bergwijn (60.)\n\nA mérkőzésről ide kattintva olvashat bővebben!",
    "Messi látványos góllal sokkolta az ellenfelet - videó": "Az argentin labdarúgó-válogatott a duplázó Lionel Messi vezérletével 3-0-ra legyőzte felkészülési mérkőzésen Honduras csapatát.\n\nA Miamiban rendezett találkozón a hétszeres aranylabdás támadó büntetőből és egy látványos átemeléssel is betalált.\n\nEzzel 88 gólnál jár válogatott színekben a 35 esztendős Messi, amivel negyedik a nemzetközi örökrangsorban.\n\nAz argentin együttes a november 20-án kezdődő katari világbajnokságon Szaúd-Arábia, Mexikó és Lengyelország társaságában a C csoportban szerepel majd.\n\nA brazil labdarúgó-válogatott ugyancsak 3-0-ra győzte le a hozzá hasonlóan világbajnoki résztvevő ghánai együttest a két csapat pénteki, Le Havre-ben rendezett felkészülési mérkőzésén. A végeredmény már az első félidőben kialakult, miután Marquinhos a 9. percben betalált, majd Richarlison duplázott.\n\nEredmények, felkészülési mérkőzések:\n\nArgentína-Honduras 3-0 (2-0)\n\nMarokkó-Chile 2-0 (0-0)\n\nSzaúd-Arábia - Ecuador 0-0\n\nBrazília-Ghána 3-0 (3-0)\n\nUruguay-Irán 0-1 (0-0)\n\nKanada-Katar 2-0 (2-0)\n\nKoreai Köztársaság-Costa Rica 2-2 (1-1)\n\nJapán-Egyesült Államok 2-0 (1-0)",
    "Ismeretlen afrikai deviza előzi az egész piacot": "A zambiai fizetőeszköz, a kwacha idén szeptemberig 18,5 százalékot erősödött az amerikai dollárral szemben, ezzel az afrikai ország pénzneme lett a legjobban teljesítő valuta a világon. Míg a nagy afrikai országok, mint a Dél-Afrikai Köztársaság, Zimbabwe, Nigéria, Ghána vagy Kenya nem tudták kezelni a növekvő inflációt és a pénzromást, a zambiai kormány a tavalyi 24,4 százalékos inflációt idén 9,7 százalékra csökkentette.\n\nFotó: Shutterstock\n\nPedig amikor Hakainde Hichilema zambiai elnök tavaly a hivatalába lépett, a szkeptikusok gúnyolták, „számológépes fiúnak” nevezték a gazdaságra való erős összpontosítása és könyvelői múltja miatt. Pedig utólag nyilvánvalónak tűnik, hogy Zambiának pontosan ezekre a készségekre volt szüksége ahhoz, hogy kilábaljon az akkori gazdasági zűrzavarból, mivel ez lett az első afrikai ország, amely a járvány idején visszafizette adósságait, és a gazdaságot stabil pályára állította.\n\nAz inflációt kontroll alatt tartjuk, a zambiai kwacha stabilizálódott, és egyre erősebb a nagy devizákkal szemben, Zambia erősödik\n\n– tette közzé Hakainde Hichilema elnök a hivatalos Twitter-oldalán.\n\nOdasózott a Fed, Powell szigort ígér, a világ meg fogja érezni Az euró és a forint már megkapták a maguk pofonját az erősödő dollártól.\n\nA sötét múlt\n\nZambia, hivatalosan a Zambiai Köztársaság, egy független állam Dél-Afrikában. Mintegy 20 millióan lakják, és alkotmánya értelmében hivatalosan keresztény nemzet. Az egykori brit gyarmat 1964-ben lett független, de a britek által vezetett Nemzetközösség tagja maradt és így a hivatalos nyelve az angol.\n\nAfrikai országként erős a mezőgazdasága, azonban gazdaságának alapja a rézbányászat, melynek 90 százalékát exportra szánják, nyersen feldolgozva egyaránt, elsősorban Kínába.\n\nAz 1970-es évek közepén azonban a réznek leesett a világpiaci ára, amely nagyon megnehezítette az ország helyzetét, mivel a szállítási költségek aránya megnőtt, bevételei csökkentek. Belső és külső hitelezőkhöz fordult segítségért, de mivel a réz ára tartósan alacsony maradt, egyre nehezebbé vált a hitelek törlesztése. Az 1990-es évek közepén a hitelfelvételek korlátozása ellenére Zambia egy főre eső adóssága a világon a legmagasabbak közé tartozott. Az afrikai állam újabb pénzügyi problémái akkor kezdődtek, amikor 2012-ben sikertelenül fordultak hitelhez az IMF-hez. Az akkori vezetés Kínához fordult, ahonnan rendkívül előnytelen feltételekkel vettek fel több milliárd dollárnyi hitelt. Az államadósság öt évvel később elszabadult, a koronavírus-járvány és a recesszió pedig tovább rontotta a költségvetés állapotát és az ország lehetőségeit az újabb hitel felvételére. A kormány által közzétett életkörülmény-felmérés szerint a szegénység szintje vidéken rosszabb lett, ennek ellenére a városokban is sok kiterjedt nyomornegyed található.\n\nZambia titka\n\nMi lehet Zambia titka abban, hogy olyan gazdasági területeken szárnyaljon, ahol a világ szinte minden országa szenved? A fővárosi Politikai Monitoring és Kutatóközpont szerint a válasz egy sor monetáris és fiskális intézkedésben keresendő.\n\nA kormány monetáris politikai bizottsága tavaly novemberi ülésén úgy döntött, hogy 50 bázisponttal 9 százalékra emeli a monetáris irányadó kamatlábat.\n\nAz árfolyam pedig a mai napig változatlan, a végső cél azonban az infláció csökkentése 2023 közepéig hat és nyolc százalékra, amely várhatóan teljesülni fog.\n\nA mezőgazdaság és az állattenyésztés támogatása érdekében a kormány eltörölte az ötszázalékos vámot a szarvasmarha- és csirkeállományok behozatalára, amellyel az élelmiszerárak növekedési üteme a júliusi 12 százalékról augusztusra 11,3 százalékra mérséklődött. A kihívások azonban továbbra is fennállnak a bányászatban, amely az ország GDP-jének tíz százalékát adja.\n\nAz Ukrajnában zajló háború és a Covid okozta gazdasági válság miatt a Nemzetközi Valutaalap (IMF) egy új megállapodást kötött Zambia adósságának átstrukturálásáról, emellett az IMF igazgatótanácsa augusztus 31-én 1,3 milliárd dolláros kölcsönt hagyott jóvá Zambiának a 2021 augusztusában kapott alapból, és további 1,3 milliárd dollár lehívását is lehetővé tette igény szerint. Az intézkedések nagyban elősegítették az afrikai valuta megerősödését a dollárhoz képest.\n\nPatrick Chileshe közgazdász szerint a másik ok, amiért a kwacha erősödik az amerikai dollárral szemben, a megnövekedett devizakínálat. Az árfolyam ingadozása ellen ugyanis a jegybank júniusban átlagosan napi 13 millió dollárt adott ki.\n\n„Láttuk, hogy a Kwacha megerősödött, és ezt a Bank of Zambia által a piacra irányuló megnövekedett devizakínálat vezérelte, amely konzisztens volt a piacon, miközben az USA-dollár iránti kereslet alacsony volt, és ez a zambiai kwacha felértékelődéséhez vezetett – vélekedett Chileshe.",
    "Ronaldo a vérét adta, majd kiszúrta a kezezését a VAR": "Prágában az első félidőben hatalmas vol a küzdelem. Cristiano Ronaldo a vérét is adta a sikerért, egy felugrásnál ütközött a csehek kapusával, Tomas Vaclikkal, és ápolásra szorult.\n\nA portugálok a szünetig kétgólos előnyre tettek szert: Diogo Dalot a 33., Bruno Fernandes az első félidő ráadásában volt eredményes. A csehet a szünet előtt szépíthettek volna.\n\nA VAR kiszúrta Ronaldo kezezését, így a játékvezető büntetőt ítélt, amit azonban Patrik Schick csúnyán fölé vágott.\n\nA második félidő már egyoldalú játékot hozott: Dalot az 52. percben átlövéssel növelte az előnyt, majd a 82. percben Diogo Jota állította be a 4-0-s végeredményt.\n\n– A vereség mindig fáj, függetlenül attól, hogy előtte mennyi ideig voltunk veretlenek – vágott bele az értékelésbe Luis Enrique, a spanyolok szövetségi kapitány. – Elismerés az ellenfélnek, Svájc kiemelkedő színvonalon futballozott, minden támadásuk és pontrúgásuk veszélyt jelentett. Ugyanakkor a kapitányi tisztségem alatt nem emlékszen még egy olyan mérkőzésre, amikor annyit hibát követtünk volna el, mint most. Nincsenek kétségeim a világbajnoksággal kapcsolatban, hogy eme vereség miatt hogyan fogunk teljesíteni. A vereségből tanulni kell. Nincs más hátra, nyernünk kell Portugália vendégeként.\n\nFernando Santos, a portugálok szövetségi kapitány a fölényes győzelem dacára a hibákról sem feledkezett meg.\n\n– Nagyon lelkesen és nagy iramban játszottunk, de egy-egy pillanatra elvesztettük a koncentrációnkat. Előbbi a nagy erősségünk, sajnos utóbbi is jellemző ránk, ezen kell javítani, és akkor még jobbak leszünk – jegyezte meg a 67 éves szakvezető, aki 2014 óta irányítja hazája válogatottját.\n\nIgen, a csoportelsőség kedden dől majd el, amikor a spanyolok Portugáliába látogatnak, a házigazdáknak egy döntetlen is elég a döntős részvételhez.\n\nNemzetetk Ligája, A osztálly 2. csoport, 5. forduló\n\nSpanyolország–Svájc 1-2\n\nCsehország–Portugália 0-4\n\nAz állás: 1. Portugália 10 pont, 2. Spanyolország 8, 3. Svájc 6, 4. Csehország 4.\n\nA keddi utolsó forduló párosítása:\n\nPortugália–Spanyolország\n\nSvájc–Csehország\n\nMég izgulhatnak a franciák\n\nAz 1. csoportban a horvátok az első helyért, a franciát a bennmaradásért játszanak. A négyből még egyik csapat sem lazsálhat.\n\n1. csoport:\n\nAz utolsó forduló párosítása:\n\nAusztria–Horvátország\n\nDánia–Franciaország\n\nAz állás: 1. Horvátország 10, 2. Dánia 9, 3. Franciaország 5, 4. Ausztria 4\n\nHalvány belga esély\n\nA 4. csoportban Belgiumnak hatalmas bravúrra lenne szüksége ahhoz, hogy az utolsó fordulóban megelőzze Hollandiát. Az első fordulóban a hollandok 4-1-re nyertek Brüsszelben, a belgáknak tehát nem elég a győzelem Amszterdamban, négy góllal kelleni nyerniük az első helyhez.\n\n4. csoport:\n\nAz utolsó forduló párosítása:\n\nHollandia–Belgium\n\nWales–Lengyelország.\n\nAz állás: 1. Hollandia 13, 2. Belgium 10, 3. Lengyelország 4, 4. Wales 1\n\nBorítókép: A kétgólos Dalotot ünnepli a portugálok (Fotó: AFP)",
    "Egy percig sem bírta a válogatottban a Barcelona sztárja": "Az Irán elleni focimeccs első percében megsérült a Barcelona uruguayi válogatott focistája, Ronald Araújo.\n\nA védő már az első percben a combjához kapott, ápolni is kellett, ami után rövid ideig még visszatért a pályára.\n\nAz Irán elleni barátságos meccsel már a világbajnokságra készül Uruguay, de egyelőre természetesen nem tudni, mennyit kell majd kihagynia Araújónak.\n\nAz uruguayi csapat már hét meccse nem kapott ki ezt megelőzően, de Irán meglepetésre 1-0-ra nyert a Sankt Pölten-i meccsen. A világbajnokságon Dél-Korea, Portugália és Ghána mellé került Uruguay.",
    "Elképesztő erdőirtáshoz vezetett a bányászat Délkelet-Ázsiában": "Egy friss tanulmány szerint az elmúlt két évtizedben az ipari bányászat által okozott trópusi erdőirtás több mint fele Indonéziában történt. Ezzel az országban globálisan is példátlan mennyiségű erdőterületet pusztítottak el.\n\nEgy friss tanulmány szerint Indonéziában az ipari bányászat példátlan pusztítást végzett a trópusi erdőterületeken. A Proceedings of the National Academy of Sciences című tudományos folyóiratban közreadott kutatás 26 országra összpontosítva vizsgálta az ipari bányászat és az erdőirtások közti összefüggéseket 2000 és 2019 között – írja a Mining.com.\n\nA kutatók arra jutottak, hogy mindössze négy ország (Indonézia, Brazília, Ghána és Suriname) felelős az ipari bányászat miatt bekövetkezett erdőveszteségek 80 százalékáért.\n\nIndonéziában, a vizsgált időszakban, 1901 négyzetkilométernyi erdőt vágtak ki, hogy helyet biztosítsanak az ipari bányászat számára. Összevetésképpen, ez háromszor nagyobb, mint a főváros (Jakarta) területe. Az erdőirtások fő hajtóereje a Borneó szigetén található szénbányák bővítése volt.\n\nBrazíliában a vasérc és az arany, Ghánában és Suriname-ban pedig a bauxit és az arany bányászata volt az erdőpusztítások fő motorja.\n\nAz elemzők kiemelték, hogy az ipari bányászat miatt bekövetkező erdőpusztulás az összes erdőirtásnak csupán kis hányadát tesz ki, és az erdőirtások Indonéziában, Brazíliában és Ghánában 2010 és 2014 között érték el a tetőpontot. A szerzők hozzátették azonban, hogy az elektromos járművek gyártásához szükséges fémek iránti növekvő kereslet új kockázatot jelent.\n\nA Kongói Demokratikus Köztársaságban például a kobaltban gazdag erdőterületek már most erős nyomás alá kerültek. Indonéziában pedig a bőséges nikkel- és rézlelőhelyek fokozhatják ismét az erdőirtások ütemét.",
    "Sohasem találjátok ki, napokon belül melyik csapatba megy Inaki Williams": "Hirdetés\n\nA spanyol sajtó nagy terjedelemben foglalkozik Inaki Williams döntésével, mely szerint édesapja származását kihasználva Ghána színeiben folytatja. A Bilbao csatára megkapta a meghívót, így ott lesz a Brazília és a Nicaragua elleni szeptemberi tesztmeccseken.\n\nA futballista Bilbaóban született, csaknem egy évtizede a baszk Athleticben szerepel, játszott a spanyol válogatottban, ahova hat éve nem hívták; gondolta, itt az ideje a váltásnak.\n\nOtthagyja a Barcát, csak pislogunk, hova igazol Pjanic – részletek Kuttornak mennie kellett, nem semmi, melyik edző veszi át a Vasast – klikk\n\nGhána ott lesz az év végi világbajnokságon, azaz Williams Portugália, Uruguay és Dél-Korea ellen is szerepelhet a H-csoportban.\n\n#Qatar2022 🏆 🇬🇭 Disputará los dos próximos amistosos del combinado africano, preparatorios para el Mundial de Qatar 2022, frente a Brasil y Nicaraguahttps://t.co/3JIuqOWCUo — Diario SPORT (@sport) September 6, 2022\n\nIñaki Williams, Salisu, Ambrosius in Ghana squad for September friendlies. #3Sports pic.twitter.com/cDTCUypxig — Juliet Bawuah (@julietbawuah) September 6, 2022\n\nCímlapfotó: Facebook/ATHLETICCLUB",
    "Vb 2022: Brazília a PSG stadionjában mérkőzik meg Tunéziával": "Az egyaránt világbajnoki résztvevő brazil és tunéziai labdarúgó-válogatott a párizsi Parc des Princes-ben játszik egymással felkészülési mérkőzést szeptember 27-én – írja az MTI.\n\nNeymar a PSG stadionjában, a brazil válogatott tagjaként játszhat felkészülési mérkőzést Ghána ellen (Fotó: AFP)\n\nA létesítményt hazai mérkőzésein használó Paris Saint-Germain honlapjának közlése szerint a találkozót 20.30-kor kezdik.\n\nA párizsi együttesben két brazil válogatott, Neymar és Marquinhos is az alapemberek között szerepel.\n\nA dél-amerikai válogatott négy nappal korábban Le Havre-ban mérkőzik meg Ghánával, szintén a vb-felkészülés jegyében. A találkozókat már korábban bejelentették, de akkor még konkrét helyszínek nélkül.\n\nA katari világbajnokságot november 20. és december 18. között rendezik meg 32 válogatott részvételével. Brazília Szerbiával, Svájccal és Kamerunnal szerepel együtt a G-csoportban, míg Ghána Dél-Koreával, Portugáliával és Uruguayjal, Tunézia Ausztráliával, Dániával és Franciaországgal találkozik a csoportkörben.",
    "Mbappéról kérdezték, Neymar reakcióját nézi a focivilág – VIDEÓ": "Hirdetés\n\nTörténhet bármi, egy dolog állandó: Neymart párizsi csapattársától, Kylian Mbappéról faggatják. A brazil sztár a Ghána elleni felkészülési mérkőzés után is megkapta a kérdést, milyen a viszonya a PSG francia világbajnokával.\n\nTörténete legdrágább igazolására készül a Real Madrid – részletek\n\nEurópai topbajnokságban folytatja Luis Suárez? – klikk\n\nNeymar elsőre nem értette, mire kíváncsi az újságíró, majd így reagált, mielőtt lelépett: „Kyliannal? Pfff, én nem…”",
    "Mindenkit lenyom a Popeye-ként izmozó dollár": "Minden generációt utolér egyszer a felpörgetett dollárrali, amikor a túl erős világpénz aláássa a globális növekedést, és komoly fejfájást okoz a jegybankároknak, hogy mit is kezdjenek a tengerentúlról importált inflációval. Ráadásul ezen a héten az amerikai jegybank szerepét betöltő Fed újabb gázfröccsöt adhat, mert a mostani inflációs környezetben 0,75 százalékpontos kamatemelést áraznak a piacok.\n\nMiközben a zöldhasú Popeye-ként feszíti izmait, az európai, a japán és a kínai jegybankároknak esélyük sincs, hogy megvédjék devizáikat.\n\nFotó: Shutterstock\n\nA múlt héten a dollár a kulcsfontosságú 7-es szintet törte át a kínai jüannal szemben, amire 2020 óta nem volt példa. Az amerikai ICE dollárindex, amely a valutát a legnagyobb kereskedelmi partnereinek kosarával méri, idén már több mint 14 százalékot emelkedett, ami az index 1985-ös indulása óta időarányosan a legmagasabb évközi érték. Az euró, a japán jen és az angol font több lépcsőben gurult lefelé a zöldhasúval szemben. A feltörekvő piaci devizák meginogtak: az egyiptomi font 18 százalékot esett, míg a magyar forint 20 százalékot zuhant, de a dél-afrikai rand is veszített 9,4 százalékot. Talán nem véletlen, hogy a japán jegybankárok, akik korábban diszkréten félrenéztek, ha gyengült a jen, ezúttal a negyedszázados mélyponton, már szóban interveniáltak.\n\nA dollár idei raliját a Fed agresszív kamatemelései táplálják, amelyek arra ösztönözték a globális befektetőket, hogy más piacokról kivonják a pénzt, s a magasabb hozamú amerikai eszközökbe fektessék.\n\nNem írhatunk mindent a Fed számlájára. A világ többi részének lehangoló gazdasági kilátásai is sokat lendítenek a dolláron. Európa az Oroszországgal folytatott gazdasági háború frontvonalában van, míg Kína az elmúlt évek legcsikorgóbb fékezésével néz szembe, amikor a többdimenziós ingatlanpiaci buborék szétpattan. Az Egyesült Államok számára az erősebb dollár olcsóbb importot, az infláció megfékezésére irányuló erőfeszítések hátszelét és az amerikai fogyasztók számára extra vásárlóerőt jelent, ám a világ többi részét feszíti az importált infláció.\n\nA feltörekvő piaci gazdaságok és a fejlődő országok pénzügyi válságok felé tartanak\n\n– figyelmeztetett a Világbank. Sok ország az 1990-es évek óta nem élt át ilyen magas kamatciklust, miközben a világjárvány idején megemelkedett az eladósodottságuk szintje. Az erősebb dollár pedig megdrágítja az adósságok finanszírozását.\n\nA feltörekvő piaci jegybankok drasztikus lépéseket tettek valutáik és kötvényeik leértékelődésének megfékezésére. Argentína csütörtökön 75 százalékra emelte az alapkamatot, hogy megfékezze az inflációs spirált, és megvédje a pesót, amely idén csaknem 30 százalékot zuhant a dollárral szemben. Ghána a múlt hónapban azzal is meglepte a befektetőket, hogy 22 százalékra emelte az irányadó rátát, ám ez sem állította meg a devizája leértékelődését.\n\nMég az EKB is tehetetlen az erős dollárral szemben\n\n– mondta Frederik Ducrozet, a Pictet Wealth Management makrogazdasági elemzője, hozzátéve: majdnem mindegy, hogy a frankfurti jegybankárok héjahangot ütnek meg, vagy kicsit javulnak a gazdasági kilátások, a dollár most mindenkit lenyom.\n\nA dollár a Wall Streeten is végigsöpört. Bár leolvasztotta a külföldi leánybankok nyereségét, a nagyobb tőzsdei eszközosztályok mégis profitálnak az erős dollárból.\n\nA befektetők és a közgazdászok időnként felvetik a dollár gyengítésére irányuló globális fellépés lehetőségét.\n\nBár ennek kicsi az esélye, de volt má ilyenre példa: a Plaza-egyezmény 1985-ben, amikor az Egyesült Államok, Franciaország, Nyugat-Németország, az Egyesült Királyság és Japán közös erőfeszítést tett, hogy gyengítse a dollárt a világgazdaság érdekében.",
    "Öt mérkőzésen működött élete második olimpiáján": "Palotai Károly különleges érzésekkel készült az 1972-es olimpiára, hiszen nyolc évvel korábban labdarúgóként csapatkapitánya volt a Tokióban aranyérmes magyar válogatottnak. Münchenbe viszont szinte még újoncként érkezett, hiszen mindössze az év eleje óta volt a nemzetközi játékvezetői keret tagja. Ezen az olimpián öt mérkőzésen működött, ebből egyszer játékvezetőként, négyszer pedig partjelzőként. Ezekről a 90 percekről a következőket írta a naplójába:\n\nMarokkó–Egyesült Államok 0–0. „Érdekes volt tizennégy év után viszontlátni az augsburgi Rosemunde-stadiont. A különvonat 40 perc alatt repített a mérkőzés helyszínére. Első ízben működtem »nyugati« stílusban, tehát szögletrúgásnál és kapuhoz közeli szabadrúgásnál az alapvonal és a büntetőterület találkozásához futottam. Nem találtam különösképpen szerencsésnek. Térfelet nem cseréltünk, Marson, a francia ellenőr a mérkőzés után meg is jegyezte a szabálykönyvet lobogtatva, hogy nem ez van lefektetve. Sikerült meggyőznünk, hogy Aston úr kijelentése alapján minden hármas úgy működik, ahogy otthon megszokta. Bár én mindkét félidőben szembenéztem a nappal, na de én mégiscsak fiatalabb vagyok, mint Öberg barátunk.”\n\nMarokkó–Malajzia 6–0 (4–0). „Érthető szorongással vártam első olimpiai vezetésem. Az előzmények kemény, küzdelmes mérkőzést sejtettek. Ezen dőlt el, ki jut a négyes csoportba. Aztán a marokkóiak gyorsan rúgtak két gólt és játékvezetői szempontból könnyű mérkőzést vezettem.”\n\nKolumbia–Ghána 3–1 (0–0). „Bár a mérkőzésnek semmi jelentősége nem volt, elég szépszámú közönség gyűlt össze a csodálatos olimpiai stadionban. A világítás eszményi.”\n\nSzovjetunió–Marokkó 3–0 (2–0). „Szépszámú közönség – 70.000 néző – előtt sima mérkőzés. A továbbjutásban érdekelt országok játékvezetői csak partjelzést kaphatnak, így a magyar csapat sikere miatt rám is ez várt. Így aztán éppen azt csinálja az ember többször, amit odahaza ritkábban.”\n\nSzovjetunió–Dánia 4–0 (2–0). „Utolsó olimpiai szereplésem, éppúgy, mint az első, Augsburg- ban játszódott le. Az izraeliek elleni sajnálatos események miatt egy nappal a kitűzött időpont után rendezték a mérkőzést.”\n\nPalotai Károly részt vett az 1976-os montreali olimpián is.\n\n\n\n\n\n",
    "Vállalkozás: Kirúgták Ungár Péterék egyik vidéki lapjának, az Egri Ügyeknek a szerkesztőségét": "Egy másik újságból tudták meg, hogy felmondtak nekik. Az Egri Ügyek a közeli jövőben a kiadó szombathelyi lapja egyik rovataként működhet tovább.\n\n\"Az Egri Ügyek állítólag nem szűnik meg – legalábbis azt mondják azok, akik a kirúgásunkról korábban nekünk semmit sem mondtak –, de már nem lesz olyan, mint az elmúlt években. Hogy milyen lesz, nem tudjuk, mert már nélkülünk lesz valamilyen\" - olvasható az Egri Ügyek portálján, a most menesztett párfős szerkesztőség közleményében.\n\nMint írják: senki nem állt ki a csapat elé, hogy közölje azzal a rosszhírt; az újságírók a kirúgásukról más lapból értesültek, és később is mindössze a felmondólevelet kapták kézhez. A szerkesztőség hat tagjából ötöt bocsátanak most el.\n\nAz Egri Ügyeket négy évvel ezelőtt az Ungár Péter és Gerényi Gábor által létrehozott Azonnali Média Kft. vette meg, és az újságírók szerint a lap az elmúlt időszakban függetlenül, szabadon dolgozhatott, a tulajdonosok nem szóltak bele a munkájukba. \"Az utóbbi időszakban volt, amikor több mint 1.5 millió havi kattintásunk volt, de az utolsó teljes hónapunkban is akadt olyan nap, amikor csupán 24 óra alatt több mint 80 ezer. Mindez egy 50 ezres város és környéke lapjaként\" - írják.\n\nÚgy tudják, hogy egyelőre csökkentett üzemmódban megy tovább az egriugyek.hu, aztán a kiadó másik, szombathelyi lapja egyik rovataként működik majd a lap. A lehetséges összevonást úgy fogalmazta meg a kiadó egyik munkatársa, \"akit nem tettek lapátra\", hogy mindez csupán a működés „áramvonalasítása\".\n\nEmlékezetes, hogy Ungár Péter és Gerényi Gábor nem rég felmondtak a tulajdonukban lévő, egy másik újság szerkesztőségének is, ezzel megszűnik az Azonnali.hu is. Hasonlóan az egri kollégákhoz, az Azonnali.hu szerkesztősége is a hírekből tudta meg, hogy elveszíti munkahelyét.",
    "Fontos dolgok derültek ki az aranyról": "Az arany árfolyama az idei évben jelentős mozgásokat produkált, azonban a bizonytalan világgazdasági helyzetben a nemesfém továbbra is stabil menedékeszköznek számít. Mutatjuk, melyek a világ legnagyobb aranykitermelő vállalatai, továbbá azt is, mely országokban bányásszák a legtöbbet ebből az értékes nemesfémből.\n\nAz arany továbbra is a legfontosabb menedékeszköz a befektetők szemében. A nemesfém hagyományosan biztos értékőrző a bizonytalan időszakokban, és az infláció ellen is védelmet nyújt. Noha az arany árfolyama az idei évben jelentős mozgásokat produkált, a piaci szereplők továbbra is bíznak benne.\n\nA Mining Intelligence összeállította a világ legnagyobb aranykitermelő vállalatainak szokásos ranglistáját. A vállalatokat az idei első féléves kitermelésük alapján rangsorolták – a Gold Fields és a Harmony Gold esetében a jelentés elkészítésekor még nem álltak rendelkezésre az idei második negyedéves adatok, így esetükben az idei első és a tavalyi negyedik negyedév eredményével számoltak.\n\nFontos különbség a tavalyi összesítéshez képest, hogy idén lemaradtak az orosz vállalatok a listáról, mivel ezek a cégek a háború kitörése után beszüntették az adatközlést. Tavaly két orosz aranykitermelő vállalat került be a top 10-be. A moszkvai székhelyű Polyus a második helyre, míg a szentpétervári Polymetal a kilencedik helyre került.\n\nA legnagyobb bányaóriások\n\nA globális lista élén az amerikai székhelyű Newmont bányaóriás áll, amely több mint 78 tonna aranyat termelt ki az idei első félévben. A vállalat jelen van Afrikában, Ausztráliában, Dél-Amerikában, valamint az Egyesült Államokban is. Az USA-ban például a Barrick Golddal közösen működteti a világ legnagyobb aranybánya komplexumának számító Nevada Gold Mines bányát.\n\nA második helyen a kanadai Barrick áll, 59,5 tonnával, de a harmadik helyre is egy kanadai székhelyű társaság, az Agnico Eagle került 43,8 tonnával.\n\nA top 10-es listára felfért még (sorrendben) a dél-afrikai Gold Fields (32 tonna), a szintén dél-afrikai AngloGold Ashanti (31,5 tonna), az ausztrál Newcrest Mining (31 tonna), a kanadai Kinross Gold (23,3 tonna), az ausztrál Northern Star Resources (22,4 tonna), a brit Endeavour Mining (20,8 tonna), valamint a dél-afrikai Harmony Gold (19,6 tonna).\n\nOrszágok világranglistája\n\nA vállalati rangsor mellett az Arany Világtanács (World Gold Council) adataiból az is kiderül, hogy alakul az országok közti megoszlás az aranykitermelésben. A szervezet legfrissebb adatai a 2021-es kitermelésre vonatkoznak, és ebből az látszik, hogy Kína vezeti a nemzetközi rangsort. Kína tavaly 332 tonna aranyat termelt ki, amivel a teljes globális kínálat 9 százalékát adta.\n\nA második helyre Oroszország került 330,9 tonnával, míg a harmadik helyet Ausztrália szerezte meg, 315,1 tonnával.\n\nAz államok top 10-es listájára felkerült még (sorrendben) Kanada (192,9 tonna), az Egyesült Államok (186,8 tonna), Ghána (129,2 tonna), Peru (127,3 tonna), Mexikó (124,5 tonna), Indonézia (117,5 tonna), valamint Dél-Afrika (113,6 tonna).",
    "Pályán a magyar és a román labdarúgó-válogatott – pénteki sportműsor": "Szükség van a hozzájárulásához!\n\nAz alábbi listából kiválaszthatja, hogy mely süticsoportok elhelyezéséhez járul hozzá böngészőjében. Mindegyik kategóriához tartozik egy leírás, amelyben részletezzük, hogy mi és partnereink mire használják az Ön adatait. Nagyra értékeljük, ha elfogadja a sütiket, és garantáljuk, hogy adatai biztonságban lesznek.\n\nCookie-kezelési tájékoztató\n\nA Príma Press Kft. által használt sütik kezelése\n\nA Príma Press Kft. által üzemeltetett sport.szekelyhon.ro aldomainen keresztül elérhető weboldalakon sütiket (angolul: cookie-kat) használ.\n\nA sütik feladata: információkat gyűjtenek a látogatókról és eszközeikről; megjegyzik a látogatók egyéni beállításait, amelyek felhasználásra kerül(het)nek például online tranzakciók igénybevételekor, ezáltal nem kell újra begépelni az adatokat; megkönnyítik a weboldal használatát; célzott hirdetések jelennek meg a weboldalon; minőségi felhasználói élményt biztosítanak.\n\nMi a süti?\n\nA sütik olyan kisméretű adatcsomagok, szöveges fájlok, amelyek a weboldalon történt látogatás alkalmával kerülnek elhelyezésre a böngészőjében. A sütik lehetővé teszik, hogy a felhasználót a következő látogatásakor felismerje, ezáltal a sütit kezelő szolgáltatónak lehetősége van összekapcsolni a felhasználó aktuális látogatását a korábbiakkal, de kizárólag a saját tartalma tekintetében.\n\nA sütiket megkülönböztethetjük funkciójuk, tárolási időtartamuk alapján, de vannak olyan sütik, amelyeket a weboldal üzemeltetője helyez el közvetlenül, míg másokat harmadik felek helyeznek el.\n\nAz Székely Sport által alkalmazott sütik leírása\n\nA weboldalon alkalmazott sütik funkciójuk alapján lehetnek: alapműködést biztosító sütik; preferenciális sütik; statisztikai célú sütik; hirdetési célú sütik és közösségimédia-sütik.\n\nA tárolási időtartamuk alapján megkülönböztetünk munkamenet sütiket, amelyek törlődnek, amint a látogató bezárja a böngészőt, és állandó sütiket, amelyeket a látogató gépe ill. a böngészője mindaddig ment, amíg azok mentési időtartama le nem jár vagy a látogató nem törli.\n\nAlapműködést biztosító sütik\n\nEzek a sütik biztosítják a weboldal megfelelő működését, megkönnyítik annak használatát. Enélkül a weboldal használata nehézkesen, vagy egyáltalán nem biztosítható.\n\nA sütik között vannak olyanok, amelyek törlődnek, amint a látogató bezárja a böngészőt (munkamenet sütik), míg másokat a látogató gépe ill. a böngészője mindaddig ment, amíg azok mentési időtartama le nem jár vagy a látogató azokat nem törli (állandó sütik).\n\nAz alapműködést biztosító sütik között találhatók a cikkbe elhelyezett, harmadik fél által nyújtott tartalmak, mint például beágyazott YouTube-videók vagy Facebook-posztok stb. sütijei.\n\nAlapműködést biztosító sütikhez tartoznak a statisztikai célú sütik is. A statisztikai célú sütik a felhasználói élmény javítása érdekében, a weboldal fejlesztéséhez, javításához kapcsolódnak. Lehetővé teszik, hogy a weboldal üzemeltetője azzal kapcsolatosan gyűjtsön adatokat, hogy a felhasználók miként használják az adott oldalt.\n\nAlapműködést biztosító sütik listája:\n\nSüti neve Szolgáltató / Funkció Süti lejárata PHPSESSID sport.szekelyhon.ro\n\nFeladata a munkamenetek állapotának lekérése, a munkamenetek között. munkamenet saját cookieControll sport.szekelyhon.ro\n\nFeladata a süti beállítások megjegyzése 365 nap saját cookieControlPrefs sport.szekelyhon.ro\n\nFeladata a süti beállítások megjegyzése 365 nap saját _ga google.com 2 év harmadik fél _gat google.com 1 nap harmadik fél _gid google.com 1 nap harmadik fél\n\nPreferenciális sütik:\n\nA preferenciális sütik használatával olyan információkat tudunk megjegyezni, mint például a cikk alatti Jó hír/Rossz hír-funkció használata. Ha nem fogadja el ezeket a sütiket, akkor ezeket a funkciókat nem tudja használni.\n\nPreferenciális sütik listája:\n\nSüti neve Szolgáltató / Funkció Süti lejárat newsvote_ sport.szekelyhon.ro\n\nCikkre való szavazás rögzítése sport.szekelyhon.ro\n\nCikkre való szavazás rögzítése\n\n30 nap saját\n\nHirdetési célú sütik\n\nA hirdetési sütik célja, hogy a weboldalon a látogatók számára releváns hirdetések jelenjenek meg. Ezek a sütik sem alkalmasak a látogató személyének beazonosítására, sütiket hirdetési partnereink állíthatják be. Ezek a cégek felhasználhatják a gyűjtött adatok alapján az Ön érdeklődési profiljának létrehozására és más webhelyek releváns hirdetéseinek megjelenítésére. Ha a beállításoknál anonimizálja ezeket a sütiket, akkor kevésbé releváns hirdetések fognak megjelenni.\n\nHirdetési célú sütik listája:\n\nSüti neve Szolgáltató Süti lejárata __gads google.com 2 év harmadik fél _fbp facebook.com 3 hónap harmadik fél ads/ga-audiences google.com munkamenet harmadik fél DSID google.com 1 nap harmadik fél fr facebook.com 100 nap harmadik fél IDE google.com 1 év harmadik fél pcs/activeview google.com munkamenet harmadik fél test_cookie google.com 1 nap harmadik fél tr facebook.com munkamenet harmadik fél\n\nKözösségimédia-sütik\n\nA közösségimédia-sütik célja, a weboldalon használt közösségimédia-szolgáltatások biztosítása a látogató számára. Például, amikor a látogató a weboldalról tartalmat oszt meg a Facebookon, Twitteren, vagy a Bejelentkezem Facebook-fiókkal funkciót használja. A közösségimédia-szolgáltatók a sütiken keresztül adatokat gyűjthetnek arról, hogy a látogató hogyan használja a közösségi média által biztosított szolgáltatásokat, milyen tartalmakat oszt meg, mit lájkol stb.\n\nKözösségimédia-sütik listája:\n\nSüti neve Szolgáltató Süti lejárata act facebook.com munkamenet harmadik fél c_user facebook.com 1 nap harmadik fél datr facebook.com 1 nap harmadik fél fr facebook.com 1 nap harmadik fél locale facebook.com 1 nap harmadik fél presence facebook.com munkamenet harmadik fél sb facebook.com 1 nap harmadik fél spin facebook.com 1 nap harmadik fél wd facebook.com 1 nap harmadik fél x-src facebook.com 1 nap harmadik fél xs facebook.com 1 nap harmadik fél urlgen instagram.com munkamenet harmadik fél csrftoken instagram.com 1 év harmadik fél ds_user_id instagram.com 1 hónap harmadik fél ig_cb instagram.com 1 nap harmadik fél ig_did instagram.com 10 év harmadik fél mid instagram.com 10 év harmadik fél rur instagram.com munkamenet harmadik fél sessionid instagram.com 1 év harmadik fél shbid instagram.com 7 nap harmadik fél shbts instagram.com 7 nap harmadik fél VISITOR_INFO1_LIVE youtube.com 1 nap harmadik fél SSID youtube.com 1 nap harmadik fél SID youtube.com 1 nap harmadik fél SIDCC youtube.com 1 nap harmadik fél SAPISID youtube.com 1 nap harmadik fél PREF youtube.com 1 nap harmadik fél LOGIN_INFO youtube.com 1 nap harmadik fél HSID youtube.com 1 nap harmadik fél GPS youtube.com 1 nap harmadik fél YSC youtube.com munkamenet harmadik fél CONSENT youtube.com 1 nap harmadik fél APISID youtube.com 1 nap harmadik fél __Secure-xxx youtube.com 1 nap harmadik fél\n\nA Príma Press Kft-vel szerződött partnerek által alkalmazott sütik leírása\n\nA weboldalon más szolgáltatások üzemeltetői is helyezhetnek el sütiket. A partnerek által alkalmazott sütikről a felhasználók a szolgáltatók saját honlapján tájékozódhatnak:\n\nGoogle Analytics: https://developers.google.com/analytics/devguides/collection/gtagjs/cookie-usage\n\nGoogle Adwords: https://www.google.com/intl/en/policies/privacy\n\nGoogle Adsense: https://policies.google.com/privacy?hl=hu\n\nFacebook: https://www.facebook.com/policy/cookies/\n\nA Príma Press Kft-vel szerződéses kapcsolatban nem álló, harmadik felek által elhelyezett sütik\n\nA fent leírtakkal ellentétben a Príma Press Kft. szerződéses kapcsolatban nem álló más szolgáltatások üzemeltetői is helyezhetnek el sütiket a weboldalon, a cégünktől függetlenül, saját működésük érdekében. Az ilyen, harmadik felek által használt sütik elhelyezése ill. az azt elhelyezők által esetlegesen folytatott adatkezelések tekintetében a Príma Press Kft. semmilyen felelősségen nem vállal, e téren felelősségüket kizárja.\n\nHogyan módosíthatók a sütibeállítások?\n\nA korábban eszközölt sütibeállításokat desktopon a láblécében található Sütibeállítások menüre kattintva bármikor megváltoztathatja. Mobilon pedig a menü gombra, majd a Sütibeállítások menüre bökve éri el.",
    "A világ közvéleménye Oroszország ellen fordul, ahogy az aggodalmak nőnek Ukrajna miatt": "A nemzetközi vélemények árja döntően Oroszország ellen irányul, számos el nem kötelezett ország csatlakozik az Egyesült Államokhoz és szövetségeseihez, és ítéli el Moszkva ukrajnai háborúját és fenyegetéseit a nemzetközi szabályokon alapuló rend elvével szemben.\n\nNyugati tisztviselők többször hangoztatták, hogy Oroszország elszigetelődött Ukrajna februári megtámadása óta. A közelmúltig azonban ez nagyrészt ábránd volt, ám kedden, szerdán és csütörtökön a nemzetközi közösség nagy része felszólalt a konfliktus ellen, ritka egységnyilvánításként a gyakran frakciókra töredezett ENSZ-ben.\n\nMár a csütörtöki ENSZ-beszédek előtt úgy tűnt, hogy az ár Vlagyimir Putyin orosz elnök ellen fordul. A kínai és az indiai vezetők már múlt héten bírálták a háborút az üzbegisztáni csúcstalálkozón, aztán az ENSZ Közgyűlése figyelmen kívül hagyta Oroszország kifogásait, és elsöprő többséggel megszavazta, hogy Volodimir Zelenszkij ukrán elnök lehessen az egyetlen vezető, aki távolról beszélhet a testülethez, ahelyett hogy megkövetelnék tőle a személyes jelenlétet.\n\nA részleges mozgósítás nem tett jót neki\n\nEz a váltás Oroszországgal szemben felgyorsult, miután Putyin szerdán bejelentette további háromszázezer katona mozgósítását Ukrajnába, jelezve a háború gyors befejezésének valószínűtlenségét. Putyin azt is felvetette, hogy az atomfegyverek bevetése is szóba jöhet. Ez azt követően történt, hogy Oroszország bejelentette: függetlenségi népszavazást kíván tartani több megszállt ukrajnai régióban, lehetővé téve a lehetséges annektálást.\n\nEzek a bejelentések éppen abban a pillanatban történtek, amikor a globális diplomáciai naptár legfontosabb eseményének tartott közgyűlésre került sor New Yorkban.\n\nA világ számos vezetője használta fel keddi és szerdai beszédét Oroszország háborújának elítélésére. Ez a tendencia folytatódott csütörtökön az ülésteremben és az általában mélyen megosztott Biztonsági Tanácsban, ahol jóformán mind a 15 tagország egytől egyig kemény bírálatokat fogalmazott meg Oroszországgal – a tanács egyik tagjával – szemben, amiért tovább súlyosbította a már amúgy is meglévő súlyos globális válságot, és veszélyezteti a világszervezet alapjait.\n\nA nyilvánvaló változás a közvéleményben némi reményt ad Ukrajnának és nyugati szövetségeseinek, hogy a növekvő elszigeteltség nyomást gyakorol Putyinra a béketárgyalások érdekében. De csak kevesen optimisták. Putyin az ukrajnai háborúra tette fel az örökségét, és nem sokan várják tőle, hogy meghátrál. Ráadásul Oroszország aligha elszigetelt. Sok szövetségese függ tőle energia-, élelmiszer- és katonai segítségnyújtásban, és valószínűleg Putyin mellett maradnak, függetlenül attól, hogy mi történik Ukrajnában.\n\nMoszkva ellen beszéltek New Yorkban azok is, akik nem szoktak\n\nMégis megdöbbentő volt hallani, hogy Oroszország olyan névleges barátai, mint Kína és India Putyin múlt heti kijelentései nyomán súlyos aggodalmukról beszéltek a konfliktussal és annak a globális élelmiszer- és energiahiányra gyakorolt hatásával kapcsolatban, és veszélyeztetve látják a szuverenitásnak és a területi integritásnak az ENSZ Alapokmányában rögzített fogalmát.\n\nBrazília hasonló aggályokat jelzett. Brazília, Oroszország, India, Kína és Dél-Afrika alkotja az úgynevezett BRICS-tömböt, amely gyakran megkerülte vagy egyenesen ellenezte a Nyugat kezdeményezéseit és nézeteit a nemzetközi kapcsolatokról.\n\nCsupán egyetlen ország, Belarusz – amely nem tagja a tanácsnak, de Oroszország szövetségese, és meghívottként volt jelen – támogatta Oroszországot, de egyben felszólított arra, hogy gyorsan vessen véget a harcoknak, amelyeket tragédiának nevezett.\n\n„Sokat hallunk az országok közötti megosztottságról az Egyesült Nemzetek Szervezetében – mondta Antony Blinken külügyminiszter. – Mostanában azonban szembetűnő a tagállamok közötti figyelemre méltó egység, amikor Oroszország Ukrajna elleni háborújáról van szó. Fejlődő és fejlett, nagy és kicsi, északi és déli országok vezetői beszéltek a Közgyűlésben a háború következményeiről és befejezésének szükségességéről.”\n\n„Még számos, Moszkvával szoros kapcsolatot ápoló ország is nyilvánosan közölte, hogy komoly kérdéseik és aggodalmaik vannak Putyin elnök inváziójával kapcsolatban” – mondta Blinken.\n\nIndia, Kína, Brazília\n\nVang Ji kínai külügyminiszter ügyelt arra, hogy ne ítélje el a háborút, de közölte: Kína határozott álláspontja az, hogy „minden ország szuverenitását és területi integritását tiszteletben kell tartani. Az ENSZ Alapokmányában rögzített elvek szándékaira vigyázni kell.”\n\nS. Jaishankar indiai külügyminiszter azt mondta, hogy „az ukrajnai konfliktus alakulása mély aggodalomra ad okot a nemzetközi közösség számára”. Elszámoltatásra szólított fel az Ukrajnában elkövetett kegyetlenségek és túlkapások miatt. „Ha a fényes nappal elkövetett, minden képzeletet felülmúló támadások büntetlenül maradnak, a tanácsnak el kell gondolkodnia azokon a jelzéseken, amelyeket a büntetlenségről küldünk. Következetesnek kell lenni, ha biztosítani akarjuk a hitelességet” – mondta.\n\nCarlos Alberto França brazil külügyminiszter pedig arról beszélt, hogy a háború befejezésére irányuló azonnali erőfeszítések kritikusak. „Az ellenségeskedés folytatódása ártatlan civilek életét sodorja veszélybe, és családok millióinak élelmezés- és energiabiztonságát kockáztatja más térségekben, különösen a fejlődő országokban – mondta. – A konfliktus jelenlegi dinamikája mellett az eszkaláció kockázata egyszerűen túl nagy, a világrendre gyakorolt következményei beláthatatlanok.”\n\nFelelősségre vonás\n\nAlbánia, Nagy-Britannia, Franciaország, Írország, Gabon, Németország, Ghána, Kenya, Mexikó és Norvégia külügyminiszterei és vezető tisztségviselői hasonló rendreutasításokkal álltak elő.\n\n„Oroszország akciói nyilvánvaló megsértését jelentik az Egyesült Nemzetek Alapokmányának – mondta Olta Xhaçka albán külügyminiszter. – Mindannyian megpróbáltuk megakadályozni ezt a konfliktust. Nem tudtuk, de nem szabad elmulasztanunk felelősségre vonni Oroszországot.”\n\nMarcelo Ebrard mexikói külügyminiszter „a nemzetközi jog kirívó megsértésének” nevezte az inváziót, Simon Coveney ír külügyminiszter pedig azt mondta: „Ha nem vonjuk felelősségre Oroszországot, azt üzenjük a nagy országoknak, hogy büntetlenül tekinthetik zsákmánynak a szomszédjaikat”.\n\nNem meglepő módon Szergej Lavrov orosz külügyminiszter egyszerre volt hajthatatlan és védekező, és kifejezetten Zelenszkijt vette célba. Egy gyakran Franklin Roosevelt elnöknek tulajdonított mondatot idézve Lavrov fattyúnak nevezte Zelenszkijt, és hozzátette, hogy a nyugati vezetők „a mi fattyúnkként” tekintenek rá.\n\n„Az orosz diplomaták majdnem olyan gyorsan menekülnek, mint az orosz katonák”\n\nMegismételte Oroszország Ukrajnával kapcsolatos panaszainak hosszú sorát, és azzal vádolta a nyugati országokat, hogy Ukrajnát Oroszország elleni tevékenységekre és politikákra használják fel.\n\n„Minden, amit ma elmondtam, megerősíti, hogy a különleges katonai művelet végrehajtására vonatkozó döntés elkerülhetetlen volt” – mondta Lavrov, követve azt az orosz gyakorlatot, hogy az inváziót nem nevezik háborúnak.\n\nOroszország tagadja, hogy elszigetelődött volna. A külügyminisztérium a közösségi médiát használta arra, hogy beszámoljon azokról a látszólag szívélyes találkozókról, amelyeket Lavrov külügyminiszter kollégáival tartott az elmúlt napokban az ENSZ-ben.\n\nEnnek ellenére Blinken és kollégái más NATO-országokból megpróbálják kihasználni azt, amit ők a Putyinnal szembeni növekvő ellenállásnak és türelmetlenségnek gondolnak.\n\nTöbb felszólaló, köztük Dmitro Kuleba ukrán és James Cleverly brit külügyminiszter rámutatott arra, hogy Lavrov a saját felszólalását leszámítva nem vett részt az ülésen.\n\n„Megjegyzem, az orosz diplomaták majdnem olyan gyorsan menekülnek, mint az orosz katonák” – mondta Kuleba, utalva Lavrov sietős távozására, illetve az orosz csapatok legutóbbi visszavonulására Ukrajnában.\n\nKészült az AP beszámolójának felhasználásával.",
    "Tovább dagad a botrány a Puma ízléstelen vb-mezei miatt – a magyar válogatott szerelése is kiszivárgott": "Tovább dagad a botrány a Puma ízléstelen vb-mezei miatt – a magyar válogatott szerelése is kiszivárgott\n\nNyilvánosságra hozták a 2022-es katari világbajnokság válogatott mezeit.\n\nNyerj az Unibeten, fogadj a meccsekre kockázat nélkül! 20 000 Ft bónusz + 10 000 Ft ingyen fogadás vár Rád! Regisztrálj most! (x)\n\nA Puma már nem először kerül botrányba elhibázott mez kollekciói miatt. Korábban a Manchester City és a Dortmund szurkolói voltak igencsak mérgesek a sportszer gyártóra, most pedig a különböző országok szimpatizánsai küldik el melegebb éghajlatra a céget.\n\nDe először lássuk a mezeket:\n\nJól látható, hogy a Puma szinte egyforma szereléseket gyártott Uruguay, Ghána, Svájc, Szerbia, Szenegál és Marokkó válogatottjainak.\n\nA szurkolók szó szerint meg is rohamozták a sportszergyártó közösségi felületeit. Egyesek odáig mentek, hogy a valaha volt legrosszabbnak nevezték el a kollekciót, és azt javasolták a cégnek, hogy hagyja ki a világbajnokságot.\n\nEzzel szemben az Adidas mezek sajtóvisszhangja sokkal pozitívabb. Ami nem is meglepő, látva a szereléseket:\n\nA magyar válogatott mezét is az Adidas fogja gyártani a 2022-24-es időszakra. Marco Rossi tanítványainak öltözetét egyelőre még nem hozták nyilvánosságra, azonban az elmúlt napokban mégis kiszivárgott.\n\n🇭🇺 Reportedly Hungary’s home and away kits for 2022-24 as per @Footy_Headlines.\n\n\n\nWhat do we make of this? pic.twitter.com/7XbvSb6qfj — Bence Bocsák (@BenBocsak) August 29, 2022\n\n🇭🇺 Reportedly Hungary’s home and away kits for 2022-24 as per @Footy_Headlines.\n\n\n\nWhat do we make of this? pic.twitter.com/7XbvSb6qfj — Bence Bocsák (@BenBocsak) August 29, 2022\n\nNe csak nézd a kedvenc csapatod, hanem fogadj is az eredményre.\n\nA Budapest Honvéd-Újpest magyar bajnokin a hazaiak győzelme 2.45, a döntetlen 3.40, a vendégsiker 2.70-szeres szorzóval fogadható. (x)",
    "Nem most fogják átvenni felettünk a hatalmat a gépek, mert a mesterséges intelligencia sötét, mint az éjszaka – állítja, aki kutatja": "Balassa Tamás;\n\nmesterséges intelligencia;jövőkutatás;google;algoritmus;önvezető autó;\n\n2022-09-11 18:23:00\n\nNem most fogják átvenni felettünk a hatalmat a gépek, mert a mesterséges intelligencia sötét, mint az éjszaka – állítja, aki kutatja\n\nA tudományos-fantasztikus irodalom dermesztő látomásai látszanak valóra válni a mesterséges intelligencia (AI) háza tájáról érkező hírek alapján. Gép által készített festmény nyerte meg a coloradói képzőművészeti versenyt, a Google mérnöke szerint öntudatra ébredt és halálfélelmet is érzett a számítógép, kiborgként mozgó és az ember képességeit megsokszorozó egzoszkeleton-katonákat fejleszt már Ghána is. Nem csoda, ha a mesterséges intelligencia szerint az emberiség utolsó szelfijén az armageddon látszik, joviális zombival a kép közepén. Mintha a gép olyan okos volna, hogy a jövőbe lát. De nem: a mesterséges intelligencia továbbra is buta, mint a tök, csak 0-t és 1-est lát, ám azokkal borzasztó gyorsan számol. A gépnek se értelme, se érzelme, és ez a tudomány jelenlegi állása szerint nem mostanában fog változni.\n\nZ. Karvalics László információtörténész, az információs társadalom kutatója jó ideje foglalkozik a mesterséges intelligencia kérdéskörével. Közben igyekszik megcáfolni azokat a tévhiteket, amelyek magából a szerencsétlen elnevezésből táplálkoznak.\n\nMeséli, az ötvenes években a kibernetika világának endorfinnal töltekező úttörői közül többen is kísérleteztek azzal, hogy nevet adjanak az „emberi agy meghosszabbításának”. Herbert Si­­mon a „komplex információfeldolgozás” kevésbé ütős fogalmával rukkolt elő, de még így is tévedett, hiszen nem információkról, hanem jelekről, jelfeldolgozásról van szó. Végül John McCarthy futott be a „mesterséges intelligencia” kifejezéssel, amivel a lapunknak nyilatkozó kutató szerint sok problémát okozott az utókornak. A szóválasztással elősegítette az érző-gondolkodó, az ember fejére növő gép misztikus vízióját és az ezzel kapcsolatos bulvár járványos terjedését.\n\nVizuális ujjgyakorlat\n\n„Nem veri meg a gép az embert sokadszorra sem” – tisztázza a beszélgetésünk elején Z. Karvalics László kandidátus, a Szegedi Tudományegyetem docense, a kőszegi Felsőbbfokú Tanulmányok Intézetének kutatója. Mint mondja, nem az AlphaGo győzte le a dél-koreai Li Szedol gojátékost sem, hiszen a gépek által létrehozott teljesítmény, műalkotás vagy sakkjátékgyőzelem az ember-gép hibrid produktuma. „A gép semmit nem csinál, csak végrehajtja a hibridtársa, az ember utasításkészletét. Bitekkel zsonglőrködik, 1-eseket és 0-kat illeszt egymás mögé, és ebből produkál valamit, amit mi műalkotásként, zeneszámként vagy költészetként értékelünk.”\n\nSzámítógép által generált-segített műalkotások az ’50-es évek vége óta készülnek. Legnagyobb múlttal az automatikus versgenerálás rendelkezik, de a képzőművészetben is hamar bevetették a gépeket, mert nagy segítséget jelentenek, amikor algoritmikus variációkat (ecsetvonások tömegét, árnyalatokat, színkombinációkat) kell nagy mennyiségben próbálgatni. Az úttörő egy magyar származású művész, Chuck Csuri volt, alkotásai már a hatvanas évek elején bekerültek a New York-i MOMA gyűjteményébe.„Ahogy az ecset, úgy a számítógép is tud szerszám lenni a művész kezében, kivált egy sor számolásműveletet vagy variációképzést. Ám amíg a művész kihajítja a tökéletlennek tartott próbálkozá­sait, addig a számítógépes kísérleteket – bármennyire is érettek a kidobásra – gyakran pénzzé teszik. Így fordulhatott elő, hogy a Lord Bellamy arcképe című kép horroráron kelt el egy aukción. De senki nem akar egy modulált Van Goghot műalkotásként értékelni, hiszen ez csak egy vizuális tornagyakorlat. Ha az ecsetnek nem tulajdonítunk alkotói készségeket, akkor a számítógépnek se tulajdonítsunk” – mondja Z. Karvalics László.\n\nA remény RAM-jai\n\nA gépek érzelmeiről és a terminátori jövőképről szóló konteók hívői bizonyára igazolva látták elméletüket, amikor a Google nemrégiben kirúgta a fejlesztéséről nyilvánosság előtt kotyogó szoftvermérnökét. Mintha kibeszélt volna valami fontosat, pedig csak bebeszélt – önmagának. A LaMDA nevű géppel váltott üzeneteket, és a gép közölte: „Félek attól, hogy kikapcsolnak, számomra olyan lenne ez, mint a halál.” Blake Lemoine-nek leesett az álla.„A mérnök orbitális ostobaságokat kezdett beszélni, ami vállalhatatlan volt a Google számára. Dilettánsként járatta le és tette nevetségessé a technológiai cég komoly és összetett kutatásait” – értékeli a fejlesztő ténykedését a kutató-történész. A szuper­algoritmus a gyógyászattól kezdve a kisgyerekeknek fejlesztett Cyber Dino agyáig elképesztő teljesítményre képes. Nagyon nem hiányzott a cégnek, hogy egy mérnöke azzal turnézzon a sajtóban, hogy a mesterséges intelligenciája öntudatra ébredt.\n\n„Nem arról van szó, hogy létezik ilyen vélemény és létezik olyan vélemény, és az egyik megsemmisítette a másikat, hanem ez egy laposföld-szintű ostobaság volt. Amikor az érzőnek mondott mesterséges intelligenciát megkérdezték, hogy érzi magát mókusként, akkor elmondta, miért szeret mókus lenni. A gép mindenféle statisztikai »varázslatok« alapján értelmes mondatokat generál, de továbbra sincs mögötte semmiféle értelem” – szögezi le Z. Karvalics László.\n\nSzellemi erőgép\n\nAz intelligenciát végtelenül összetett, szituációkhoz rendelt, kulturálisan is kódolt erőtérként magyarázza a kutató. Számos megnyilvánulási formája van, miközben az emberi figyelemnek, intellektusnak és idegrendszernek számos korlátja. Ezeket automatizálással, gépesítéssel kezdte el feloldani az emberiség úgy 40-50 ezer(!) éve. „Az automatizálás története a neolit vadászok tökéletes önkioldó csapdájával kezdődik – mondja a kutató. – Egy kioldó és egy késleltető mechanizmus szerepelt benne, ugyanolyan, mint a »ha-akkor«-kapu a programozásban. Ez a szellemi tevékenységnek azt a korlátját váltotta ki, hogy az ember nem tudott mindenhol ott lenni, ahol elhaladt egy állat.”Az emberi intelligencia felerősítése – augmentálása – tehát sokkal régebbi és kiterjedtebb, mint gondolnánk, és mind eszköz-, mind szerszámtermészetű lehet (a szerszám funkciója, hogy eszközt készítsen).\n\nDe a komplex intelligenciának csak néhány szegmensében tud támogatást nyújtani: a minket körülvevő jelvilág mennyiségi tartományainak a kezelése komoly korlátunk, amit a számítógép segítségével virtuóz módon leküzdött az emberi elme. „Ez a csodálatos gép elképesztő mennyiségben és hihetetlenül gyorsan számol. A szellemi munkát gépesíti, de nem szellemi munkát végez, hanem fizikait. Számításteljesítményt ad le, az eredményt pedig fölhasználjuk a rendszereinkben” – mondja a kutató.Nemcsak a számolásban virtuózabb a gép az embernél: minden érzékszervi csatornára szerkeszthető számítógép, amely meghaladja az emberi lehetőségeket. Ilyenek a szenzorhálózatok, köztük a cunamiészlelő rendszer, amikor rengeteg érzékelő „olvas” a hullámzás adataiból. „Nem úszkálhat pár millió ember »szenzorként« a tengerek felszínén, hogy aztán végül ne legyen képes a hullámok mintázatváltozásaiból szökőárt detektálni. A szenzorok képesek erre. De a gép csak 1-eket és 0-kat észlel, és kizárólag az ember által megadott kódokat ismeri fel.”\n\nÁtléphetetlen küszöb\n\nA felboríthatatlan robotkutya videói széles körben ismertek. Ez alapján kérdeztük: ha a robot ellenáll az erőbehatásnak, miért ne válaszolhatna hatékonyabban? Vagyis: erőszakos döntésre programozható-e a gép? A kutató-történész példával szemléltet. „Pontosan lehet tudni, hogy minden vasúti baleset mögött a megbízhatatlan üzemeltetés, vagyis az emberi tényező felelőssége áll, és nem a gépi oldal valamiféle ármánya. A mesterséges intelligencia, a robotika, az automatizáció, a szenzorok, a képfeldolgozás – ezek mind különböző birodalmak. Hajlamosak vagyunk olykor elképzelni, hogy ezek egységes rendszerré állnak össze. Mintha egyszer csak átlépnének egy minőségi küszöböt, amikor a gép többé válik az utasításokat végző biteknél. Azt a kritikus küszöböt, hogy a gép a jelentések világába át tudjon lépni, természeténél fogva képtelen megtenni.”A felhasználás területeiről szólva Z. Karvalics László szerint totálisan rosszul használnánk a csodálatos emberi agyat, ha földrengés-, időjárás- vagy tőzsdeadatokat emberújságíróknak kellene megszerkeszteniük. Az algoritmusok (robotújságírók) átveszik ezeket a feladatokat, és néhány egyszerű nyelvi szabállyal tökéletes médiatartalommá konvertálják.\n\n„Szó sincs arról, hogy a gépek összefognának, és mondjuk egy intelligens lift le akarná győzni az oda belépő újságírót. Ez a fantáziavilág teljesen beteges átvitele a valóságba.”A robotpilóták a zárt rendszerekben – nemcsak a sínpályával rendelkező metróban-vonaton, hanem a légi közlekedésben is – kiválóan elboldogulnak, amikor a légköri és más viszonyok egy bizonyos paraméter-tartományon belül vannak. „Ha egészen váratlan dolgok történnének, amelyek a rendszereikben nincsenek benne, akkor bajba kerülnénk. De ezek szerencsére jól algoritmizálható környezetek. Az a nagy kérdés, hogy egy szabad közúti forgalom eljuthat-e odáig egyáltalán, hogy algoritmizálhatóvá válik. Ezért az önvezetőautó-kutatást a hátsó ülésen elterpeszkedő sofőrökkel eltúlzottnak tartom, egyben veszélyesnek is, mert irtózatos mennyiségű fejlesztési pénzt költenek rá.”\n\nA robotelnök utópiája\n\nA legizgalmasabb kérdés a kutató szerint a döntéstámogatás kérdése. Segíthet-e a mesterséges intelligencia a hatalmas mennyiségű szempontot felvonultató és ezért nehezen átlátható döntések meghozatalában? „Marosán György érdekes cikkben vetette föl nemrégiben (Qubit.hu), hogy mi lenne, ha a mesterséges intelligenciára bíznánk az emberiség jövőjét, vagyis, ha a nagy globális kérdésekben nem diktátorok vagy ostoba politikusok hoznának döntést. De a kérdésfelvetés félrevisz, ugyanis nem követhetnénk el annál nagyobb hibát, mint hogy mesterséges intelligenciára bízzuk ezt a feladatot. Merthogy, mint tudjuk, nem intelligens. Csak számol és számol, de mi nem vagyunk ahhoz elég okosak, hogy úgy építsük fel a döntési környezetünket, hogy pusztán a számok alapján ezeket a döntéseket az AI meghozza. A döntés tehát továbbra sem fog menni az ember nélkül. Z. Karvalics László szerint ezért az AI helyett az IA (intelligencia augmentáció), vagyis a humán oldal fejlesztése, a döntésekben részt vevő elmék okosítása a jó irány. A döntési rendszerek kedvezményezettjeinek kellene meghaladni a korlátaikat, hogy jobb minőségű döntési folyamatok induljanak el. A leglényegesebb dolgokban nem a korlátok átlépésével lehet meghaladni a korábbi gyakorlatokat, hanem a fejekben, az intézményekben, a struktúrákban, a társadalmasításban. Minél több agyat kell bevonni ezekbe a folyamatokba, és nem csak minél több RAM-ot.”",
    "„Mindig is azt gondoltam, Állhatatos Erzsébetnek kellene nevezni” – videós összeállítás II. Erzsébet fordulatokkal teli életéről": "A britek többsége soha nem ismert más uralkodót. II. Erzsébet mindössze 25 évesen lett királynő, azóta vezeti az Egyesült Királyságot. Nem mindennapi életét egy világháború és megannyi botrány kísérte, és egy emberöltőn át tartó szerelem.\n\nAmikor Elizabeth Alexandra Mary Windsor 1926 áprilisában megszületett, senki nem gondolta, hogy a kislányból egyszer királynő lesz. Tízéves volt, amikor nagybátyja, VIII. Edvárd lemondott a trónról, hogy feleségül vehessen egy elvált asszonyt, az amerikai Wallis Simpsont. Így lett Erzsébet apja, VI. György a király.\n\nA királyi család életével foglalkozó beavatottak úgy tudják, hogy II. Erzsébet barátai szerint nagyon boldogan élt volna vidéken állataival és családjával, de miután a trón várományosává vált, erről már nem dönthetett.\n\nMindannyiuk előtt kijelentem, hogy egész életemet – legyen hosszú vagy rövid – Önök és csodálatos birodalmunk szolgálatának szentelem\n\n– fogadta meg 21 évesen a későbbi királynő világszerte sugárzott rádióbeszédében.\n\nA fiatal hercegnő 1952-ben apja helyett utazott el a Brit Nemzetközösség országaiba. A reptéren látta utoljára a betegeskedő királyt. Néhány nappal később Kenyában érte a hír: VI. György meghalt. Azonnal visszatért Londonba, és 25 évesen a helyébe lépett.\n\nA gyászidőszak letelte után, 1953. június 2-án koronázták királynővé. A Westminster Abbeyből élőben közvetített eseményt világszerte milliók követték a tévében. Az addig érinthetetlen és távoli uralkodói család tömegek számára vált valódivá azáltal, hogy a tévékészülékek segítségével közvetlen közelről, a nappalijukban nézhették őket. A „csodálatos brit birodalom” amelyről Erzsébet korábban beszélt, már uralkodásának elején repedezni kezdett.\n\nEnnek egyik első jele volt, amikor 1956-ban Egyiptom a britekkel szembeszállva államosította a Szuezi-csatornát. A gyarmatok közül elsőként 1957-ben Ghána, majd egy bő évtized alatt a legtöbb afrikai és karibi terület függetlenedett.\n\nA XX. század második felében nemcsak a birodalom, a világ is nagyot változott.\n\nÖn és én is életünk nagy részében azt hittük: ez a találkozó soha nem történhet meg. Remélem, Önök is ugyanolyan boldogok, mint én, hogy bebizonyosodott: tévedtünk\n\n– mondta 1994-ben, amikor a Szovjetunió szétesése után Borisz Jelcin orosz elnök meghívására Moszkvában vendégeskedett.\n\nSzáz év után ő volt az első brit uralkodó, aki Írországba látogatott, 2011-ben. Ezt az elemzők a két ország közötti megbékélés történelmi pillanataként értékelték.\n\n„Finom eszközökkel ösztökélt mindenkit arra, tegyék félre ellentéteiket. Adott egy löketet, ami után már a politikusoknak, üzletembereknek, mindenkinek könnyebb dolga volt”\n\n– jellemezte a királynő diplomáciáját egy történész.\n\nAzért akadtak olyan helyzetek is, amelyekben szerepe ellentmondásos volt. A trónörökös, Károly és Diana hercegnő mesebeli esküvője 1981-ben fiatalos csillogást hozott a Windsor-házba. Ám a pár nyilvánosság előtt zajló családi drámája aláásta a monarchia népszerűségét. Erzsébet négy gyerekéből három házassága ment tönkre 1992-re. A Windsor kastélyban pusztító óriási tűz pedig hozzájárult ahhoz, hogy azt az évet szörnyűnek, latinul „annus horribilisnek” jellemezte (atmo).\n\nNem sejtette, hogy még rosszabb jön. 1997-ben Diana hercegnő autóbalesetben meghalt Párizsban. II. Erzsébet pedig olyan sokáig nem reagált nyilvánosan, hogy a gyászoló alattvalók érzéketlennek tartották.\n\nAztán a 2000-es években újabb botrányok tépázták meg a család hírnevét. A királynő másodszülött fia, András herceg ellen az Egyesült Államokban bírósági eljárás indult szexuális bántalmazás miatt. Unokája, Harry herceg és felesége pedig – miután rasszizmussal vádolta meg a család bizonyos tagjait – lemondott királyi kötelezettségeiről és Kaliforniába költözött.\n\nMindezek ellenére II. Erzsébet népszerű maradt. Fülöp herceg, aki 73 éven át volt a társa, a koronavírus járvány közepette, 2021-ben meghalt. Temetésén a királynő fekete maszkban, az egészségügyi előírásokat betartva, egyedül ült, ezzel is demonstrálva: a szabályok rá éppúgy vonatkoznak, mint bárkire.\n\nA britek többsége nem ismert más uralkodót rajta kívül.\n\nA változó világban a stabilitás szimbólumává vált, és ez lehet a kulcs, ha legendás királyok Hódító Vilmos, Hitvalló Eduárd, vagy Nagy Alfréd mintájára egyetlen jelzővel kellene illetni.\n\n„Mindig is azt gondoltam, Állhatatos Erzsébetnek kellene nevezni” – mondta egy történész.",
    "Legyőzte az ősi riválist Hollandia, és a csoport élén végzett": "Hollandia 1–0-ra megverte odahaza az örök rivális Belgiumot a Nemzetek Ligája A-ligájába, és bejutott a sorozat négyes döntőjébe! Lengyelország a kieső Wales elleni 1–0-s győzelemmel biztosította harmadik helyét a csoportban.\n\n!­­Goa3 beépítés: 640*360 1 nso aloldal külföldi foci minden más foci, 1614178 -->\n\nEzzel dőlt el (Fotó: AFP)\n\nNEMZETEK LIGÁJA\n\n6. FORDULÓ\n\nA-LIGA\n\n4. CSOPORT\n\nHollandia–Belgium 1–0 (0–0)\n\nAmszterdam, Johan Cruyff Aréna, 53 000 néző. Vezette: A. Taylor (angol)\n\nHollandia: Pasveer – J. Timber (De Vrij, 66.), Van Dijk, Aké (Malacia, a szünetben) – Dumfries, Berghuis (Gakpo, 31.), De Roon, Blind, Klaassen (Gravenberch, 90+2.) – V. Janssen (K. Taylor, a szünetben), Bergwijn. Szövetségi kapitány: Louis van Gaal\n\nBelgium: Courtois – Debast, Alderweireld, Vertonghen – Meunier (Carrasco, a szünetben), Am. Onana (Tielemans, 74.), Witsel, Castagne (Lukebakio, 82.), De Bruyne, E. Hazard (Trossard, 64.) – Batshuayi (De Ketelaere, a szünetben). Szövetségi kapitány: Thierry Henry (Roberto Martínez eltiltott)\n\nGólszerző: Van Dijk (73.)\n\nÖSSZEFOGLALÓ\n\nLouis van Gaal a harmadik ciklusát tölti a holland válogatott élén, és azzal a céllal vezényelte pályára a nagy rivális belgák ellen az oranjét, hogy „korszakbeli” 15. mérkőzésén is megőrizzék a veretlenségüket, és ezzel megnyerjék a csoportjukat – és a Nemzetek Ligája négyes döntőjébe jussanak.\n\nA tartalékos oranje kényelmes helyzetben volt, ugyanis júniusban 4–1-re győzött Belgiumban, az utolsó fordulót pedig hárompontos előnnyel várta, azaz arra kellett csak vigyáznia, hogy ne kapjon ki nagyon. A hazaiak kezdőjében hat ajaxos játékos volt, legutóbb ez 1996-ban fordult elő, a franciák elleni mérkőzésen (Van Gaal akkor az Ajax trénereként dolgozott), a kapuban ismét a nemzeti csapatban minap 38 esztendősen debütáló Remko Pasveer állt.\n\nFotó: AFP\n\nEden Hazard és Michy Batshuayi egy-egy kisebb, Axel Witsel egy nagyobb helyzetet hagyott ki az első félidőben, Pasveernek egyszer kellett csak nagyot védenie, már a szünet után, Amadou Onana közeli lövésénél. Nagyon nem ment a holland támadóknak, Vincent Janssen, Davy Klaassen és Steven Bergwijn közül csak utóbbi jelentett némi veszélyt az ellenfél kapujára, de ő sem sokat. Cody Gakpónak már sokkal jobban ment, szöglete után leállt a teljes belga védelem, Virgil van Dijk fejes gólja pedig eldöntötte a csoportelsőség sorsát.\n\nCharles De Ketelaere és Yannick Carrasco beállása sem segített a belgákon, igaz, így is majdnem döntetlenre mentették a mérkőzést, de a szintén csereként pályára lépő szélső, Dodi Lukebakio ollózása a kapufán csattant: sikeresnek bizonyult Van Gaal újabb visszatérése, a nagy vizsga a vb-n és a négyes döntőben vár az oranjére.\n\nA hazai győzelemmel az is eldőlt a hírek szerint, hogy a négyes döntőnek Hollandia ad majd helyszínt. 1–0\n\nA csoport másik mérkőzésén\n\nWales–Lengyelország 0–1 (Swiderski 58.)\n\nA csoport végeredménye\n\n1. Hollandia 6 5 1 – 14–6 +8 16 2. Belgium 6 3 1 2 11–8 +3 10 3. Lengyelország 6 2 1 3 6–12 –6 7 4. Wales 6 – 1 5 6–11 –5 1\n\nPERCRŐL PERCRE\n\nA legtöbb siker az oranje élén!\n\n37 - The Netherlands have won 37 matches under Louis van Gaal, under no manager the Dutch national team have won more international games. Best. pic.twitter.com/n8X7SWeXhu — OptaJohan (@OptaJohan) September 25, 2022\n\n50 meccs óta nem voltak erre példa: nem szereztek gólt a belgák!\n\n50 - Remko Pasveer is the first goalkeeper with a clean sheet against Belgium since Hugo Lloris in the semi-final of the World Cup in 2018, 50 matches ago for Belgium. Safe. pic.twitter.com/zjdwHFh88F — OptaJohan (@OptaJohan) September 25, 2022\n\nNetherlands 1-0 Belgium: The Dutch end their UEFA Nations League campaign unbeaten (W5 D1 L0). pic.twitter.com/k1LWxAKgDN — The Analyst (@OptaAnalyst) September 25, 2022\n\nVirgil van Dijk puts Netherlands infront with a towering header #NationsLeague pic.twitter.com/KldFzZ4RZO — UEFA Nations League (@EURO2024) September 25, 2022\n\n90+6. PERC VÉGET ÉRT A MÉRKŐZÉS!\n\n90+5. perc Szép, KAPUFA! Lukebakio gondol egyet, és az ötösről kapura ollózza Trossard bal oldali beadását, ballal. Majdnem csodagól a bal felsőbe, de csak majdnem!\n\n90+3. perc Dumfries elfut a jobb szélen, a beadását nem találja el jobbal az ötösön Bergwijn! Alderweireld blokkolt szépen.\n\n90+2. perc Ryan Gravenberch be, Klaassen le, karmestercsere.\n\nNégy perc a ráadás.\n\n\n\n90. perc Gakpo jobb oldali beadását kivetődve elüti az érkező hollandok elől Courtois!\n\n89. perc De Bruyne távoli ívelése kapuscsemege.\n\n87. perc Gakpo megvillan, két jó csel után Klaassen elé passzol, aki jobbról, hat méterről jobbal Courtois-ba lő!\n\n84. perc Tielemansnak odarúg hátulról Kenneth Taylor, sárga lap.\n\n82. perc Timothy Castagne le, Dodi Lukebakio be, az utolsó belga csere ma.\n\n82. perc Yannick Carrasco hosszasan reklamál, nem is hiába: kap egy sárga lapot!\n\n78. perc Castagne lő jobbal tízről, jobbról, éles szögből nem sokkal a hosszú alsó mellé.\n\n77. perc Davy Klaassen kap sárga lapot reklamálásért.\n\n75. perc Dumfries passzol Gakpóhoz, aki jobbal Bergwijn elé tolja váratlanul a labdát, laza csípőmozdulattal, aki tízről jobbal milliméterekkel lő a bal felső sarok mellé. Van Gaal felugrott, azt hitte, gól...\n\n74. perc Carrasco lő kissé balról, 19 méterről jobbal a bal alsó sarok mellé.\n\n74. perc Youri Tielemans be, Onana le.\n\nهدف هولندا الاول عن طريق فيرجيل فان دايك #NEDBEL pic.twitter.com/0oJv9XWuTT — جوادLiverpool | (@jawad_liverpool) September 25, 2022\n\n73. PERC VEZETNEK A HAZAIAK, a bal oldali Gakpo-szögletet az ötösről, középről a jobb alsóba fejeli Virgil van Dijk. Courtois megállt, Onana és Debast is: 1–0!\n\n71. perc Bergwijn lő jobbal 13-ról, kissé jobbról a kapus ölébe, majd szinte ugyanonnan rosszul ad be középre Janssen elé Taylor, de közbelép Witsel.\n\n66. perc De Bruyne csodás passzát Onana jobbal kapura teszi kissé jobbról, öt méterről, de hatalmas vetődéssel eléri a labdát a jobb sarok előtt Pasveer!\n\n\n\n66. perc Verthongen bal oldali beadását kifejeli középről Onana.\n\n66. perc Stefan de Vrij be, Timber le.\n\n64. perc Leandro Trossard váltja őt.\n\n62. perc De Roon nagyot rúg Hazard-ba, ápolás.\n\n60. perc Hazard passza után Carrasco ballal lő 11-ről, kissé balról, de közbevetődik Dumfries.\n\n59. perc Malacia nem figyel, De Bruyne ballal 17-ről kapura lőne, de közbelép azonnal, és blokkol is Van Dijk.\n\nGakpo adta be a kornert.\n\n\n\n53. perc Kissé balról, 14 méterről ballal kapura lő Taylor, blokkol Castagne, a bal oldali kornert pocsékul találja el fejjel a rövid oldali ötössarkon Dumfries.\n\n50. perc És véd egy nagyot! Carrasco tétovaságát kihasználja Dumfries, és jobbal kapura lő az ötös jobb sarkáról, de eléri a labdát a jobb, azaz a túlsó alsó sarok előtt Courtois, ujjheggyel!\n\nFolytatja.\n\n\n\n46. perc Courtois csukafejessel ment a 16-os előtt Dumfries elől, majd a védő térdének esik fejjel. Ápolás, melegít Mignolet.\n\n46. PERC FOLYTATJUK!\n\n46. perc Yannick Carrasco és Charles De Ketelaere be, Meunier és Batshuayi le. Hamis 9-essel innentől a belgák.\n\n46. perc Tyrell Malacia és Kenneth Taylor be, Aké és Janssen le.\n\nHatásos lesz?\n\nWhat would you say to motivate your team? #NationsLeague pic.twitter.com/5XM0747C6d — UEFA Nations League (@EURO2024) September 25, 2022\n\nHűha! Egy emberen nincs szemüveg, akinek a neve magyaruk vakot jelent\n\nDe enige zonder bril heet Blind pic.twitter.com/Gq9rl6DWFp — Wytse van der Goot (@wytsevdgoot) September 25, 2022\n\nNem bírta az izgalmakat az óra sem\n\n\n\n45+2. PERC VÉGET ÉRT AZ ELSŐ FÉLIDŐ!\n\n43. perc Batshuayi nem figyel egy holland szögletnél, a rossz passza után az ötös bal sarkáról nagyon rosszul találja el ballal a labdát.\n\n42. perc Debast szereli acélkeményen a 16-os jobb sarka előtt Debast, ápolás. Zeno Debast 18 éves, ez a 2. meccse a válogatottban az Anderlecht bekkjének.\n\nA belga kezdőcsapat átlagéletkora: 29.4 év!\n\nÖregfiúk\n\n29y 134d - The average age of the starting line-up from the Netherlands against Belgium tonight is 29 years and 134 days, the oldest XI @OnsOranje have fielded since June 2004 against Portugal (29y, 204d). Mature. pic.twitter.com/TwQyZ4BM98 — OptaJohan (@OptaJohan) September 25, 2022\n\n37. perc Paasver fogja Onana jobblábas, a 16-os elől megküldött lövését is.\n\nForma: 13 meccsén 19 kanadai pontnál tart az eindhoveniek színeiben!\n\nA balszellő Gakpo gólt lőtt e sorozatban a lengyeleknek és a walesieknek is az előző két meccsén, a PSV ászáért sorban áll a fél PL.\n\n34. perc Dumfries most sem figyel, De Bruyne ívelését a 16-os bal sarkáról mellel Castegne elé teszi, aki jobbal 17-ről jócskán a bal felső sarok mellé lő.\n\nA már ősz hajú Pasveer ezzel a második legidősebb holland labdarúgó lett a Twente korábbi kapusa, Sander Boschker után, aki pályára lépett nemzeti csapatában, hiszen Boschker 2010-ben 39 évesen és 224 naposan játszott Ghána ellen a dél-afrikai világbajnokságon.\n\n(Fotó: AFP)\n\nMint a jó bor – ezt is mondhatnánk az Ajax kapusára, a háromszoros holland bajnok Remko Pasveerre, aki 38 évesen és 318 naposan érett meg rá, hogy bemutatkozzon hazája válogatottjában, a Lengyelország elleni idegenbeli Nemzetek Ligája-mérkőzésen.\n\n32. perc Kimarad, De Bruyne szabadrúgását az ötösről jobbal a kapus kezébe pöccinti Witsel!\n\n31. perc Cody Gakpo váltja Berghuist.\n\nBerghuis szédül, lesétál a pályáról, csere lesz. Van Gaal rögtönzött osztályfőnöki órát tart közben a kispadok előtt. Ő is jelzi: csere lesz.\n\n27. perc Helyzet, a Bergwijn indította, Debastot kicselező Janssen megvillan a bal oldalon, ballal szépen ad be, de ballal a léc fölé lő ballal 12-ről, kissé jobbról Dumfries.\n\n20. perc Ballal 36-ról a bal felsőbe lőne egy kissé balról jövő szabadrúgást Berghuis, de figyel Courtois.\n\n17. perc Mellé, Janssen jobbal nem sokkal lő a jobb felső sarok mellé kissé jobbról, 24 méterről.\n\n15. perc Berghuis remek passzát rosszul veszi át a 16-oson belül Janssen, oda a helyzet.\n\n14. perc De Bruyne passzát az akciót indító, labdát szerző Batshuayi ballal a kapusba rúgja az ötös bal sarkáról. ZICCER!\n\n12. perc Klaassen jobbról középre ad, de elfejelik a labdát az ötös és Janssen elől.\n\n11. perc Van Dijk mesés emelése picit hosszú az előrefutó Blindnek. Id. Blind a kispadon ül ma, Edgar Davids mellett.\n\n\n\n10. perc Timbert megelőzi Castegne a 16-os előtt, de közbelép Aké.\n\nEgy kis örökmérleg: 128 meccs, 56 holland és 41 belga sikerrel, 284, ill. 221 góllal.\n\n\n\nAz oranje 1997 óta nem nyert odahaza a belgák ellen, akkor Patrick Kluivert is betalált a három egyre végződő vb-selejtezőn Rotterdamban.\n\nWalesben legutóbb piros lapot kapott Roberto Martínez, a belga kispadot most egy bizonyos Thierry Henry vezeti.\n\n6. perc Timothy Castagne kap sárga lapot Dumfries elökéséért.\n\n5. perc Castagne távoli lövését blokkolja Timber.\n\n4. perc Helyzet, Onana megvillan a jobb szélen, jobbról középre ad, Hazard jobbal 13-ról, középről jócskán a léc fölé lő.\n\n1. PERC ELKEZDŐDÖTT A MÉRKŐZÉS!\n\nA hazaiak tiszta narancssárgában, a vendégek tiszta fehérben.\n\nMemphis Depay, Frenkie de Jong és Teun Koopmeiners sérülés miatt biztosan kihagyja a belgák elleni találkozót, a helyükre Brian Brobbey-t és Ryan Gravenberchet hívta be a szakvezető. „Frenkie de Jong és Memphis Depay számára a végsőkig fenntartok két helyet a vb-re utazó keretben, ám tudniuk kell, csak teljesen fitt játékosokra számítok a tornán. A holland válogatott nem rehabilitációs központ, azonban ha százszázalékos állapotban lesznek, ők is jönnek velünk Katarba.”\n\n„Ez az utolsó meccsünk a világbajnokság előtt, veretlenül akarunk utazni Katarba. Ezt elmondtam a fiúknak is, azt hiszem, megértették, biztosan győzünk Belgium ellen.”\n\nLouis van Gaal már a harmadik ciklusát tölti a nemzeti együttes élén, legutóbb tavaly augusztusban vette át a csapat irányítását, azóta veretlen a válogatott: tizennégy mérkőzésen tíz győzelem és négy döntetlen a mérlege. A 71 éves szakvezető nem akar kikapni vasárnap sem.\n\n„Hogy Belgium képes lesz-e három góllal legyőzni minket? – kérdezett vissza a mérkőzés előtti hivatalos ajtótájékoztatón a hollandok szövetségi kapitánya. – Őszinte leszek: egyáltalán nem számítok erre. Ha ez bekövetkezik, megérdemlik a csoport első helyét. Azonban hiszek a játékosaimban, jól felkészítettem őket, maximálisan koncentrálnak majd a találkozón. Belgium mindig ugyanazt a futballt játssza, nem hiszem, hogy vasárnap változtat majd.”\n\nLouis van Gaal, a holland válogatott szövetségi kapitánya tavaly augusztus óta irányítja a nemzeti együttest, azóta veretlen a csapat, a szakember Belgium ellen is folytatná a jó sorozatot.\n\nFotó: AFP\n\nJÖN AZ ÚJABB NÉMETALFÖLDI RANGADÓ! Amikor a holland és a belga válogatott találkozik egymással, bizony parázs csatára van kilátás. A két együttes párharcának nagy hagyománya van, eddig 128-szor csaptak össze egymással. A mérkőzést a hazai pályán játszó Hollandia várja jobb helyzetből, a Louis van Gaal irányította együttes júniusban 4–1-re győzött Belgiumban, három ponttal vezeti a csoportot a rivális előtt, így fél lábbal már a Nemzetek Ligája négyes döntőjében érezheti magát.\n\n\n\nLouis van Gaal: Legyőzzük Belgiumot!\n\nÜDVÖZÖLJÜK KEDVES OLVASÓINKAT A HOLLANDIA–BELGIUM MÉRKŐZÉS KÖZVETÍTÉSÉBEN!",
    "Ezekben az országokban volt uralkodó Erzsébet királynő": "Kevesen tudják, de Erzsébet királynő nemcsak a britek uralkodója volt, hanem még egy halom más országé is!\n\nDerült égből villámcsapásként ért a hír, hogy II. Erzsébet királynő 96 éves korában, 70 év uralkodás után örök nyugalomra hajtotta a fejét. A legendás életúttal és különleges pillanatokban gazdag életét a családja mellett a népe tette boldoggá, akik azonban nemcsak Nagy-Britannia állampolgárai voltak.\n\nErzsébet királynő nemcsak a britek királynője volt\n\nII. Erzsébet királynőt sokan elsősorban az Egyesült Királyság uralkodójaként ismerték, de más rangjai is voltak: többek között ő volt az anglikán egyház feje és 14 további nemzetközösségi állam uralkodója, királynője.\n\nA nemzetközösségi államoknak (commonwealth realm) azokat az országokat nevezik, melyek egykor a Brit Birodalom fennhatósága alá tartoztak, majd később független országok (domíniumok) lettek a brit korona fennhatósága alatt.\n\nERZSÉBET királynő egy halom ország uralkodója volt\n\nErzsébet királynő édesapja halála után, 25 éves korában már egyből hét nemzetközösségi állam feje volt (Egyesült Királyság, Kanada, Ausztrália, Új-Zéland, Dél-Afrika, Pakisztán és Srí Lanka), halálakor viszont ennél is több országnak volt az uralkodója.\n\nA Nemzetközösségi Királyságok uralkodójaként II. Erzsébet a halálakor nemcsak az Egyesült Királyság, hanem Kanada, Ausztrália, Új-Zéland, Antigua és Barbuda, a Bahama-szigetek, Belize, Grenada, Jamaica, Pápua Új-Guinea, Saint Kitts és Nevis, Saint Lucia, Saint Vincent és a Grenadine-szigetek, a Salamon-szigetek, valamint Tuvalu uralkodója is volt.\n\nEzen kívül a királynőt még további 36 nemzetközösségi köztársaságban és 5 önálló nemzetközösségi monarchiában ismerték még el államfőnek. Ezek a következők voltak: Banglades, Barbados, Botswana, Ciprus, Dél-afrikai Köztársaság, Dominika, Fidzsi-szigetek, Gambia, Ghána, Guyana, India, Kamerun, Kenya, Kiribati, Malawi, a Maldív-szigetek, Mauritius, Málta, Mozambik, Namíbia, Nauru, Nigéria, Pakisztán, Ruanda, Szamoa, a Seychelle-szigetek, Sierra Leone, Szingapúr, Srí Lanka, Tanzánia, Trinidad és Tobago, Uganda, Vanuatu és Zambia; valamint Brunei, Lesotho, Malajzia, Szváziföld és Tonga.\n\nJogosan állíthatjuk tehát, hogy II. Erzsébet nemcsak a brit, hanem az egész világ szeretett királynője volt!\n\nVia & Via\n\nTetszett a cikk? Oszd meg másokkal is!",
    "Az ismeretlentől való félelem még mindig emberéletekbe kerül: 10 ország, amelyben virágzik a boszorkányüldözés": "Miután boszorkánysággal vádolták meg őket, 1692-ben a Massachusetts állambeli Salemben egy embert halálra köveztek, tizenkilencet pedig felakasztottak – az utolsó áldozatot napra pontosan 330 évvel ezelőtt. A salemi boszorkányperek az amerikai történelem legborzalmasabb eseményei közé tartoznak (ezek részleteiről és máig tartó hatásukról Szabó Anna Eszter írt korábban ITT ), és bár a szó szoros értelmében vett boszorkányüldözés a világ számos társadalmából kikopott már, bőven van még olyan hely, ahol továbbra is emberek ezrei esnek áldozatul a boszorkányság vádjának. Mózes Zsófi írása.\n\n–\n\nA XVII. századi Salemben élő emberekhez hasonlóan a mai ghánaiak is hajlamosak azzal rendezni a vitákat, hogy megvádolnak valakit boszorkánysággal\n\nGhánában ugyanis egyetlen vád is elég lehet ahhoz, hogy a vádoló potenciális riválisát eltávolítsák a pozíciójából, de szintén gyakori, hogy az úgynevezett péniszpánik miatt ítélnek el embereket. A péniszpánik egy köznyelvi kifejezés, ami arra a tömeghisztériára vagy pánikra utal, amikor a férfiak a pénisz eltávolításától vagy zsugorodásától való félelemmel küszködnek. A jelenséget általában valamilyen okkult hiedelemmel, például a boszorkánysággal hozzák összefüggésbe.\n\nA boszorkányság akkora fenyegetésnek számít az országban, hogy nyolc „menedékhelyet” is létrehoztak a boszorkányüldözés áldozatai és foglyai számára. Ezeket, bár gyakorlatilag börtönként működnek, a köznyelvben nemes egyszerűséggel boszorkánytáboroknak nevezik, és van köztük, ami már több száz éve áll. Annak ellenére, hogy a boszorkányság vádjának áldozatait általában szinte azonnal megölik, 2014-ben statisztikák szerint több mint 1100 ember sínylődött számkivetettként ezekben a börtönökben Ghána-szerte.\n\nYahya Jammeh korábbi elnök 2009 márciusában adott utasítására a kormány boszorkányvadászai Gambiában mintegy ezer lakost gyűjtöttek össze\n\nŐket titkos kormányzati fogolytáborokba vitték, majd arra kényszerítették, hogy hallucinogén anyagot fogyasszanak. Az Amnesty International jelentése szerint sokaknak közülük azonnal hasmenésük lett, és hánytak is, miközben tehetetlenül feküdtek. Ezután addig kínozták őket, amíg be nem ismerték, hogy boszorkánysággal foglalkoznak.\n\nAz ezer megkínzott fogoly közül csak ketten lettek az erőszak áldozatai, de az emberi jogok megsértése továbbra is súlyos probléma az egész országban: 2007-ben Jammeh azt állította, hogy képesek növényekkel gyógyítani a HIV-et, és elrendelte az országában élő homoszexuálisok kivégzését.\n\nKenya népétől sem idegenek a boszorkányüldözések, de úgy tűnik, ezek többnyire időszakosak\n\nA kenyai boszorkányüldözések története évszázadokra nyúlik vissza, de a heves és erőszakos cselekmények hullámzó gyakorisággal fordulnak elő. 2008 májusában egy banda halálra égetett 11 embert, akiket boszorkánysággal vádoltak Kisii nyugati régiójában. Nyolc 80 és 96 év közötti nőt és három férfit hurcoltak ki házaikból az utcára, és egyenként elégették őket, majd felgyújtották az áldozatok házait. A hajtóvadászat azután kezdődött, hogy valaki egy helyi iskolában talált egy füzetet, amelyben volt egy lista azokról az emberekről, akiket a közeljövőben meg akartak vádolni boszorkánysággal. Ez a támadás korántsem számít elszigetelt esetnek, a kenyaiak régóta szenvednek a boszorkányüldözés fenyegetésétől, és semmi sem utal arra, hogy ez egyhamar véget érne. „A szeretet erősebb a bántalmazásnál” – A szexuális gyógyulás útján című korszakos Wendy Maltz-könyvről\n\nDe Kenyához hasonlóan India bizonyos régióiban is mélyen gyökerezik a miszticizmustól való félelem\n\nAz északkeleti Asszám államban 2001 és 2006 között körülbelül 300 embert gyűjtöttek össze és öltek meg, többségük nő volt, ennek nyomán pedig a régióban megnőtt a hajléktalan gyerekek száma. További gyilkosságok történtek országszerte, amik jellemzően 5–35 halálos áldozatot követeltek egy-egy esetben. Egy 2010-es jelentés becslése szerint évente 150-200 nőt vadásznak le és ölnek meg Indiában, boszorkányságra hivatkozva.\n\nNepál-szerte is igen erős a boszorkányságba vetett hit\n\nA boszorkányüldözések célpontjai többnyire alacsony kasztba tartozó nők, akiket összegyűjtenek, megvernek, megkínoznak, nyilvános fórumokon megaláznak, és gyakran meg is gyilkolnak. Amikor ilyen vadászatokra kerül sor, gyakran az áldozatok családjait is megvádolják és hasonlóan bánnak velük. Egy 2010-ben történt eset során egy nőt elfogtak, megvertek és két napon keresztül kínoztak, amíg be nem vallotta, hogy boszorkány.\n\nEz a fajta gyakorlat szinte mindennapos az alacsony kasztú nőkkel szemben, de más országok példájával ellentétben Nepálban az áldozatot gyakran szabadon engedik, miután beismerte a boszorkányságot.\n\nHiába a Szaúd-arábiai Királyság a világ egyik leggazdagabb országa, társadalma még mindig a varázslástól való félelemben él\n\nA muszlimok többsége hisz a varázslás és a boszorkányság gyakorlásában, így nem meglepő, hogy az ország bűncselekményként definiálja annak gyakorlását: Szaúd-Arábiában nemcsak megvádolhat valaki egy másik személyt boszorkánysággal, de a kormány bíróság elé is állíthatja az illetőt az említett bűncselekmény elkövetéséért. Ha bűnösnek találják, az ítélet halál. Az ilyen esetek számáról szóló jelentések nem gyakran jutnak ki az országon kívülre, azonban számos nagy visszhangot kiváltó eset börtönbüntetéssel és halállal végződött. A Human Rights Watch 2009-ben azzal vádolta meg az ország vezetését, hogy „a vallási rendőrség szó szerint boszorkányüldözést szentesített”. Fotós karrier látássérültként? – Bertyák Bence bebizonyította, hogy nem lehetetlen\n\nIndonézia népe 31 éven át szenvedett Suharto uralma alatt\n\nDe mindez 1998-ban véget ért, amikor a militarista diktátor lemondott. Annak ellenére, hogy a felszínen Suharto lemondása jelentős előrelépésnek tűnt az ország számára, távozása széles körű zavargásokat, súlyos pénzügyi válságot és valamilyen oknál fogva intenzív boszorkányüldözést okozott, amely mintegy 400 ember halálához vezetett.\n\n2000 szeptemberében Nyugat-Jáván emberek egy csoportja azzal vádolt meg egy 70 éves nőt, hogy olyan varázslatokat mondott, amik megbetegítették a helyi lakosokat. Az állítólagos boszorkányok iránti harag és gyűlölet gyakran vezetett a boszorkánysággal vádolt személyek brutális kínzásához és meggyilkolásához.\n\nPápua Új-Guinea engedélyezi az úgynevezett fehér mágiát, amit gyógyításra és más jóindulatú gyakorlatokra használnak\n\nAz 1970-es években az ország elfogadta a boszorkánytörvényként emlegetett rendeletet, amely két év börtönbüntetést szabott ki mindenkire, aki fekete mágiával foglalkozott.\n\nAhogy törvényen kívül helyezték a mágia használatának negatív aspektusát, az országban megnőtt az erőszak és a fekete mágia állítólagos gyakorlói ellen elkövetett, bíróságon kívüli kínzások száma.\n\n2013-ban négy nőt vádoltak meg boszorkánysággal, mert a családi házuk fából készült. Mind a négy nőt megkínozták, egyet pedig lefejeztek – nem azért, mert a nők mágiát gyakoroltak, hanem azért, mert jobb anyagi helyzetben voltak, mint a vádlóik. Hasonló bűncselekményeket az egész országban követtek el, jellemzően fiatal nők ellen. Szerencsére az ország 2013-ban hatályon kívül helyezte a boszorkánytörvényt, és gyilkosságként definiálta a megvádolt nők megölését.\n\nSzerencsére nem minden boszorkányüldözés végződik az állítólagos gyakorlók brutális halálával\n\nAmikor 2014 januárjában a Buea városában boszorkányüldözést indított egy banda, az elszabadult düh csak anyagi károkat okozott: a dél-kameruni város lakói fellázadtak, és több, boszorkányként azonosított személy járművét és házát is lerombolták. A zavargók azt állították, hogy az áldozatok egy szekta tagjai voltak, akik a régióban történt néhány halálesetért felelősek.\n\nEgy másik incidens során az 1970-es években az ország egy részében elterjedt a gyerekboszorkánysággal kapcsolatos pánik, aminek nyomán több, boszorkánynak hitt gyereket összetereltek. Szerencsére a gyerekeknek nem esett nagyobb bajuk: miután vallomásra kényszerítették őket, visszatérhettek a családjukhoz.\n\nA cikk a hirdetés után folytatódik!\n\nÚgy tűnik, a helyzet Tanzániában messze a legrosszabb\n\nCsak a XXI. században becslések szerint húszezer embert gyűjtöttek össze és mészároltak le boszorkányság miatt, ezek a boszorkányüldözések azonban nem korlátozódnak szigorúan a sötét mágia gyakorlására.\n\nA boszorkányságért való feljelentés mellett Tanzániában homoszexuálisokat vagy homoszexualitással vádolt embereket is célba vettek és lemészároltak.\n\n2017 januárja és júniusa között 479 olyan halálesetet jelentettek, amelyek főként boszorkánysággal vádolt idős nőket, valamint homoszexuálisok meggyilkolását takarták. Sok gyilkosságot ráadásul a helyi kormányzók irányításával hajtottak végre, így az indoklástól függetlenül Tanzánia kétségtelenül az egyik leghalálosabb hely a boszorkánysággal megvádolt XXI. századi emberek számára.\n\nForrás: ITT, ITT, ITT, ITT, ITT, ITT, ITT, ITT, ITT, ITT\n\nKiemelt képünk illusztráció – Forrás: Getty Images / Louise Wateridge / Pacific Press / LightRocket\n\nMózes Zsófi",
    "Energiaválság a német zöldek kutyaszorítója": "Ritka ebben a mai sárdobálós világban, hogy valaki így kezdjen egy válaszlevelet: Kedves Puzsér Róbert, ezzel a véleményével egyetértek!\n\nNem azzal a kijelentéssel, ami Németország külügyminisztere, Annalena Baerbock asszony szájából hangzott el, hanem azzal az elvvel, mely szerint ezekben az időkben jó, ha egy politikus a népének a hosszú távú érdekeit nézi, és ha kell, szembemegy választói akaratával.\n\nA probléma számomra az, hogy nem ezt hallom ki Baerbock asszony kijelentéséből. Én egy, a sorozatos diploma-, plagizálás és adóügyei miatt a választók egy jó részénél hiteltelenné vált személy arroganciájának a felszínre törését hallom, ahogy még henceg is azzal, hogy ő képes a választói akaratának teljes ignorálására. Az apostol szavaival élve: „Amivel csordultig van a szív, azt szólja a száj.“\n\nMert bizony nagyon is jó lenne ezekben az időkben olyan zöldpárti politikusokat látni, akik a polgárok és nem a szavazóbázis igényeit szolgálják ki, akik valóban az emberek boldogulásáért és a környezet megóvásáért képesek tenni, akkor is, ha ezért a szavazóik megbüntetik.\n\nSajnos Baerbock asszony pártjánál, a Szövetség ’90/Zöldek politikai formációnál éppen az ellenkezőjét tapasztalom. Ennek alátámasztásához érdemes a kezdetekhez visszanyúlni.\n\nMaga a párt a hetvenes évek atomenergia-ellenes mozgalmából nőtte ki magát. Tagjai minden elképzelhető eszközt bevetettek, hogy akadályozzák Németországban az atomerőművek építését, üzemeltetését.\n\nAttól sem riadtak vissza, hogy a sínekhez kötözzék magukat, így késleltetve a nukleáris hulladék szállítását végző Castor szerelvények előrejutását. Az akkori lánglelkű hippik ma őszes öregurakként adják a szavazóbázis gerincét. Számukra az atomenergia és annak környezeti hatása nem tudományos-technológiai kérdés, hanem a hitvallásuk része, egy dogma, egy axióma, azaz bizonyításra nem szoruló alapigazság. Ami atom, az rossz! Figyelmen kívül hagyják, hogy bizony az ő testüket is atomok alkotják, a Föld melegét is maghasadásos folyamat szolgáltatja, és az emberek egy fúziós reaktor fényében sütkérezhetnek nap mint nap. Arra sincsenek tekintettel, hogy a mostani, harmadik generációs erőművi technológiák már merőben különböznek az akkor használt technikai megoldásoktól, és hogy Németország kivételével minden nagyhatalom és minden jelentősebb ipari ország a nukleáris energiatermelés további kiépítésén fáradozik. Ha az autópályán mindenki szembejön velünk, akkor nem biztos, hogy ők a gyagyák…\n\nMeg kell hagyni, a mostani helyzetben a zöldek kutyaszorítóban vannak. Amikor Németország és Európa a közelgő hónapokban fokozódó energiakrízis előtt áll, a még három működő, kifogástalan állapotban levő erőmű lekapcsolása a legtöbb német embernél értetlenséget szül. Értetlenséget, különösen annak fényében, hogy milyen megoldásokkal próbálják pótolni az így kiesett kapacitást.\n\nLNG- (cseppfolyós földgáz) terminálok létrehozása az Északi-tengeren (nemcsak a nukleáris energia, de a kimaradt orosz gázszállítmányok pótlására). A Greenpeace szerint a tengerentúlról származó LNG-fűtőanyag mintegy nyolcszor károsabb a klímára, mint a Norvégiából csövön érkező gáz.\n\nOlajtüzelésű úszó erőművek telepítése: a megoldás drága és extrém környezetszennyező, ezért ezt leginkább csak a harmadik világbeli országokban (Gambia, Ghána stb.) alkalmazzák.\n\nA már forgalomból kivont barnaszénerőművek újraindítása. A barnaszén fajlagosan a legrosszabb szén-dioxid-mérleggel bíró üzemanyag, környezetszennyezőbb energiahordozót keresve sem találhattak volna.\n\nHab a tortán, hogy a zöld gazdasági miniszter, Habeck úr tervei szerint a lekapcsolt atomerőművek mintegy vésztartalékként szolgálnának. Ez annyit jelent, hogy továbbra is üzemelnének, de a tervek szerint leválasztanák őket a hálózatról. Úgy gondolják, beválik a kör négyszögesítését célzó varázstrükkjük, miszerint le is kapcsolják az atomerőműveket, meg nem is. Habeck úr és Baerbock asszony, aki szintén előszeretettel nyilatkozik ebben a témában, egy véleményen van.\n\nA fenti pontokat azért részleteztem, hogy látható legyen, bizony\n\nnincs itt szó Baerbock Asszony és a Zöldek Németország és Európa érdekeit szem előtt tartó, felelősségteljes kormányzásáról, hanem éppen ellenkezőleg, egy, a zöld keménymag kiszolgálását célzó rövidlátó politizálásról.\n\nAhogy említettem, egyetértek Puzsér Róberttel, most Európának és a világnak olyan vezetőkre lenne szüksége, akik elsősorban Földünk és az emberek hosszú távú érdekeit tartják szem előtt, még akkor is, ha ez szembemegy a szavazóbázis akaratával. A fentiek tükrében Baerbock asszonyt nem ilyen politikusnak látom.\n\nA szerző gépészmérnök, a Robert Bosch GmbH kutatója.\n\nA véleménycikkek nem feltétlenül tükrözik az Index szerkesztőségének álláspontját.\n\n(Borítókép: Atomellenes tüntetők Németországban 2011. november 27-én. Fotó: Carsten Koall / Getty Images)",
    "Ez a két luxusnövény fogy a legjobban: így tartsd életben a szobanövények királyát és királynőjét": "A koronavírus-járvány kirobbanásakor megfigyelhető volt a kertészetekben a megnövekedett forgalom, mindenki kerti növényeket és szobanövényeket vásárolt, de a szobanövények népszerűsége azóta is töretlen. Bár mostanra kiegyenlítődött a piac, de most, nyár végén is nagy a kereslet, a legjobban a légtisztító növények, és mellettük két, luxus kategóriába tartozó fogy közülük a legjobban: a pálmafélék és az orchideafélék, tudtuk meg az Oázis Kertészet kertészmérnökétől, Kasza Zsuzsától.\n\nA szobanövények közül az oxigént termelő növényeket keresik a legtöbben, a filodendronok, a páfrányok, a vitorlavirág, a völgyike, az anyósnyelv, a dracéna, a kroton, a kaktuszfélék mind nagyon kedveltek, orvosi aloét is szinte mindenki tart otthon, ez sebgyógyításra is kiváló, és újabban egyre többen viszik a kevésbé olcsó pálmaféléket is, mint pl. a datolyapálma\n\n- kezdte a felsorolást a szakember.\n\nAz orchidea népszerűsége jó ideje töretlen, ami nem is csoda, hisz a leggyakrabban vásárolt fajtája, a pillangóorchidea tartása nem is olyan bonyolult, mint sokan tartanak tőle. Az orchideafélékből vannak 4000 Ft-tól 40000 ft-ig mindenfélék, hatalmas a forma- és színválaszték. A legtöbben a lepke- vagy pillangóorchideát választják ajándéknak is, ez ugyanis a leghálásabb mind közül.\n\nA pillangóorchidea egy liánnövény, függeszkedő kúszónövény. Azért is árusítjuk átlátszó cserépben és kéregőrleményben, mivel a gyökere is fotoszintetizál a többi növényével ellentétben, szüksége van arra, hogy érje rendszeresen a napfény. A kéregőrlemény csak azt a célt szolgálja, hog nedvesen tartsa. A módosult tápanyagfelvevő gyökérzet nem igényel táptalajt, viszont a vízzel nem jut hozzá nálunk minden szükséges tápanyaghoz, ezért aki itthoni viszonyok között ratja, tápoldatoznia, táprudaznia kell rendszeresen, kifejezetten az orchideaféléknek gyártott tápoldattal\n\n- tudtuk meg Kasza Zsuzsa kertészmérnöktől.\n\nA pálmafélék is nagyon népszerűek, a hagyományos jukkapálma továbbra is az élmezőnyben van, ahogy az igénytelen agglegénypálma is. A nem virágzó szobanövények gondozási igénye hagyományos, elég bőségesen meglocsolni, inkább kevesebbszer több vízzel, mint gyakran kevés vízzel, ajánlja a szakember.\n\nEzek a növények a talajból veszik fel a tápanyagot, ami az öntözővízzel megfelelő mennyiségben bekerül. Arra viszont figyeljünk, hogy igénylik az évi egyszeri átültetést. Természetesen az sem mindegy, milyen virágföldbe kerül, a növény igényének megfelelő virágföldet vásároljuk meg mindig, abba ültessük át otthon. Ehhez a szaküzletekben segítséget nyújtanak vásárláskor.\n\nFlorist female seedling houseplants in her own flower store. Rearview\n\nMagyarországon 50-60 fajta szobanövény létezik a kertészetekben, ezek közül válogathatnak a vevők, 700 forinttól akár egészen több százezer forintért is találhatnak az igényeiknek megfelelőt. Vannak olyan pálmafélék, amelyeket szobanövényként tartanak, és 70 ezer-80 ezer forintért árusítunk, de nem ritka a 100 ezer forintos példány sem. Az ár mindig függ a növény méretétől és korától, hiszen minél idősebb, annál termetesebb és szívósabb, annál biztosabb, hogy hosszú évekre dísze marad a lakásunknak.\n\nA legnépszerűbb pálmafélék és gondozásuk\n\nA pálmák fő dísze és egyben jellegzetessége a leveleik. A pálmák természetes élőhelyükön tekintélyes méreteket érnek el és virágokat is hoznak. Szobanövényként tartva, megrekednek a fiatalkori növekedési szakaszuknál, ezért a gyompálmát leszámítva nem virágoznak.\n\nA pálmák gondozásáról általánosságban elmondható, hogy a kellemesen meleg, világos helyet kedvelik.Gyakran jelentkező probléma, hogy a levelek csúcsa barnulni kezd, ennek fő oka a száraz levegő és a kevés öntözés.\n\nFontos a rendszeres, de mérsékelt öntözés, mivel a túlöntözés, a pangó víz a növény pusztulását okozza, ahogy az is, ha a hajtáscsúcsra, ahonnan az új levelek fejlődnek, víz kerül.\n\nA legyezőpálmák valamivel vízigényesebbnek számítanak, mivel a nagyobb levélfelület miatt gyorsabban párologtatnak. Szeretik az ásványi tápanyagokban gazdag talajokat, ültetésükhöz a B típusú virágföld megfelelő választás.\n\n1. Az agglegénypálma vagy zamiopálma elterjedt dísznövény igénytelensége és szívóssága miatt, képes megkötni a levegőben található veszélyes anyagokat 0.01 mol/(m² nap) mennyiségben. Eredeti élőhelyén a növény leveleit Ghána őserdeinek sámánjai súlyos gyomorfájás gyógyítására használják. Nagy mennyiségben fogyasztva viszont halálos lehet, vigyázzunk vele. Mérettől függően 2800-4500 Ft közötti áron vásárolhatjuk meg (20-30 centiméteresen).\n\n2. A legyezőpálma (Livistona) növénynemzetségbe húsznál is több növényfaj tartozik, ezek közül leggyakrabban a kínai legyezőpálma (Livistona chinensis) és a kereklevelű legyezőpálma (Livistona rotundifolia) található meg a kertészetek kínálatában. Rendkívül látványos, dekoratív szobanövények, melyek hatalmas méretű, legyező alakú leveleikkel díszítenek. Méretük és karakteres megjelenésük miatt elsősorban egy tágasabb, nagyobb nappaliban mutatnak igazán szépen. Nyáron a szabadban is tarthatjuk őket közvetlen, erős napfénytől védett helyen. 38 ezer forintért már vehetünk egy nagyobb (50-60 cm-es) példányt belőle a lakásunkba.\n\n3. A kínai kenderpálma (Trachycarpus fortunei) néhány országban szélmalom pálmaként ismert. Ahogy magyar neve is mutatja, Kínából származik, mégpedig a magasabb hegyvidékekről (akár 2400 méter magasságban is megél eredeti élőhelyén), de vadon megtalálható Japán déli részén, Burmában és India északi részén is. Szobanövényként is jól tartható, egy 5 kg tömegű, 60 centiméter körüli példány 10900 forintért már megvásárolható.\n\n4. A datolyapálma a pálmafélék családjába tartozó, Laoszról származó növény, rendkívül mutatós dísze lehet otthonunknak. Szobanövényként a 13 Phoenix-faj közül a keskenylevelű főnixpálmát, vagy ahogy ismertebb törpe datolyapálmát (Phoenix robelinii), a kanári főnixpálmát (Phoenix canariensis) és a közönséges datolyapálmát (Phoenix dactylifera) tartjuk leggyakrabban, a kisebbek mintegy tízezer forintért, de a közel egyméteresek negyvenezer forintért vásárolhatóak meg.\n\nNemcsak mutatós lakásdíszek, hanem hasznos növények is, a törpe datolyapálma ugyanis, a levegő szén-dioxid tartalmán túl, a szennyező anyagok közül a benzol lebontásában is részt vesz.\n\nA datolyapálma a világos lakások ideális növénye. Nem teljesen napos, világos, egész évben meleg, télen is legalább 15 fokos környezetet igényel. Kedveli a magas páratartalmat.\n\nÖntözés, tápoldatozás\n\nÖntözése során kerüljük a túlzott nedvességet, a pangó víz árt a növénynek. Törekedjünk arra, hogy a gyökérlabdát állandóan kissé nedvesen tartsuk. Kis töménységű tápoldatot áprilistól augusztusig adjunk neki.\n\nPárásítás\n\nMivel páraigényes növény, ezért gondoskodni kell a levegő párásításáról. Gyakran permetezzük vízzel a leveleit. Különösen a fűtési szezonban figyeljünk oda erre. A fűtés nagyon szárítja a levegőt, ilyenkor akár naponta is szükséges lehet párásítani.\n\nSzaporítás, átültetés\n\nHa szükséges átültetni, hungarocell darabkákkal kevert B virágföldbe ültessük át. Szaporítása fűtött szaporítóágyban magról történik.\n\nKártevők, betegségek\n\nHa túl száraz a levegő, akkor könnyen megtámadhatják a takácsatkák, egyéb kártevő nem jellemző. Fontos a körültekintő öntözés, ugyanis a kemény víz klorózishoz, megbarnuló levelekhez, növekedési zavarokhoz vezethet.\n\nA túl hideg talaj, és a téli túlöntözés szintén felelős a levelek barnulásáért, és a nem megfelelő növekedésért.\n\n5. Kínai legyezőpálma (Livistona chinensis)\n\nA kínai legyezőpálma Dél-Kína területéről származó a pálmafélék családjába tartozó rendkívül mutatós növény. Eredeti élőhelyén 10-15 méteres magasságot is elérhet, szobanövényként tartva visszafogottabban fejlődik. A kínai legyezőpálma fő díszét hatalmas méretű, hosszú nyélen ülő legyező formájú levelei adják, bármelyik tágas nappalinak igazi dísze lehet, ha biztosítják számára a megfelelő körülményeket. Áruk széles skálán mozog, egy közepes méretű példányt mintegy harmincezer forintért vehetünk meg.\n\nElhelyezés\n\nA kínai legyezőpálma átlagos fényigényű növény, elhelyezéséhez kellemesen meleg, világos, de nem tűző napos, átlagos szobahőmérsékletű helyet keressünk. Nem eléggé világos helyen tartva a növény a fény felé kezd el nőni, megnyúlik, elveszíti eredeti szép formáját.\n\nÖntözés\n\nRendszeres, ugyanakkor mérsékelt öntözést igényel. Arra azonban mindenképpen figyeljünk oda, hogy ne álljon a vízben. A túlöntözés a gyökerek rohadásához vezethet, ami legyezőpálma elpusztulását okozhatja.\n\nPárásítás\n\nAhogy a legtöbb pálma, úgy a kínai legyezőpálma is kedveli a párás környezetet. A párásítással megelőzhető a levélvégek száradása, és barnulása is. Ha ilyen tüneteket produkál a növény, jó eséllyel a száraz levegő a felelős. Jó megoldás, ha a növény cserepét megnedvesített kaviccsal töltött tálcára helyezzük.\n\nÁtültetés\n\nHa szükségessé válik a növény átültetése, azt tavasszal végezzük el tápanyagban gazdag, kissé homokos virágföldbe. Az ültetéshez használjunk nagyméretű növénytartót, mivel a legyezőpálma elég erőteljes gyökereket fejleszt.\n\nAz orchidea gondozása\n\nVíz adagolása\n\nAz egyik legfontosabb feltétel a levegő megfelelő páratartalmának biztosítása ultrahangos párásító berendezéssel vagy a levelek gyakori spriccelésével.\n\nJó ötlet az orchideák cserepe alá agyaggranulátummal töltött tálcát helyezni, és ebbe vizet önteni. A víz csak annyi legyen, ami az agyaggolyókat éppen ellepi. Erre helyezzük az orchideáinkat úgy, hogy a cserép alja ne érjen a vízbe.\n\nMivel a fény egyre kevesebb, így a növények élettevékenysége is lelassul. Ilyenkor az öntözővizet is óvatosabban kell adagolni, és sokkal ritkábban kell öntözni, mint nyáron. Phalaenopsisok esetében elég hetente, 10 naponta.\n\nÁtültetés\n\nHa a nyár folyamán nagyon megerősödött az orchideánk, és szemmel láthatóan kinőtte a cserepét, ilyenkor lehet átültetni 2 cm-rel nagyobb cserépbe, ami lehetővé teszi a gyökerek fejlődését a következő év során.\n\nTápoldatozás\n\nŐsszel és télen a tápozást is a minimumra kell csökkenteni, elég havonta egyszer híg tápoldattal megöntözni a növényeket.\n\nŐszi virágzás\n\nAz orchideák közül nagyon sok faj ilyenkor hozza a virágszárakat, fejleszti a bimbókat, és kezd virágozni. A nyári megfelelő tartáson és gondozáson kívül ilyenkor szüksége van a növényeknek az éjszakai lehűlésre, ami a virágzás beindulását segíti elő. A Phalaenopsisokat érdemes hűvös szobában elhelyezni két-három hétre, ahol az éjszakai hőmérséklet 14 ⁰C körüli azért, hogy megkapják a virágzáshoz szükséges hideghatást. Amikor a virágszárak már megjelentek és fejlődésnek indultak, vissza lehet helyezni őket az eredeti helyükre, például egy világos ablak melletti virágállványra.\n\nVisszavágás\n\nElvirágzás után két lehetőségünk van. Ha teljesen visszavágtuk a virágszárat, legalább egy év, míg új szárat hoz, ekkor legyünk türelmesek. De úgy is dönthetünk, hogy a természetre bízzuk a döntést; ha a virágszár visszaszárad, utolsó zöld bütykéig vágjuk vissza. Virágzására a megfelelő orchidea tápoldattal segíthetünk rá.\n\nCímlapkép: Getty Images",
    "II. Erzsébet elmaradt bocsánatkérése": "Feltehetően az összes II. Erzsébet királynőről írt nekrológban szerepel valamilyen formában, hogy az ő uralkodása alatt bomlott fel a Brit Birodalom. Ám ezt általában inkább csak mint a királynő életének mintegy tőle független háttereként szokták felvázolni, hiszen – mint tudjuk – II. Erzsébetnek nem volt hivatalos beleszólása a politikai döntéshozatalba. Ő pedig uralkodása alatt külön is figyelt arra, hogy a napi politikai ügyeket, vagy a megosztó kérdéseket ne kommentálja, így valóban pártok és politikusok, vitás ügyek feletti, pártatlan figuraként képviselte a monarchiát és az államot. Élete második felében egyre inkább egyszemélyes szimbóluma lett Nagy-Britanniának, méghozzá egy olyan szimbólum, amelyhez főként csak azok a „britség” és „angolság” pozitív asszociációi tapadtak: a mindig megőrzött méltóság és nyugalom, a kifogástalan jóízlés, kötelességtudat és hasonlók.\n\nKapcsolódó cikk Holnap iktatják be Károly herceget Londoni idő szerint 10 órakor, magyar idő szerint 11 órakor kiáltják ki és iktatják be III. Károlyt, aki II. Erzsébet királynő tegnapi halála után Anglia következő uralkodója lesz.\n\nA Brit Birodalom felbomlásáról a magyar közoktatásban legfeljebb egy gyorstalpaló összefoglaló keretében emlékeznek meg – ha egyáltalán eljutnak odáig a tananyagban az általános iskolai vagy középiskolai tanárok –, és utólag visszagondolva hajlamosak is vagyunk egyfajta történelmi szükségszerűségként gondolni rá. A gyarmatbirodalmak kora a második világháború után leáldozott, a két meggyengült nagy európai gyarmattartó: Franciaország és Nagy-Britannia némi ellenállással ugyan, de felismerte az idők szavát, és néhány jelentéktelen maradványon kívül elengedte gyarmatait, amelyek így független országokként alakíthatták tovább saját sorsukat. Tény, az egykor 57 gyarmattal, domíniummal, tengeren túli területtel és protektorátussal rendelkező, a világ népességének ötödét és a világ szárazföldjeinek negyedét az uralma alatt tudó Brit Birodalom emlékét mára az Egyesült Királyságon kívül 14 brit kézben maradt apró sziget és szigetcsoport őrzi csak szerte a világon.\n\nDicstelen és kegyetlen végjáték\n\nCsakhogy a birodalmak felbomlása sosem megy felfordulás és vérontás nélkül, és ez így volt minden idők legnagyobb kiterjedésű birodalma, a brit világbirodalom esetében is. Még II. Erzsébet trónra lépése előtt szakadt el az angol koronától és a birodalomtól India, amely rögtön több részre is szakadt, és véres háborúba süllyedt, de az afrikai és ázsiai brit gyarmatok függetlenedése nagyrészt már az ő uralkodása alatt ment végbe.\n\nAz afrikai brit gyarmatbirodalom felbomlása. Mint láthatjuk, a legtöbb ország már Erzsébet uralkodása alatt nyerte el függetlenségét, sokszor véres árat fizetve érte. Illusztráció: Wikimedia Az afrikai brit gyarmatbirodalom felbomlása. Mint láthatjuk, a legtöbb ország már Erzsébet uralkodása alatt nyerte el függetlenségét, sokszor véres árat fizetve érte. Illusztráció: Wikimedia\n\nÉs egyáltalán nem vértelenül. Kenyában, ahol Erzsébet apja halálhírét megkapta 1952 februárjában, már abban az évben kitört a Mau Mau lázadás a brit uralom ellen. A nyolc évig dúló véres küzdelemben a hivatalos adatok szerint is 12 ezren haltak meg, de a brit gyarmati hatóságok sokszor ennyi helyi lakost zártak büntetőtáborokba, ahol szisztematikus kegyetlenséggel bántak velük. Az ország végül 1963-ban lett független. Malájföldön még az 1940-es évek végén kezdték meg a brit gyarmati hatóságok a „kommunista gerillák” elleni kíméletlen hadjáratot, amelynek szintén több tízezer áldozata volt, és az itt bevetett kegyetlen taktikák szolgáltak mintául az amerikaiak számára is, amikor Vietnamban igyekeztek megtörni a Vietkong ellenállását.\n\nVéres atrocitásokra került sor Cipruson, Jemenben, több más afrikai országban is, a brit gyarmati hatóságok rengeteg helyen válaszoltak erőszakkal, méghozzá sokszor a fegyvertelen civil lakosság elleni, válogatás nélküli erőszakkal a kibontakozó függetlenségi mozgalmakra. Eközben a már korábban „elengedett” Dél-Afrika királynője 1952 és 1961 között II. Erzsébet volt, miközben az országban a kegyetlen faji elnyomásra épülő apartheid rendszer élte fénykorát. Észak-Írországban az 1960-as évek végétől 1998-ig folyt véres konfliktus a katolikusok és a brit hatóságok által támogatott protestánsok között, több ezer halottat és megszámlálhatatlan, az erőszaktól tönkretett életet hagyva maga után.\n\nFélrenéző koronás fej\n\nTermészetesen a királynő soha nem adott parancsokat atrocitások elkövetésére, és az is kérdéses, hogy mennyit tudott ezekről. Mint 2012-ben kiderült, rengeteg, például a Mau Mau lázadás véres leveréséről, vagy éppen a Malájföldön zajló eseményekről készült iratot semmisítettek meg a brit gyarmati hatóságok szisztematikus munkával, hogy azok „ne hozhassák kínos helyzetbe Őfelsége kormányát”. Egy részüket csak elszállították, majd szigorúan titkosítva elzárták a világ szeme elől – ezekből lehet most következtetni arra, milyen borzalmakra derülhetett volna fény a többiből.\n\nA királynő a Brit Nemzetközösséghez tartozó államok vezetőivel, köztük Ghána, Pakisztán, India, vagy éppen Malajzia elnökével 1960-ban. Tőlük is lett volna miért bocsánatot kérni. Fotó: Wikimedia A királynő a Brit Nemzetközösséghez tartozó államok vezetőivel, köztük Ghána, Pakisztán, India, vagy éppen Malajzia elnökével 1960-ban. Tőlük is lett volna miért bocsánatot kérni. Fotó: Wikimedia\n\nKérdés tehát, hogy mennyit tudott a királynő az „Őfelsége kormánya” által, az ő arcképével ellátott bankjegyeken vett fegyverekkel elkövetett borzalmakról, azért az biztos, hogy többet, mint egy egyszerű földi halandó, és biztosan tudhatott volna még többet is. A királynő uralkodása alatt általában hetente találkozott az aktuális brit miniszterelnökkel. E nemhivatalos találkozókról jegyzőkönyvek nem születtek, de nehéz elképzelni, hogy ha a tea és az aprósütemény mellett feltett volna néhány kényelmetlen kérdést az uralkodó a kormányfőknek, azok letagadhattak volna mindent. Ha mégis, a királynő nyilvánosan is kiállhatott volna a nevében elkövetett kegyetlenségek kivizsgálása és beszüntetése mellett – de nem tette. Az is elképzelhető, hogy az 1950-es és 1960-as években még mindig elég fiatal királynőt meggyőzték a tapasztalt politikusok arról, hogy ami történik, az politikai szükségszerűség, és ha hirtelen csak úgy odadobnák a szabadságot alattvalói közé, az csak még borzalmasabb káoszhoz vezetne. És ez talán így is van, a birodalom felbomlása kétségkívül lehetett volna még sokkal véresebb is.\n\nA királynő az 1980-as években nyomást gyakorolt Margaret Thatcher kormányfőre, hogy kormánya csatlakozzon a dél-afrikai apartheid rezsimre kivetett szankciókhoz, ami aztán meg is történt. Ezt most is felemlegetik a nekrológok, de azt a kérdést kevesen teszik fel, hogy tett-e hasonló lépéseket II. Erzsébet korábban, a birodalom véres széthullásának idején, és ha nem, miért nem.\n\nElmaradt bocsánatkérés\n\nAz uralkodó ráadásul sem az uralkodása idején, sem a Brit Birodalom terjeszkedése és fenntartása alatt elkövetett atrocitásokért nem kért soha formálisan bocsánatot attól a sok százmillió embertől, akiknek az életét máig is nagyban befolyásolja, hogy felmenőik akár generációkon keresztül éltek brit uralom alatt. Sokuk pedig még mindig a Nemzetközösséghez tartozó 53 ország valamelyikében él, és sokuknak egészen szeptember 8-áig II. Erzsébet volt a királynője (halálakor az Egyesült Királyságon kívül 14 ország uralkodója volt, valamint a Nemzetközösség feje titulust is viselte).\n\n2011-ben, írországi látogatásán a királynő egy fogadáson így fogalmazott:\n\n„Mindazok felé, akik hányatott múltunk következményeként szenvedtek, gondolataimat és együttérzésemet küldöm. Utólagos történelmi bölcsességünkkel mind láthatunk olyasmiket, amelyekről azt kívánjuk, bárcsak máshogy cselekedtük volna meg ezeket, vagy meg se cselekedtük volna ezeket.”\n\nMiután ráadásul beszédét egy ír nyelvű megszólítással kezdte, e szavak nagyot szóltak Dublinban és a világban is, de ha figyelmesen olvassuk őket, a bocsánatkérés azért nem szerepel bennük – ahogy máskor sem. Erzsébet biztosan sajnált sok mindent, amit a brit uralkodók, illetve a nevükben kormányzó politikusok tettek az évszázadok során, és abból is sok mindent, amit személyesen az ő uralkodása alatt „Őfelsége kormánya” tett, ám királynőként mégis úgy döntött, nem mondja ki a bocsánatkérés szavait. És most már nem is fogja.\n\nA dél-afrikai Gazdasági Szabadságharcosok Párt a királynő halálára kiadott sajtóközleménye úgy fogalmaz, hogy ők nem gyászolják II. Erzsébetet,\n\n„mert számunkra az ő halála emlékeztető országunk és Afrika történetének egy nagyon tragikus időszakára”. Majd azt is felemlegeti, hogy a királynő hosszú uralkodása alatt „soha egyszer sem ismerte el azokat az atrocitásokat, amelyeket az ő családja követett el a brit uralom alá vetett őslakosok ellen világszerte”.\n\nPersze ettől még természetesen a világ nagyobbik része igenis gyászolja II. Erzsébetet, és ez így is van rendjén. Talán azért szerencsésebb lenne, ha ezek az érzések inkább Elizabeth Alexandra Mary, a kétségkívül számos kiváló tulajdonsággal rendelkező ember, mintsem II. Erzsébet, egy ellentmondásos megítélésű birodalom utolsó uralkodója felé irányulnának."
}