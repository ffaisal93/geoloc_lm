{
    "Az amerikai külügyminiszter megfenyegette Putyint: Szörnyű következménye lesz, ha az oroszok atomot dobnak Ukrajnára": "Washington Vlagyimir Putyin orosz elnök nukleáris fegyverek bevetésével kapcsolatos burkolt fenyegetésére reagált, súlyos következményekre figyelmeztetve. Az amerikai külügyminiszter azt mondta, hogy az Egyesült Államok válasza \"határozott\" lesz.\n\nA következmények szörnyűek lennének\"\n\n- mondta Antony Blinken külügyminiszter egy interjúban a CNBC szerint.\n\nA Kreml később közölte, hogy \"részleges\" kapcsolatban áll Washingtonnal nukleáris kérdésekben.\n\nUkrajna megszállt területein az oroszok által vezetett népszavazások már a negyedik napja tartanak, és ukrán tisztviselők, valamint a területeken tartózkodó emberek azt állítják, hogy egyeseket fegyverrel kényszerítenek szavazásra, és hogy az orosz erők megrendezik a szavazásokat.\n\nNyugati és ukrán tisztviselők elítélik a népszavazásokat, mivel szerintük a népszavazás csak színlelés, ami lehetővé teszi Putyinnak, hogy annektálja a területeket, majd arra használja fel, hogy igazolja a nukleáris fegyverek bevetését a területek védelmére.\n\nAz orosz vezetés és maga Vlagyimir Putyin is kijelentette, hogy készek \"bármilyen eszközt\" bevetni Oroszország területének megvédésére, és amennyiben a megszállt területek csatlakoznak az Orosz Föderációhoz, úgy rájuk is vonatkozik majd a katonai doktrína, amely szerint a megtámadott orosz területeken védelme érdekében be lehet vetni nukleáris fegyvereket.\n\nAz említett területeket Ukrajna folyamatos támadás alatt tartja, így nyugati elemzők és döntéshozók komolyan aggódnak amiatt, hogy Oroszország valóban nukleáris fegyvereket fog bevetni Ukrajna ellen.\n\nCímlapkép: Getty Images",
    "Oroszország háborúja Ukrajnában – az Index hétfői hírösszefoglalója": "Az orosz erők rakétacsapást mértek hétfőn kora délután a Harkiv megyei Pervomajszke településre, a támadás következtében hét helyi lakos vesztette életét, köztük egy 15 éves gyermek – hozta nyilvánosságra az ukrán katasztrófavédelmi szolgálat megyei részlegének sajtóosztálya.\n\nKorábban Mikola Baksejev, Pervomajszke polgármestere azt közölte, hogy az orosz rakétacsapás következtében egy kiskorú lány vesztette életét. A katasztrófavédelem jelentése szerint a támadás helyi idő szerint fél kettő körül történt. Lakóházakat döntött romba, tűz ütött ki egy nyári konyhában és egy autóban. A kutatási és mentési munkálatok még tartanak.\n\nHétfőn a megyében az ukrán erők által nemrég felszabadított Kupjanszkot is lőtték az orosz csapatok. Utóbbi településen kigyulladt egy egyházi iskola épülete és egy 500 négyzetméteres üzlethelyiség. Egy helyi lakos sérült meg – adta hírül az MTI.",
    "Húsz toborzóirodát gyújtottak fel Oroszországban, tüntetnek is a mozgósítás ellen": "Húsz toborzóirodát gyújtottak fel Oroszországban, tüntetnek is a mozgósítás ellen\n\nÉLŐ 2022. szeptember 26. – 07:47",
    "Oroszország háborúja Ukrajnában – az Index vasárnapi hírösszefoglalója": "A TASZSZ hírügynökség szerint a Zaporizzsjai területen a szavazók 93 százaléka az Oroszországhoz való csatlakozás mellett voksolt.\n\nAz orosz hírügynökség a szavazás első, pénteki napjának eredményéről közölt adatokat, egy orosz közvélemény-kutató intézet exit poll felmérésére hivatkozva. Azt írták, hogy az intézet aznap 500 szavazót kérdezett meg arról, hogy miként voksolt.\n\nElmondásuk szerint közülük csak 7 százalék szavazott amellett, hogy Zaporizzsja Ukrajna része maradjon, miközben 93 százalék Oroszország mellett döntött.\n\nA nemzetközi közvélemény, valamint Ukrajna ugyanakkor a napokban jelezte: az oroszok által megszállt területeken tartott „népszavazások” eredményét nem fogják elfogadni.",
    "Reagált Putyin szóvivője az olasz választásokra: Oroszország kész az együttműködésre": "Az olaszországi parlamenti választások eredménye a köztársaság belügye, Oroszország minden olyan politikai erőt üdvözölni fog, amely kész konstruktívan viszonyulni a kétoldalú kapcsolatokhoz - jelentette ki Dmitrij Peszkov orosz elnöki szóvivő hétfőn újságíróknak.\n\nEz kizárólag az Olasz Köztársaság belügye\"\n\n- mondta a Kreml szóvivője kérésre reagálva. \"Készek vagyunk üdvözölni minden olyan politikai erőt, amely képes túllépni a hazánkkal szemben kialakult, gyűlölettel teli főáramlaton, és több objektivitást és konstruktivitást tanúsítani hazánkkal szemben\" - mondta.\n\nA frissen megválasztott szélsőjobboldali olasz pártok, a Fratelli d'Italia és a Lega is korábban oroszpárti politikát folytatott az EU-ban, amely ugyan az ukrajnai háború óta kevésbényíltan látható. Európában viszont felébredt az aggodalom, hogy az új olasz kormány nem fogja támogatni az Oroszországra kivetett szankciókat, a széles körben elterjedt vélemények szerint a jobboldal ugyanis szoros kapcsolatot ápol az orosz vezetéssel.\n\nCímlapkép: Getty Images",
    "Gyűlöletből lőtt az orosz iskolai ámokfutó": "Szeptember 26-án reggel egy férfi tüzet nyitott a 88-as számú izsevszki iskolában, tizenöt ember meghalt, köztük az iskola diákjai, és több mint húszan megsebesültek.\n\nA helyszínre mentők és rendőrök érkeztek Izsevszk városában. A lövöldözés pillanatában közel 1000 diák és 80 tanár tartózkodott a tanintézményben.\n\nAlekszandr Brecsalov, Udmurtföld vezetője nemrég arról beszélt, hogy a halálos áldozatok száma tizenháromra emelkedett, eddig hét gyermek halálát erősítették meg. A TASZSZ orosz állami hírügynökség úgy értesült, hogy két biztonsági őr és két pedagógus is meghalt a támadás során. A gyerekek közül néhányan az iskola ablakából kiugorva sérültek meg – írja a Meduza.\n\nAt least 6 killed and more than 20 wounded after a school shooting in Izhevsk, Russia moments ago.\n\n\n\nMobilization isn’t helping mental health in the country. pic.twitter.com/PzUzQO3mpO — Visegrád 24 (@visegrad24) September 26, 2022\n\nA támadó öngyilkos lett – közölte a belügyminisztérium, ám az illetőt egyelőre nem sikerült beazonosítani. Orosz források szerint a támadó náci jelképeket viselt.\n\nA merénylő behatolt egy tanterembe, majd óra közben váratlanul tüzet nyitott, írja a Tajgainfo. Az iskolaigazgatónak állítólag sikerült elbújnia egy irodában egy sérült tinédzserrel.\n\nAlexander Hinstein, az Állami Duma képviselője elmondta, hogy az elkövető két gumilövedékes pisztollyal volt felfegyverkezve, amelyeket úgy alakítottak át, hogy azok az éles lőszerrel való tüzelésre is alkalmasak legyenek.\n\nÚgy tűnik, a támadó alaposan felkészült a mészárlásra, ám nem használta el a teljes arzenálját. „Gyűlölet” – írta az izsevszi lövöldöző a tárakra a Vaza Telegram-csatornája alapján.\n\n** Death toll in Izhevsk school shooting rises to 13, including seven children, Russian Investigative Committee says\n\n\n\nTwo pistols and a supply of cartridges were found next to the body of the shooter in an Izhevsk school pic.twitter.com/ZMSqkMPopb — marina alikantes (@Marianna9110) September 26, 2022\n\nAz izsevszki iskolai lövöldöző mindkét pisztolyán házilag szőtt karkötőket találtak, ahogy az látszik is a képeken. Az egyik kulcstartóba az Eric és a Dylan neveket szőtték bele. A másikba pedig a Columbine feliratot.\n\nEzzel minden bizonnyal utalva minden idők leghírhedtebb iskolai merénylőire, Eric Harrisre és Dylan Klieboldra, akik 1999. április 20-án a Colorado állambeli Columbine gimnáziumban 12 diákot és egy tanárt öltek meg, és további 24 embert sebesítettek meg. Végül mindketten öngyilkosok lettek, és azóta több iskolai merénylő is „példaképként” tekintett rájuk.\n\nSzeptember 26. és 29. között hivatalos gyászidőszakot rendeltek el Udmurtiában a 88-as számú iskola halálos áldozatainak emlékére.\n\nA lövöldöző közvetlenül a támadás után bezárkózott az iskola egyik negyedik emeleti tantermébe, ahol agyonlőtte magát. Mivel az elkövetőnél nem voltak iratok, az orosz hatóságok egyelőre most próbálják megállapítani a személyazonosságát, jelentette a 112 nevű orosz Telegram-csatorna.\n\nAz iskola ruhatárosa az Izvesztyia című orosz lapnak arról nyilatkozott, hogyan őrzik az oktatási intézményt.\n\nA nő elmondása szerint az őrök két műszakban, nappal és éjszaka dolgoztak. Hozzátette, hogy társa, Tatjána nyomta meg a segélyhívó gombot.\n\nFrissítés (12:52): Az orosz rendőrség közölte, hogy beazonosították a merénylőt: a 34 éves Artyom Kazancev lövöldözött az iskolában, amelynek egykor ő is diákja volt.\n\nAz Izsevszkben született férfi otthonában jelenleg is zajlik a házkutatás, a nyomozók többek között a támadó ideológiai nézeteivel igyekeznek tisztában lenni.\n\nArtyom Kazancevről azóta kiderült, hogy büntetlen előéletű, és korábban egy pszichiátriai gondozóban vették nyilvántartásba. A férfi mindössze néhány méterre lakott az iskolától, ahol vérfürdőt rendezett.\n\nA nyomozók az elkövető édesanyjával is beszéltek, aki reggel még látta a fiát, ám állítása szerint semmiféle tervről nem beszélt neki.\n\nFrissítés (14:19): a merénylet halálos áldozatainak száma 15-re emelkedett, közülük kilenc volt gyermek, és megsérült további 23 személy a 112 Telegram-csatorna frissített információi alapján.\n\nVlagyimir Putyint lesújtotta a tragédia\n\nAz izsevszki iskolában történt lövöldözés „embertelen terrorcselekmény”, amelyet egy olyan férfi követett el, „aki nyilvánvalóan egy neofasiszta szervezethez tartozott” – nyilatkozta Dmitrij Peszkov, a Kreml szóvivője.\n\n„Putyin mélyen gyászolja a támadás áldozatait” – tette hozzá Peszkov.\n\n„Tudjuk, hogy a világ más országaiban is történnek ilyen tragédiák, de számunkra ez nem lehet ok a megnyugvásra. Természetesen elemeznünk kell a biztonság szintjét és az eddig elfogadott intézkedések hatékonyságát” – idézte a TASZSZ orosz állami hírügynökség a szóvivőt.\n\nNem ez volt az első lövöldözés hétfőn Oroszországban\n\nAz Irkutszk régióban található Uszt-Ilimszk városában egy férfi szeptember 26-án tüzet nyitott az egyik helyi sorozási irodában – értesült a Tajgainfo, amely egy Telegram-videót is közölt a lövöldözésről.\n\nAz első híradások alapján a sorozóbizottság vezetője belehalt a lövöldözésbe, ám azóta a Tajgainfo úgy tudja, hogy a férfi mégis túlélte. Egy másik tiszt szintén megsebesült.\n\nAz irkutszki rendőrség sajtóosztálya egyelőre csak annyival kommentálta az esetet, hogy információt gyűjtenek.\n\nAz orosz sajtó arról is ír, hogy az elkövetőt, egy Ruslan Zinin nevű, 1997-ben született munkanélküli férfit azóta elfogtak. A szemtanúk állítása szerint a lövések leadása előtt azt mondja: „Senki sem fog harcolni, mindannyian most menjünk haza!”\n\nAz orosz–ukrán háború eseményeit folyamatosan figyelemmel kísérjük, hétfői, percről percre frissülő hírfolyamunkat itt olvashatja.\n\n(Borítókép: A rendőrség az iskolai lövöldözés helyszínének közelében dolgozik Oroszországban, Izhevskben 2022. szeptember 26-án. Fotó: Stringer / Reuters)\n\n",
    "Oroszország továbbra is elfojtja a mozgósítás elleni tüntetéseket, de egyre többen kritizálják a besorozást": "Már több mint 840 embert vettek őrizetbe a részleges katonai mozgósítás ellen tiltakozók közül Oroszországban, ahol 35 városban volt tüntetés a döntés miatt, közben pedig vezető Kreml-párti véleményformálók kezdték megkérdőjelezni a sorozás lebonyolításának módját.\n\nA politikai üldöztetés ellen fellépő független orosz emberi jogi szervezet, az OVD-Info szerint hétfőig legalább 842 embert vettek őrizetbe, csaknem felüket Moszkvában.\n\nAz emberi jogi csoport, amely figyelemmel kíséri az oroszországi politikai letartóztatásokat és őrizetbe vételeket, azt mondta, hogy a rendőrség által közzétett adatoknál több lehet az őrizetbe vettek száma, mert csak olyan neveket közölnek, amelyeket ellenőrizni tudnak.\n\nAz OVD-Info vasárnapi adatai még nem tartalmazták a dél-oroszországi Dagesztán fővárosában őrizetbe vett tiltakozókat.\n\nAz országos tüntetések néhány órával azután törtek ki, hogy Vlagyimir Putyin elnök múlt szerdán bejelentette a részleges katonai mozgósítást, amelynek célja az Ukrajnában harcoló orosz katonai erők megerősítése.\n\nAz orosz rendőrséget mozgósították azokban a városokban, ahol a Veszna nevű ellenzéki csoport és Alekszej Navalnij ellenzéki politikus támogatói tiltakozásra szólítottak fel.\n\nAz orosz médiában megjelent képek olyan jeleneteket mutattak, amelyeken a rendőrség erőszakot alkalmaz a tüntetőkkel szemben, és a jelentések szerint sok, a tüntetéseken őrizetbe vett fiatalt behívtak katonai szolgálatra.\n\nMahacskalában, Dagesztán fővárosában vasárnap a rendőrség ismeretlen számú tüntetőt oszlatott szét, miután a sorozás miatt tömeges tiltakozás alakult ki a városban – írta a Szabad Európa észak-kaukázusi szolgálata, a Caucasus.Realities.\n\nAz összecsapásokról a Telegramon megosztott egyik videón az látható, amint két rendőr vezet el egy tüntetőt, mindkét kezét lefogva, és egy szemből érkező rendőr pofon vágja az őrizetbe vett férfit, aki erre lefejeli a rendőrt, ezután pedig dulakodás alakul ki.\n\n\n\nAz Oroszország által 2014-ben elfoglalt és annektált ukrán félszigeten, a Krímben az oroszok által beiktatott vezetés azt mondta, hogy a nap végére befejeződik a mozgósítás, ami növeli a kényszermozgástól való félelmet.\n\nA mozgósítás azután történt, hogy az orosz erők jelentős veszteségeket szenvedtek az ukrán hadsereg által indított ellentámadásokban a megszállt területeken, Ukrajna keleti részén. Putyin mozgósítási parancsát szombaton olyan rendeletek követték, amelyek szigorúbb büntetéseket szabnak ki azokra az oroszokra, akik önként megadják magukat az ukrán erőknek, vagy megtagadják a mozgósítási parancsot.\n\nOrosz tisztviselők közölték, hogy akár háromszázezer tartalékost is behívhatnak, de csak olyanokat, akiknek megfelelő harci és szolgálati tapasztalatuk van. Az orosz médiában azonban olyan hírek jelentek meg, amelyek szerint olyanokat is behívnak, akik soha nem szolgáltak a hadseregben, vagy akik már túl vannak a hadköteles korhatáron, a külföldi sajtó pedig arról számolt be, hogy a valódi cél több mint egymillió katona mozgósítása, de ezt a Kreml tagadja.\n\nFotógaléria: Több száz ember került őrizetbe a mozgósítás elleni tüntetéseken Oroszországban Oroszország-szerte demonstrációk kezdődtek szerda délután, azt követően, hogy Vlagyimir Putyin részleges mozgósítást rendelt el az országban. Az engedély nélkül gyülekezőket rendőrök sorfala várta, sokukat őrizetbe is vették az este folyamán. Megosztás a Facebookon\n\nMegosztás a Twitteren\n\nKüldés emailben\n\nMegosztás LinkedIn-en\n\n\n\n\n\nNyugati tisztviselők szerint Oroszország hetven-nyolcvanezer katonát veszíthetett a halottakkal és sebesültekkel együtt a háború kezdete óta.\n\nA veszteségek pótlására indított részleges mozgósítás miatt jelentések érkeztek arról, hogy orosz állampolgárok próbáltak elmenekülni az országból, és még Kreml-párti véleményformálóktól is lehetett hallani kritikákat, ami nagyon ritkának számít.\n\nMargarita Simonyan, az állami támogatású Russia Today (RT) főszerkesztője szombaton azt írta Telegramon, hogy miközben azt mondták, hogy csak 35 éves korig soroznak be férfiakat, „az idézések negyvenéveseknek is mennek”.\n\n„Felbosszantják az embereket, mintha szándékosan, rosszindulatból tennék” – mondta Simonyan a behívásokat szervező hatóságokról.\n\nAz orosz elnök Emberi Jogi Tanácsának vezetője, Valerij Fadejev szombaton felszólította Szergej Sojgu orosz védelmi minisztert, hogy állítsa le azt a gyakorlatot, ahogy az országban számos sorozóbizottság eljár.\n\nVasárnap Oroszország két vezető rangidős törvényhozója is megszólalt az egyre növekvő vitában.\n\nValentina Matvijenko, az orosz Föderációs Tanács elnöke Telegramon azt írta, hogy tud olyan jelentésekről, amelyek szerint olyan férfiakat is behívnak, akik szolgálatra alkalmatlanok, nem lenne szabad besorozni őket.\n\n„Az ilyen túlkapások teljesen elfogadhatatlanok, és teljesen természetesnek tartom, hogy ezek éles társadalmi reakciót váltanak ki” – írta.\n\nVjacseszlav Volodin, az Állami Duma elnöke azt írta, hogy „érkeztek panaszok”.\n\n„Ha hiba történt, azt ki kell javítani. A hatóságoknak minden szinten felelősséget kell vállalniuk” – tette hozzá.",
    "Megkezdhette a határok lezárást Oroszország": "Szemtanúk és helyi források arról számolnak be, hogy az orosz hadsereg megérkezett a grúz határhoz, és megkezdte az ellenőrzőpont felállítását, hogy megállítsák a katonakorú férfiak kiáramlását, írta Facebook oldalán szerzőnk, Káncz Csaba.\n\nHasonló intézkedésre napok óta lehet számítani, már csak azért is, mert óriási exodus indult el azt követően, hogy Vlagyimir Putyin bejelentette a múlt héten a részleges mozgósítást. Orosz források szerint, amelyek hitelessége ugyan megkérdőjelezhető, a mozgósítás kihirdetése óta 260 ezer hadköteles korú férfi hagyhatta el az országot. Emellett országszerte tiltakozó megmozdulások indultak annak ellenére is, hogy a karhatalom ezekre kíméletlenül lecsap, és a résztvevőket súlyos büntetésekkel fenyegetik.",
    "Áll a bál a mozgósítás miatt Oroszország egyik legproblémásabb régiójában: már rendőröket vernek a tüntetők": "Bár Vlagyimir Putyin orosz elnök részleges mozgósításról szóló bejelentése az egész országot megrázta, úgy tűnik, hogy egy híresen problémás régióban az eddig látottaknál is erősebb ellenállás alakult ki. A kaukázusi Dagesztán lakói az interneten keringő számtalan felvétel alapján rendőröket lincselnek, úttorlaszokat emelnek, és az orosz elnök plakátjait égetik.\n\nDagesztán az Orosz Föderáció legdélibb tagköztársasága. A régióban aránylag kevés orosz nemzetiségű lakos él, de a legnagyobb etnikumot kitevő avarok is csak a lakosság 30%-át alkotják.\n\nA vegyes etnikumú terület régóta Oroszország egyik legveszélyesebb régiójának számít: az iszlamista terroristák, és a különféle szeparatista csoportosulások komoly fenyegetést jelentenek a térségben élők számára.\n\nA Twitteren megjelent felvételek szerint ugyanakkor a tagköztársaság egy valamiben egységesnek mondható: nem lelkesednek azért az ötletért, hogy Ukrajnába menjenek harcolni. Bár a szeptember 21-i mozgósítás óta több videó is megjelent az ország különböző pontjain zajló tüntetésekről, Dagesztánban egészen magasra nőtt az utcára vonulók száma.\n\nAz első felvételen az látható, amint a tüntető tömeg egy rendőr kezei közül rángatja ki a hatóság embere által feltartóztatott helyit.\n\nIn Makhachkala protesters managed to pull one of their own away from a police officer pic.twitter.com/8YAX7a3v12 — Francis (Scarr) September 25, 2022\n\nA következő videón szereplő dagesztáni lakosok egy falu bevezetőútján lökdösődnek a kiérkező rendőrökkel. A videón látható az, ahogyan a rendőrség egyik tagja a tömeg feloszlatásának céljából gépkarabélyával a levegőbe lő.\n\nEndirey village in Davestan, Russia. The protest looks like a real one here.Today a demonstration in Makhachkala, Dagestan capital, is planned.It can be different than in Moscow and St Petersburg. pic.twitter.com/IABBZoplKZ — Anton (Gerashchenko) September 25, 2022\n\nA harmadik felvételen több összevágott videó is látható, melyeken a helyiek a rendőrök elől menekülnek, vagy éppen azokkal verekednek.\n\nProtests against mobilization began in Dagestan. Protesters have blocked the road and are fighting back against local authorities. The situation is heating up. pic.twitter.com/U8jeyFUeQe — ТРУХА️English (@TpyxaNews) September 25, 2022\n\nAz orosz mozgósítás hatására több nagyobb városban is spontán tüntetések szerveződtek, a hatóságok azonban ezeket gyorsan feloszlatták.\n\nA címlapkép illusztráció, nem a mostani zavargások során készült. Forrása: Liashko via Wikimedia Commons",
    "Miközben Putyin Ukrajna ellen mozgósít, szép csendben darabokra hullik az orosz érdekszféra": "Moszkva a Szovjetunió 1991-es felbomlása óta törekszik arra, hogy valahogy egyben tartsa a korábbi birodalmat. Teszi ezt olykor puhább eszközökkel, például szövetségek létrehozásával, máskor azonban fegyveresen próbálja egyben tartani az érdekszférát, mint Moldovában, Grúziában vagy éppen Ukrajnában. Ám a most egyoldalúan Ukrajnára vetett fókusz és az orosz haderő elszenvedett kudarcai miatt több olyan ország is megpróbál kilépni az orosz érdekszférából, amelyeket eddig szorosan fogott Moszkva, máshol pedig lefojtott államközi és államon belüli etnikai konfliktusok robbannak ki újra. Három évtizeddel a Szovjetunió felbomlása után megindulhat az orosz érdekszféra véres felbomlása?\n\nCsökkenő orosz befolyás a posztszovjet periférián\n\nSokszor idézik Vlagyimir Putyin 2005-ben tett kijelentését, mely szerint\n\na Szovjetunió összeomlása a XX. század legnagyobb geopolitikai katasztrófája volt.\n\nA Szovjetunió iránti nosztalgia Putyin 1999-ben kezdődő országlása óta látványosan nő az orosz lakosság körében, amivel párhuzamosan egyre népszerűbbé válnak az olyan keménykezű szovjet vezetők, mint Joszif Sztálin vagy éppen Leonyid Brezsnyev, miközben a Szovjetunió felbomlásáért felelős, nemrég elhunyt Mihail Gorbacsov Putyin híveinek körében már hazaárulóvá lett, aki prédául dobta a birodalmat a Nyugatnak. Nem véletlen, hogy az utolsó szovjet vezető nem kapott állami temetést, és az orosz elnök is kihagyta a gyászszertartást.\n\nKapcsolódó cikkünk 2022. 09. 09. Szokatlan lépéssel üzent a világnak Putyin – Ezért hagyta ki az orosz elnök Gorbacsov temetését\n\nMiközben a megszállt ukrajnai területeken mindennapossá váltak a szovjet zászlók, a visszaállított Lenin-szobrok és az egykori Szovjetunió egyéb jelképei,\n\na volt szovjet tagköztársaságok egyre látványosabban próbálnak szabadulni az orosz medve szorításából, és a Nyugat vagy éppen Kína felé tekingetnek ki az orosz érdekszférából.\n\nA folyamat különösen felgyorsult a február 24-én indult ukrajnai orosz invázió óta, ami mögött több tényező is állhat:\n\nMivel Moszkva Ukrajnára összpontosítja erőit, kevésbé figyel a posztszovjet térség többi országára, így kedvező alkalom nyílt „meglógni” az orosz érdekszférából. Az orosz gazdaságot, amely eleve nem volt túl rózsás helyzetben, a háború és a szankciók tovább gyengítik, így Oroszország egyre kevésbé vonzó gazdasági partnerré válik. Egyes országokban, ahol jelentős orosz kisebbség él – például Kazahsztánban – felerősödtek a félelmek, hogy Oroszország megpróbálkozna fegyveresen területeket elcsatolni tőlük.\n\nAz orosz kudarcokat, legutóbb a sikeres ukrán ellentámadást látva persze utóbbi félelmek egyre kevésbé reálisak. Sőt,\n\nOroszország meggyengülése még jobban felerősítheti az orosz érdekszférából való kilépéssel kapcsolatos törekvéseket.\n\nMásfelől a múlt heti történések arra mutatnak példát, hogy Moszkva vigyázó szemétől kevésbé kísérve egyes volt szovjet tagköztársaságok újra felmelegítik évtizedes sérelmeiket, amely sérelmek éppen a szovjet korszakban gyökereznek. Ezt láthattuk az Azerbajdzsán és Örményország, illetve a Kirgizisztán és Tádzsikisztán között újra fellángolt konfliktusban.\n\nAz orosz érdekszféra\n\nMoszkva már a Szovjetunió felbomlása után nem sokkal elkezdett arra törekedni, hogy valahogy egyben tartsa a korábbi birodalmat, ezért különböző politikai, gazdasági és katonai szövetségeket hozott létre. Még a Szovjetunió felbomlásának évében, 1991-ben létrejött a Független Államok Közössége (FÁK), amelynek alapszerződését a három balti államon kívül mindegyik szovjet tagköztársaság aláírta (bár Türkmenisztán és Ukrajna hivatalosan nem csatlakozott, Grúzia pedig 1993 és 2009 között volt tag). A FÁK ugyanakkor meglehetősen laza társulás volt és maradt, ezért Moszkva vezetésével szorosabb szövetségek is köttettek.\n\nEgy évvel a FÁK-szerződést követően később egy katonai együttműködés megkötésére is sor került: az úgynevezett Kollektív Biztonsági Szerződést az üzbegisztáni Taskentben 1992-ben írta alá hat volt tagköztársaság: Oroszország, Örményország, Kazahsztán, Kirgizisztán, Tádzsikisztán és Üzbegisztán. A szerződés 1994-ben lépett életbe, ekkor csatlakozott hozzá Fehéroroszország, Azerbajdzsán és Grúzia is. 1999-ben a szerződést otthagyta Azerbajdzsán, Grúzia és Üzbegisztán, a maradék hat tagállam azonban szorosabbra vonta az együttműködést már Putyin elnöksége alatt, 2002-ben, ezzel jött létre a ma ismert Kollektív Biztonsági Szerződés Szervezete (KBSZSZ, orosz rövidítésben: ODKB, angolban: CSTO).\n\nBár a társulás sok tekintetben a NATO mintáját követte, soha nem tudott olyan szoros katonai szövetséggé válni, mint az észak-atlanti szervezet.\n\nOroszország politikai, katonai és pénzügyi túlsúlya a szervezetben sokkal látványosabb, mint az Egyesült Államoké a NATO-ban, ráadásul két tagja, Kirgizisztán és Tádzsikisztán ki-kiújuló fegyveres konfliktusban van egymással. Jelzésértékű, hogy a múlt héten Örményország hiába hivatkozott a kollektív védelemre vonatkozó cikkelyre, és kérte, hogy a tagállamok segítsék meg Azerbajdzsánnal szemben, az elvileg katonai szövetségesek a fülük botját sem mozdították a fegyveres konfliktusba keveredő ország védelme érdekében.\n\nA szervezet három évtizedes története során először idén januárban került sor közös beavatkozásra a kazahsztáni tüntetések leverésére, de a munka oroszlánrésze ekkor is az orosz csapatokra hárult. A KBSZSZ ezért inkább tűnik egy látszatszervezetnek, amellyel Moszkva demonstrálhatja, hogy mögötte is áll egy katonai szövetség, mintsem egy tényleges védelmi társulásnak.\n\nAhogy egy ellen-NATO-t, úgy Moszkva egy ellen-EU-t is létrehozott az Eurázsiai Gazdasági Unió (EAEU) 2014-es megalapításával. Ez alapvetően gazdasági társulás, melynek célja a tőke és a szolgáltatások szabad áramlásának biztosítása. Vagyis gazdasági célkitűzéseiben hasonlít az Európai Unióhoz, de a politikai integráció nem célja. Az alapító tagok Oroszország, Fehéroroszország és Kazahsztán, később csatlakozott Örményország és Kirgizisztán is.\n\nA Kaukázus és Közép-Ázsia volt szovjet tagköztársaságai. Forrás: Wikimedia Commons\n\nA volt szovjet tagköztársaságok\n\nA Moszkva-központú nemzetközi szervezetek tagságának összetételéből is kirajzolódik, hogy mely országok maradtak még szorosan az orosz érdekszférán belül, és melyek törtek ki már belőle többé-kevésbé. Ez alapján a 14, Oroszországon kívüli volt szovjet tagköztársaságot a következő módon lehet kategorizálni:\n\nAkik soha nem kértek Moszkvából: a balti államok. Az észtek, a lettek és a litvánok mindig is Európa felé törekedtek, talán az összes Szovjetunió-beli nép közül számukra okozta a legtöbb sérelmet és szenvedést az orosz, majd a szovjet hódítás. A litvánoknak a középkorban és a kora-újkorban jelentős államuk volt (előbb perszonálunióban, majd unióban Lengyelországgal), amelyet Oroszország fokozatosan foglalt el. A lett és az észt állam először az I. világháború után jött létre az Orosz Birodalomból kiszakadva, a II. világháború alatt aztán a Szovjetunió bekebelezte őket, Litvániával együtt. Vagyis itt kialakult nemzettudattal, államisággal és nyugatos orientációval rendelkező népekről van szó, amelyek ráadásul létfenyegetésként élik meg Oroszország közelségét. A balti államok egyik Moszkva vezette szövetséghez sem csatlakoztak, ellenben beléptek az EU-ba és a NATO-ba is.\n\nAz észtek, a lettek és a litvánok mindig is Európa felé törekedtek, talán az összes Szovjetunió-beli nép közül számukra okozta a legtöbb sérelmet és szenvedést az orosz, majd a szovjet hódítás. A litvánoknak a középkorban és a kora-újkorban jelentős államuk volt (előbb perszonálunióban, majd unióban Lengyelországgal), amelyet Oroszország fokozatosan foglalt el. A lett és az észt állam először az I. világháború után jött létre az Orosz Birodalomból kiszakadva, a II. világháború alatt aztán a Szovjetunió bekebelezte őket, Litvániával együtt. Vagyis itt kialakult nemzettudattal, államisággal és nyugatos orientációval rendelkező népekről van szó, amelyek ráadásul létfenyegetésként élik meg Oroszország közelségét. A balti államok egyik Moszkva vezette szövetséghez sem csatlakoztak, ellenben beléptek az EU-ba és a NATO-ba is. Akik mára szembefordultak Moszkvával: Ukrajna, Moldova, Grúzia (Georgia). A három országnak mindig ellentmondásos volt a viszonya Oroszországgal, amely ráadásul mindháromban szeparatista mozgalmakat támogatott. Moldovában és Grúziában is polgárháború volt az 1990-es évek elején, amelyek előbbiben a Dnyeszter Menti Köztársaság, utóbbiban Abházia és Dél-Oszétia Oroszország támogatta kiszakadásához vezettek. Ukrajna 2004-ig, a narancsos forradalomig alapvetően megmaradt Moszkva érdekszférájában, de előbb akkor, majd 2014-ben látványosan szembefordult Oroszországgal. Ennek eredménye lett a Krím elcsatolása és a donbaszi polgárháború, majd idén az orosz invázió. Mindhárom ország valamilyen szinten közeledést mutatott a NATO felé, amit persze Oroszország hevesen ellenzett, és az EU felé is törekednek, Ukrajna és Moldova idén meg is kapta a hivatalos tagjelölti státuszt.\n\nA három országnak mindig ellentmondásos volt a viszonya Oroszországgal, amely ráadásul mindháromban szeparatista mozgalmakat támogatott. Moldovában és Grúziában is polgárháború volt az 1990-es évek elején, amelyek előbbiben a Dnyeszter Menti Köztársaság, utóbbiban Abházia és Dél-Oszétia Oroszország támogatta kiszakadásához vezettek. Ukrajna 2004-ig, a narancsos forradalomig alapvetően megmaradt Moszkva érdekszférájában, de előbb akkor, majd 2014-ben látványosan szembefordult Oroszországgal. Ennek eredménye lett a Krím elcsatolása és a donbaszi polgárháború, majd idén az orosz invázió. Mindhárom ország valamilyen szinten közeledést mutatott a NATO felé, amit persze Oroszország hevesen ellenzett, és az EU felé is törekednek, Ukrajna és Moldova idén meg is kapta a hivatalos tagjelölti státuszt. Akik a saját útjukat járják: Azerbajdzsán, Türkmenisztán, Üzbegisztán. Bár mindhárom ország török nyelvű és muszlim többségű, sok tekintetben különböznek. Amiért mégis egymás mellé kerültek, az az, hogy a FÁK-on kívül nem tagjai a Moszkva vezette nemzetközi szervezeteknek (Azerbajdzsán és Üzbegisztán tagja volt a KBSZSZ-nek korábban, de kiléptek), és alapvetően igyekeznek Oroszországtól független politikát folytatni. Türkmenisztán a volt szovjet tagköztársaságok közül a legelzárkózóbb, Azerbajdzsán elsősorban Törökországgal ápol jó viszonyt, Üzbegisztán pedig Kína felé nyit.\n\nBár mindhárom ország török nyelvű és muszlim többségű, sok tekintetben különböznek. Amiért mégis egymás mellé kerültek, az az, hogy a FÁK-on kívül nem tagjai a Moszkva vezette nemzetközi szervezeteknek (Azerbajdzsán és Üzbegisztán tagja volt a KBSZSZ-nek korábban, de kiléptek), és alapvetően igyekeznek Oroszországtól független politikát folytatni. Türkmenisztán a volt szovjet tagköztársaságok közül a legelzárkózóbb, Azerbajdzsán elsősorban Törökországgal ápol jó viszonyt, Üzbegisztán pedig Kína felé nyit. Moszkva szövetségesei, akik ki-kikacsintgatnak: Kazahsztán, Kirgizisztán és Örményország. Mindhárom ország tagja a KBSZSZ-nek és az Eurázsiai Gazdasági Uniónak is, ugyanakkor mindhárman próbálkoznak másfelé is nyitni. Kazahsztán az ukrajnai invázió óta egyre látványosabban fordul szembe Oroszországgal, és már régóta utat talált a Nyugat és Kína felé is. Kirgizisztánban 2005-ben – hasonlóan Grúziához és Ukrajnához – kitört egy „színes forradalom” („tulipános forradalom”), ami után meggyengült az Oroszországgal való viszony, de aztán a közép-ázsiai ország visszatalált Moszkvához. Örményország elsősorban Azerbajdzsán és Törökország miatt szorul rá Oroszország védelmére, de Jereván óvatosan a Nyugattal is keresi a kapcsolatokat.\n\nMindhárom ország tagja a KBSZSZ-nek és az Eurázsiai Gazdasági Uniónak is, ugyanakkor mindhárman próbálkoznak másfelé is nyitni. Kazahsztán az ukrajnai invázió óta egyre látványosabban fordul szembe Oroszországgal, és már régóta utat talált a Nyugat és Kína felé is. Kirgizisztánban 2005-ben – hasonlóan Grúziához és Ukrajnához – kitört egy „színes forradalom” („tulipános forradalom”), ami után meggyengült az Oroszországgal való viszony, de aztán a közép-ázsiai ország visszatalált Moszkvához. Örményország elsősorban Azerbajdzsán és Törökország miatt szorul rá Oroszország védelmére, de Jereván óvatosan a Nyugattal is keresi a kapcsolatokat. Moszkva legszorosabb szövetségesei: Fehéroroszország és Tádzsikisztán. A Lukasenka-féle Fehéroroszország a 2020-as elcsalt elnökválasztás óta lényegében Moszkva bábállama lett, hivatalosan államszövetség is fennáll a két ország között. Minszk saját területét biztosította az orosz csapatok számára Kijev megtámadására, ugyanakkor a fehérorosz vezérkar megtagadta, hogy katonákkal is beavatkozzanak az ukrajnai háborúba. Tádzsikisztán földrajzi helyzete okán ugyan teljesen kimaradt a konfliktusból, de Emonali Rahmon elnök egyebekben mindenben Putyin mellett áll. A tádzsik gazdaság fontos bevételi forrását jelentik az Oroszországban dolgozó vendégmunkások hazautalásai, ezért erős a gazdasági függőség Oroszországtól, ráadásul Tádzsikisztánban – amely a legszegényebb volt szovjet tagköztársaság – működik az egyik legnagyobb külföldi orosz katonai bázis is.\n\nKapcsolódó cikkünk 2022. 09. 23. Egyre több az árulkodó jel: eltávolodna Putyintól az egyik legnépesebb volt szovjet tagköztársaság\n\nÁllamközi és etnikai konfliktusok\n\nA Szovjetunió számos, tagállamok közötti és etnikai konfliktust hagyott örökül a posztszovjet országokra. Az államok közötti konfliktusok közül az egyik legsúlyosabb az Azerbajdzsán és Örményország közötti hegyi-karabahi konfliktus, amely az 1990-es évek elején, majd 2020-ban is véres háborút eredményezett. A konfliktus alapvető oka az, hogy Sztálin nyomására 1921-ben a többségében örmények lakta Hegyi-Karabahot az azeri szovjet szocialista köztársasághoz csatolták, a Szovjetunió szétesésekor azonban az ottani örmények nem akartak a függetlenné váló Azerbajdzsánhoz csatlakozni, ezért kikiáltották függetlenségüket.\n\nA Szovjetunió létrehozásakor a bolsevik vezetők azzal kívánták kihúzni a XIX. századtól egyre fontosabbá váló nemzetiségi kérdés és a nacionalizmusok méregfogát, hogy\n\na Szovjetuniót hivatalosan szövetségi államként hozták létre, amelyen belül az egyes nemzeti tagköztársaságok egyenlő jogokkal rendelkeznek, és elvileg bármikor kiválhatnak az unióból.\n\nA gyakorlatban persze egy erősen központosított államról volt szó, ahol a nemzetiségi törekvéseket tűzzel-vassal megpróbálták elnyomni. Ebben élen járt Sztálin, aki előbb nemzetiségi népbiztosként, majd a Szovjetunió tényleges vezetőjeként számos emberiesség elleni bűncselekményre adott ki parancsot, Ukrajnában több millió áldozatot követelő éhínséget okozott, teljes népcsoportokat telepített át egyik helyről a másikra, és tulajdonképpen egyfajta erős oroszosítást hajtott végre a birodalmon belül.\n\nKapcsolódó cikkünk 2022. 05. 18. Súlyos vád: titokban történelmi katasztrófát készül megismételni Oroszország\n\nKözép-Ázsia etnikai térképe. Forrás: Wikimedia Commons\n\nA tagköztársaságok határait sokszor hasraütésszerűen húzták meg, vagy nem is húzták meg egyértelműen, és míg egyes nemzetiségeknek saját köztársaságot biztosítottak, másoknak legfeljebb autonóm területet adtak egy másik tagköztársaságon belül.\n\nA Szovjetunió alatt lefojtott etnikai konfliktusok aztán sok helyen robbantak, és a mai napi gyúanyagot képeznek.\n\nIlyen etnikai konfliktusok a hegyi-karabahi mellett például:\n\nMoldován belül a Dnyeszter Menti Köztársaság nevű szakadár terület, ahol nagyjából egyharmad-egyharmad-egyharmad arányban élnek románok (moldávok), oroszok és ukránok, de lényegében orosz bábállamról van szó, ahol orosz katonák állomásoznak.\n\nnevű szakadár terület, ahol nagyjából egyharmad-egyharmad-egyharmad arányban élnek románok (moldávok), oroszok és ukránok, de lényegében orosz bábállamról van szó, ahol orosz katonák állomásoznak. Grúzián belül a Dél-Oszétiával és Abháziával való konfliktus, amely 2008-ban háborúhoz vezetett Oroszországgal. Ez Oroszország győzelmével végződött, amely elismerte a két szakadár tartomány függetlenségét, és azóta is „békefenntartókat” állomásoztat ott.\n\nvaló konfliktus, amely 2008-ban háborúhoz vezetett Oroszországgal. Ez Oroszország győzelmével végződött, amely elismerte a két szakadár tartomány függetlenségét, és azóta is „békefenntartókat” állomásoztat ott. A Kirgizisztán és a Tádzsikisztán közötti konfliktus , melynek alapvető oka a nem világosan meghúzott határok.\n\n, melynek alapvető oka a nem világosan meghúzott határok. Tádzsikisztánon belül a keleti Gorno-Badahsán régió , ahol a pamíri kisebbség él, amely már az 1992-ben kitört tádzsik polgárháború tűzfészke volt, és mind a mai napi véres összecsapások terepe.\n\n, ahol a pamíri kisebbség él, amely már az 1992-ben kitört tádzsik polgárháború tűzfészke volt, és mind a mai napi véres összecsapások terepe. Üzbegisztánon belül a Karakalpaksztán régió , ahol a karakalpak kisebbség él, legutóbb most júliusban volt véres etnikai zavargások színhelye.\n\n, ahol a karakalpak kisebbség él, legutóbb most júliusban volt véres etnikai zavargások színhelye. Üzbegisztán és Kirgizisztán között is van egy régi határvita, és Kirgizisztánon belül is kitörtek feszültségek a helyi üzbég kisebbséggel.\n\nKapcsolódó cikkünk 2022. 07. 10. Korunk legnagyobb ökológiai katasztrófája is hozzájárulhatott az üzbegisztáni zavargásokhoz\n\nBár a moldovai és a grúziai konfliktusban közvetlenül is részt vett Oroszország, a többi ellenségeskedés földrajzilag is túl messze esik Oroszországtól (Üzbegisztánnal, Kirgizisztánnal és Tádzsikisztánnal nem is határos), és ereje sincs, hogy beavatkozzon ezekbe. Amíg azonban Moszkva erőt tudott mutatni, a posztszovjet konfliktusok egy részének elsimításában közre tudott működni.\n\nKérdés, hogy Oroszország Ukrajnára fókuszálása és a szovjet periférián való meggyengülése nem vezet-e a korábbiaknál is véresebb konfliktusokhoz.\n\nA múlt héten újra kirobbanó kaukázusi és közép-ázsiai konfliktust látva azonban különösebb optimizmusra nincs okunk.\n\nCímlapkép: Kirgiz férfiak egy kiégett teherautó roncsánál Akszaj határfaluban 2022. szeptember 20-án, a tádzsik határnál kitört fegyveres konfliktus idején. MTI/EPA/Igor Kovalenko",
    "Oroszország zuhan a mélybe, a volánnál Vlagyimir Putyin ül, aki a fék helyett a gázt tapossa": "P. Szabó Dénes;\n\nVlagyimir Georgijevics Szorokin;Oroszország;irodalom;háború;Vlagyimir Putyin;interjú;\n\n2022-09-26 06:30:00\n\nOroszország zuhan a mélybe, a volánnál Vlagyimir Putyin ül, aki a fék helyett a gázt tapossa\n\nVlagyimir Szorokin világhírű orosz író volt a budapesti PesText Nemzetközi Irodalmi és Kulturális Fesztivál vendége. Oroszország jelenlegi helyzetéről és a február óta zajló háborúról is beszélt lapunknak adott interjújában.\n\nMár a 2006-os Az opricsnyik egy napja című regényében is alaposan kritizálta a regnáló orosz rendszert: a sötét disztópiában a cári magánhadsereg brutális módon végzett az ellenfeleivel. Hogyan látja most Oroszországot?\n\nEgy régi autóra emlékeztet, mely fék nélkül zuhan egy hegyről a mélybe. A volánnál Vlagyimir Putyin ül, aki a fék helyett a gázt tapossa.\n\nSzintén ebben a regényben IV. Iván birodalmával vonta párhuzamba a mai Oroszországot. Hogy látja, a középkor óta nem változott az orosz hatalmi rendszer?\n\nAz orosz hatalmi struktúra úgy néz ki, mint egy piramis. Az alján helyezkedik el a nép, felül pedig egy ember, Putyin. A XVI. század óta létezik ez a piramis, amelynek a lényege nem változott, a homlokzat viszont igen. Sztálin idején az betonból volt, a kilencvenes években színes műanyagból, most pedig high tech, digitális képernyőkből, melyek a propagandát sugározzák, és zombivá változtatják az embereket. De a lényege nem változott: ez egy monarchikus-feudális, despota rendszer.\n\n2010 óta Berlin és Moszkva közt ingázott, a háború kitörése óta azonban a német fővárosban él. Hogyan változtatta meg az orosz invázió az életét?\n\nAbban változtatta meg, hogy nem akarok visszatérni Moszkvába. Amíg nem dől meg a putyini rezsim, addig nem térek haza.\n\nÖn szerint mikor ér véget a háború?\n\nNekem az a megérzésem, hogy még idén. De lehet ez csak az én titkos vágyam. Mert sok minden összedől most Oroszországban, és nemcsak az állam szintjén, de az emberek tudatában is. Ez különösen felgyorsult az elmúlt napokban az őrült mobilizáció óta.\n\nÖn szerint a háború milyen következményekkel fog járni?\n\nHatalmas következményei lesznek, és nemcsak Ukrajnát és Oroszországot fogja érinteni, hanem egész Európát. Az utóbbi, komfortos évtizedek véget értek, de a kontinens megértette, hogy a demokráciát meg kell tudni védeni. Most Európa erősen jobbra mozdul el, jobboldali politikusok jönnek. Hogy Oroszországgal mi lesz, az nagy kérdés, egy többismeretlenes egyenlet. Valószínűleg szét fog hullani, ahogy az már a Kaukázusban is látszódik, mely a saját törvényei szerint él.\n\nUkrajna pedig rendkívül népszerű lett a világon az utóbbi időben, így amikor győzelmével véget ér a háború, akkor az Európa egyik erős országa lesz.\n\nBeszéljünk az irodalomról: a háború kitörése óta sokan bojkottálják az orosz műveket. Ehhez mit szól?\n\nÉn annyira nem érzem a bojkottot, továbbra is fordítják az orosz műveket, és árulják azokat a könyvesboltokban. Senki nem tüntette el a könyveket. Persze, kevesebb orosz projekt van jelenleg, de úgy gondolom, ez törvényszerű. A második világháború idején sem érdeklődtek az egyetemeken a német irodalom iránt. Én ebben semmi szörnyűt nem látok. Ha véget ér a háború, akkor ez rendeződni fog. Az orosz irodalom nem tűnik el, már rég elfoglalta helyét a világirodalomban. A háború első hetében láttam a Facebookon egy képet, melyen Kijevben, egy szemétdombon egy Puskin portré hevert. Úgy gondolom, ez teljesen természetes. Az ukránoknak jogukban áll, hogy most ignorálják az orosz irodalmat.\n\nA könyveiben az erőszak folyamatosan jelen van. Miért járja át ez a motívum az életművét?\n\nMert az erőszak országában nőttem fel. Gyerekkorom óta az erőszak levegőjét szívom. Az egész XX. század az erőszak totális győzelméről szólt. A mostani háborút pedig a múlt embere és a múlt állama indította. Egy olyan állam, amely az erőszakra épült. Ezért természetes, hogy amikor a világközösség látja, hogy a XXI. században, a humanizmus győzelmének évszázadában mekkora erőszak zajlik Ukrajnában, akkor mindenki teljesen megrendül. A mi orosz piramisunk viszont egy időgép, mely maga körül az erőszak hullámait terjeszti. Van is egy ilyen novellám, a címe Vörös piramis.",
    "Fordulat az orosz-EU kapcsolatokban": "Vlagyimir Putyin orosz elnök felmentette tisztsége alól Vlagyimir Csizsovot, Oroszország állandó képviselőjét az Európai Unióban. A vonatkozó rendeletet hétfőn tették közzé a hivatalos orosz portálon.\n\n„Vlagyimir Alekszejevics Csizsov felmentése az Orosz Föderáció Európai Unióhoz és az Európai Atomenergia Ügynökség kinevezett állandó képviselőjének feladatai alól Brüsszelben, a Belga Királyságban” – áll a dokumentumban.\n\nCsizsov szeptemberben már egyszer megerősítette, hogy hamarosan elhagyja Brüsszelt 17 évig tartó kiküldetés után. Csizsov 2002-ben helyettes külügyminiszter volt, majd 2005-től töltötte be a mostani pozícióját Brüsszelben, aminek a keretében az EBESZ, Oroszország-EU és Oroszország-NATO kapcsolatok, a Földközi-tenger, a Balkán, Ciprus és Észak-Írország problémái, valamint az ENSZ békefenntartó műveletei kapcsán végzett kutatásokat.\n\nBár a bejelentést már előre eltervezték, kérdés, hogy ez csak az EU-val lévő kapcsolatokat érinti, vagy az megszállt ukrán területeken lévő atomerőművek ügyében aktívan közreműködő Európai Atomenergia Ügynökséggel fennállókapcsolatokat is.\n\nArról nem érkezett eddig hír, hogy megszűnik-e a pozíció a későbbiekben, illetve, ha nem akkor kit neveznek Csizsov utódjának.\n\nCímlapkép: Getty Images",
    "Világ: Lelőttek egy orosz sorozótisztet Szibériában": "Szemtanúk szerint a tettes közölte, hogy nem megy háborúba.\n\n„Különleges katonai műveletnek” nevezett nyílt háborút indított Vlagyimir Putyin Ukrajna ellen. A harcok február óta tartanak, az orosz erők több ezer civil életének vetettek véget. Cikksorozatunkban minden fejleményről beszámolunk.\n\nMeglőtt egy orosz férfi egy helyi sorozótisztet Szibériában, miután közölte vele, hogy nem hajlandó háborúba menni – adta hírül a The Guardian. Az eset a 85 ezer lakosú Uszt-Ilimszk városában történt.\n\nAz esetről videó is felkerült a Twitterre.\n\nVideo of a Russian man opening fire and killing the military commandant in a draft centre in the city of Úst-Ilimsk in Irkutsk region. The military commandant was the head of the local draft committee. He has died, according to reports. pic.twitter.com/knnWNJxE9Y — Andrew Roth (@Andrew__Roth) September 26, 2022\n\nA beszámolók szerint három lövés dördült el, az első után a sorozásra várók kimenekültek a teremből.\n\nA lap szerint nem világos, hogy a tiszt meghalt-e. Az irkutszki régió vezetője, Igor Kobzev szerint a katona válságos állapotban van, kórházban kezelik. A lövöldözőt elfogták, őrizetbe vették.\n\nEgy szemtanú szerint a férfi azután nyitott tüzet, hogy a sorozótiszt lelkesítőnek szánt beszédet tartott arról, hogy miért kell Ukrajna ellen háborúba vonulni. „Senki nem megy sehová” – mondta erre a férfi, aki pillanatokkal később lőtt.\n\nAz elmúlt napokban rengeteg embert tartóztattak le Oroszországban, mert a mozgósítás ellen demonstrált.\n\nAz orosz–ukrán háborúról szóló híreket itt találja.\n\n(Kiemelt kép: Twitter / Andrew Roth)",
    "Vállalkozás: A következő, Oroszország elleni szankciókban nem lesz szó olajról és gázról egy sajtóértesülés szerint": "Szeretne azonnal értesülni a legfontosabb hírekről? Nem kérem Kérem Az értesítések bekapcsolásához kattintson a \"Kérem\" gombra! Az értesítés funkció az alábbi böngészőkben érhető el:\n\nChrome 61+, Firefox 57+, Safari 10.1+ Köszönjük, hogy feliratkozott! Hoppá! Valami hiba történt a feliratkozás során, az oldal frissítése után kérjük próbálja meg újra a fejlécben található csengő ikonnal. A böngészőjében az értesítés funkció le van tiltva! Ha értesítéseket szeretne, kérjük engedélyezze a böngésző beállításai között, majd az oldal frissítése után kérjük próbálja meg újra a fejlécben található csengő ikonnal.\n\n[{\"available\":true,\"c_guid\":\"aa9f87c6-c695-481a-95e6-e3598f0d5487\",\"c_author\":\"hvg.hu\",\"category\":\"tudomany\",\"description\":\"Igen látványos felvételek készültek annak a drónnak a segítségével, amit az utóbbi idők egyik legkitartóbb viharjában rögzítettek a kutatók.\",\"shortLead\":\"Igen látványos felvételek készültek annak a drónnak a segítségével, amit az utóbbi idők egyik legkitartóbb viharjában...\",\"id\":\"20220926_dron_dronvideo_fiona_hurrikan\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/aa9f87c6-c695-481a-95e6-e3598f0d5487.jpg\",\"index\":0,\"item\":\"7f1207eb-2628-4192-a4d6-e59503384688\",\"keywords\":null,\"link\":\"/tudomany/20220926_dron_dronvideo_fiona_hurrikan\",\"timestamp\":\"2022. szeptember. 26. 13:03\",\"title\":\"Beküldtek egy drónt egy 4-es kategóriájú hurrikán belsejébe – videó\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"3619f693-33d9-45ec-84b9-682f31177e7f\",\"c_author\":\"hvg.hu\",\"category\":\"gazdasag\",\"description\":\"A számítások alapján a rácsok mögötti infláció mértéke akár a 20–30 százalékot is elérheti.\",\"shortLead\":\"A számítások alapján a rácsok mögötti infláció mértéke akár a 20–30 százalékot is elérheti.\",\"id\":\"20220926_inflacio_borton_buntetes_vegrehajtas_18_fok_rabok\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/3619f693-33d9-45ec-84b9-682f31177e7f.jpg\",\"index\":0,\"item\":\"5c7291b7-c806-45ef-a4eb-9e323b7029b0\",\"keywords\":null,\"link\":\"/gazdasag/20220926_inflacio_borton_buntetes_vegrehajtas_18_fok_rabok\",\"timestamp\":\"2022. szeptember. 26. 09:38\",\"title\":\"Elszabadult az infláció a börtönökben is\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"3dadbf12-9e7d-4d83-abf2-92fe310d3ef3\",\"c_author\":\"Serdült Viktória\",\"category\":\"itthon\",\"description\":\"Szombaton kezdetét veszi a 2022-es népszámlálás, amelyen online és személyesen is válaszolhatunk a kérdésekre. De valóban kötelező a részvétel? Akkor is ki kell töltenem a kérdőívet, ha külföldön élek? Mi történik, ha éppen nem vagyok otthon, és milyen új kérdésekre számíthatok? Most minden kérdést igyekszünk megválaszolni, sőt azt is megtudhatja, miért nem valószínű, hogy tíz év múlva is lesz népszámlálás Magyarországon. \",\"shortLead\":\"Szombaton kezdetét veszi a 2022-es népszámlálás, amelyen online és személyesen is válaszolhatunk a kérdésekre. De...\",\"id\":\"20220926_nepszamlalas_2022_tudnivalok\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/3dadbf12-9e7d-4d83-abf2-92fe310d3ef3.jpg\",\"index\":0,\"item\":\"95c7d07f-c448-4026-a1f4-c21c04d84ada\",\"keywords\":null,\"link\":\"/itthon/20220926_nepszamlalas_2022_tudnivalok\",\"timestamp\":\"2022. szeptember. 26. 16:00\",\"title\":\"Kezdődik Magyarország utolsó hagyományos népszámlálása – összegyűjtöttünk mindent, amit tudni kell róla\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"1ee68b11-d573-44e2-aa75-06dda2592ec9\",\"c_author\":\"MTI\",\"category\":\"vilag\",\"description\":\"Az ukrán–magyar határszakaszon 6201-en léptek be vasárnap Magyarországra, a román–magyar határszakaszon belépők közül pedig 5569-en nyilatkoztak úgy, hogy Ukrajnából érkeztek – tájékoztatott az Országos Rendőr-főkapitányság (ORFK) hétfőn.\",\"shortLead\":\"Az ukrán–magyar határszakaszon 6201-en léptek be vasárnap Magyarországra, a román–magyar határszakaszon belépők közül...\",\"id\":\"20220926_ukrajna_menekult_magyarorszag\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/1ee68b11-d573-44e2-aa75-06dda2592ec9.jpg\",\"index\":0,\"item\":\"2632db17-ae6b-4ddb-8235-01f217e4b07a\",\"keywords\":null,\"link\":\"/vilag/20220926_ukrajna_menekult_magyarorszag\",\"timestamp\":\"2022. szeptember. 26. 08:14\",\"title\":\"Több mint 11 ezren érkeztek Ukrajnából Magyarországra vasárnap\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"4cebdfd3-11cc-49c4-8f0c-d47e30899510\",\"c_author\":\"MTI/hvg.hu\",\"category\":\"gazdasag\",\"description\":\"A brit jegybank ugyanakkor egyenes utalást tett arra, hogy nem készül soron kívüli kamatdöntő ülésre.\",\"shortLead\":\"A brit jegybank ugyanakkor egyenes utalást tett arra, hogy nem készül soron kívüli kamatdöntő ülésre.\",\"id\":\"20220926_Truss_jegybank_inflacio_kamatmodositas\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/4cebdfd3-11cc-49c4-8f0c-d47e30899510.jpg\",\"index\":0,\"item\":\"4b5d3718-1953-48cc-bd36-585d0980eb4b\",\"keywords\":null,\"link\":\"/gazdasag/20220926_Truss_jegybank_inflacio_kamatmodositas\",\"timestamp\":\"2022. szeptember. 26. 19:15\",\"title\":\"A Bank of England kész \\\"habozás nélkül\\\" módosítani kamatát\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"3c3627a5-e407-4c08-b60b-8a85451729de\",\"c_author\":\"MTI\",\"category\":\"tudomany\",\"description\":\"Egészen novemberig csúszhat az űrrakéta indítása. \",\"shortLead\":\"Egészen novemberig csúszhat az űrrakéta indítása. \",\"id\":\"20220926_nasa_holdraketa_hurrikan\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/3c3627a5-e407-4c08-b60b-8a85451729de.jpg\",\"index\":0,\"item\":\"21baf17a-34ec-4b21-bb99-8eae777fa9da\",\"keywords\":null,\"link\":\"/tudomany/20220926_nasa_holdraketa_hurrikan\",\"timestamp\":\"2022. szeptember. 26. 20:20\",\"title\":\"Visszaviszik a NASA holdrakétáját a közelgő hurrikán elől a szerelőcsarnokba\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"e4434205-9939-4079-af40-e1f6e43ba176\",\"c_author\":\"hvg.hu\",\"category\":\"itthon\",\"description\":\"Rendhagyó módon indult neki az őszi ülésszaknak a politikus.\",\"shortLead\":\"Rendhagyó módon indult neki az őszi ülésszaknak a politikus.\",\"id\":\"20220926_baseball_uto_jakab_peter_parlament\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/e4434205-9939-4079-af40-e1f6e43ba176.jpg\",\"index\":0,\"item\":\"45156baa-1595-4569-8751-4dc4f2aef05a\",\"keywords\":null,\"link\":\"/itthon/20220926_baseball_uto_jakab_peter_parlament\",\"timestamp\":\"2022. szeptember. 26. 15:13\",\"title\":\"Nemzeti színekbe öltöztetett baseballütővel indult Jakab Péter a Parlamentbe\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null},{\"available\":true,\"c_guid\":\"1e93f8d8-d388-4604-9de7-2cdbf94aa78f\",\"c_author\":\"hvg.hu\",\"category\":\"gazdasag\",\"description\":\"A benzin ára nem változik.\",\"shortLead\":\"A benzin ára nem változik.\",\"id\":\"20220926_dragul_gazolaj_piaci_ar\",\"image\":\"https://api.hvg.hu/Img/ffdb5e3a-e632-4abc-b367-3d9b3bb5573b/1e93f8d8-d388-4604-9de7-2cdbf94aa78f.jpg\",\"index\":0,\"item\":\"2126ab0c-87b5-4800-9f8b-b5512a97e2fc\",\"keywords\":null,\"link\":\"/gazdasag/20220926_dragul_gazolaj_piaci_ar\",\"timestamp\":\"2022. szeptember. 26. 16:17\",\"title\":\"Emelkedik a gázolaj piaci ára\",\"trackingCode\":\"RELATED\",\"c_isbrandchannel\":false,\"c_isbrandcontent\":false,\"c_isbrandstory\":false,\"c_isbrandcontentorbrandstory\":false,\"c_isbranded\":false,\"c_ishvg360article\":false,\"c_partnername\":null,\"c_partnerlogo\":\"00000000-0000-0000-0000-000000000000\",\"c_partnertag\":null}]",
    "Rácz András: Az oroszországi mozgósításról: Amikor négy nap van hátra az eddigi életedből": "Ez most kicsit személyesebb lesz a szokásosnál.\n\n„Felmérhetetlen emberi tragédiák bontakoznak ki épp a szemünk előtt; immár nemcsak Ukrajnában, ahol több, mint hét hónapja tart a háború, de már Oroszországban is. Igen, tudom, sokan vannak, akik úgy gondolják, hogy a sok átlag alkoholista, buta, Putyin-rajongó Ivan Ivanovics megérdemli, amit kap. De azért, mielőtt túlságosan örülni kezdenénk az átlag, mozgósított Ivan Ivanovicsok (akik között huszon-kevés éves gyerekek éppúgy vannak, mint meglett családapák) sorsának, csak futólag, egy pillanatra gondoljon bele mindenki a SAJÁT helyzetébe, rendben?\n\nTegyük fel, hogy aznap, amikor ezt olvasod, a lakhelyed szerint illetékes az elnök/miniszterelnök/király/szultán/aktuális fejes bejelenti, hogy mozgósítás, mert a szomszéd országban (!) a nácik/kommunisták/Soros-bérencek/nemváltók/pirézek/pomogácsok készülnek valamire. Másnap, de legkésőbb harmadnap megkapod a behívót, hogy jelentkezz a helyi hadkiegészítő parancsnokságon.\n\nA negyedik nap délelőttjén rákerül a papírodra az »alkalmas« pecsét, van egy órád összepakolni, és délután már visznek is... Szóval, kérlek, abba gondolj bele, hogy amikor ezt olvasod, ahhoz képest négy nap múlva már úton leszel a háború felé. Menekülni nem tudsz, mert a határok zárulnak; a repülőjegyek már elfogytak, a szárazföldi határokon pedig többnapos forgalmi dugókba torlódtak azok, akik korábban kapcsoltak, mint te.\n\nMost még ott ülsz a géped előtt, olvasod ezt a posztot - és mostantól négy nap múlva már egy teherautón vagy ócska buszon zötykölődsz, kéttucatnyi ismeretlen emberrel, ki tudja, hová. És nem azért, mert menni akarsz, hanem mert visznek. (Aki nagyon akart harcolni, az már rég elmehetett volna önkéntesként a háborúba. Te sem mentél.)\n\nOroszok tízezreivel történik mindez, ezekben a percekben is. És további milliók (!) - hiszen 300.000 fő a mozgósítani tervezett létszám - rettegnek otthon, hogy mikor viszik el a férjüket, apjukat, fiukat egy olyan háborúba, amiről ugyan ők nem sokat tudnak, de azt minden bizonnyal sejtik, hogy nagyon nem mennek ott jól a dolgok. Az nem az én tisztem eldönteni, hogy ezek az emberek bűnösök-e, »megérdemlik-e«, ami történni fog velük.\n\nÉs amint majd katonákká válnak, fegyvert kapnak és a frontra kerülnek, attól kezdve ellenséges katonának fognak számítani. Ennek megfelelően kell majd viszonyulni hozzájuk, mert - akár akarják, akár nem - fegyverrel fenyegetik a szomszédunk, Ukrajna, százezernyi magyar otthona, és vele együtt Európa és a NATO biztonságát.\n\nDe most még nem katonák. Most még csak szerencsétlen, rettegő, elveszett emberek, akinek négy nappal ezelőtt még fogalmuk sem volt, hogy romba dől az életük - valószínűleg helyrehozhatatlanul. Sokan leírták már, Erich Maria Remarque-tól Jászberényi Sándorig, hogy a háború azokat is végérvényesen, visszavonhatatlanul megváltoztatja, akik látszólag épségben kerülnek haza.\n\nÉs lelkesedni csak azok tudnak a háborúért, akik sosem jártak még a közelében sem. Vonatkozik ez az összes olyan, vérgőzös idiótára és fotel-tábornokra is, aki számon kérné akár a háború elől február óta menekülő ukránokon, akár a most menekülni próbáló oroszokon, hogy menekülés helyett miért nem harcolnak a hazájukért...\n\nPedig még csak nem is a hazájukért fognak harcolni. Amit láttok éppen, az az orosz történelem mindössze harmadik mozgósítása. Az előző a második világháború alatt volt, az első pedig 1914-ben. A különbség a korábbiakhoz képest, hogy ezúttal ezek az emberek nem a hazájukat, a családjukat, a szeretteiket védve fognak meghalni, hanem támadó háborúban. Most senki sem támadja Oroszországot, még csak nem is fenyegeti, hanem Oroszország a támadó. A most mozgósított oroszok nem Moszkvát, Leningrádot és a többi hős várost védik majd, mint a nagyapáik-dédapáik.... hanem Limany-Alsóért, Bahmutért, Konsztantinyivkáért és ehhez hasonló helyekért kell majd meghalniuk, amikről idén február előtt valószínűleg nem is hallottak.\n\nSzóval, azt hiszem, most van itt a pillanat, hogy amellett, hogy minden erőnkkel segítjük tovább Ukrajnát - még jobban is, mint eddig, mert szükségük lesz rá -, azokra a nyomorult oroszokra is szánjunk egy-egy gondolatot, akiket most visznek el éppen a saját elnökük eszelős, mániákus háborújába. Nem akarok összemérni senkit semmivel. Nem akarok patikamérlegen ügyeskedni, hogy most akkor melyik harcoló félnek mennyi szolidaritás »jár«.... egyszerűen csak rettenetesen sajnálom ezeket az embereket, akiket most elvisznek, legyenek akár oroszok, tatárok, jakutok, burjátok, dagesztániak, kalmükök, bárkik ennek az óriási országnak a népei közül.... mert ennyi nekik is jár.\n\nTényleg csak gondoljatok bele, hogy milyen lenne, ha mostantól négy napotok lenne MINDENRE. Elköszönni a szeretteitektől, megpróbálni gondoskodni a szüleitekről, megoldani, hogy ki vigyázzon a cicátokra, elmenni fogorvoshoz, megcsinálni otthon végre a csöpögő ereszcsatornát, mert ugyan a következő hétvégén akartad, de addigra már ki tudja, hol leszel... szóval képzeljétek el, hogy négy nap maradt abból, ami az eddigi életetek volt. És persze, teljesen igaz: az ukránoknak még négy órájuk sem volt, amikor szó szerint romba dőlt az életük február 24-én hajnalban.\n\nUgyanazt gondolom arról is, mint erről a mostani rettenetről: az átlag orosznak vajmi kevés, az átlag ukránnak pedig még kevesebb beleszólása volt abba, ami történik. Ez Putyin és a putyini elit háborúja... és egyben történelmi bűne is, nemcsak Ukrajna, de Oroszország ellen is.”\n\nNyitókép: Elias HUUHTANEN / AFP",
    "Orosz állampolgárságot adott Putyin Edward Snowdennek": "Orosz állampolgárságot adományozott Vlagyimir Putyin orosz elnök Edward Snowden amerikai informatikusnak, az amerikai Nemzetbiztonsági Ügynökség (NSA) egykori munkatársának hétfőn, kilenc évvel azután, hogy Snowden szigorúan titkos dokumentumokat hozott nyilvánosságra az NSA megfigyelő tevékenységéről.\n\nA most 39 éves Snowden által nyilvánosságra hozott dokumentumok szerint a NSA tömeges adatgyűjtést folytatott, és lehallgatóprogramokkal figyelte meg amerikai állampolgárok, valamint külföldi vezetők, köztük európai szövetséges országok politikusainak kommunikációját. Snowden az adatszivárogtatást követően Oroszországba menekült, ahol menedékjogot, majd állandó tartózkodási engedélyt kapott.\n\nAz Egyesült Államok évek óta követeli a kiadatását, hogy hazájában kémkedés miatt bíróság elé állítsák.\n\nSnowden neve szerepel azoknak a friss listáján, akik az orosz elnök rendelete alapján orosz állampolgárságot kaptak. Putyin hozzájárulásával összesen 72 ember jutott állampolgársághoz.\n\nEdward Snowden egyelőre nem reagált a bejelentésre. Dmitrij Peszkov orosz elnöki szóvivő közölte a RIA Novosztyi orosz hírügynökséggel, hogy az informatikus a saját kérésére kapta meg az állampolgárságot. Snowden ügyvédje elmondta, hogy a férfi felesége, Lindsay Mills, aki 2020-ban adott életet közös gyereküknek, szintén kérelmezni fogja az állampolgárságot.\n\nTavalyelőtt egy amerikai fellebbviteli bíróság megállapította, hogy a Snowden által leleplezett program törvénytelen volt, és a programot védelmükbe vevő amerikai hírszerzési vezetők nem mondtak igazat. Putyin - aki egykoron maga is a szovjet hírszerzés tisztje volt - 2017-ben úgy foglalt állást, hogy hiba volt kiszivárogtatni a titkos amerikai dokumentumokat, de Snowden nem áruló.\n\n\"Az Egyesült Államok külügyminisztériuma nem tud semmilyen változásról Edward Snowden amerikai állampolgársága kapcsán, így vissza kell térnie az országba, hogy bíróság elé állítsák - közölte hétfőn a tárca szóvivője, Ned Price.\n\nCímlapkép: Getty Images",
    "Moldova szankciókat fontolgat Oroszország oldalán harcoló polgárai ellen": "Moldova visszavonhatja az állampolgárságot azoktól, akik Oroszország oldalán mennek harcolni Ukrajnába, miután behívták őket, mert orosz útlevélük is van – közölte az ország Nyugat-barát elnöke, Maia Sandu hétfőn.\n\nOroszország a múlt héten „részleges” mozgósításba kezdett, hogy megerősítse hadseregét Ukrajnában. Kétszázezer moldovai–orosz kettős állampolgárságú ember él a szakadár moldovai Transznisztria régióban, a Dnyeszter Menti Köztársaságban.\n\nSandu szerint fennáll annak a veszélye, hogy egy részüket Oroszország behívja harcolni. „Hogy ezt megelőzzük, elemezzük a lehetőségét, hogy a moldovai állampolgárság megvonását alkalmazzuk azon, orosz útlevéllel rendelkező emberek esetében, akik az agresszor oldalán harcolnak” – mondta Sandu.\n\n„Megvizsgáljuk annak a lehetőségét is, hogy szigorítsuk azoknak az orosz útlevéllel nem rendelkező moldovai állampolgároknak a büntetését, akik ott vannak az agresszor fegyveres erőinek soraiban” – mondta.\n\nKözölte, hogy Moldova konzultációt folytat Moszkvával, hogy megakadályozza állampolgárai behívását.\n\nOroszország a kilencvenes évek eleje óta állomásoztat békefenntartó csapatokat a Dnyeszteren túl, azóta, hogy egy fegyveres konfliktusban az oroszbarát szakadárok kivonták a térség nagy részét Moldova ellenőrzése alól.\n\nKészült a Reuters tudósításának felhasználásával.",
    "Kickl: Ausztriában is meg kell kérdezni a lakosságot az Oroszország elleni szankciókról": "Az Osztrák Szabadságpárt szerint a kormányuknak „Magyarország példáját kell követnie”.\n\nA lakosság véleményének megkérdezését sürgette Ausztriában az Oroszország elleni európai uniós szankciók fenntartásáról Herbert Kickl, az ellenzéki Osztrák Szabadságpárt (FPÖ) vezetője hétfőn.\n\nA párt honlapján megjelent közlemény címe szerint az osztrák kormánynak\n\n„Magyarország példáját kell követnie”.\n\n\n\n„Ezeket a szankciókat Brüsszelben találták ki, és a gondatlan (osztrák) szövetségi kormány egyszerűen rábólintott, az árát azonban a polgároknak kell megfizetniük azáltal, hogy jólétük és a szociális biztonság drágább lett az országban” – fogalmazott a volt belügyminiszter.\n\nAz eddigi tapasztalatok alapján „már nyilvánvaló, hogy ezek a szankciók térdlövés gyanánt többet ártanak Európának és Ausztriának, mint Oroszországnak, amely az energiaárak robbanásszerű növekedése miatt rekordbevételekre tesz szert, az ukrajnai háborúnak pedig nem vetnek véget” – hangsúlyozta Kickl.\n\nNépszavazás kiírását sürgetik a témában\n\nSürgette, hogy Karl Nehammer osztrák kancellár ezért a lehető leghamarabb írjon ki népszavazást a kérdésben, ahogy „azt az FPÖ a múlt héten szorgalmazta az alsóházban (Nationalrat) indítványával, amelyet a többi párt elutasított”.\n\nA közleményben Kickl kiemelte, hogy a fűtési idény közeledtével egyre többen kerülnek abba a helyzetbe, hogy nem tudják, hogyan fogják majd fizetni otthonaik fűtését a szárnyaló energiaárak közepette, amelyek miatt a gazdaságban is számtalan vállalkozás reszket a létéért.\n\nHangsúlyozta, hogy néppárti-zöld kormány\n\na baloldali „álellenzék támogatásával katasztrofális kereskedelmi háborúba hajszolta Ausztriát,\n\nés ezzel mindent kockára tesz, amit állampolgárok nemzedékei kemény munkával, évtizedeken át felépítettek: a szilárd jólétet, a sikeres vállalkozásokat és a szociális stabilitást. Az embereknek ezért joguk van arra, hogy közvetlenül szavazzanak arról, hogy hogy hajlandók-e ezt feláldozni, vagy sem!” – tette hozzá Kickl.\n\n(MTI)\n\nNyitókép: ALEX HALADA / APA-PICTUREDESK / APA-PICTUREDESK VIA AFP\n\n\n\n",
    "Újabb tömegsírokat találtak a felszabadított harkivi részeken, rendőröket vernek a tüntetők Oroszországban - Háborús híreink hétfőn": "A beléptetettek közül a rendőrség 205 embernek állított ki ideiglenes tartózkodásra jogosító igazolást, ami 30 napig érvényes. Nekik ezen időtartamon belül fel kell keresniük az Országos Idegenrendészeti Főigazgatóság tartózkodási helyük szerint illetékes hivatalát a végleges okmányok beszerzéséért.\n\nVonattal vasárnap 75 ember, köztük 24 gyermek érkezett Budapestre az ukrajnai háború elől menekülve - tudatta az ORFK.\n\nA Budapesti Rendőr-főkapitányság a police.hu oldalon azt közölte, hogy a Készenléti Rendőrséggel segíti az Ukrajnából vonattal érkező menekülteket. A feladatokban támogatást nyújt a Budapesti Polgárőr Szövetség is.\n\nA rendőrök folyamatosan tartják a kapcsolatot az Országos Katasztrófavédelmi Főigazgatóság, az Országos Idegenrendészeti Főigazgatóság, a Magyar Államvasutak Zrt., a Budapesti Közlekedési Központ, a Fővárosi Önkormányzati Rendészeti Igazgatóság, Budapest Főváros Kormányhivatala, valamint a segélyszervezetek munkatársaival.\n\n(MTI)",
    "Orbán szerint az EU törpe, Oroszország az óriás és mi maradnánk a törpékkel – Forbes.hu": "Erős kormányfői beszéddel indult ma a parlamenti munka. Válságkezelés jön, de új családtámogatási programon is dolgozik a kabinet.\n\nMagyarország ma erősebb, mint a kommunizmus bukása óta bármikor, és bár a szankciók súlyos károkat okoznak, van esély arra, hogy a kormány ebből a válságból is megerősödve hozza ki az országot – mondta Orbán Viktor miniszterelnök hétfőn az Országgyűlésben.\n\nVálságkezelés jön, de ezekre fogunk költeni\n\nA kormányfő napirend előtti felszólalásában azt mondta: a kormány „erős tempót diktál” majd a következő hónapokban. Jelezte: a kormány a következő két év válságkezelési időszakában sem adja fel nemzetstratégiai céljait, folytatja a közlekedési hálózatok fejlesztését, a családtámogatási programokat, a fejlesztésalapú gazdaság kiépítését, az egyetemfejlesztési programot, a haderő fejlesztését és a nemzetegyesítő programot. Azt ígérte: a családtámogatást tovább szélesítik, december elején alakítják ki a 2023-as költségvetés végleges formáját, és abban már új családtámogatási intézkedések is megjelennek majd.\n\nTörpe az óriás ellen\n\nOrbán Viktor megerősítette: a Brüsszellel fennálló viták ellenére Magyarország továbbra is az Európai Unió tagjaként képzeli el a jövőjét.\n\nMost egy törpe vet ki szankciót egy óriásra, pedig a szankciók csak akkor tudnak működni, ha ez fordítva van.\n\nEz volt a felszólalás legerősebb mondata. Ezek szerint az EU a törpe, az Ukrajnát megtámadó Oroszország pedig az óriás. Orbán arról is beszélt ma, hogy a kormány kiírja az újabb nemzeti konzultációt, ami a szankciókról fog majd szólni.\n\nAz EU hamarosan elfogadhatja az újabb szankciós csomagot Moszkva ellen (a már elfogadott, több mint 11 ezer intézkedést pedig rendre felülvizsgálják). Kiszivárgott hírek szerint ebbe nem kerülnek az energetikát érintő tételek, a már korábban – Magyarország által is – megszavazott olajembargó pedig év végén lép életbe.",
    "Külföldön, fedésben dolgozó ukrán hírszerzők adatait közölték orosz hackerek": "Lukasenka a találkozó nyilvános részén azt hangoztatta, hogy Európa jövője közös Oroszországéval és Fehéroroszországéval.\n\n\"Közös Oroszországéval, amelynek mindene megvan, amire csak szükségük van. Nekik meg olyanjuk van, amit mi is megvásárolhatunk tőlük: technológiájuk van, meg egyéb dolgaik. Mi kell még nekik? Csak felelős döntéseket kell hozniuk\" - hangsúlyozta a fehérorosz elnök.\n\n\"És tisztelettel kell viszonyulniuk hozzánk\" - mondta Putyin.\n\nLukasenka egyebek között hangot adott véleményének, hogy azok az oroszok, akik külföldre távoztak az oroszországi részleges mozgósítás miatt, haza fognak térni. Úgy vélekedett, hogy a 25 millió mobilizálható ember közül csak 30-50 ezer ember utazott el, olyanok akik egyébként sem lennének \"a mi embereink\".\n\n\"Hadd fussanak! És visszajönnek\" - mondta Lukasenka, azt állítva, hogy - a Nyugat által megkérdőjelezett hitelességű és érvénytelennek tartott - 2020-as fehérorosz elnökválasztást követően több ezer olyan ember hagyta el az Fehéroroszországot, aki most \"visszakéredzkedik\".\n\nArról is beszélt, hogy Oroszország és Fehéroroszország új gazdasági partnerekre lelt, miután a Nyugat szankciókat vezetett be ellene. Kifejezte meggyőződését, hogy a nyugati országok végül meg fogják vásárolni az orosz és a fehérorosz műtrágyát.\n\nIgor Konasenkov altábornagy, az orosz védelmi minisztérium szóvivője a hétfői hadijelentést ismertetve azt mondta, hogy az ukrán tüzérség 25 lövedéket lőtt ki a zaporizzsjai atomerőmű tőszomszédságában lévő Volna üdülőtelepre a Dnyipropetrovszk megyei Nikopol és Marhanec településről. Az orosz tüzérség a tábornok szerint a támadást elfojtotta, sugárzási helyzete normális.\n\nTöbb szakadár és orosz ellenőrzés alatt lévő településről jeleztek a helyi hatóságok tüzérségi támadást. Ennek ellenére a szakadár Donyecki és a Luhanszki Népköztársaságban, valamint a megszállt Herszon megyében és Zaporizzsja megyének az Azovi-tengerhez közelebb fekvő területein\n\nnegyedik napja folytatódott az Oroszországhoz való csatlakozásról szóló népszavazás.\n\nA RaHDIt orosz hackercsoport hétfőn az Ukrán Külső Hírszerző Szolgálat több mint másfél ezer munkatársának adatait osztotta meg az interneten. Az információt a RIA Novosztyi hírügynökségnek az egyik orosz bűnüldöző szervnél megerősítették.\n\nA listán kéttucatnyi országban - egyebek között az Egyesült Államokban, Franciaországban, Olaszországban, Németországban, Lengyelországon és Magyarországon - lévő ukrán nagykövetségen fedésben működő hírszerzési emberek adatai szerepelnek, de nyilvánosságra kerültek az ENSZ, az EU és a NATO mellett működő hírszerzők, valamint több mint 40 ukrán hírszerzési egység adatai.\n\nA RaHDIt júniusban az Ukrán Biztonsági Szolgálat (SZBU) 700 alkalmazottjának adatait tette közzé, július elején pedig az ukrán védelmi minisztérium hírszerzési főcsoportfőnökségével kapcsolatban álló személyek adatait. A háború elején a csoport egyszerre mind a 755 ukrán kormányzati weboldalt feltörte.\n\nNyitókép: MTI/EPA/Szputnyik/Kreml/Pool/Mihail Mecel",
    "Az orosz férfiak menekülnek a behívás elől, Oroszország mentené a helyzetet": "Az állami médiának dolgozó informatikusok, bankárok és újságírók mentesülnek a részleges mozgósítás okozta hadkötelezettség alól – jelentette be az orosz védelmi minisztérium. Az akció keretében 300 ezer állampolgárt fognak behívni. Miután Vlagyimir Putyin szerdán bejelentette a részleges mozgósítást, orosz polgárok tömegei indultak útnak, hogy elmeneküljenek az országból.\n\nA BBC arról számolt be, hogy a védelmi minisztérium a mentességekről szóló bejelentés mellett azt is közölte, hogy a munkáltatóknak listát kell készíteniük azokról az alkalmazottakról, akik megfelelnek a kritériumoknak, majd ezt el kell küldeniük a hivatalokba. Elismerték, hogy\n\nvannak olyan ágazatok, amelyeket ki kell zárni a sorozásból, hogy biztosítsák a csúcstechnológiás iparágak és a pénzügyi rendszerek működését.\n\nEnnek ellenére újságírók a részleges módosítási rendelet szövegében felfedeztek homályos részleteket, amelyekből az szűrődik le, hogy adott esetben lehetőség lesz a bővítésre. A rendelet szövegében egy bekezdés teljesen titkosítva maradt. Dmitrij Peszkov, a Kreml szóvivője pénteken ezzel kapcsolatban azt mondta, hogy ez a bekezdés a besorozható oroszok teljes számára vonatkozik, ezt azonban nem fogják nyilvánosságra hozni. Korábban a függetlennek számító Novaja Gazeta újság meg nem nevezett kormányzati forrásra hivatkozva arról számolt be, hogy\n\na titkosított rész legfeljebb egymillió ember behívását teszi lehetővé, nem pedig a bejelentett 300 ezerét.\n\nOroszországban elkaszálták a Novaja Gazeta című független lap online változatát is A nyomtatott újság megszüntetése után a Novaja Gazeta online változatát is elkaszálta Oroszországban a moszkvai médiafelügyelet. A bírósági ítélet szerint a portál két nem kormányzati szervezet esetén nem tüntette fel, hogy külföldi ügynöknek minősítették őket. A printváltozat engedélyét szeptember 5-én vonták vissza.\n\nAz orosz férfiak továbbra is megpróbálnak elmenekülni az országból, hogy elkerüljék a behívóleveleket. Ez az első katonai mozgósítás az országban a második világháború óta. A déli, georgiai határon kilométeres forgalmi dugó alakult ki a határátkelőhelyen. Voltak olyanok, akik kerékpárral kerülték meg az autók sorát, és megszegték a gyalogos átkelési tilalmat. Egyes oroszok 12 órás várakozásról számoltak be.\n\nAmikor a háborúról kérdezték, egy magát megnevezni nem kívánó férfi azt mondta a BBC-nek, hogy a háború nem az ő problémája volt, egészen addig, amíg be nem jelentették a részleges mozgósítást. Egy orosz diák, aki szintén nem akarta azonosítani magát, azt mondta, hogy az emberek vége felébredtek.\n\nFelnyílt a szemük, és már látják, hogy mi történik. Most azon gondolkoznak, hogy hova rejtsék a gyerekeiket a háború elől. Most már érdekli őket, mivel már közvetlenül érintettek.\n\nEgy informatikus arról beszélt, hogy ellenzi a háborút, de túlságosan fél, hogy felszólaljon ellene.\n\nNem akarom kockára tenni a családom életét, nem akarom, hogy letartóztassanak minket\n\n– mondta a férfi, majd hozzátette, hogy minden követ megmozgatott, hogy schengeni vízumot szerezzen, amit májusban kapott meg.\n\nGeorgia azon kevés ország egyike, amelyik befogadja vízumkérelem nélkül az orosz állampolgárokat. A szomszédos Finnország csak érvényes vízummal engedi be az oroszokat. A határőrök azt mondták a BBC-nek, hogy a sorok egyre csak nőnek az átkelőhelyeken.\n\nA légi menekülési útvonalakon, többek között Isztambulba, Belgrádba vagy Dubajba induló járatokra a szerdai bejelentés után azonnal az egekbe szöktek a jegyárak, és a legtöbb hely gyorsan elkelt. A török sajtó az egyirányú jegyeladások jókora megugrásáról számolt be, a vízummentes úti célokra tartó, fennmaradó járatok több ezer euróba kerülnek.\n\nSok ország nehezen tud megbirkózni a menekülő oroszok tömegével, de például\n\nNémetország jelezte, hogy szívesen látják a sorkatonaság elől menekülőket.\n\nA német szövetségi belügyminiszter, Nancy Faeser elmondta, hogy az orosz állampolgárok a biztonsági ellenőrzéseket követően védelmet kapnak az országukban.\n\nA német szolidaritással ellentétben több uniós nemzet határozottan kijelentette, hogy nem kínálnak menedéket az oroszoknak, és az EU-t is arra szólították fel, hogy keményebben lépjenek fel Oroszországgal szemben. Ezek az országok többek között Litvánia, Lettország, Észtország és Csehország.\n\nMegértem, hogy az oroszok menekülnek Putyin egyre kétségbeesettebb döntései elől, de akik azért menekülnek, mert nem akarnak eleget tenni a saját kormányuk által előírt kötelességnek, azok nem felelnek meg a humanitárius vízum feltételeinek\n\n– mondta Jan Lipavszkij cseh külügyminiszter.\n\nA behívás híre heves tiltakozásokat váltott ki az orosz nagyvárosokban, például Moszkvában és Szentpéterváron. A tüntetéseken 1300 embert tartóztattak le.",
    "Széthulló orosz propaganda: már a Kreml is bizonytalankodik, egymásnak esnek a tisztviselők a mozgósítással kapcsolatban": "A Kreml hétfőn közölte, hogy nem született döntés Oroszország határainak lezárásáról, miközben a sorkötelezett korú férfiak elvándorlása azóta tart, hogy Vlagyimir Putyin elnök múlt szerdán részleges mozgósítást hirdetett. Közben magas rangú orosz tisztviselők esnek egymásnak a határlezárással kapcsolatos kérdésben - írta meg a Reuters.\n\nErről nem tudok semmit. Jelenleg még nem született döntés erről\n\n- regálta Dmitrij Peszkov a mozgósítással kapcsolatos kérdésre.\n\nA Kreml bizonytalan nyilatkozata a határzárral kapcsolatban nem nyugtathatja meg az orosz lakosságot, amely a sorozástól való növekvő félelmek közepette megpróbálja elhagyni az országot. Oroszország határain a részleges mozgósítás múlt heti meghirdetése óta soha nem látott számú férfi áramlott ki az elmúlt napokban.\n\nSzergej Csekov krími szenátor szerint a jelenlegi helyzetben meg kell tiltani a sorköteles korban levő állampolgárok számára az Orosz Föderáció elhagyását.\n\nA jelenlegi helyzetben mindenkinek, aki hadköteles korú, meg kellene tiltani a külföldre utazást\n\n- mondta Csekov. Kivételt ez alól csak az egészségügyi okokból távozók, valamint a katonai szolgálatra alkalmatlanok képeznének. Vasárnap a Novaja Gazeta az orosz elnöki adminisztráció meg nem nevezett forrására hivatkozva arról számolt be, hogy\n\n261 000 ember hagyta el az országot a részleges mozgósítás meghirdetése óta.\n\nAz orosz törvényhozóknak a mozgósítás során elkövetett jogsértésekre kellene figyelmet fordítaniuk, ahelyett, hogy a helyzetet azzal eszkalálnák, hogy a határ lezárását követelik minden hadköteles korú orosz számára\n\n- üzent Andrej Klicsasz, a Szövetségi Tanács alkotmányjogi bizottságának elnöke Csekovnak. Peskov azt is elismerte, hogy néhány behívót tévedésből küldtek ki, egyben megígérte, hogy a hibákat a regionális kormányzók és a védelmi minisztériumok hamarosan korrigálni fogják.\n\nVoltak olyan esetek, amikor a rendeletet megsértették. Ezeket az eseteket, amikor nem tartották be az előírt kritériumokat, megszüntetjük\n\n- mondta Peszkov.\n\nAz orosz média több olyan esetről számolt be, amikor idős vagy egészségügyi okokból mentesített férfiakat hívtak be ukrajnai szolgálatra. Dagesztán és Burjátföld régiókban ráadásul agresszív mozgósítást hajtottak végre, a régiók kormányzói most elismerték, hogy hibákat követtek el az első napokban.\n\nCímlapkép forrása: Wiki Commons",
    "Szép csendben felfegyverezte Oroszországot Amerika ősellensége – Már Ukrajnában pusztítanak a félelmetes Sahed drónok": "Dimitrij Peszkov Kreml-szóvivő augusztus végén álhírnek nevezte azokat az amerikai hírszerzési információkat, melyek szerint Oroszország nagy mennyiségű katonai drónt vásárolt a Közel-Kelet renegátállamától, Irántól. Két hétre rá becsapódtak Kupjanszk térségében az első, orosz haderő által kezelt Sahed-136-os típusú kamikaze-drónok, azóta pedig szinte naponta érkeznek a felvételek az iráni robotgépek ukrajnai „szerepléséről.” Bár Irán hadiiparát régóta bénító szankciók korlátozzák, a perzsa állam drónipara meglepően fejlett, Oroszország pedig kritikus időpontban jutott hozzá a modern háborúkban döntő szerepet játszó drónképességhez.\n\nMegérkeztek az iráni drónok\n\nJúliusban szivárgott ki először amerikai forrásból, hogy Oroszország iráni katonai drónok beszerzésén dolgozik. Az ekkori információk szerint Teherán körülbelül 200 drónt tervezett eladni Oroszországnak, a kezelők kiképzése pedig augusztusban el is kezdődött. Ebben a hónapban mind Irán, mind pedig Oroszország cáfolta, hogy létezne az amerikaiak által megszellőztetett dróntranzakció, Dimitrij Peszkov Kreml-szóvivő „álhírnek” nevezte a Fehér Ház közlését.\n\nSzeptember közepén „M214 Geran-2” feliratú kamikaze-drónok csapódtak be az ukrán fegyveres erők alakulatai közé, miközben a harkivi Kupjanszk térségét támadták. Haditechnikai szakértők elég rövid idő alatt kiderítették, hogy a „Geran-2” valójában egy átmatricázott, iráni Sahed-136-os harci drón, melyet az oroszok saját termékként próbálnak feltüntetni. Az iráni drónok használatát hamarosan az ukrán védelmi minisztérium és a brit hírszerzés is jelentette.\n\n: In the first credible sighting of Iranian drones in use by Russian forces, here we see the remains of a HESA Shahed-136 loitering munition (or a design based on it), which is made in Iran. From the appearance, it seems it likely detonated. Images via #Ukraine — (Ukraine) September 13, 2022\n\nAzóta használták már az oroszok a drónokat Dnyipró, Harkiv és Herszon-Mikolaiv térségében is. Harkivnél állítólag megsemmisítettek több ukrán önjáró tüzérségi löveget is, illetve állításuk szerint megölték Jurij Gulik őrnagyot, a megtámadott tüzérségi alakulat parancsnokát. Az ukránok ezeket a veszteségeket még nem erősítették meg, viszont egy megsemmisült 2Sz3-ról vannak fotók, azt viszont nem tudjuk biztosan, hogy ezt tényleg egy „Geran-2” lőtte-e ki.\n\nphotos of the Acacia self-propelled artillery, which was destroyed by the army, by the Shahed-136 unmanned aircraft. #Ukrainian — Gary (Zone) September 18, 2022\n\nA roncsok, alkatrészek elemzéséből egyértelműen látszik, hogy a \"Geran-2\" valóban egy iráni drón. Egy Dnyipró körül becsapódott drón hajtóműve például egyben maradt, a szakértők gyorsan megállapították, hogy egy iráni Mado M550 hajtóművel van dolguk.\n\n: The second documented use of Iranian UAVs by the Russian army - the remains of a HESA Shahed-136 (Geran-2) loitering munition were found in Nikopol, Dnipropetrovsk Oblast. The UAV can be identified by an Iranian Mado M550 engine, usually left intact after explosion. #Ukraine — (Ukraine) September 15, 2022\n\nMeglepően harapósak lehetnek a Sahedek\n\nIrán hadiipara évtizedek óta szinte teljes technológiai embargó alatt áll, sokáig a nyugatbarát sah idejéből megörökölt brit, amerikai is francia haditechnikára támaszkodtak, ezután pedig elsősorban szovjet, orosz haditechnikát importáltak. Az elmúlt években azonban bizonyos fegyvernemek tekintetében jelentős technológiai ugrás volt megfigyelhető, ez a dróniparban kifejezetten látványos volt.\n\nMiközben a legtöbb regionális katonai hatalom a 2020-as Hegyi-Karabah háború után kezdett el ébredezni a drónok fontosságát illetően, Irán a szó szoros értelmében úttörőnek számít a szektorban, hiszen az 1980-as évek közepe-vége óta kísérleteznek ezzel a technológiával.\n\nMára az Egyesült Államok és Kína mögött Iránt tartják a harmadik legnagyobb katonai dróngyártó országnak, megelőzve Oroszországot, törökországot és izraelt is.\n\nAz iráni drónok konkrét képességeiről az ország relatív elzártsága miatt keveset tudni, annyi viszont már világos, hogy saját fejlesztésű felderítő, csapásmérő és kamikaze-drónok (loitering munition) mellett lemásolták már az igencsak modernnek és igencsak drágának számító amerikai MQ-1 Predator és MQ-9 Reaper drónokat is. Vélhetően persze az iráni másolatok nem rendelkeznek az amerikai példányokkal azonos képességekkel.\n\nWith rumors of Russia not being satisfied with Iran-supplied , we checked one of Iran's main drone bases in Kashan which Russia supposedly visited earlier. And to our suprise a copy of the US Reaper, the Shahed 149 Gaza, popped up at there in July. h/t #drones — Wim (Zwijnenburg) August 30, 2022\n\nSzíriában az Asszad-lojalista erők, Libanonban a Hezbollah, Jemenben pedig a húszik nagy számban használnak iráni katonai drónokat. Szaúd-Arábiában nemrég a húszik egészen Rijádig elküldtek néhány kamikaze-drónt, ahol kicselezve a szaúdi légvédelmet egy olajfinomítót tudtak relatív sikerrel támadni. Korábban pedig iraki amerikai bázisokat támadtak sikeresen az Irán által támogatott radikálisok ilyen drónokkal.\n\nThe Yemeni Armed Forces announced the targeting Aramco facilities in Jeddah & vital facilities in the capital of the Saudis, Riyadh, with a batch of missiles Targeting the Ras Tanura Refinery & Rabigh Oil Refinery by a large number of drones pic.twitter.com/Rsviwm190W — Arya () March 25, 2022\n\nMagáról az oroszok által használt Sahed-136-osról azt tudni, hogy az irániak állítólag kifejezetten azzal a céllal fejlesztették, hogy észrevétlenül át tudjon hatolni amerikai Patriot és izraeli Vaskupola rakétavédelmi rendszerek védernyőjén. Ezt nem világos, hogy kivitelezi a gép, amikor kategóriáján belül relatíve nagynak számít: 3,5 méter hosszú, 2,5 méter széles és 200 kilogramm. Állítólag az teszi kifejezetten halálossá, hogy \"drónraj\" konfigurációban is irányítható, bár eddig úgy tűnik, az oroszok egyesével használják őket. A nyugati médiában mindezek ellenére „új veszélyforrásként” és „fejfájásként” jellemezték az eszközt.\n\nazt nem tudjuk, hogy tényleg képes-e kicselezni egy Patriot-rendszert a Sahed-136-os, az viszont könnyen lehet, hogy az ukránok lényegesen elavultabb Sz-300-asainak, Bukjainak és Gepard önjáró gépágyúinak valóban fejfájást fognak okozni az iráni drónok, hiszen ezeket az eszközöket még akkor fejlesztették, amikor nem voltak ilyen kategóriájú repülőgépek rendszeresítve egy haderőben sem.\n\nMi jöhet még?\n\nIzgalmas kérdés lehet az is, hogy a Sahed-136-osokon kívül még milyen drónokat vásárolt Teherántól Moszkva. A háború eleje óta megfigyelhető, hogy minden korábbi feltételezéssel szemben Oroszország erősen híján van érdemi csapásmérő drónképességnek, az ukránok Bayraktar-videóiból pedig jól látható, hogy milyen hatékonyan lehet ezekkel az eszközökkel támadni a frontvonal mögötti logisztikai útvonalakat, vagy éppen légvédelmi eszközöket. Nyilván, a háború elhúzódásával a Bayraktarokról sem látni túl sok videót, valószínűsíthető, hogy a legendássá vált török drónok nagy részét mára lelőtték az oroszok.\n\nAz mind a Kreml retorikájából, mind pedig a mozgósítás mostani bejelentéséből világossá vált, hogy az orosz hadvezetés egy komolyabb, késő őszi-téli offenzívával tervez, nem kizárt, hogy addigra szélesítik majd az Iránból beszerzett drónképességet és kibővítik majd ezeket csapásmérő drónokra is. Eddig igencsak úgy tűnik, hogy önmagukban a Sahed-136-osoknak is nem csupán taktikai, de demoralizáló hatása is van. Könnyen lehet, hogy az „orosz Bayraktar” szerepében pár hónap múlva valamelyik iráni drón fog tetszelegni, ha már az Orion, a Forposzt vagy a kísérleti Ohotnyik drónoknak nem sikerült betölteniük ezt a szerepet.\n\norion drone works in Ukraine pic.twitter.com/NFRl9a5kxY — miding (paron) April 18, 2022\n\nKínálati oldalon pedig egyre szélesebb a választék, simán lehet, hogy Ukrajnában fog debütálni hamarosan a Sahed-149 „Gáza” csapásmérő drón, a Kaman-12-es, vagy éppen a Mohadzser-6-os. Egyelőre meg nem erősített hírek szerint a Mohadzser-6-osok már meg is kezdték működésüket Dnyipró és Odessza térségében, ami azért is lehetséges, mert korábbi, amerikai hírszerzési információk szerint a Sahedek mellett ezeket a robotrepülőgépeket is megvásárolta Oroszország.\n\nMohadzser-6-os csapásmérő drón az iráni Kudsz-erők felvonulásán. Forrás: Tasnim News Agency, CC BY 4.0 via Wikimedia Commons\n\nVégül érdemes megjegyezni, hogy elképzelhető, hogy a drónok fejlesztése mentén újkeletű orosz-iráni hadiipari együttműködés is megvalósul majd. Ahogy fentebb is említettük, Irán eddig is előszeretettel vásárolt az orosz hadiipar termékeiből, az viszont, hogy Oroszország újfent a vevői oldalon jelentkezik, talán sokak számára meglepő. Elképzelhető, hogy a vélt presztízsveszteség miatt is matricázza inkább át az iráni drónokat Oroszország ahelyett, hogy egyszerűen bemondanák, hogy „igen, iráni drónokat vásároltunk.” Az amerikaiak már úgyis szankcionálták a drónok gyártóit.\n\nMivel Oroszországnak láthatólag fáj, hogy Teherántól kell drónokat venniük, jó eséllyel orosz földön is elkezdik majd gyártani a Sahedet és a Mohadzsert, amennyiben az orosz hadvezetés elégedett lesz az ukrajnai teljesítményükkel.\n\nEz pedig más területeken is megágyazhat az amerikai technológiai szankciók kikerülésének nagymesterévé vált Iránnal való együttműködésnek.\n\nCímlapkép forrása: orosz deszantosok a 2018-as \"Szláv testvériség\" elnevezésű hadgyakorlaton, egy Orlan-10-es felderítődrónnal. Az Orlan-10-es orosz és nem iráni gyártmányú drón, a címlapkép csupán illusztráció. Forrás: Mil.ru",
    "Mozgósít Oroszország, közben Ukrajna több száz hadifoglyot kapott vissza – Háborús híreink csütörtökön": "Az Európai Uniónak közös álláspontot kell kialakítania az ukrajnai háború miatt Oroszországból menekülő orosz állampolgárok unióba irányuló beutazási kérelmeivel kapcsolatban – ismertette az Európai Bizottság álláspontját Eric Mamer szóvivő a testület brüsszeli sajtótájékoztatóján csütörtökön.\n\nHozzátette: a menekültkérelmek elbírálása az EU-ban a tagállamok hatáskörébe esik. Leszögezte: a kérelmeket eseti alapon kell elbírálni, figyelembe véve az alapvető jogokat és a menekültügyi eljárás jogszabályait.\n\nPeter Stano külügyekért felelős szóvivő elmondta: a jelentések szerint számos orosz próbálja elhagyni az országot azt követően, hogy Vlagyimir Putyin elnök szerdán részleges mozgósítást jelentett be. Az ukrajnai háború kezdete óta Oroszországból már félmillióan menekültek el. Hozzátette: Putyin bejelentése után több orosz városban tüntetések kezdődtek, több mint ezer embert tartóztattak le a hatóságok.\n\nAz Európai Unióban elvben kiállunk azon orosz állampolgárok mellett, akiknek van bátorságuk, hogy ellenállást mutassanak az orosz rezsim cselekedetei ellen, különös tekintettel az illegális ukrajnai háborúra. Együttérzünk azokkal az orosz családokkal, akik félnek elküldeni szeretteiket egy értelmetlen háborúban meghalni\n\n– jelentette ki.\n\nSzerdán a balti államok bejelentették, hogy hatóságaik nem adnak ki humanitárius vízumot a mozgósítás elől menekülő orosz állampolgároknak. Lettország biztonsági okokra hivatkozott, Észtország szerint az állampolgári kötelesség teljesítésének megtagadása nem indokolja a menekültstátuszt egy másik országban. A litván belügyminisztérium közölte, hogy minden egyes menedékjogi ügyet külön fognak súlyozni.\n\nA balti államok már szeptember 19-e óta korlátozzák a schengeni térségbe való belépést a turistavízummal rendelkező oroszok számára.\n\n(MTI)",
    "Szijjártó Péter elmagyarázta, miért találkozott a háborús agresszor, Oroszország külügyminiszterével az ENSZ közgyűlésén": "nepszava.hu;\n\nSzijjártó Péter;Szergej Lavrov;Oroszország;ENSZ közgyűlés;háború;\n\n2022-09-23 07:48:00\n\nSzijjártó Péter elmagyarázta, miért találkozott a háborús agresszor, Oroszország külügyminiszterével az ENSZ közgyűlésén\n\nMert így legalább személyesen el tudta neki mondani, Magyarország mennyire szeretné a békét.\n\n„Szergej Lavrov orosz külügyminiszter kollegával tárgyaltam. Elmondtam a kollégámnak, hogy Magyarországot rendkívül súlyosan érinti a háború, hiszen nyilvánvalóan a földrajzi közelséggel arányosak a következmények súlyosságai. Márpedig mi magyarok nem lehetnénk közelebb a háborúhoz, mint ahogy vagyunk, hiszen szomszédai vagyunk Ukrajnának, ezért az Ukrajnában zajló háború minden egyes következménye szinte azonnal és rendkívül súlyosan megjelenik Magyarország számára” - mondta el péntek reggeli videójában a külgazdasági és külügyminiszter.\n\nSzijjártó Péter az ENSZ new yorki közgyűléséről bejelentkezve kifejtette, mindenki látja Magyarországon és Európában is az infláció elszabadulását, mindenki látja az árak emelkedését. Mindezekre a bajokra egyetlen megoldás, a béke lenne. Mindezt elmondta neki is.\n\n- jelentette ki. Majd azzal folytatta, ha az elkövetkezendő időszakban a békéről nem jönnek létre tárgyalások, akkor a világ még súlyosabb következményekkel fog szembesülni, s ezt jó lenne megelőzni. Hangsúlyozta, orosz energiahordozók nélkül Magyarországon a gazdaság nem tudna működni, és a magyar emberek nem tudnának fűteni, meleg vizet használni vagy éppen főzni. Ezt a tényt lehet szeretni vagy nem szeretni, attól ez még tény, egy fizikai törvényszerűség. Megjegyezte, ha megszűnnének az orosz földgáz és kőolajszállítások, akkor Magyarország a magyar gazdaság működőképessége kerülne veszélybe.\n\nNyomatékosította, a Gazprom eddig megbízható módon szállított Magyarországra. A nemzeti érdekünk azt diktálja, hogy Oroszországgal, a Gazprommal egy megbízható, kiszámítható együttműködést folytassunk, ezen együttműködés nélkül ugyanis Magyarország földgázellátása nem állna biztos lábakon és mi vállaltuk, hogy biztosítsuk azt, hogy a magyar embereket ne kényszeríthesse senki arra, hogy ők fizessék meg annak a háborúnak az árát, amelyért ők egyáltalán nem felelősek - jelentette ki. Jelezte azt is, hogy hétfői napon Bécsben, a Nemzetközi Atomenergia Ügynökség közgyűlésének margóján a Roszatom vezérigazgatójával fogja áttekinteni a beruházás helyzetét, és fel fogják vázolni a következő hónapok mérföldköveit hogy milyen metódus és milyen menetrend szerint haladjunk előre majd az építkezéssel, illetve annak előkészítésével.",
    "Gyöngyösi Márton: Oroszország Putyin után – Mi Európa stratégiája?": "Most, amikor Moszkva éppen tovább csavar egyet az Ukrajna, és vele együtt a nyugati világ elleni agresszió erején a mozgósítással, talán korainak tűnhet azon gondolkodni, hogy mi történik majd Oroszországban a háború (és Vlagyimir Putyin elnök) bukása után. Pedig nagyon is fontos lenne egy európai stratégia kialakítása, amennyiben nem szeretnénk a szomszédunkban egy totális anarchiába süllyedő atomhatalmat látni.\n\nA putyini rezsim budapesti kiszolgálóit kivéve mindenki számára nyilvánvaló, hogy Oroszország helyzete napról napra kritikusabb, a háborút pedig mindenképpen el fogja veszíteni. Ezt mutatják az orosz gazdaság nehézségei, a mozgósítás elrendelése jelentette politikai kockázat felvállalása, és az, ahogyan a katonakorú orosz lakosság pánikszerűen menekül az országból, szinte megrohamozva a reptereket és határátkelőket.\n\nArról, hogy Oroszország hogyan kerül egyre tarthatatlanabb helyzetbe a szankciók, és a nemzetközi elszigeteltség következtében, cikkek sokasága születik ezekben a napokban. Ám nagyon keveset gondolkodunk azon, hogy mi történik majd Oroszországban akkor, ha Moszkva elveszíti a háborút, és a kudarc jó eséllyel Vlagyimir Putyin rendszerét is maga alá temeti. Pedig a kérdés nagyon is fontos, nem csak politikai, de biztonsági szempontból is. A Szovjetunió végnapjainak zűrzavarai és az onnan datálódó, azóta is megoldatlan etnikai konfliktusok sokasága jól mutatja, mit várhatunk, ha ez a kontinensnyi ország káoszba süllyed. Mindezt pedig tovább súlyosbítja, hogy Oroszország még egy vereség után is számottevő katonai potenciállal, és nem utolsósorban egy nukleáris arzenállal fog rendelkezni. Közel sem mindegy, hogy mindez kinek az irányítása alá kerül majd: egy nyugatbarát, a békés rendezésben érdekelt kormány veszi át a hatalmat, vagy egy még Putyinnál is keményebben nyugatellenes rezsim rendezkedik-e be Moszkvában? Esetleg az ország egyszerűen teljes anarchiába süllyed és szétszakad?\n\nSzembehelyezkedni a népirtó putyini rezsimmel hamarosan már nem lesz elég. Európának pedig alternatívát kell tudnia mutatni Oroszországnak politikailag, és gazdaságilag is. Szükségszerű, hogy a nyugati kormányok megtalálják új, potenciális szövetségeseiket az orosz társadalomban, ahogyan ez Belarusz esetében már megtörtént. Bármilyen szűk is ez a réteg, létezése jól kitapintható.\n\nMeggyőződésem, hogy Oroszország pacifikálása hosszú távon nem lesz máshogyan elképzelhető, mint ahogyan Németországnak a nyugati szövetségi rendszerben való beépítése megtörtént a II. világháború után. Bármennyire is abszurdnak hat ma ez a gondolat, és bármennyire is várjuk a putyini rendszer bukását, és az orosz katonai vereséget, tudomásul kell vennünk, hogy a béke másnapján elindul majd a küzdelem azért, hogy Oroszország milyen úton induljon el. Az európai érdek pedig az, hogy ez egy európai, demokratikus út legyen, nem megismételve ugyanakkor a ’90-es évek hibáit, amelyek egyenesen vezettek a putyinizmushoz.\n\nMagyarként pedig csak zárójelben jegyzem meg, hogy ugyanilyen módon ideje azon is elgondolkodni, hogy mit is kezdjen Európa Orbán Viktor Putyin-barát rezsimjével, amely egyre nyilvánvalóbban szolgálja ki Putyin érdekeit, túszul ejtve nem csak a magyar népet, de egész Európát is…\n\nAz eredeti cikk ezen az oldalon olvasható.",
    "Orosz rakétaeső zúdult ukrán városokra": "- Újabb orosz rakétatámadások értek szombaton kelet-és dél-ukrajnai városokat. Ukrán közlések szerint Zaporizzsjában egy lakóházat is eltaláltak, egy ember meghalt. A támadásokban összesen 3-an vesztették életüket, írja a Guardian.\n\n- Több ezren tüntettek több mint 30 orosz városban szombaton az Oroszország által indított ukrajnai háború és a részleges mozgósítás ellen.\n\nAz ovd.info emberjogi szervezet esti összesítése szerint ezúttal 747 embert vettek őrizetbe a hatóságok, írja a Spiegel. Moszkvában 380, Szentpétervárott 125 embert vittek be.\n\nA szervezet szerint ennyi őrizetbe vettet sikerült név szerint azonosítani, a valós szám azonban ennél jóval nagyobb lehet. Az őrizetbe vettek között kiskorúak is vannak.\n\nHelyi beszámolók szerint a rendőrség részben brutálisan lép fel a tiltakozókkal szemben. A német lap helyszíni tudósítója szerint pedig Moszkvában olyan személyeket is őrizetbe vettek, akik nem is tüntettek.\n\nKapcsolódó cikk Lázadások Oroszországban: több mint 1300 embert vettek őrizetbe Ez történt a háborúban és ahhoz kapcsolódóan.\n\n- Folyamatban vannak és keddig tartanak az úgynevezett referendumok Luhanszkban, Donyeckben, Herszonban és Zaporizzsjában a függellenedésről és az Oroszországhoz való csatlakozásról.\n\n- Vlagyimir Putyin orosz elnök szombaton aláírta az ország büntető törvénykönyvének módosítását, amely 10 év börtönbüntetést is kilátásba helyez azoknak a katonáknak, akik megadják magukat vagy megtagadják a szolgálatot, amelynek során a frontra vihetik őket. A törvénymódosítások hatályba léptek.\n\nA törvénymódosításokra azt követően került sor, hogy Oroszország az ukrajnai háború miatt elrendelte szerdán a tartalékosok részleges mozgósítását, amely az első ilyen döntés a második világháború óta, adta hírül az MTI.\n\n- Putyin szombaton azt a törvényt is aláírta, amely megkönnyíti a hadseregbe belépő külföldiek számára az orosz állampolgárság megszerzését.\n\nAzok a külföldiek, akik legalább egy évig a hadseregben szolgálnak, kérhetik az állampolgárságot anélkül, hogy igazolniuk kellene az orosz területen való ötéves tartózkodást, amit az állampolgársághoz általában feltételül szabnak.\n\nSzergej Szobjanyin moszkvai polgármester kedden bejelentette, hogy hamarosan toborzóirodát nyitnak egy bevándorlási központban. Kirgizisztán és Üzbegisztán ugyanakkor már korábban felszólította állampolgárait, hogy ne vegyenek részt semmilyen konfliktusban.\n\nA tartalékosok részleges mozgósításának bejelentése Moszkva szerint mintegy 300 ezer embert érint.\n\n- A Mongóliával határos oroszországi Burjátföld kormányzója pénteken elismerte, hogy egyesek tévesen kaptak behívót, és azt mondta: azokat, akik nem szolgáltak a hadseregben, vagy akiknek egészségi mentességük van, nem sorozzák be.\n\nCahiagín Elbegdordzs, a Mongol Világszövetség vezetője, Mongólia korábbi elnöke szombaton megígérte, hogy befogadják a sorozás elől menekülőket, és felszólította Putyint, hogy állítsa le a háborút, írta az MTI.",
    "Mégsem úgy értették az oroszok az atomfegyverek használatát": "Mégsem úgy értették az oroszok az atomfegyverek használatát\n\n2022. szeptember 23. – 05:34",
    "Elindultak az orosz menekültek - Lengyelország összehangolja lépéseit a Baltikummal": "Elindultak az orosz menekültek - Lengyelország összehangolja lépéseit a Baltikummal\n\nA részleges oroszországi mozgósítás miatt netán bekövetkező tömeges külföldre távozás esetén Lengyelország összehangolná lépéseit a balti országokkal - közölte Pawel Soloch, a lengyel nemzetbiztonsági iroda (BBN) főnöke csütörtökön a Polsat News hírtelevízióban.\n\nSolochtól a műsorvezető azt kérdezte, hogy Lengyelországnak be kellene-e engednie az orosz elnök által meghirdetett mozgósítás elől menekülő embereket. A BBN főnöke válaszában elmondta: amennyiben valóban tömegesnek bizonyulna, emberek ezreit érintené a menekülés, az intézkedéseket össze kellene hangolni a térség többi államával, elsősorban a három balti országgal, de Finnországgal is. Soloch \"hatásosnak\" nevezte a közösségi médiában közzétett fotókat az orosz-finn határon több kilométeres sorokban várakozó fiatalemberekről.\n\nKAPCSOLÓDÓ Özönlenek át a finn határon az oroszok Jelentősen nőtt a forgalom a finn–orosz határon az éjszaka folyamán – közölte a finn határőrség csütörtök...\n\nKözölte: Lengyelország egyelőre nem készül a jelenleg érvényes előírások módosítására, a helyzet azonban \"dinamikusan változik\".\n\nUtalva arra, hogy szerdai bejelentés szerint a lett hatóságok biztonsági okokból nem adnak ki humanitárius vízumot a mozgósítás elől menekülő orosz állampolgároknak, Soloch leszögezte: Oroszország részéről fennáll a \"hibrid tevékenység\" és a provokációk kockázata, \"dezertálás leple alatt\" orosz fegyveres erőkhöz tartozó személyek hatolhatnak be a balti országok területére.\n\nLettország, Litvánia és Észtország az orosz mozgósítás előtt, hétfőn korlátozta a schengeni térségbe való belépést az uniós vízummal rendelkező, turisztikai, kulturális, sport- és üzleti céllal érkező oroszok számára. Később Lengyelország is hasonlóképpen módosította a vonatkozó előírásokat. Fenntartották a mentességet többek között az ellenzékiek számára, valamint humanitárius ügyekben is.\n\nLengyelország azonban gyakorlatilag már februárban, Ukrajna orosz megtámadása után felfüggesztette a turistavízumok kiadását orosz állampolgárok számára.\n\nAz oroszok beutazása már addig is csak rendkívüli esetekben volt lehetséges a koronavírus-járvány kapcsán bevezetett határátlépési korlátozások miatt.\n\nA lengyel határőrség szerda esti közleménye szerint az Oroszországhoz tartozó Kalinyingrádi területtel közös határátkelőkön, valamint a lengyel repülőtereken sem volt tapasztalható a beutazni kívánó orosz állampolgárok számának növekedése.\n\nNyitókép: MTI/EPA/PAP/Adam Waroawa",
    "Az orosz oligarcha elismerte, hogy ő alapította a Wagner-csoportot": "Jevgenyij Prigozsin Kreml-közeli orosz oligarcha hétfőn hivatalosan is elismerte, hogy ő alapította a Wagner-csoport nevű hírhedt orosz biztonsági magáncéget 2014-ben.\n\nFotó: Anadolu Agency / Getty Images\n\nPrigozsin korábban tagadta, hogy köze lenne a Wagner-csoporthoz, sőt, a kapcsolatait megszellőztető Bellingcat oknyomozó hírportált, Meduza orosz híroldalt és Eho Moszkvi rádióadót be is perelte.\n\nMagam tisztítottam ki a régi fegyvereket, válogattam ki a golyóálló mellényeket, és találtam szakértőket, akik segíteni tudtak nekem\n\n– idézte Prigozsint az oligarcha Concord nevű cateringcégének sajtószolgálata a VKontaktye orosz közösségi oldalon.\n\nPrigozsin hozzátette: ekkor, 2014. május 1-jén született meg a későbbi Wagner-csoport orosz hazafiakból.\n\nA Wagner-csoportot is utolérték a szankciók Eredetileg a Líbia destabilizálásában történt részvétele miatt rótt ki rá korlátozásokat az Európai Unió.\n\nAz orosz fegyveres erők veteránjaiból álló Wagner-csoport később Líbiában, Szíriában, a Közép-afrikai Köztársaságban és Maliban is felbukkant.\n\nPrigozsint cége Kremllel kötött étkeztetési szerződései miatt gyakran Putyin séfjeként is emlegetik.\n\nAz oligarchát az Egyesült Államok és az Európai Unió is szankciókkal sújtotta a Wagner-csoporthoz fűződő viszonya miatt. Emellett azzal gyanúsítják, hogy ő működteti az Internet Research Agency nevű trollfarmot, amely Washington szerint megpróbálta befolyásolni az amerikai választások kimenetelét.\n\nPrigozsin az elmúlt időszakban azzal került be a hírekbe, hogy videófelvételek tanúsága szerint\n\negy fegyenctelepen önkénteseket toborzott a Wagner zsoldoscsoport számára, fél évi harc után amnesztiát ígérve az elítélteknek.\n\nA Wagner-csoportot 2014-ben, a Krím félsziget orosz annektálása után alapították. Zsoldosai először a kelet-ukrajnai szakadároknak nyújtottak támogatást.",
    "Küszöbön az orosz mozgósítás, fordulat jöhet a háborúban": "Kedden olyan törvénymódosításokat hagyott jóvá az orosz törvényhozás, amelyekből arra lehet következtetni, hogy orosz kormányzat meglépheti azt, amit a háború kezdete óta nem mert, és elrendelhetik a harcképes lakosság mozgósítását. A lépésről megkérdeztük Bendardzsevszkij Antont, az Oeconomus Gazdaságkutató Alapítvány szakmai igazgatóját, a poszszovjet térség szakértőjét, aki vázolta, hogy mi mindent jelenthet ez a gyakorlatban.\n\nOroszország már most is több százezer katonával van jelen Ukrajnában, azonban ez a haderő csak a töredékét képezi annak, amit akkor tudnának bevetni, ha elrendelnék a részleges vagy általános mozgósítást. Az utóbbi hónapokban már számos alkalommal felvetődött Oroszországban, hogy szükség lenne erre, azért, hogy elérjék a céljaikat Ukrajnában, de a kormányzat eddig elzárkózott a lépéstől, vélhetően attól tartva, hogy ez destabilizálná az orosz belpolitikát.\n\nAz előző két hétben a mobilizációt követelő hangok még inkább felerősödtek amiatt, hogy Ukrajna sikeres ellentámadást hajtott végre keleten, és számos területet visszafoglalt. A Kreml legutóbb még azt közölte, hogy továbbra sem terveznek mozgósítást,\n\nKEDDEN AZONBAN MÁR OLYAN LÉPÉST TETT A KORMÁNYZAT, AMELY MINIMUM ARRA UTAL, HOGY SZÁMOLNAK EZZEL A LEHETŐSÉGGEL.\n\nAz orosz törvényhozás, az Állami Duma ugyanis kedden olyan törvénymódosításokat fogadott el, amelyek a „mozgósítás” és a „hadiállapot” fogalmait is bevezette az orosz büntető törvénykönyvbe. A módosítások értelmében ha valaki egy adott bűncselekményt „mozgósítás vagy hadiállapot idején” követ el, akkor az súlyosbító körülménynek számít.\n\nEzenkívül újabb bűncselekményeket is meghatároztak ezekkel az esetekkel összefüggésben: ha valaki „szándékosan”, ki nem kényszerített módon megadja magát az ellenségnek, akkor azért például 10 év börtön, a fosztogatásért pedig 15 év börtönbüntetés járhat. 10 évre növelték a dezertálás esetén kiszabható börtönbüntetést, valamint azt is előírták, hogy azokat a tartalékosokat is büntetőjogi felelősség terheli, akik a behívólevél érkezése után sem vonulnak be kiképzésre – írta az orosz Meduza portál.\n\nNéhányan ukrán lap – például a Kyiv Post – mindezt úgy értékelte, hogy az oroszok ezekkel a lépésekkel már a mozgósítást készíthetik elő. Sőt, már a magyar közéleti szereplők közt is volt olyan, aki kedd délután arról posztolt a közösségi médiában, hogy általános mozgósítás jöhet Oroszországban.\n\nEzek a lehetséges alternatívák\n\nBendardzsevszkij Anton kutató, a posztszovjet térség szakértője – aki lapunk vendégszerzője is – kérdésünkre egy kicsit mérsékeltebben beszélt ugyanerről. Szerinte az új törvények, valamint az oroszok által elfoglalt ukrajnai területeken (Donbasz, Herszon, Zaporizzsja) elrendelt népszavazások arra utalhatnak, hogy az oroszok készülnek valamire, de még nem egyértelmű, hogy pontosan mi történik.\n\nVéleménye szerint az eddig fejlemények fényében három lehetséges forgatókönyv van:\n\nOroszország általános mozgósításra és hadiállapotra készül az egész országban, de szerinte erre nem sok esély van;\n\naz is elképzelhető, hogy mindezt nem az egész országban, hanem csak az Ukrajnával határos területeken, a katonai veszélyre hivatkozva hajtanák végre (az orosz alkotmány ugyanis lehetőséget ad erre);\n\na harmadik – és szerinte a legvalószínűbb – lehetséges forgatókönyv az, hogy most gyorsan „bekebelezik” az ukrajnai területeket, és ott rendelik el a mozgósítást, ezáltal arra kényszerítve a helyi lakosokat, hogy az ukrán hadsereg ellen küzdjenek.\n\nGyors döntés született, eszkalálják a konfliktust a békekötés helyett\n\nBendardzsevszkij Anton arra is felhívta a figyelmet, hogy az elmúlt egy-két napban születhetett döntés Moszkvában arról, hogy meg kell tartani ezeket a „népszavazásokat”. Elmondása szerint az egész azzal indult, hogy „szép lassan bejelentették” a helyiek, hogy mielőbb szeretnének népszavazást tartani, és ezután a két szakadár köztársaság tisztviselői hivatalosan is Putyinhoz fordultak.\n\nMég nem látszik pontosan, mi lesz ennek a következménye, de az biztos, hogy az orosz vezetés az eszkaláció, a katonai megoldás mellett döntött az ukrajnai konfliktus deeszkalációja helyett\n\n– mondta kérdésünkre a szakértő.\n\nHozzátette azt is: az oroszok most már annak a látszatára sem ügyelnek, hogy ezek a „népszavazások” legitimeket legyenek, hiszen az adott területek jelentős részét még csak nem is irányítják: Donyecknek csak a fele van a kezükben, és Luhanszk, Herszon és Zaporizzsja esetében sem irányítják a teljes területet.\n\nNukleáris fegyverek?\n\nBendardzsevszkij Anton arra is kitért, hogy ha megtörténik a referendum, akkor az azt is jelenti, hogy\n\naz újonnan bekebelezett területek megvédésére – az orosz nukleáris doktrína értelmében – akár atomfegyvereket is bevethetnek.\n\nHozzátette: az is elképzelhető, hogy az oroszok attól akarják elrettenteni az ukránokat, hogy azok ellen a területek ellen támadásokat indítanak. Akárhogy is, ha egy népszavazás után kimondják a területek Oroszországhoz való csatlakozását, akkor az nagyon paradox helyzetet eredményezhet, mivel ezáltal – az orosz narratíva szerint – ukrán megszállás alá kerülnek bizonyos orosz területek.\n\nFontos mérföldkő a büntetőjogi kategória bevezetése is\n\nA szakértő arra is felhívta a figyelmünket, hogy a mozgósításról és hadiállapotról szóló törvénymódosításokat csak kedd reggel terjesztették be az orosz törvényhozásban, vagyis nagyon gyorsan fogadták el őket. Érvénybe viszont csak akkor lépnek, ha Putyin is aláírja a törvényeket.\n\nEmiatt az orosz közösségi médiában is megszólaltak olyan hangok, amelyek szerint az orosz hivatásos katonáknak még most, a törvények életbe lépése előtt le kellene szerelniük, amikor még nem vonatkozik rájuk a szigorítás.\n\nAz új törvények életbe lépése után ugyanis drasztikusan megváltozik a helyzetük.\n\nBendardzsevszkij Anton felidézte, hogy korábban is voltak olyan orosz katonai egységek, amelyek megtagadták a parancsot, és azt, hogy Ukrajnába menjenek harcolni, de azokban az esetekben csak annyit tudtak kezdeni velük, hogy leszerelték, megrótták őket. Az új módosítások viszont már a börtönbüntetést is kilátásba helyezik azokkal szemben, akik megtagadják a parancsot – mondta a szakértő.\n\nCsak az biztos, hogy Vlagyimir Putyin hamarosan beszédet mond\n\nNemrég az is kiderült, hogy kedd este Vlagyimir Putyin is beszédet mond. Orosz sajtóértesülések szerint a beszéd elsősorban a „népszavazásokról” szól majd, de egyesek azt feltételezik, hogy akár a mozgósításról is beszélhet az orosz elnök.\n\nBendardzsevszkij Anton ezzel kapcsolatban arra is felhívta a figyelmünket, hogy orosz sajtóértesülések szerint nemcsak Vlagyimir Putyin, hanem Szergej Sojgu védelmi miniszter is beszédet mondhat. Ez utóbbi szintén arra utal, hogy akár a mozgósításról is szó eshet.\n\nA szakértő azt is hozzátette: elképzelhető, hogy most is egy ahhoz hasonló forgatókönyvet láthatunk majd, mint ami a háború kezdete előtt történt, amikor Vlagyimir Putyin először bejelentette a donbaszi köztársaságok megsegítését, majd napokkal utána megindították a hadműveletet.\n\nEz történhet akkor, ha megindulnak a sorkatonák\n\nHasonló véleményen volt a kérdésben Rácz András Oroszország-szakértő, a Nemzeti Közszolgálati Egyetem korábbi oktatója és a Német Külpolitikai Társaság jelenlegi kutatója is. Azt írta:\n\nha az oroszok négy nap alatt lezavarják a népszavazásokat, akkor az külföldön ugyan nem lesz legitim, de belföldön arra elég lehetőséget ad, hogy Moszkva sajátjának tekintse ezeket a területeket.\n\nErre hivatkozva pedig Oroszország már sorkatonákat is bevethet azokon a területeken, elrendelheti a mozgósítást, sőt, dönthetnek a nukleáris fegyverek bevetéséről is. Rácz András ugyancsak felhívta arra a figyelmet, hogy néhány nappal ezelőtt még maguk a szeparatisták is el akarták halasztani ezeket a „népszavazásokat” egy időre, és szerinte is a moszkvai legfelsőbb vezetés nyomására változott meg a helyzet.\n\nArra az esetre, hogy mi lesz, ha a sorkatonák is megindulnak Ukrajnába, Rácz András azt írta: ősszel és tavasszal rendszerint 130 ezer fiatalt szoktak behívni sorkatonának, és a bevetésük csak minimum négy hónap kiképzés után lehetséges. Ez azt jelenti, hogy az oroszok először azokat az alapkiképzésen átesett katonákat küldhetik oda, akiket még idén tavasszal hívtak be sorkatonának.\n\nHozzátette ugyanakkor, hogy „a sorkatonák harcértéke általában a nullához közelít, az orosz sorkatonáké meg főleg. Annál is inkább, mert az ukrajnai háború kezdete óta az őket kiképző hivatásos és szerződéses állomány jelentős része a fronton van, rengeteg fegyverzettel és felszereléssel együtt, szóval nem valószínű, hogy a tavasszal behívottak rendes kiképzést kaptak volna”.\n\nErgo, ha ezek után harcolniuk kell, akkor hullanak majd, mint az őszi légy. És ettől kezdve az átlag Ivan Ivanovicsot is közvetlenül érinti a háború, hiszen az ő kötelezően behívott fiát is harcba lehet vetni, ahol meghalhat, megnyomorodhat. Ennek az esetleges társadalmi következményeit még korai volna megpróbálni megjósolni\n\n– fogalmazott a szakértő, aki azzal zárta bejegyzését, hogy akármi is lesz, „izgalmas néhány nap elé nézünk”.\n\n(Borítókép: Orosz katonák Donyeckben, Ukrajnában 2022. március 26-án. Fotó: Sefa Karacan / Anadolu Agency via Getty Images)",
    "Lavrov: az annektált területek Oroszország védelmét élvezik majd": "Moszkva teljes védelme alá kerülnek majd az a négy ukrajnai régió, ahol most népszavazások zajlanak, ha Oroszország annektálja őket - nyilatkozta Szergej Lavrov orosz külügyminiszter az ENSZ New York-i közgyűlésén tartott beszédét követő sajtótájékoztatón, írja a The Guardian\n\nLavrovot arról is kérdezték, hogy Oroszországnak lenne-e oka atomfegyverek bevetésére az elcsatolt ukrajnai régiók védelmében. Erre azt felelte, hogy az orosz területek - beleértve az Oroszország alkotmányában a jövőben \"tovább rögzített\" területeket is - az állam teljes védelme alatt állnak.\n\n\"Az Orosz Föderáció minden törvénye, doktrínája, koncepciója és stratégiája az egész területére vonatkozik\" - húzta alá.\n\nA világ iparilag legfejlettebb hét államát tömörítő csoport (G7) is elítélte az Oroszország által megszállt ukrajnai területeken pénteken kezdődött „álreferendumokat”, úgy értékelve, ez Moszkva kísérlete arra, hogy ürügyet teremtsen Ukrajna területi egységének megbontására.\n\nKapcsolódó cikkünk 2022. 09. 25. Lavrov: Amerika a tűzzel játszik\n\nCímlapkép forrása: Getty Images",
    "Zelenszkij: két újabb tömegsírt fedeztek fel az ukrán hatóságok Izjumban – frissül (videó)": "Cikkünk frissül!\n\nTovább nőtt a Harkiv megyei orosz rakétacsapás halálos áldozatainak száma\n\nAz orosz erők rakétacsapást mértek hétfőn, kora délután a Harkiv megyei Pervomajszke településre, a támadás következtében hét helyi lakos vesztette életét, köztük egy 15 éves gyermek - hozta nyilvánosságra az ukrán katasztrófavédelmi szolgálat megyei részlegének sajtóosztálya.\n\nZelenszkij: két újabb tömegsírt fedeztek fel az ukrán hatóságok Izjumban\n\nAz ukrán hatóságok két újabb tömegsírt fedeztek fel a Harkiv megyében lévő, orosz megszállás alól felszabadított Izjum városban\n\n- közölte Volodimir Zelenszkij ukrán elnök a CBS amerikai hírtelevíziónak adott interjújában, amelyből az Ukrajinszka Pravda hírportál idézett.\n\nAz elnök szavai szerint több száz holttest is lehet az újonnan fellelt sírokban. Zelenszkij emlékeztetett arra, hogy Izjumban elsőként feltárt tömegsírba - amelyben több mint négyszáz holttestet találtak - egész családokat temettek el, akiket megkínoztak és megöltek. \"Felnőttek, férfiak és nők, valamint kisgyerekek golyókkal a fejükben. Testük egyes részei eltűntek\" - emelte ki az elnök.\n\nAz Ukrán Biztonsági Szolgálat (SZU) hétfőn arról adott hírt, hogy újabb kínzókamrára bukkantak a Harkiv megyei Lipci faluban. Közleményük szerint a luhanszki szakadárok úgynevezett népi milíciája orosz katonákkal együtt a helyiségben kínozta meg azokat a helyi lakosokat, akik nem voltak hajlandók együttműködni velük. A fogvatartottakat innen Oroszországba vitték - tette hozzá az SZBU. A szolgálat fotókat is közzétett a kínzókamráról. Az Ukrajinszka Pravda emlékeztetett arra, hogy az ukrán hatóságok a mostanit megelőzően már 18 helyet fedeztek fel a harkivi régióban, ahol a megszállók ukrán állampolgárokat kínoztak, és több mint ezer orosz katonát azonosítottak, akik a megszállt területeken követtek el bűncselekményt.\n\nEgyelőre még nem zárják le az orosz határokat\n\nMég nem született döntés arról, hogy lezárják-e az orosz határokat - közölte a Kreml.\n\nA határátlépő helyeken a járművek hosszú sorokban állnak, miután Vlagyimir Putyin elnök részleges mozgósítást rendelt el; százak próbálják elhagyni Oroszországot a behívó parancs megérkezése előtt.\n\nÁlllítólag a katonai szolgálat kritériumainak megfelelő életkorú férfiak külföldre utazásának tilalma is felmerült.\n\nDmitrij Peszkov szóvivő egy újságírókkal folytatott telefonbeszélgetésen elismerte, hogy néhány behívót tévedésből küldtek ki, szerinte a hibákat korrigálni fogják.\n\nTörökország nem ismeri el az ukrajnai népszavazások eredményeit\n\nTörökország megerősítette, hogy nem fogja elismerni az orosz ellenőrzés alatt álló ukrajnai területeken tartott népszavazások eredményeit. Jelenleg négy ukrajnai régióban zajlanak szavazások az Oroszországhoz csatolásról: Donyeck, Luhanszk, Herszon és Zaporizzsja.\n\nIbrahim Kalin, a török elnök szóvivője kifejtette, hogy az ország elismeri \"az ukrán nép és állam területi integritását\".\n\nHozzátette, hogy Törökország az \"egyetlen ország\", amely \"őszinte erőfeszítéseket tesz és törekszik a háború befejezésére\".\n\nTüzet nyitottak egy sorozótisztre Szibériában\n\nTüzet nyitott egy helyi lakos hétfőn a szibériai Irkutszk megyében, Uszty-Ilimszk város katonai sorozóirodájában.\n\nIgor Kobzev, az irkutszki régió kormányzója közölte, hogy Alekszandr Jeliszejev járási katonai biztos rendkívül súlyos állapotban került intenzív osztályra. Az első jelentések szerint a tiszt életét vesztette.\n\nA támadót - sajtóforrások szerint Ruszlan Zinyin 25 éves munkanélküli helyi lakost - őrizetbe vették. Az orosz nemzeti gárda szerint a gyanúsítottnak nem volt fegyvertartási engedélye és nem volt hivatalosan bejegyzett fegyverbirtokos sem. Egy szemtanú szerint mielőtt lőni kezdett, Zinyin azt mondta: \"most menjünk haza mindannyian\".\n\nA gyanúsított anyja sajtóforrások szerint elmondta, hogy a mozgósítási értesítést nem is a fia, hanem a legjobb barátja kapta, aki korábban nem volt katona, ami a gyanúsítottat \"nagyon feldúlta\".\n\nAz orosz Nyomozó Bizottság (SZK) az ügyben büntetőeljárást indított.\n\nFérfiak érkeznek egy krasznodari toborzó központba 2022. szeptember 25-én\n\nForrás: MTI/AP\n\nMoldova visszavonhatja az Oroszországért harcolók állampolgárságát\n\nMaia Sandu moldovai elnök kijelentette, hogy országa visszavonhatja azok állampolgárságát, akik Ukrajnába mennek harcolni Oroszországért - írja a Reuters.\n\nSandu szerint fennáll a veszélye annak, hogy néhány moldovai és orosz kettős állampolgársággal rendelkező behívót kap az orosz hadseregbe.\n\n\"Vizsgáljuk annak lehetőségét, hogy a moldovai állampolgárságot visszavonjuk azoktól akiknek orosz útlevelük is van és Ukrajnába mennek harcolni Oroszországért\" - mondta Sandu.\n\nEmellett az orosz oldalon harcoló moldáv állampolgárok is súlyosabb büntetésre számíthatnak a jövőben.\n\nNegyven ukrán várost ért orosz támadás az elmúlt 24 órában\n\nNegyven ukrán várost ért orosz tüzérségi támadás az elmúlt 24 órában, héfő reggelig - közölték ukrán tisztviselők.\n\nFőleg ukrajna déli és délkeleti részét érték támadások. Az orosz hadsereg 12 légicsapást és több rakétacsapást hajtott végre a térségben a hagyományos tüzérség bevetése mellett.\n\nLövedékek csapódtak be egy szavazóhelyiségbe\n\nLuhanszkban, Rubizhne városában az Oroszországhoz való csatlakozásról szóló népszavazás egyik szavazóhelyiségét át kellett költöztetni egy tartalék helyszínre, miután az ukrán erők lövedékei eltalálták az iskolát, ahol a népszavazást tartották volna – jelentette a TASS hírügynökség.\n\nOrosz támadás érte Nyikolájevet az este\n\nVitalij Kim, az ukrajnai Nyikolájev (Mikolajiv) terület ukrán kormányzója a Telegramon tette közzé helyzetjelentését a térségében az éjszaka folyamán az orosz tüzérségi támadások által okozott károkról. Állítása szerint „támadás érte a Mikolajiv szélén lévő ipari övezetet” és egy régióbeli településen „több mint 15 lakóházban és egy iskolában keletkeztek károk”. Egy másik településen „egy kétszintes lakóépületet ért találat”. Kim szerint eddig áldozatokról nem érkezett jelentés.\n\nKazahsztán nem fogadja el a kelet-ukrajnai régiók Oroszországhoz csatolását\n\nKazahsztán nem fogja elismerni a kelet-ukrajnai régiók esetleges Oroszországhoz csatolását az ott rendezett népszavazások nyomán – jelentette be hétfőn a közép-ázsiai ország külügyminisztériuma. „A referendumok ügyében Kazahsztán tartja magát az államok területi egységének elvéhez” – jelentette ki Ajbek Szmadijarov külügyi szóvivő. Hozzátette: Asztana kész minden segítséget megadni ahhoz, hogy a szemben álló felek politikai úton rendezzék a vitás kérdéseket, és kiemelte, hogy a kazah kormány legfontosabb célja a globális és a régiós stabilitás megőrzése. A szóvivő emlékeztetett arra, hogy Kaszim-Zsomart Tokajev kazah elnök több ízben, köztük a közelmúltban az ENSZ fórumán is világosan kinyilvánította a nemzetközi jog alapelvei feltétlen betartásának fontosságát. Ez az ENSZ alapokmányán nyugszik, és tartalmazza a tagállamoknak a béke és az országok területi egysége megőrzéséért viselt felelősségét – mutatott rá.\n\nA britek szerint várhatóan sok lesz áldozat a mozgósított orosz katonák között\n\nAz Egyesült Királyság védelmi minisztériumának legfrissebb jelentése szerint az orosz részleges mozgósítás keretében behívott férfiak első csoportjai megérkeztek a számukra kijelölt katonai bázisokra. A britek szerint több tízezer behívót kézbesítettek már ki; Oroszországnak adminisztratív és logisztikai kihívást jelent majd a csapatok kiképzése. Valószínűleg az orosz hadsereg alacsony szintű kiképzést biztosít majd ezeknek a katonáknak. A katonai kiképzők hiánya és az a sietség, amellyel Oroszország megkezdte a részleges mozgósítást, arra enged következtetni, hogy a behívott katonák közül sokan minimális felkészültséggel kerülnek majd a frontvonalba, ezért a brit jelentés szerint várhatóan nagy lesz közöttük az áldozatok száma.\n\nUkrajna szerint egy újabb orosz helikopter és egy vadászgépet lőttek le\n\nAz ukrajnai katonai vezetés jelentése szerint tegnap lelőttek egy orosz MI-8-as helikoptert, továbbá egy SZU-25-ös vadászgépet is. Ezen állításokat független forrásból nem sikerült megerősíteni.\n\nKét orosz drón okozott tüzet az odesszai régióban\n\nKét, az orosz hadsereg által indított drón csapódott ukrán katonai objektumokba az ország déli részén, az odesszai régióban. A támadás az épületekben tárolt lőszerek robbanását okozta – jelentette az ukrán katasztrófavédelem. A hadsereg parancsnoksága szerint megszervezték a közelben lakó civil lakosok evakuálását, áldozatokról nem érkezett jelentés.\n\nLőszerraktárak semmisültek meg\n\nUkrajna szerint 5 orosz lőszerraktárat semmisítettek meg az ország déli részén. A parancsnokság jelentése szerint tegnap 43 orosz katona esett el a harcokban, megsemmisítettek továbbá három tankot, kilenc páncélozott járművet és egy önjáró tüzérségi rendszert.\n\nTöbb mint 11 ezer menekülő érkezett vasárnap Ukrajnából\n\nMagyarországra szeptember 25-én az ukrán-magyar határszakaszon 6201 fő, a román-magyar határszakaszon belépők közül 5569 fő nyilatkozott úgy, hogy Ukrajnából érkezett – írta közleményében az Országos Rendőr-főkapitányság. A beléptetettek közül a rendőrség 205 embernek állított ki ideiglenes tartózkodásra jogosító igazolást, ami 30 napig érvényes. Az ukrajnai háború elől szintén tegnap 75 ember, köztük 24 gyermek érkezett Budapestre vonattal.\n\nKatasztrofális következményekre figyelmeztet Amerika\n\nA nukleáris fegyverek bármilyen bevetése katasztrofális következményekkel járna Oroszország számára – mondta Jake Sullivan amerikai nemzetbiztonsági tanácsadó a CBS Face The Nation című műsorában. Közvetlenül, és nagyon magas szinten kommunikáltuk a Kremllel, az Egyesült Államok és szövetségesei határozott választ fognak adni, világosan és pontosan megmondtuk, hogy ez mivel jár – mondta Sullivan.\n\nZelenszkij: az oroszországi őslakos népeket kiirtják\n\nZelenszkij ukrán elnök vasárnap esti beszédében azt mondta, zajlanak a további fogolycserék, a múlt héten elengedett mariupoli foglyok jól vannak. Az ukrán elnök állítása szerint Oroszország a mozgósítással saját őslakos népeit is ki akarja irtani, a helyzet a Krímben katasztrofális, a legtöbb mozgósító levelet ott kifejezetten a krími tatároknak adják át. Zelenszkij állítja, hogy ugyanez történik Oroszország más területein, ez csapás Dagesztán és az egész Kaukázus népeire, Szibéria és más területek őslakosaira. A harcokról azt mondta, azok több mint kétezer kilométer hosszúságú fronton folynak, a donyecki, a harkovi, herszoni, mikolajivi és zaporizzsjai területeken.",
    "Egymillió rubeles „vérdíjat” tűzött ki Oroszország az észt robottankra": "Az oroszok nagyon szeretnék rátenni a kezüket az észtek automatizált harci járművére, ami épp Ukrajnában ténykedik.\n\nAz UGV (unmanned ground vehicle) lényegében legénység nélküli, földi járművet jelent. A 2013-ban alapított Milrem Robotics pedig két ilyen távirányítású, robot platformot is kifejlesztett harcászati célokra: a THeMIS-t és a Type-X-et. Ez utóbbi, a Type-X amolyan lánctalpas „drón-kísérő” a tankok mellé, és többféle löveggel, ágyúval is ellátható. Erről részletesebben is írtunk a lenti cikkünkben:\n\nA robottankok már itt vannak, de önállóan még nem gyilkolhatnak Az észt Milrem Robotics a napokban mutatta be a Type X nevű harckocsiját, ami új szintet képvisel az ember nélküli fegyverek sorában.\n\nA THeMIS viszont a Type-X-hez képest egy univerzálisabb, szélesebb funkcionális palettával bíró UGV. A THeMIS jelentősége az emberi csapatok számának csökkentése a harctéren, így kaphat támogató szerepet különböző logisztikai, felderítői feladatok formájában, de akár fegyverrel is el lehet látni. Az UGV erőssége hogy elég gyorsan konfigurálható bármely feladatra – hibrid (dízel és elektromos) meghajtása révén akár közel zéró zajkibocsájtás mellett is képes közlekedni, miközben a végsebessége 20 km/h és maximálisan akár 1200 kg szállítmánnyal is terhelhető. Az észtek már régóta idegesek egy esetleges orosz invázió miatt, és a TheMIS-t korábban egy hadgyakorlaton is kipróbálták, ahol – minő meglepetés! – egy páncélozott inváziós sereg feltartóztatásában kellett a gépnek segédkeznie. Egyébként erről is írtunk:\n\nA Milrem harci robotja egy észt hadgyakorlaton bizonyított Az észt hadsereg éles lőszert használó, szimulált páncélozott jármű elleni gyakorlatán kiemelt szerep jutott két harci robotnak.\n\nA THeMIS – mint az tehát a fentebb kattintható cikk címéből is kiderül – sikeresen bizonyított a hadgyakorlaton, sőt eljutott a háborús Ukrajnába is, és nagyon úgy látszik, hogy az oroszok szívesen rátennék a kezüket egy „többé-kevésbé sértetlen” darabra. Legalábbis az Oroszországi székhelyű Stratégiai és Technológiai Elemző Központ a múlt héten egymillió rubeles felső határral (ez körülbelül 6,5 millió forint a cikk írásakor legalábbis) hirdetett vérdíjat erre a járműre – számol be róla a Defence Blog. Mint a lap írja, a teljes hirdetmény így hangzik:\n\n„A Stratégiai és Technológiai Elemző Központ 1 millió rubel jutalmat hirdet minden katonai vagy rendfenntartó személyzetnek vagy azok egy csoportjának, akik többé-kevésbé sértetlen állapotban elfognak egy ukrajnai THeMIS platformot, és eljuttatják azt az orosz védelmi minisztériumhoz.”\n\nA hírre a THeMIS-t fejlesztő Milrem is reagált, és a szóvivőjük, Gert D. Hankewitz szerint a „vérdíjat” egyfajta elismerésként fogják fel. Hankewitz elmondta azt is, hogy az első UGV-t augusztus végén küldték át Ukrajnába – ezt sebesültek szállítására és logisztikai feladatokra szerelték fel. A járművel együtt ki is képezték a személyzetet ennek az irányítására.\n\nKiderült az is, hogy mivel a THeMIS még egy hete sincs a háborús országban, ezért korai eredményekről beszélni, de kiemelt szerep juthat neki a sebesültek szállításában – ez ugyanis egy fizikailag nehéz és veszélyes feladat, amely több embert is igényelhet, akik munkáját egyetlen ilyen eszköz is kiválthatja. Így pedig elkerülhető az is, hogy a sebesültek evakuációja további emberi életeket veszélyeztessen. A THeMIS platform akár több sérültet is szállíthat, és gyógyszert és kötszert is eljuttathat a célba – mindezzel pedig az emberi állomány egy nagyobb része szabadul fel, és irányítható át harci feladatok ellátására. A THeMIS persze nem csak sérülteket, de muníciót, élelmet és bármit szállíthat, így az utánpótlási feladatokban is fontos szerephez juthat.",
    "Elvágott kötelék: negyedére csökkentette Európa az orosz földgáztól való függést": "A csütörtök délelőtti Budapest Fórumon zajlott panelbeszélgetés témája a kelet-közép-európai térség energiahelyzete volt: háború hatására változó energiapiacot, az orosz gáztól függő országokat értékelték, elemezték. A HVG beszámolóját foglaljuk össze.\n\nAz orosz gáz helyzetre gyorsan kellett reagálni\n\nJávor Benedek, Fővárosi Önkormányzat brüsszeli képviselője szerint a korábban megbízható gázbeszállítónak számító Oroszország egyik pillanatról a másikra kezdett el trükközni a gázzal: az hol jött a vezetéken, hol nem.\n\nFelsmann Balázs, a Regionális Energiagazdasági Kutatóközpont főmunkatársa szerint a nyár vége felé érhettük el a gázárak csúcsát. Az Európai Unió tagállamainak egy folyamatosan dráguló piacon kellett feltölteniük az országoknak gáztározóikat, amikor elveszett az oroszok hitelessége. Ez sikerült, így most jöhetnek a távolabbi célok.\n\nA jövő: megújuló vagy atom?\n\nFelsmann elvitatja, hogy az atomerőművek jó megoldás lennének rövid- és középtávon, hiszen ha egyszer el is indul Paks II, abból 2035 előtt nem látunk hasznot.\n\nA szakember kiemelte, hogy kedvező fordulatot érez a kormány kommunikációjában, még ha a politikát ez nem is érinti: a háború kirobbanása után arról beszélt Palkovics László technológiai és ipari miniszter, hogy a szélenergia a magyar energiamix részévé válhat. Érdemi intézkedés ezzel kapcsolatban nem történt.\n\nCsökkent az oroszoktól való függés\n\nA gáztározók feltöltésének megvolt az ára, ez egész Európai Unióban komoly készpénzkiáramlással járt. Felsmann értékelése szerint ezt megérte megfizetni, mert ezzel csökkent az oroszok befolyása. Gyengült az alkupozíciójuk azzal, hogy az Európába érkező orosz gázexport bezuhant, az EU-s szükségletet sikeresen pótolták a norvég, azeri, közel-keleti forrásokból. Amíg az európai gázimportban az orosz gáz aránya a háború előtt 40%-os volt, mára ebből talán ha 10% maradt meg.\n\nAz energiapiac jövőjéről azt mondta a szakértő, hogy bár a háború rövidtávon befolyásolta az energiafelhasználást, a közép- és hosszútávú jövőt nem a spórolás jelenti, hanem a megújuló energiaforrások alkalmazása.\n\nRövid távon szükséges a spórolás, hiszen nehéz az új, gázhiányos helyzethez alkalmazkodni, ezért rossz, de szükséges, hogy könyvtárak, uszodák, tornatermek zárjanak be, és alacsony hőmérsékletre fűtsék fel az épületeket.\n\nA bolgár kapcsolat\n\nA bolgárok oroszokhoz fűződő viszonya felettébb érdekes. Boriszlav Szandov miniszterelnök-helyettes, egyben környezetvédelmi és vízügyi miniszter beszélt arról, hogy ugyan Bulgária kevés gázt vásárol, azt viszont az oroszoktól, ráadásul az országon keresztül megy egy fontos orosz gázvezeték.\n\nFüggésben nem is emiatt, hanem az ország energiaellátásának nagy részét fedező atom miatt vannak. A bolgár erőműveket az oroszok építették, ők látják el fűtőanyaggal. Télre van ugyan fűtőanyaguk, de ha a háború elhúzódik, nem tudni, hogy fog alakulni az ellátásuk. Kitért arra is, hogy Szófiában rengeteg a termálvíz, amit sokkal jobban ki kellene használni.\n\nSzandov hangot adott annak a félelemnek, hogy ha a mégoly kis mennyiségben vásárolt orosz gázról átállnának mondjuk azerire, az nem szolgáltatna-e ürügyet Putyinnak egy újabb \"különleges katonai művelethez\" – vagyis Bulgária lerohanására.\n\nSzandov megemlítette, hogy jogosan kezelte Oroszország trójai falovaként az európai közösség őket, azonban ez megváltozott. Sajnos a bolgár közvélemény erősen passzívvá vált az elhúzódó háborúval kapcsolatban.\n\nOrosz függés = fosszilis üzemanyag-függés\n\nToby Trister Gati, az Egyesült Államok korábbi hírszerzésért felelős államtitkára szerint az EU-s országok orosz energiahordozóknak kitettsége igazából kölcsönös függőség volt. Az amerikai álláspont szerint azok az országok, akik hamarabb fordultak a megújuló energiaforrások felé, jobban jártak a háború kirobbanása után.\n\nSzerinte a fosszilis üzemanyagoktól függés kora lejárt, azonban egyre erősebb a függés a ritkaföldfémektől (például a lítiumtól). Ezekhez hozzájutni az Egyesült Államok számára is nehéz, mert nehezen elérhető országokban bányásszák őket: az elengedhetetlen nyersanyagok egy részét Kínában termelik ki, ők pedig egyre erősebb gazdasági ellenféllé válnak.\n\nForrás: HVG; képek: Pixabay",
    "A kormány tudtával titkos orosz légió alakult Budapesten": "A magyar hadsereg több mint egyharmadát kozák és orosz katonákkal akarták feltölteni francia pénzből.\n\nOrosz ökölbe magyar kardot!\n\nAz orosz polgárháború második szakaszának a végét jelentette, amikor a Vörös Hadsereg vérgőzös előrenyomulása miatt a bolsevikellenes dél-oroszországi Fehér Hadsereg és a helyi monarchiapárti lakosság zömét 1920 novemberében báró Pjotr Nyikolajevics Vrangel tábornok sikeresen evakuáltatta a Krím-félszigetről nyugat felé. Mihail Alekszandrovics Kedrov flottaparancsnok\n\n126 hadi- és kereskedelmi hajó bevonásával csaknem 150 ezer katonát menekített ki ekkor az antant felügyelete mellett Konstantinápoly környékére Szevasztopol, Jevpatorija, Kercs, Feodoszija és Jalta kikötőiből.\n\nA Romanov-párti tisztek és katonák nagyobbik hányada innen leginkább Londonba és Párizsba, illetve a pánszlávizmus szellemében a frissen megalakult Csehszlovákiába, a Szerb–Horvát–Szlovén Királyságba, a későbbi Jugoszláviába, valamint Bulgáriába ment. Az orosz diaszpóra létszáma bár nem volt olyan jelentős Magyarországon, mint Prágában, Belgrádban, Szófiában, illetve az egykori Szerém vármegyéhez tartozó vajdasági Karlócán, ám Budapest és Pécs ennek ellenére mégiscsak az orosz katonai emigráció két jelentős központja lett. De kezdjük az elejéről.\n\nA kapcsolatteremtést maga Vrangel báró kezdeményezte. A főparancsnok 1920. július 14-én keltezett, Horthy Miklós tengernagynak írt francia nyelvű levelében elismerte Horthyt a bolsevikok elleni határozott és eredményes harcáért, és reményét fejezte ki, hogy a jövőben közelebb kerül egymáshoz a két, korábban oly sokak által elválasztott nép.\n\nVrangel dorombolása mögött persze nemcsak a jobboldali tekintélyelvű Horthy-rendszer és az 1918–1920-as fehérgárda-diktatúrák tipológiai közösségét kell értenünk, hanem azt a tényt is, hogy sok orosz hercegeknek (például Nyikolaj D. Golicin miniszterelnök, Szergej P. Obolenszkij hadosztályparancsnok, Pjotr Volkonszkij diplomata) illetve a balti német arisztokráciának sok magyar nemesi família volt a barátja vagy a távoli rokona.\n\nA Márkus-villa A magyarországi orosz emigráció jeles tagja volt a XX. század legnagyobb férfi táncosa, a világhírű Vaszlav Fomics Nizsinszkij balettművész és koreográfus is, aki még az első világháború kitörése előtt, 1913-ban vette el feleségül Márkus Emília színésznő és Pulszky Károly művészettörténész kisebbik lányát, Pulszky Romola író-táncosnőt. Házasságukból két leánygyermek született Budapesten. A házaspár 1944-ig élt a jelenleg fiókkönyvtárként üzemeltetett Hűvösvölgyi út 85. szám alatti, a Jánszky Béla és Szivessy Tibor tervei szerint 1912-ben átadott Márkus-villában, majd a bombázások miatt Sopronba tették át székhelyüket. A második világháború után a házaspár Svájcba költözött. Nizsinszkij ekkor már mentálisan súlyos beteg volt, aki végül is 1950-ben hunyt el egy londoni kórházban. Holttestét 1953-ban exhumálták, hogy végrendelete szerint a párizsi Montmartre-i temetőben újra eltemethessék.\n\nAz a gyanús, ami nem gyanús\n\nA tenger nélkül maradt tengernagy annak ellenére hasonlóan látta a jövőt válaszlevelében, hogy a magyar politikai elit többsége hagyományosan szlávellenes volt, az oroszokat Kárpát-medencei nemzeti mozgalmak támaszaként tartották számon, amely lényegében a történelmi Magyarország feldarabolásához vezetett.\n\nBudapest kezdeti udvarias távolságtartását az is növelte, hogy az 1848–49-es szabadságharcot csak az orosz csapatok behívásával tudták megnyerni az osztrákok, valamint az első világháborúban a két nemzet ismételten egymás ellen harcolt. Ezeket a tényeket tetőzte, hogy a politikailag aktív orosz katonai emigráció többsége megrögzött franciabarát volt, amely abszolút nem volt ínyére a magyar kormánynak.\n\nEttől függetlenül a Magyar Királyi Honvédelmi Minisztérium az antant engedélyével mégiscsak engedélyezte az orosz fehér emigránsok magyarországi letelepedését,\n\namelyet kezdetben a Rózsa utca 98. szám alatt működő Orosz Birodalom követségének egykori főkonzulja, az Újvidék egyik mellékutcájában 1924-ben agyonlőtt Pjotr Volkonszkij herceg, márciustól azonban már a Vrangel-hadsereg vezérőrnagya, Alekszej Alekszandrovics von Lampe, az „Orosz Összkatonai Unió” (ROVS) egyik vezetőjével bonyolított le. Ez utóbbi katonatiszt lett Fehéroroszország első hivatalosan elismert állandó képviselője Magyarországon. Székhelye a Királyi Pál utca 9. szám alatti, K. Császár Ferenc építész maga által tervezte és finanszírozta 1912-ben átadott sarokházban volt.\n\nA diplomaták ténykedésének köszönhetően 1922-ben már több mint ezerötszáz monarchista hagyta el Konstantinápolyt és telepedett le Budapesten és Pécsett. Ez a létszám évről évre növekedett. A Népszövetség menekültügyi biztosa, Fridtjof Nansen világhírű norvég sarkkutató\n\n1930-as jelentése szerint hazánk már 5045, állampolgárságától megfosztott orosz monarchistát fogadott be, amely azt jelentette, hogy nálunk már több orosz emigráns élt, mint Olaszországban, Ausztriában, Svájcban, Görögországban, Japánban, Svédországban, és Spanyolországban összesen. Franciaországban eközben 400 ezer, Németországban pedig 200 ezer orosz kért menedéket.\n\nA fentiek tükrében így nem is meglepő, hogy 1922 júniusában Budapesten tartották a bolsevizmus miatt külföldre menekült orosz royalista szervezetek képviselőinek első világkongresszusát, ahol von Lampe kétségtelenül eltúlzott vágyakozása szerint\n\nvitéz nagybányai Horthy Miklós régens lett volna a „fehér katonai erők” vezetője és az antant engedélyével a Szovjet-Oroszország elleni hadjárat fővezére.\n\nA magyar idegenlégió\n\nA fenti gondolatnak megfelelően von Lampe 1921 februárjában tájékoztatta a magyar szerveket, hogy megalapította az első doni, kubáni, tyereki, asztraháni, szibériai kozákokat összefogó első sztanyicát, amelynek székhelyét a Fehérvári út 84. szám alatti Fővárosi Fuvartelep barakkjaiban alakították ki. A kezdetben 61 fős Krasznovról elnevezett kozák katonai különítmény atamánjának Kszenofont Ignatyevics Jerszov ezredest választották meg.\n\nEnnek a Hadtörténeti Levéltárban is elérhető parancsnak valamelyest ellentmond a budapesti szovjet hírszerzés 1921-es jelentése, amely arról számol be, hogy\n\na magyar kormány 15 millió koronás támogatásával egy 1500 fős antibolsevik orosz katonai csoportot fegyverzett fel a franciák tudtával és engedélyével, amely két gyalogzászlóaljból, egy tüzérségi és egy lovassági különítményből áll. Vezetőjük pedig nem a fent megnevezett kozák atamán, hanem maga Pjotr Vladimirovics Glazenap altábornagy lett.\n\nA katonai alakulat megalakulásának hírére 1921 májusában Pjotr Nyikolajevics Krasznov egykori doni atamán levelet küldött Horthynak azzal a javaslattal, hogy a 35 ezer fősre csökkentett magyar hadseregben a francia idegenlégió és a Vörös Hadsereg lett és kínai egységeinek mintájára alkalmazzanak kozák egységeket is, amelynek mérete akár egy 15 ezer főnyi lovashadtest is lehetne. Krasznov szerint ezeket a magyar hadrendbe állított, zömmel németországi és lengyelországi fogolytáborokban sínylődő\n\nkozákokat horthy nyugodtan felhasználhatja majd magyarország revizionista céljaira is, legyen az egy Románia vagy egy Csehszlovákia ellen indított háború.\n\nAz atamán csak annyit kötött ki, hogy Budapest a magyar zsoldban harcoló kozákokat sohasem vetheti be Jugoszlávia, Bulgária és Törökország ellen, illetve a három évig tartó szolgálati idő után teljesen felfegyverezve vissza kell majd küldenie ezeket a csapatokat Oroszországba, hogy végérvényesen leveressék a proletárdiktatúrát és kikiálthassák az új legitim kormányt, amelynek vezetője tervük szerint vagy Kirill Vladimirovics nagyherceg, vagy az egykori cár nagybátyja, Nyikolaj Nyikolajevics nagyherceg lenne.\n\nHorthy orosz és kozák hadserege\n\nHasonló irreális álmokat szőtt a korában már említett, az orosz monarchisták meglehetősen reakciós és egyértelműen germanofil szárnyához tartozó Glazenap altábornagy, Sztavropol korábbi katonai kormányzója is, aki 1920-ban a Döbrentei utca 8. szám alatti bérház első emeletén alapította meg az ellenforradalmi Fehér Légió főhadiszállását, ahol gyakori vendégek voltak a budapesti katonai attasék és Magyar Királyi Honvédség képviselői is.\n\nGlazenap azt tervezte, hogy az antanterők engedélyével felállít egy komplett magyarországi orosz hadsereget, amelyet a kommunistaellenes, egykori osztrák–magyar tisztikar vezetése mellett a Magyarországon sínylődő, közel egymillió orosz hadifogolyból állítanának össze.\n\n12 Galéria: A kormány tudtával titkos orosz légió alakult Budapesten Fotó: Papajcsik Péter / Index\n\nBár a hadifoglyok Károlyi Mihály kormányának kezdeményezésére 1918 végén, 1919 elején kiszabadultak a táborokból, a többségük mégsem akart hazatérni. Ezt a létszámot gyarapította volna a Konstantinápoly melletti sátortáborokból francia pénzből Budapestre átszállítani kívánt további 12 ezer tiszt és 36 ezer orosz és kozák katona.\n\nGlazenap a költségek fedezése érdekében egy budapesti központú, Romanov-pénzeket nyomó orosz bankjegynyomdát is maga elé vizionált.\n\nA Kégl-bérpalota Ezt a tabáni sarokházat egyébként Kégl György politikus, Csákvár országgyűlési képviselője építette, amelynek kulcsait 1893-ban vehette át hivatalosan két lánya, Paula és Gabriella. A neoreneszánsz stílusú bérpalota tervezője egyébként azért lett a budai várpalota átfazonírozásával éppen ekkor foglalkozó Hauszmann Alajos, mert Kégl egy vadászbalesetben véletlenül kilőtte a híres építész metszőfogát, amely kis híján tragédiához vezetett. A politikus bár lelkiismereti okokból bízta meg az építészt, ám a barátságuk örökre megmaradt. Hauszmann a saját palotáját a szomszédos telken, a Döbrentei utca 10. szám alatt valósította meg.\n\nHalálos francia és érzelmes orosz csók\n\nA Fehér Légió adminisztrációs központjának helyt adó lakás egyébként Vlagyimir Vlagyimirovics Malama egykori cári kamarás, lovassági ezredes és felesége, Anna Pavlovna Szamojlova birtokában volt, akik otthonukban nemcsak Glazenap főhadiszállását, hanem egy politikai szalont is üzemeltettek. Ezt a keleti kényelemmel berendezett lakást gyakran kereste fel 1922-től a nagy franciabarátnak tartott Vlagyimir Marusevszkij tábornok, aki szoros kapcsolatban állt Vrangel környezetével, rajta keresztül jutottak el Párizson át Magyarországra a „fekete báró” üzenetei, de szintén régi jóbarátjaként üdvözölhette mindig Horthy Miklós régenst és gróf Zichy Jenő akadémikus-szakírót is, akit még 1895-ben Kaukázus Főkormányzójaként látott először vendégül ázsiai tudományos expedíciója során.\n\nMivel Malama a Vöröskereszt budapesti orosz szervezetének képviselőjeként is tevékeny volt, személye nemcsak a Magyarországon élő „orosz frakció” számára volt elfogadható, hanem a magyar politikai elitnek is. A diplomata jóval később, 1932-en Nizzába költözött, iparművészként is tevékeny felesége, Anna Pavlovna Szamojlova azonban a magyar fővárosban maradt két társalkodónőjével együtt.\n\nKoros fejével az asszony még tolmácsolt Budapest ostroma után a szovjet katonáknak, ám 1945 januárjában pont az egyik pufajkás honfitársaitól elkapott fertőző tüdőbetegségben elhunyt.\n\nA korabeli visszaemlékezések és a történészek azonban már nem így gondolkodnak Glazenapról, akit nemcsak a magyarok, hanem az itt élő orosz emigránsok jelentős többsége is politikai kalandornak tartott. Irreális elképzelései rendre aláásták az orosz monarchista diaszpóra magyar külpolitika érdekében történő felhasználásának gondolatait, a hatóságok oroszországi menekültekkel szembeni szimpátiája átadta a helyét a gyanúnak, ami abszolút nem kedvezett a budapesti oroszok amúgy is nehéz helyzetének.\n\nMagyarország végül is a saját nehézségeire, a trianoni békeszerződés által elfoglalt területeiről átmenekült egykori állampolgárainak rendezetlen sorsa, a szigorú antantellenőrzések miatt, valamint az\n\n1921-es magyar–szovjet tárgyalások alapján a börtönben szenvedő magyar kommunisták és a Szovjet-Oroszországban sínylődő magyar hadifoglyok kölcsönös túszcseréje miatt\n\nszép lassan elzárkózott a Romanov-pártiak törekvéseitől. Kánya Kálmán külügyminiszter francia és angol nyomásra 1925-ben teljesen felszámolta az orosz ellenforradalmi katonai csoportokat a magyar fővárosban és Pécsett.",
    "Nagyon nem akarnak háborúzni az oroszok: újabb toborzóirodát akartak felgyújtani": "Előzetes letartóztatásba helyeztek a kalinyingrádi területhez tartozó Csernyahovszkban egy orosz állampolgárt, aki egy sorozási hivatal felgyújtásával próbálkozott - írta meg a RIA hírügynökség\n\nDmitrij Liszkov a regionális kormányzat szóvivője közölte, hogy a nyomozás során kiderült, hogy az elkövetőt egy pszichiátriai klinikán tartják nyilván.\n\nA csernahovszki sorozási iroda felgyújtóját a Belügyminisztérium munkatársai őrizetbe vették, és már beismerő vallomást is tett\n\n- mondta Liskov. Elmondása szerint az eset még vasárnap történt.\n\nA helyi hírekről szóló Telegram csatorna beszámolója szerint a férfi gyújtókeveréket dobott a sorozási iroda épületére. A kétszintes épület fala kigyulladt, a tűz mintegy 1,5 négyzetméteren terjedt el. A beszámoló szerint a szolgálatban lévő katonák maguk oltották el a tüzet, sérülés nem történt. A rendőrség még nem adott ki hivatalos nyilatkozatot az eset részleteiről.\n\nVlagyimir Putyin orosz elnök a múlt héten jelentette be, hogy Oroszország részleges mozgósítást alkalmaz, hogy megváltoztassa az ukrán háború menetét. A mozgósítás hivatalosan 300 ezer embert érint, de a hír hallatán hétfőig közel ugyanennyi ember hagyta el az országot légi és szárazföldi útvonalakon.\n\nCímlapkép forrása: Reuters",
    "Szintet lépett a Magyar Nemzet az orosz propagandában: szerintük Amerika a bábmester, akit nem érdekelnek az oroszok jogai": "„Hamarosan akár kétmillió orosz katona állhat majd talpig fegyverben, és kezdheti meg a pár évtizede Ukrajnának nevezett terület leradírozását a térképről”\n\n– kezdi cikkét a Magyar Nemzet újságírója a lap „A háború most kezdődik” című írásában. A szerző a február vége óta zajló háborúról ezután azt írja, a „Putyin által különleges katonai műveletnek becézett akció kis bemelegítő gyakorlat, gyerekcsíny” volt – és csak hogy képbe legyünk: Pilhál Tamás egyébként a Nemzet azon újságírója, aki az abortuszt választó nőket gyilkoshajlamú és beszűkült tudatállapotú embereknek mutatta be korábban, az energiaválságról pedig úgy tartja, azt „Európa sírásói idézték elő”.\n\nTehát Pilhál gondolatai: a szerző úgy tartja,\n\n„milliós ármádia zúdul a szomszédra, hogy elsöpörje az amerikaiak által háborúba hergelt, a NATO által kiképzett, fülig fölfegyverzett, Bandera-kultusszal átitatott, csalinak használt ukránokat. Úgy tűnik, a finomkodásnak vége.”\n\nMajd kifejti, az egész háború „Amerika terve volt”, mert „nem akarta megérteni”, hogy „a Szovjetunió megcsonkított örököse, Oroszország nem szeretne NATO-támaszpontot, Moszkvát fenyegető támadórakéta-ütegeket látni ősi földjén.” És persze eközben ne felejtsük el azt sem, hogy Pilhál szerint\n\n„A háború volt a terv. Az 1991-ben megalázott, a mi Trianonunkhoz hasonlóan (bár arányaiban nálunk sokkal kevésbé) megcsonkított Oroszország sarokba szorítása, háborúval és szankciókkal való kivéreztetése és újabb, talán végső földarabolása.”\n\nPilhál emellett kicsit homályos logikával „amerikai szabad rablásnak” tekinti a 2014-es ukrán forradalmat, majd hasonló gondolatmenettel kijelenti, „orosz–amerikai háború” zajlik Ukrajnában. A Magyar Nemzet cikke továbbá kifejti, hogy fitty lett hányva „Oroszország önrendelkezési jogára”, az elfoglalt ukrán területeken tartott népszavazásokat pedig Trianonhoz hasonlítja. Miután pedig kifejti, hogy „Ukrajna bábállam”, az „Egyesült Államok pedig a bábmester”, még végezetül sorait az itthon erősen terjedő orosz propaganda olyan erős mondataival zárja, minthogy:\n\n„S ha már szép hazánk: örülnék, ha szavaim eljutnának az illetékesekhez. Ha a harcok netán NATO–Oroszország-háborúvá terebélyesednek, aminek sajnos egyre nagyobb a veszélye, nekünk minden áron, bármi áron ki kell belőle maradnunk! Ötödik cikkely ide vagy oda, nem szabad háborúba keverednünk Oroszországgal. Egyrészt, mert elpusztulunk. Másrészt, mert nekünk Oroszország évtizedek óta nem ellenségünk. Sőt, tisztességesebb partnerünk, mint némely úgynevezett ”szövetségesünk„, akik százkét éve a siralomházba löktek minket, s ránk zárták az ajtót.”",
    "Catherine Belton újságíró, Oroszország-szakértő: Nem kizárt, hogy Putyin végét palotaforradalom okozza": "belpolitika\n\n2022.08.30. 13:00 5 perc\n\nNem a korrupció a Fidesz legnagyobb bűne, hanem hogy az elmúlt évek aranykorát nem arra használta, hogy megváltoztassa a gazdaság szerkezetét. A nemzeti burzsoázia semmit sem talált ki, csak beleült a készbe – mondja a Reményik Kálmán, a Nemzeti Infrastruktúra-fejlesztő (NIF) volt vezetője, aki kirúgása után sajtkészítőnek állt, a Vászolyi Sajtmanufaktúrában saját kezűleg készíti díjnyertes termékeit. HVG-portré.",
    "Luhanszkot ostromolják az ukránok, Oroszország népszavazásokra és mozgósítása készülhet - Háborús híreink kedden": "A már több mint fél éve tartó orosz-ukrán háborúnak köszönhetően energiaválság alakult ki a világban, az EU-s szankciók rövidesen életbe lépnek és az európai országoknak egyre égetőbb lesz, hogy megtalálják az orosz energiatermékek és szállítás alternatíváit. Az egyik legkézenfekvőbb megoldás erre a cseppfolyósított földgáz, azaz az LNG kapacitások minél széleskörűbb kiépítése lehet, ezzel kapcsolatban már számos beruházás és bejelentés történt. Az orosz gáztól való függetlenedés harcában a legfrissebb adatok alapján kifejezetten jól áll a kontinens, az ellátásbiztonság elérése érdekében vélhetően a továbbiakban is egyre nagyobb hangsúly fog kerülni az LNG-technológiára. Rövid távon a kereslet megugrása mellett az üzembezárások okozta kínálati nehézségek is felfelé hajtották az LNG-piac globális árait, illetve hosszabb távon is kifejezetten pozitívak az iparág kilátásaival kapcsolatban a szakértők.",
    "Vlagyimir Putyin leváltotta az orosz védelmi miniszter helyettesét": "\"Mariupol mészárosaként\" is ismert az a Mihail Mizincev, aki a Vlagyimir Putyin által menesztett Dmitrij Bulgakov tábornokot váltja Oroszország védelmi miniszterének helyetteseként – írja a BBC a védelmi minisztérium Telegram csatornájára hivatkozva. A portál szerint Bulgakov új feladatokat kap, de arról nem tudni, hogy pontosan milyet.\n\nBulgakov 2008-tól, 14 éve volt a posztján, a BBC szerint az orosz vezetés őt hibáztatta az orosz hadsereg logisztikai problémái miatt az ukrán fronton.\n\nMihail Mizincev tavasszal a Mariupol elleni támadásokat irányította, a várost két hónapon keresztül, megállás nélkül támadták az orosz erők, és városrészenként vették át felette az ellenőrzést.\n\nMariupolban található az Azovsztal acélmű, melynek védői május 17-én, két hónapnyi küzdelem után feladták a harcot.\n\nCsütörtök virradóra nagyszabású fogolycserét hajtott végre Ukrajna és Oroszország, a több, mint kétszáz szabadon engedett ukrán katonák közül 188-an az acélmű védői voltak.",
    "Veszélyes rakétát tesztel Oroszország a Jeges-tengeren": "2018-ban Vlagyimir Putyin orosz elnök bejelentette egy új rakéta kifejlesztését, és közölte: céljuk, hogy a hagyományos légvédelmi rendszerek ne tudják azt hatástalanítani. Egyes műholdfelvételek szerint Oroszország a fegyver tesztelésének előkészületeit végzi az Északi-sarkvidéken. A Burevesztnyiknek nem legutóbbi tesztje kudarcot vallott.\n\nAz n-tv.de Tony Roper katonai szakértő műholdképekkel teli blogjára hivatkozva írja, hogy Oroszország egy nukleáris meghajtású cirkálórakéta, név szerint a Burevesztnyik tesztelését tervezi a Jeges-tengeren. Roper az Airbus Defence and Space által a múlt héten készített képeken ismerte fel a 9M730 Burevesztnyik rakéta indításának előkészületeit a Novaja Zemiya szigeten lévő Pankovo tesztpályán.\n\nA szakértő szerint bizonyíték, hogy a rakéta szállítókonténere állt a kilövőállás mellett, és hogy a sziget előtt három ellátóhajó parkol, köztük az atommeghajtású Szevmorput.\n\nKivédhetetlen, mondják az oroszok\n\n2018-ban az orosz elnök azt állította, hogy a Nyugat nem rendelkezik megfelelő védelemmel a Burevesztnyik ellen. Leszögezte: a rakéta alacsonyan repülve képes a legkülönbözőbb irányokból megközelíteni a célpontot, és könnyen kikerüli a légvédelmi rendszereket. A cirkálórakétáról akkor az a hír járta, hogy 10 méter hosszú és 5-6 tonna súlyú lesz, és hogy nukleáris robbanófejjel is felszerelhető.\n\nSzakértők gyanítják, hogy a rakéta meghajtásához egy kisméretű, léghűtéses atomreaktort használhatnak, ami több mint 25 ezer kilométeres hatótávolságot biztosíthat. A meghajtás így közel sem veszélytelen, ugyanis a rakéta repülés közben radioaktív nyomot hagyhat maga után.\n\nKudarcos kísérletek\n\nA Burevesztnyik korábbi helyszíni tesztjeit nem koronázta siker. 2019 augusztusában egy rosszul sikerült teszt robbanást okozott Oroszország északnyugati részén, a Fehér-tengeren található orosz katonai bázison, minek következtében többen meghaltak. A térségben a kísérletek idején időnként megemelkedett sugárzási szinteket mértek.\n\nAz amerikai hírszerzés szerint akkor a Burevesztnyik leghosszabb repülése alig két percig tartott, és a tesztrakéták egyike sem jutott 35 kilométernél messzebbre.\n\nNyugati szakértők kételkednek a fegyver koncepciójával kapcsolatban. Markus Schiller rakéta-szakértő elmondta, hogy egy sikeres teszt nem egyenlő azzal, hogy a fegyver készen áll a bevetésre, sőt: a fegyveres konfliktusban lévő használatig még jelentős idő telhet el sikeres teszt esetén is.",
    "Oroszország két vezető törvényhozója is kritizálta a részleges mozgósítást": "Oroszország két vezető törvényhozója is kritizálta Vlagyimir Putyin elnök részleges mozgósítását, amely elmondásuk szerint jogosan kapta a negatív visszhangot – írta a CNN.\n\nValentyina Matvijenko, az orosz Föderációs Tanács elnöke vasárnap azt mondta, hogy több olyan jelentést látott, hogy valakit annak ellenére besoroztak, hogy nem is volt a listán. „Véleményem szerint a társadalomban tapasztalható kemény reakció kiérdemelt” – írta a Telegramon közzétett bejegyzésében. Az oroszországi regionális kormányzókhoz intézett közvetlen megszólításában Matvijenko közölte, hogy teljes mértékben felelősek a mozgósító kampányok lebonyolításáért „Biztosítaniuk kell a részleges mozgósítás végrehajtását a meghirdetett kritériumok teljes és abszolút betartásával, semmilyen hiba sem megengedett!” – tette hozzá.\n\nVjacseszlav Volodin, az orosz parlament alsóházának, az Állami Dumának az elnöke szintén aggodalmát fejezte ki vasárnap egy Telegramon közzétett bejegyzésében. „Fontos, hogy a részleges mozgósítás a törvényeknek megfelelően történjenek” – mondta Volodin, hozzátéve, hogy „fellebbezések érkeznek”.\n\n(Kiemelt kép: Egy rendőr a sisakján a Z betűvel Szentpéterváron 2022. szeptember 24-én. Fotó: AFP)",
    "Háború elől menekülő oroszok vízuma - itt a magyar álláspont": "Magyarországon továbbra is schengeni vízumhoz juthatnak az orosz állampolgárok – mondta Szijjártó Péter a TASZSZ orosz hírügynökségnek adott interjúban. Mint a külgazdasági és külügyminiszter nyilatkozta, tiszteletben tartja, ha más tagállamok úgy döntenek, nem állítanak ki vízumot az orosz állampolgároknak, de hazánk nem tervez hasonló lépést - tudósított az Index.\n\nMint arról az Infostart is beszámolt, tömegesen kezdtek külföldre menekülni a tartalékosok részleges mozgósításának bejelentése előtt és után orosz állampolgárok. Georgia és Finnország felé is hosszú sorok álltak. Később Csehország bejelentette, hogy nem ad számukra humanitárius vízumot. Hasonlóan elzárták kapuikat a balti országok, valamint a 24.hu tudósítása szerint legutóbb Szlovákia is.\n\nNyitókép: Facebook/Szijjártó Péter",
    "A külügyminiszter szerint teljes kudarc az Európai Unió Oroszország elleni szankciós politikája - a nap hírei": "A külügyminiszter szerint teljes kudarc az Európai Unió Oroszország elleni szankciós politikája. Szijjártó Péter a Kossuth rádió Vasárnapi újság című műsorában kifejtette, hogy a szankciók károkat okoznak Európának, nem kényszerítették térdre Oroszországot és nem vittek közelebb a békéhez sem. Úgy látja, hogy azok sokkal jobban fájtak Európának, mint Oroszországnak, és hatalmas károkat okoznak az Unió gazdaságának. Szijjártó Péter rossz iránynak tartja az uniós tagállamok vezetőinek a nyolcadik szankciós csomaggal kapcsolatos megállapodását. Hangsúlyozta, hogy Magyarország semmilyen olyan döntéshez nem járul hozzá, amely a nemzeti érdeket sértené. A külgazdasági és külügyminiszter beszámolt arról is, hogy a Gazprom a megkötött szerződéses mennyiségen felül naponta, 5,8 millió köbméterrel több gázt szállít Magyarországra. Ezzel itthon eddig az éves földgázfogyasztás 41 százalékát tudtuk betárolni.\n\nOrszágos sztrájkot hirdetett a Pedagógusok Demokratikus Szakszervezete. Közleményük szerint először október 5-re, az Oktatás Világnapjára hirdetik meg az egységes munkabeszüntetést. A PDSZ arra kéri az óvodákban, iskolákban, kollégiumokban, szakszolgálatokban dolgozókat, hogy ezen a napon ne vegyék fel a munkát. Hozzáteszik, hogy ugyanezen a napon a PSZ és a PDSZ közös delegációi felkeresik majd az Alapvető Jogok Biztosának budapesti, győri, miskolci és pécsi irodáit, hogy átnyújtsák a Hivatalnak az összegyűjtött panaszokat. Aznapra a diákok hídfoglalást hirdettek, amin a PDSZ szerint 17 órától részt vesznek a sztrájkoló dolgozók is. A PDSZ a közszféra és a versenyszféra szakszervezeteit arra kéri, hogy szervezzenek szolidaritási sztrájkot erre napra. --- A PDSZ egyébként a gördülő sztrájkot is folytatja.\n\nA jogállam helyreállítását célzó javaslatcsomagot nyújt be a Demokratikus Koalíció az Országgyűlésnek - közölte az ellenzéki párt frakcióvezető-helyettese. Arató Gergely szerint a DK részletes javaslatcsomagot készített, amely garancia lenne a jogállam helyreállítására az Európai Unió vezetői számára is. A DK jogállami csomagja csatlakoztatná Magyarországot a korrupció ellen fellépő Európai Ügyészséghez, politikailag függetlenítené a bíróságokat és az ügyészséget, módosítaná az Alkotmánybíróság jelenlegi működését, valamint helyreállítaná a sajtószabadságot. A csomag érinti az Országgyűlést és a Házszabályt is, továbbá lehetőséget teremtene a nem jogállami módon kinevezett tisztviselők visszahívására is.\n\nA Párbeszéd nem támogatja azt, hogy a jogállamisági vitához benyújtott törvényjavaslatokat kivételes tárgyalásban tárgyalja a parlament. Szabó Tímea szerint úgy kellene most egy kivételes eljárásban tárgyalni az öt törvényjavaslatot, hogy az ellenzéki pártoknak 20 perc állna rendelkezésükre. Ráadásul az öt dokumentumból kettőt péntek este nyújtott be a kormány. A Párbeszéd álláspontja szerint a november 19-ei, uniós határidőig lenne idő ezeket a javaslatokat több napon át tárgyalni. A párt frakcióvezetője leszögezte: Magyarországnak és a magyar embereknek meg kell kapniuk az uniós támogatást, és egyetlen ellenzéki párt politikusa sem drukkolhat annak, hogy ezek a pénzek ne jussanak el az emberekhez.\n\nAz LMP szerint a magyar energiapolitikán radikálisan változtatni kell, ezért az ellenzéki párt azt kéri a kormánytól, fogadja el az LMP ezt célzó javaslatait. Az LMP társelnöke sajtótájékoztatóján azt mondta, a legnagyobb kihívás a világon az éghajlatváltozás gyorsulása, ezért minden erőt ennek lassítására kell koncentrálni. Úgy gondolják, hogy a szén-dioxid-kibocsátás csökkentése érdekében vissza kell szorítani a fosszilis energiaforrások felhasználását, és mérsékelni kell Magyarország függését az Orosz gáz- és kőolajellátástól. Schmuck Erzsébet a megújuló energiaforrások térnyerését, és a szélenergia hasznosítása elé gördített akadályok felszámolását is szorgalmazta.\n\nA sport fontos egy erős, ütőképes hadsereg létrehozásához - mondta a honvédelmi miniszter a 17. alkalommal megrendezett NATO-futás rajtja előtt Budapesten. Szalay-Bobrovniczky Kristóf emlékeztetett arra, hogy Magyarország elkötelezett és megbecsült tagja a NATO-nak, amely idén is támogatja az eseményt. Hozzátette: az ő feladata, hogy újra egy erős, ütőképes, magabiztos és jól felszerelt magyar hadsereget építsen. Ebben a sportnak fontos szerepe van, a futás pedig a legtermészetesebb, a leg-egészségesebb sportok egyike.\n\nA magyar szakemberek megtartásáról és Magyarország diaszpóra-kapcsolatairól is tárgyalt Egyesült Államokbeli látogatásának 5. napján a köztársasági elnök. Novák Katalin az Egyesült Államok nyugati partján kutató magyar tudósokkal és a Szilícium-völgyben dolgozó magyar szakemberekkel találkozott Los Angelesben. A Nyugati Parti Magyar Tudósklub alapító-elnökével a tehetséggondozásról és az ezt érintő együttműködésekről beszélt az államfő. A köztársági elnök látogatása hétfőn Kansas Cityben folytatódik, ahol előadást tart egyetemi hallgatók előtt a magyar családpolitikáról, kedden pedig Clevelandbe látogat a köztársasági elnök.",
    "Megfeleződött, és soha nem látott mélységben az orosz tőzsdeindex": "Megfeleződött, és soha nem látott mélységben az orosz tőzsdeindex\n\nTámogassa a Magyar Hangot! Legyen Ön is előfizetőnk, rendelje házhoz a Magyar Hangot! Ha más módon támogatná a lapot ebben a nehéz helyzetben, azt is megteheti (PayPal és bankkártya is)! Köszönjük! ELŐFIZETEK\n\nÚjabb tíz százalékkal esett, és 2000 pont alá került az orosz tőzsdeindex, a MOEX a hétfői kereskedés első óráiban, és ezzel a február 24-én kitört háború idején mért érték felére esett vissza – osztotta meg Twitter-bejegyzésében Christophe Barraud, a Bloomberg vezető előrejelzője.\n\nHIRDETÉS\n\nA finbold.com híre szerint az orosz részvények árfolyama azt követően kezdett zuhanni, hogy az unióból olyan hírek érkeztek, újabb szankciókra készülnek Oroszország ellen, és ezért jelentősen emelkedtek az orosz papírok kockázatai.\n\nA részvénypiac a múlt héten azt követően kezdett nagyon volatilisen mozogni, hogy Vlagyimir Putyin orosz elnök részleges mozgósítást rendelt el, ami az orosz-ukrán háború harci eseményeinek felpörgését eredményezheti. De hozzájárult ehhez az is, hogy Brüsszelben szóba került, az energiaárak letörése érdekében maximálják a kőolaj árát.",
    "Részleges mozgósítás Oroszországban – helyzetkép a 209. napon – Válasz Online": "Két nap múlva kezdődnek a megszállt területek Oroszországhoz csatolásáról szóló „népszavazások”. Kijev határozottan és higgadtan reagált; nem kizárható a partizántevékenység megnövekedése. Bahmut környékén az oroszok próbálkoznak, az ukránok visszaverik őket. Harkiv megyében újabb tömegsírokat találtak – kínzások nyomaival. Oroszország háborúja Ukrajna ellen – helyzetkép a 209. napon. A varsói Keleti Tanulmányok Központjának (OSW) napi összefoglalója. Szerzők: Piotr Żochowski, Andrzej Wilk. Fordította: Zeöld Zsombor.\n\nA legfontosabbak röviden:\n\nAz oroszok mind a büntető törvénykönyvet, mind a sorozást érintő rendeletet megváltoztatták – tartalékaik pedig jelentősek.\n\nA Kreml bejelentette: a megszállt területeken két nap múlva kezdődnek az azok Oroszországhoz csatolásáról szóló „népszavazások”.\n\nKijev határozottan és higgadtan reagált; nem kizárható a partizántevékenység megnövekedése.\n\nA harcmezőn maradt az ismerős helyzet: Bahmut környékén az oroszok próbálkoznak, az ukránok visszaverik őket.\n\nHarkiv megyében újabb tömegsírokat találtak – kínzások nyomaival.\n\nA harcok fő színtere a Donbasz maradt. (forrás: Militaryland.net)\n\n\n\nRészletes helyzetkép:\n\nSzeptember 21-én Vlagyimir Putyin elnök aláírta az „Oroszországi Föderációban részleges mozgósítás bejelentéséről” szóló határozatot. A dokumentum a katonai szolgálatra kötelezett állampolgárok a Fegyveres Erőkbe történő sorozását, illetve jogi szempontból ezen sorozottaknak a szerződéses állománnyal való azonos kezelését írja elő. Dmitrij Peszkov, a Kreml szóvivője szerint a határozat titkos, hetedik pontja a mozgósítás alá esők számát korlátozza. Szergej Sojgu hadügyminiszter arról tájékoztatott: háromszázezer fő, meghatározott katonai szakképesítéssel rendelkező tartalékosról van szó. Lehetséges, hogy a mozgósítás nem vonatkozik a kötelező katonai szolgálatot teljesítőkre és a diákokra.\n\nSzeptember 20-án az ún. Donyecki és Luhanszki népköztársaságok bábkormányai, illetve Herszon és Zaporizzsja megyék megszálló közigazgatásainak hatóságai bejelentették szándékukat, hogy szeptember 23. és 27. között „népszavazást” tartanak az Oroszországhoz történő csatlakozásról. Erre reagálva Ukrajna hatóságai kijelentették, hogy az ál-népszavazások [megtartása] „aszimmetrikus” válasz a sikeres [ukrán] ellentámadásra, s azok lefolytatása nem akadályozza meg az ukrán hadsereget a megszálló további kiszorításában. Volodimir Zelenszkij elnök elmondta: Kijevet nem lehet megfélemlíteni és továbbra is az elvesztett területek visszaszerzésére fog törekedni. Az [ukrán] elnöki hivatal vezetője, Andrij Jermak a Kreml döntését „naiv zsarolásnak”, illetve a vereségtől való félelmet leleplező manipulációnak nevezte.\n\nA video published by a member of Zaporizhzhia's military-civilian administration.\n\n\n\nThe locals are chanting for a re-fe-ren-dum! pic.twitter.com/Mho5bKAL4Z — Львiв Tyler (@LvivTyler) September 20, 2022\n\nA harcok fő színtere a Donbasz maradt. A védők erői a Bahmuttól délre, illetve dél- és északkeletről indított orosz támadásokat továbbra is visszaverik, s ugyanez történik a Donyeck városától nyugatra található településeken is. A Bilohirka [Білогірка; Herszon megye] elleni, a Herszon és Mikolajiv megyék közigazgatási határán található Inhulec folyó mentén végrehajtott orosz támadáskísérlet sikertelenül fejeződhetett be. Meg nem erősített információk szerint ukrán alegységek a Donyeck megyében behatolhattak a Szvjatohirszkkel szomszédos Jarovába [Ярова; kieg.: a település a Donyec folyó északi oldalán található, Limantól kb. 10 km-re északnyugatra], illetve a Luhanszk megyében fekvő Bilohorivkába [Білогорівка]. [Ford. kieg.: Bilohorivkát először május 10-e körül, a háború 75. napján támadhatták az oroszok.]\n\nA védők erői továbbra is visszaverik a Bahmuttól délre, illetve dél- és északkeletről indított orosz támadásokat. (forrás: Militaryland.net)\n\nAz orosz tüzérség és légierő a harcérintkezési vonal mentén, illetve a Szumi és Csernyihiv megyék államhatár menti járásaiban is folytatja az ukrán erők állásai és azok háta elleni támadásokat. Megnőtt a Krivij Rih, Ocsakiv [Очаків] és Zaporizzsja elleni támadások száma. Az agresszor sikertelen támadást hajthatott végre a Donyec folyón [Harkiv megyében] található Pecsenizszki-víztározó [Печенізське водосховище] gátja ellen. Továbbra is célpont Harkiv, Mikolajiv, Nikopol és Szlavjanszk, illetve számos, ezen nagyvárosok környékén (illetev Zaporizzsjától délkeletre) található kisebb település. Az ukrán tüzérségi támadások és bombázások célpontjai újfent a Herszon megyében fekvő Nova Kahovka, illetve a Luhanszk megyében található Szvatove [Сватове] voltak.\n\n⚡️ RUSSIAN SHELLING ON SEP 20\n\n\n\n97 locations shelled, above the 7-day average of 78.\n\n\n\nI've improved the map so that it now has separate colors for 🟥 today, 🟨 yesterday and ⬛️ earlier shelling.\n\n\n\nVisit @DefMon3 for commentary.\n\n\n\n📈 for further analysis https://t.co/CdExwMB1x9 pic.twitter.com/HZFpNFUzPl — Ragnar Gudmundsson 🇮🇸🇺🇦 (@ragnarbjartur) September 20, 2022\n\nAz ukrán vezérkar arról tájékoztatott, hogy az oroszok új egységeket hoznak létre és készítenek fel a műveletben való részvételre. A Keleti Katonai Körzet 29. Összhaderőnemi Hadseregébe tartozó 36. gépesített dandárban akár négy zászlóaljat is létrehozhatnak – ezek személyi állományát a katonai képzőintézetek oktatói [sic!] adják. Azon célból, hogy azokat az Ukrajnában zajló háborúban vessék be, Szíriából kivonhatták a 98. Légideszant-hadosztály állományába tartozó 217. légideszant ezred alegységeit.\n\nDonetsk\n\nThe AFU repulsed attacks by the RU cannon fodder in the area of Marinka, Novomykhailivka and Pervomais'ke pic.twitter.com/67F6eIuN4b — Def Mon (@DefMon3) September 21, 2022\n\nAz ukrán Belügyminiszter szeptember 19-én arról tájékoztatott, hogy folytatják a Harkiv megye felszabadított területei feletti ellenőrzés kialakítását. Eddig ez 118 településen történt meg (ezekben körülbelül ötvenezer ember lakik). Új tömegsírokat tártak fel, a rendvédelmi szervek munkatársai pedig további 168 holttestet találtak (ezeken brutális kínzások nyomai találhatóak). Harkiv megye területén a Belügyminisztérium már 292 orosz bűncselekményről gyűjtött bizonyítékokat.\n\nMore Ukrainian demining/EOD efforts in recently liberated Izyum and Balakliya, Kharkiv Oblast. Per the Ukrainian SES, over 35 PFM-1 mines were removed. pic.twitter.com/7cZaGNYQLA — OSINTtechnical (@Osinttechnical) September 20, 2022\n\nUkrajna Fegyveres Erőinek Vezérkara szerint az Oroszországi Föderáció 58. Hadseregének parancsnoksága a Zaporizzsja irányában tevékenykedő egységek parancsnokait arra utasította, hogy mindenáron tartsák állásaikat. A Donyeck megyében, Torez [Чистякове] városának közelében található katonai gyakorlótéren kiképzőtábort hoztak létre az oroszországi börtönökből az ún. Donyecki Népköztársaság milíciájába tartozó egységek megerősítésére verbuvált elítélteknek. Ukrán hírszerzési adatok szerint Herszon megyében az oroszok aktívan készülnek fel a védekező műveletekre, s tovább építik ki a három védvonalat. Az ukrán fél kiemelte: a tartalékok feltöltése nem jelenti azt, hogy az oroszok a harcmezőn átvették volna a kezdeményezést.\n\nThis went unnoticed, but in the night russians again attacked the Zaporizhzhia nuclear power plant. They damaged one of the pipes which cool the reactors. ZNPP personnel manage to control the situation. The only way to deal w a terrorist is to *defeat* him #saveZNPP @VVoytsitska pic.twitter.com/bTad81Kv2N — Olena Halushka (@OlenaHalushka) September 21, 2022\n\nSzeptember 20-án az orosz Állami Duma a büntető törvénykönyvet módosító csomagot fogadott el. A változtatások további súlyosbító körülményeket vezet be, ha a bűncselekményt „mozgósítás vagy hadiállapot vagy háború idején” követik el. Abban az esetben, ha egy katona saját egységét önkényesen maximum 10 napra elhagyja, öt év szabadságvesztéssel büntethető, maximum 30 nap esetén hét évvel, harminc napot meghaladó esetben pedig maximális 10 évre nő a kiszabható büntetési tétel. Maximum 3 éves szabadságvesztéssel sújtható az, aki megtagadja a harctevékenységben való részvételt – s amennyiben ennek súlyos következménye van a harctevékenység folytatására, a büntetési tétel 10 évre emelkedik. A védelmi szférában megkötött állami szerződések feltételeinek megszegéséért és nem teljesítéséért maximum 10 év szabadságvesztés a kiszabható.\n\n🧵Russian MoD finally approves the wording of the stamp which is being stamped on military IDs of \"refuseniks\", soldiers who refuse to take part in a \"special military operation in Ukraine\". My source sent me a photo of his friend’s military ID with exactly the same stamp. pic.twitter.com/pSVvVKTrVS — Mark Krutov (@kromark) September 17, 2022\n\nMoszkva főpolgármestere, Szergej Szobjanin arról tájékoztatott, hogy a városi hatóságok a szaharovoi Migrációs Központban „létesítményt” alakítanak ki külföldieknek az orosz fegyveres erők állományába történő besorozására. Arról is biztosított, hogy a szerződéses szolgálatra jelentkező migránsoknak lehetőségük nyílik az orosz állampolgárság megszerzésére.\n\nMoscow mayor Sobyanin announces converting Russia's largest migration centre (Sakharovo) into a mobilisation centre where non-Russian nationals can enlist to fight in Ukraine\n\n\n\n(The Russian parliament has just approved a new citizenship law) pic.twitter.com/8o3h9lBulO — Max Fras (@maxfras) September 20, 2022\n\nA védelmi ipari komplexum fejlesztésének szentelt szeptember 20-i találkozó során Putyin elnök arra szólított fel, hogy a hadsereget „megsemmisítő eszközökkel” lássák el – illetve arra, hogy vessék vizsgálat alá az Ukrajnában elfogott nyugati fegyvereket. Azt is követelte: hajtsák végre azt a tervet, mely a védelmi szektorban teljes mértékben kiküszöbölné az importot, illetve lerövidítené a fegyvergyártás idejét.\n\nA series of simultaneous strikes in Kherson. ~30min ago\n\nNear the semiconductor plant (map photo-4).\n\nAnd also in the area of pontoon/ferry crossing near Antonovsky railway bridge.#Ukraine #Kherson pic.twitter.com/Uw2EZ1J5uE — Special Kherson Cat 🐈🇺🇦 (@bayraktar_1love) September 21, 2022\n\nAz OSW szakértőinek kommentárja:\n\nA részleges mozgósításról szóló rendelet minden, kötelező sorkatonai szolgálatra kötelezett orosz állampolgár de facto sorozását engedélyezi. A fiatal tisztek és tiszthelyettesek, illetve közkatonák esetében ez a 19–50 év közötti férfiakra vonatkozik, a (fő)tisztek és tábornoki rendfokozatban lévők esetében ebben a sorrendben 55 és 60 évet be nem töltőkre (az előírások lehetővé teszik a szerződéses katonai szolgálat meghosszabbítását a 65. életévig, a tábornoki rendfokozattal bírók esetében pedig 70 éves korig). Mindemiatt azt kell feltételeznünk, hogy Sojgu miniszter a katonai kiképzésen már túlesett, 300 000 fős állományra tervezett sorozásról szóló információi kizárólag a rendelet mostani értelmezését jelentik – a mozgósítást pedig, a hadsereg szükségeitől függően, a gyakorlatban szabadon kiterjeszthetik.\n\nAz oroszok háromszázezer sokkal több kiképzett tartalékossal rendelkeznek. Közel egy évtizede áll fenn az a helyzet, hogy az Oroszországi Föderáció Fegyveres Erőiben a katonai alapkiképzését évente kb. kétszázezer fő fejezi be, a Belügyminisztérium és az FSZB alá tartozó ún. egyéb hadseregek soraiban pedig további ötvenezer. A fentieken kívül az elmúlt években minden évben körülbelül hatvanezer főt hívtak be tartalékos kiképzésre (ennek időtartama két héttől két hónapig tart). Mindezek miatt Moszkvának a kiképzett állomány hiányával nincs problémája – azonban az állomány motiváltságának szintje továbbra is nyitott kérdés. Azt kell feltételeznünk, hogy a háromszázezer fő azon személyek száma, akiket viszonylag rövid idő alatt fel tudnak készíteni a harcra, és megfelelő módon fel tudják őket szerelni. Azt is érdemes megjegyezni, hogy Oroszország még mindig rendelkezik olyan nehézfegyverzet- és hadfelszerelés-tartalékokkal, melyek ezt lehetővé teszik.\n\nIT BEGINS: Nationwide protests have occurred following RU’s announcement of expanded mobilization. Arrests were made in Novosibirsk, a city with a population of 1.5M. Novosibirsk is the largest city & administrative centre of Novosibirsk Oblast & the RU Siberian Federal District. https://t.co/uNc9syxqfh — Chuck Pfarrer | Indications & Warnings | (@ChuckPfarrer) September 21, 2022\n\nA frontot két hónap alatt kell elérniük az első olyan egységeknek, melyek soraiban már az újonnan mozgósítottak is ott vannak. Azt kell azonban feltételeznünk, hogy ezen egységek felkészítésének szintje relatíve alacsony lesz – hasonlóan a katonai tapasztalat nélküli önkéntesekéhez, illetve a rövidtávú – maximum hat hónapos – szerződések alapján szolgáló katonákéval (e rövidtávú szerződéseket gyakran még az alapkiképzésük ideje alatt írják alá).\n\nA bejelentett mozgósítási terv végrehajtása a fronthelyzet jelentős, az agresszor számára előnyös megváltozásához járulhat hozzá. A Kreml lépését a Nyugatnak szóló kihívásként is lehet értelmezni. Ugyanabban az időablakban, amikor az oroszok új egységeket szándékoznak harcba vetni, a Kijevet támogató országoknak az ukrán Fegyveres Erőknek szánt katonai támogatást nem pusztán fenn kell tartaniuk, hanem számottevően növelniük kell.\n\nUkranian artillery forces managed to break a British-donated L119 105 mm towed howitzer from overuse. pic.twitter.com/9FI0GkUYhX — OSINTtechnical (@Osinttechnical) September 19, 2022\n\nA mozgósítás, illetve az [orosz] btk. megváltoztatásának bejelentése megerősíti, hogy a Kreml Oroszországban nem bejelentett hadiállapotot vezet be. Ez azt is jelzi, hogy a hadseregben súlyos problémák vannak a fegyelem fenntartásával. A büntetések célja, hogy eltántorítsák a katonákat a szolgálat alóli kibújásra tett kísérlettől, vagy attól, hogy megtagadják a harcban való részvételt. A védelmi iparral kötött szerződések teljesítésével összefüggő bűncselekményekkel javasolt kriminalizálása a korrupciós elleni fellépésre tett kísérlet. A büntetőjogi szabályozás szigorítása az orosz hatóságok tipikus válaszlépése: a represszió fokozását a társadalom irányítása hatékony eszközének tartják.\n\nDRAFT EVASION: Sotiri Dimpinoudis @sotiridi now reports that the line of Russian cars attempting to enter Finland is now 35 kilometers long, and lengthening by the hour. https://t.co/xvxnyAerNX — Chuck Pfarrer | Indications & Warnings | (@ChuckPfarrer) September 21, 2022\n\nAz annexiós népszavazások bejelentésére reagálva Kijev határozott, egyben higgadt álláspontot vett fel: azok érvénytelenek lesznek, a megszállt területek az Oroszországi Föderáció új szövetségi alanyként való elismerése az ukrán állam számára pedig semmilyen jogi következménnyel nem jár majd. Kijev nem enged annak a zsarolásnak sem, mely szerint a harc annektált megyékben törtnő folytatását a Kreml Oroszország elleni közvetlen támadásnak ismeri el – s a konfliktus eszkalálódásával jár. Társadalmi szempontból az annexió kizárólag az Ukrajnában jelenlévő oroszellenes hozzáállást radikalizálja, a harcok folytatását illető motiváltságra azonban nincs negatív hatással. Mindezeken túl az annektálandó területeken erősebb lesz a diverzánsaktivitás – ez nem pusztán a „népszavazási” procedúrát zavarhatja meg, hanem a megszálló közigazgatás teljes működését. Nemzetközi szempontból az annexió megkönnyíti az ukrán hatóságoknak, hogy fokozzák tevékenységüket a Moszkva elleni vádak fenntartására (ezek szerint az [orosz fél] „támadó háború”-t folytat), illetve azt a lobbitevékenységet, mely Oroszországot terrorizmust támogató államként akarja elismertetni.\n\nRussian-appointed clowns in the Kherson region said they plan to hold a “referendum” on joining Russia from September 23-27 pic.twitter.com/zh2VA8e4ke — Special Kherson Cat 🐈🇺🇦 (@bayraktar_1love) September 20, 2022\n\nAz OSW-elemzések magyar fordításai április 25-től kizárólag a Válasz Online felületén jelennek meg. Az erről szóló információkat itt olvashatja, a háború kitörése óta kiadott elemzések magyar változatát pedig itt találja.\n\nNyitókép: A rendőrök őrizetbe vesznek egy férfit Moszkvában 2022. szeptember 21-én, miután a Vlagyimir Putyin elnök által bejelentett részleges mozgósítás ellen tiltakozott. (Fotó: Alexander Nemenov / AFP)\n\nEz a cikk nem készülhetett volna el olvasóink nélkül. Legyen támogatónk a Donably-n, az új, biztonságos, magyar fejlesztésű előfizetési platformon. Paypal, utalás és más lehetőségek itt >>>",
    "Gazdaság: Tényleg nekünk fájnak jobban az oroszok elleni szankciók?": "Bár sokan bíztak abban, hogy az orosz gazdaság egyből megroppan az Ukrajna elleni háború nyomán elrendelt nyugati szankciók miatt, ez nem történt meg. Ugyanakkor az sem igaz, hogy ezek az intézkedések nem érnek semmit sem. Próbálunk igazat tenni abban, kinek is fájnak jobban a szankciók.\n\nAz Oroszország elleni szankciók felülvizsgálatára novemberben lesz érdemi politikai lehetőség, és mindent meg kell tenni, hogy Európa ezeket a szankciókat legkésőbb az év végén visszavonja\n\n– mondta Orbán Viktor a Magyar Nemzet tudósítása szerint a Fidesz–KDNP frakcióülésén Balatonalmádiban.\n\nA miniszterelnök szerint ugyanis, ha megszűnnének a szankciók, akkor az árak rögtön megfeleződnének, Európa gazdasága újra erőre kapna, és el tudná kerülni a fenyegető recessziót, és amúgy is, „az uniós bürokraták nem ezt ígérték. Azt ígérték, hogy ezek a szankciók Oroszországnak fognak fájni, nem az európai embereknek. Azóta kiderült, a bevezetett szankciók több kárt okoznak Európának, mint Oroszországnak”.\n\n© AFP / John Thys\n\nEzzel Orbán ismét elővette a Fidesz régóta hangoztatott üzenetét, miszerint az orosz gazdaságnak szinte meg se kottyannak a nyugati szankciók. És ilyenkor lehet mondani, hogy február 24-én, amikor kitört a háború 91,9 rubelt kellett fizetni egy euróért, ma meg már csak nagyjából 60-at. Vagy hogy az orosz állam olaj- és gázbevételei sosem látott rekordokat döntöttek a nyáron, amire jó bizonyíték az is, hogy a Gazprom az idei első félévben több mint 16 ezer milliárd forint nyereséget termelt, amelynek mintegy fele közvetlenül is az államkasszában landol.\n\nÁm egyelőre elvész a magyar miniszterelnök hangja, hiszen az EU nemhogy a visszavonáson, hanem inkább azon dolgozik, hogy újabb szankciós csomagot fogadjon el. „Készek vagyunk további gazdasági terheket róni Oroszországra, valamint az Oroszországon belüli és kívüli magánszemélyekre és entitásokra, akik politikailag vagy gazdaságilag támogatják őket. Ezenkívül további exportellenőrzést fogunk javasolni a polgári technológia tekintetében, amint Oroszország átáll a teljes háborús gazdaságra” – fogalmazott egyértelműen pár napja a Ursula von der Leyen, az Európai Bizottság vezetője a CNN-nek.\n\nAmennyiben ezt is megszavazza az EU – köztük a magyar kormány is, ahogyan eddig is tette, eltérően a szankcióellenes üzeneteitől – úgy az új csomag lesz a kilencedik, amely a moszkvai vezetés vagy az orosz gazdaság ellen irányul. Az ellen a moszkvai vezetés ellen, amely a Krím megszállása, azaz 2014 óta tudatosan készült arra, hogy Ukrajna tervezett lerohanása miatt szembe kell néznie ezekkel a szankciókkal. Például a háború megindulásakor minden eddiginél magasabb, több mint 630 milliárd dollár volt az orosz jegybank tartaléka, de hoztak új szabályokat is, amelyek megtiltották, hogy külföldi gazdasági szereplők értékesítsék az orosz vállalatokban lévő részvényeiket vagy akár államkötvényeiket, de azt is, hogy a lakosság devizára váltsa át a rubeljét vagy hozzáférjen devizában parkoltatott tartalékaihoz.\n\nDöntöttek arról is, hogy az orosz vállalatoknak exportbevételeik 80 százalékát rubelre kell váltaniuk, illetve a háború során hoztak olyan intézkedést is, hogy az olajszállítmányokért rubelben kérik a pénzt. Pontosabban a vevők hozzanak létre egy számlát a Gazprombanknál, amely átváltja a beérkező devizát rubelre és úgy számolja el. Mindezzel az oroszok elérték, hogy miközben rubeleladók nincsen a piacon, van egy folyamatos rubelkereslet. Márpedig, ha valami iránt van kereslet, akkor az erősödik, ami meg is magyarázza, miért is a rubel az idei év legjobban teljesítő devizája.\n\n© AFP / Ramil Sitdikov\n\nA Világbank augusztus végén, orosz gazdasággal foglalkozó jelentésében arra is felhívja a figyelmet, hogy az elszálló energiaárak miatti bevételnövekedés – és persze az elszálló árak – miatt Vlagyimir Putyin azt is megtehette, hogy 10 százalékkal növelje a nyugdíjakat és a minimálbért, míg a kifejezetten nagy foglalkoztató Sberbank és a Gazprom is növelte a dolgozók fizetését. A foglalkoztatottságra sem lehet panasz, a 3,9 százalékos munkanélküliség 1992 óta a legalacsonyabb.\n\nA politika és a hatékonyság\n\nAz Economist szerint, ha szankciókról beszélünk, akkor nem árt több részre bontani azokat. Vannak például, amelyek nagyon jól hangzanak, de igazi hasznuk nem sok van. Ilyen például az, amit az orosz oligarchák ellen hoztak: eddig közel 1500 üzletember került fel nyugati szankciós listára, ők azok, akik nem tudnak nyugati országokba utazni, róluk olvasunk, amikor jachtlefoglalásokról ír a sajtó, de említhetnénk Roman Abramovicsot is, aki kénytelen volt eladni kedvenc játékszerét, a Chelsea futballklubot.\n\nRáadásul a lap szerint a Nyugat által célzott személyek többsége kicsúszik a rá kivetett hálóból: Anders Aslund, az orosz és az ukrán kormány egykori tanácsadója úgy számol, hogy a papíron zárolt 400 milliárd dollárnyi offshore vagyonból eddig mindössze 50 milliárd dollárt fagyasztottak be. Az oligarchákat sem ejtették a fejük tetejére, vagyonuk tetemes részét a Kajmán-szigeteken és más hasonló offshore-paradicsomokban hozták létre, úgy, hogy sok esetben akár 30 cégen át ívelőt céghálót sem voltak restek felépíteni. És ugye azért Abramovics is kapott mintegy 5 milliárd eurót a Chelsea-ért.\n\nAz Economist szerint az is nehezíti a szankciók érvényesítését, hogy a vagyontárgyak lefoglalását a svájci vagyonkezelőktől a Saint Tropez-i kikötők hatóságáig olyan magánkezelőkre bízzák, amelyeknek - a hatóságokkal ellentétben - gyakran nemcsak eszközeik, de hajlandóságuk sincs arra, hogy a megfelelő mélységig megvizsgálják az egyes ügyeket. És bár a nagyobb bankok nem hajtják végre azokat az utalásokat, amelyeket orosz cégek kérnek tőlük, a kisebb fintech- és kriptocégek nem ennyire finnyásak, náluk továbbra is tudnak üzletelni az oroszok. Az ilyen típusú szankciók hatékonyságát jól mutatja az is, hogy az USA nemrég megrótta Svájcot és az Egyesült Arab Emírségeket, mondván nem tesznek eleget a szankciókat megszegők leleplezése érdekében.\n\nDe akkor tényleg nem érnek semmit a szankciók?\n\nEz azért nem így van. Az Európa Bizottság nemrég például a Facebook-oldalán konkrét számokkal üzent azoknak, akik szerint nem hatnak az uniós szankciók.\n\nEszerint az orosz gazdaság idén 11,2 százalékkal fog visszaesni, 8,5 százalékkal esik a lakossági fogyasztás, illetve az ország elvesztette az GDP 40 százalékát előállító vállalatokat. Kiemelték azt is, hogy az orosz bankszektor 75 százalékát már érintik a szankciók és a jegybank tartalékainak felét sikerült már elérhetetlenné tenni az oroszok számára, illetve azt is, hogy az IT-felszereléseknél mintegy harmadával csökkent az import és az export.\n\nEz utóbbit, bár lehet, hogy elsőre nem tűnik annyira fontosnak, nem hiába emelte ki az EU: ezáltal Oroszország ugyanis nem jut hozzá se technológiákhoz, se alkatrészekhez, amelyek elengedhetetlenek ahhoz, hogy piacképes árukat tudjon az ország előállítani. Hogy egy egészen kézenfekvő példát mondjunk: amikor Putyin bejelentette a mozgósításokat, fiatalok ezrei indultak repülővel külföldre. Nos, ők örülhetnek, hogy most még el tudtak indulni, ugyanis a légiipar a szankciók által egyik legjobban érintett szektor, hiszen alkatrészek hiányában a repülőgépek szervizelésének elmaradása rövid időn belül látható hatásokkal jár.\n\nAlkatrészek nélkül az autóipar sem tud működni, az ország legnagyobb gyártója, az Avtovaz is csökkentette a termelést, sőt több dolgozójának az „önkéntes elbocsátást” is felkínálta lehetőségként. És persze ne feledjük, hogy a több száz Oroszországot elhagyó nyugati vállalat között ott vannak az autóipar jeles képviselői is, így az orosz autógyártás 89 százalékkal esett vissza az egy évvel korábbihoz képest. De amit gyártanak, abban sincs köszönet: az orosz állam azért, hogy ne álljon teljesen a földbe az iparág, engedélyezte a légzsák és blokkolásgátló nélküli autók gyártását.\n\nA fejlesztéseket az is nehezíti, hogy az Oroszországba irányuló globális chipexport 90 százalékkal csökkent a tavalyi évhez képest, ami miatt nemcsak az orosz 5G-hálózat kiépítése állt le is, de akadozik az új bankkártyák gyártása is. Ez a kettő persze kiugró statisztika, de az orosz ipar egésze előtt nehézségek tornyosulnak. A moszkvai metró egyik német beszállítója például úgy számol, hogy ha leállna a szervizeléssel, a hálózat egy hónapon belül megszakadna, három hónap múlva pedig megbénulna.\n\nÉs bár Kína segíthetne is akár Putyinnak, az ázsiai óriás sokkal inkább függ a Nyugattól annál, minthogy azt az olcsó olajért megérné kockáztatni. Ezt amúgy kiválóan példáz az, hogy még az amerikai szankcióktól rendkívüli módon sújtott Huawei is visszafogta kapcsolatait Oroszországgal.\n\nEzek pedig mind olyan hatások, amelyek egyből nem jelennek meg a mindennapi életben, de hosszú távon teljesen aláássák az orosz gazdaság versenyképességét, és elkerülhetetlenül lefelé tartó spirálba taszítják. Mindez akkor is így van, ha igaz az a sokszor hangoztatott tény, hogy az orosz gazdaság az átlagnál kevésbé volt beágyazódva a globális gazdaságba. Ahogyan arra az Economist elemzése is felhívja a figyelmet, még a legsikeresebb szankcióknak, mint amelyekkel Líbiát kényszerítették arra, hogy lemondjon a nukleáris fegyverek fejlesztéséről, évek kellettek, mire elérték a hatásukat. De elérték.\n\nHasonlóan hosszú távú terv a leválás az orosz olajról: a háború előtt az Erópai Unió 2,9 millió hordó olajat vásárolt az oroszoktól, ez júliusra 2,4 millióra esett, a különbözetet India és Kína nagyrészt megvásárolja. Hogy a Kreml rávegye őket, hogy a hagyományos partnerek helyett tőlük vásároljanak, jelentős árengedményt adott, ám a drágulás miatt az ár így is magasabb, mint a háború kitörése előtt. És hogy miért csak ennyit esett? Már május eleji uniós terv is úgy szólt, hogy fél éven belül kell teljesen be szüntetni az orosz olaj vásárlását, a hónap végére összejövő megállapodásba többek közt a magyar tiltakozás miatt már bekerült az is, hogy a csővezetéken szállított nyersolajra nem terjed ki a tilalom, ám az év végére így 90 százalékkal fogják csökkenteni az Oroszországból az Európai Unióba irányuló olajkereskedelmet.\n\n© Túry Gergely\n\nA gáznál egyelőre nincsenek szankciók, ám a Gazprom jelentése szerint így is harmadával kevesebb gázt szállítanak Európába, kitermelésük pedig 15 százalékkal csökkent január-augusztusban az egy évvel korábbihoz képest.\n\nOroszország energiabevételei a szép nyári számok után augusztusra lassan, de csökkennek: az olaj- és gázbevételek az orosz pénzügyminisztérium szeptember közepi adatai szerint úgy estek 18 százalékkal az év első nyolc hónapjában, hogy közben mindkét termék ára megugrott, ami azt is mutatja, hogy az oroszok már most sem tudnak minden kieső terméket eladni külföldön. Az orosz pénzügyminisztérium adatai szerint az energián túli bevételek sem alakultak jól, azok ugyanis 37 százalékkal zuhantak.\n\nHa az EU végrehajtja a tervét és tényleg sikerül leválnia az orosz olajról, azt a mennyiséget már sokkal nehezebb lesz máshova eladni. És a szankciók okozta nehézségek itt is megjelennek: az olajszállítási piacot uraló uniós és brit biztosítók nem szolgálhatják ki az orosz rakományt szállító tartályhajókat. Ez pedig komoly gondot jelenthet, hiszen sok kikötő és fontos szállítási útvonalon fekvő csatorna nem engedheti át a hajókat, ha azok nem fedezik az olajszennyezés kockázatát. Ezek és amiatt, mert a nyugati technológia nem áll rendelkezésre, könnyen elképzelhető, hogy Oroszországnak az év végéig legalább 1,1 millió hordóval csökkentenie kell az olajtermelését, ahogy a gáztermelést sem tudják bővíteni, sőt mivel csak az olajat lehet hajót szállítani, a gázexport keletre irányításához teljesen új vezetékek kellenének. Ez pedig nemcsak rendkívül drága, de időigényes beruházást igényel.\n\nA nagy kérdés, hogy az EU mennyire képes beleállni ebbe. Egyes árukereskedők ugyanis úgy vélik, hogy a hideg téli meghátrálásra kényszerítheti Európát, de ha nem is, ilyen árendegedmények mellett mindig lesznek vevők az orosz olajra. Itt jönne be az unió új terve, hogy ársapkát szabjanak az olaj árára, ám egyelőre – minő meglepetés, a magyar kormány tiltakozása miatt is – kétséges, hogy mikorra valósulhat meg.\n\nVisszatérve az előbb említett Economist-elemzésre, az az orosz bankok ellen hozott intézkedéseket – pl. kizárás a 11 ezer bank által használt SWIFT-rendszerből, a dollárutalások letiltása, bankkötvények vásárlásának tilalma - például kifejezetten hatásosnak mondja, példaként említve Indiát, amely ugyan az orosz olaj egyik fő vásárlója lett az orosz támadás óta, de még mindig küzd azzal a problémával, hogyan tudná a számlát rúpiában kifizetni.\n\nAz orosz jegybank tartalékainak befagyasztása, illetve a rubel védelme érdekében az orosz jegybank a támadás megindításakor 9,5-ről 20 százalékra emelte az alapkamatot, amivel jelentősen csökkentette a hitelfelvételi lehetőségeket, és visszafogta nemcsak a lakosság, hanem a céges költéseket is. Bár azóta 7,5 százalékra lecsökkentették az alapkamatot, vélhetően ez sem lesz elég az infláció megállításához.\n\nÉs itt térjük át a hétköznapi életre: Oroszországban az EU prognózisa szerint jelenleg 22 százalékos a fogyasztói árak inflációja – igaz, az orosz jegybank ennél lényegesen alacsonyabbat, 11-13 százalékot mond –, ráadásul leginkább az alapvető élelmiszerek ára nő, de az olyan termékek ára is elszállt, amik nélkülözhetetlenek a mindennapi élethez. Összességében a szakértők becslései szerint a lakosság által leginkább fogyasztott cikkek ára 30 százalékkal nőtt. Ne feledjük azt sem, hogy nagy nyugati céges kivonulás miatt az oroszok már biztosan nem vesznek bútort az IKEA-ban, nem vesznek ruhát a H&M-ben, nem kapnak kapszulát a Nespresso kávéfőzőhöz, nem ehetnek a McDonald’s-ban – hogy csak néhány példát említsünk. Igaz, meki helyett van \"Vkuszno i Tocska\" azaz, \"Finom és pont\" és bár néha nincs sült krumpli, néha penészes a hús, azért mégiscsak lehet hamburgert kapni. És hát a Coca-Cola se ugyanaz már, ugye:\n\nSince Coca Cola company withdrew from the Russian market after the invasion of Ukraine, a Russian company took over the buildings, equipment and has started making :\n\n\n\nCool Cola = Coca-Cola\n\nFancy = Fanta\n\nStreet = Sprite pic.twitter.com/pbhsb91elg — Wall Street Silver (@WallStreetSilv) September 22, 2022\n\nPersze lehet mondani, hogy ki akarna kólát inni, ki akarna gyorskaját enni, esetleg fast fashion-láncban ruhát venni, de azért nem nehéz belátni, hogyha egy piacról a szolgáltatók nagy része kivonul, akkor a helyettük hirtelen beugró cégek termékei nem feltétlenül hozzák ugyanazt a minőséget – amiért ráadásul sok esetben több pénzt kérnek. A helyzetet az sem segíti, hogy a VTsIOM állami közvélemény-kutató cég felmérése szerint február közepén az oroszok 64 százalékának nem volt semmilyen megtakarítása, ez a szám pedig aligha csökkent azóta. Ezen nem segít, hogy az orosz statisztikai hivatal szerint a reálbérek csak májusban 6,1 százalékkal csökkentek éves szinten az előző havi 7,2 százalékos csökkenés után.\n\nInnentől pedig mindenkinek a saját belátására bízzuk, hogy kinek fájnak jobban a szankciók: az Európai Uniónak vagy Oroszországnak.",
    "Blinken: az Egyesült Államoknak van terve, ha Oroszország nukleáris fegyvert vet be": "Joe Biden amerikai elnök kormányának van egy terve arra, hogyan reagáljon egy feltételezett orosz nukleáris fegyverhasználatra, de nem fogja nyilvánosságra hozni annak részleteit – közölte Antony Blinken külügyminiszter.\n\nHa Oroszország atomfegyvereket vetne be a csatatéren, “a következmények szörnyűek lennének, és ezt világossá tettük” – mondta Blinken a CBS News “60 Minutes” című műsorának vasárnap adott interjújában. Elmondta, hogy ezt az üzenetet nyilvánosan és bizalmasan is közölték az orosz vezetéssel.\n\n“Nem fogok belemenni abba, hogy mik lennének a következmények. A nukleáris fegyverek bármilyen bevetése katasztrofális következményekkel járna természetesen az azt használó országra, de sok más országra is” – figyelmeztetett.\n\nBlinken Vlagyimir Putyin orosz elnök múlt heti kijelentéseit kommentálta, aki azzal vádolta az Egyesült Államokat és szövetségeseit, hogy Oroszország felosztására törekszenek, és kijelentette, hogy Moszkva minden rendelkezésére álló eszközt be fog vetni ennek megakadályozására.\n\nBiden erre reagálva közölte Putyinnal, hogy ne használjon atomfegyvereket, és nem részletezett következményekre figyelmeztetett, ha ilyen csapásra kerülne sor. Blinken kijelentette, hogy kormányának van terve egy ilyen forgatókönyvre.\n\nBlinken arra is felszólította Oroszországot, hogy a csapatok Ukrajnából való kivonásával akadályozza meg a további eszkalációt, mondván: “Ha Oroszország abbahagyja a harcot, a háború véget ér. Ha Ukrajna abbahagyja a harcot, Ukrajna véget ér”.\n\nA nyugati országok továbbra is fegyvereket szállítanak Ukrajnának, szükséges intézkedésnek nevezve, hogy Kijevnek segítsenek legyőzni az orosz erőket a harctéren. Washington a válságban Moszkva stratégiai vereségét hirdette meg célként.\n\nPutyin múlt heti beszédében azt mondta, hogy az orosz erők “az egész nyugati katonai gépezet” ellen harcolnak Ukrajnában."
}