{
    "Kína építi meg Indonézia legnagyobb vízerőművét": "Az állami kézben lévő kínai cég, a PowerChina helyi leányvállalata 9 gigawattos vízerőművet épít Borneó szigetének indonéziai részén, az 576 km hosszú Kayan-folyón, Észak-Kalimantan tartományban – írja a Nikkei Asia. A projekt az Övezet és út kezdeményezés része.\n\nFotó: Anton Raharjo / AFP\n\nA Kayan-vízerőmű öt gátból áll majd, amelyek együttesen 9 gigawattot termelnek. A beruházás 17 milliárd dollárba kerül, és a tervek szerint 2035-re lesz teljesen üzemképes.\n\nElkészülése után ez lesz délkelet-ázsia legnagyobb vízerőműve.\n\nAz első gát, a 900 megawatt kapacitású Kayan 1. várhatóan 2026-ban kezdi meg a működését. Az utolsó, a tervek szerint megépülő gát lesz a legnagyobb teljesítményű: a Kayan 5. több mint 3 gigawattot fog termelni.\n\nA projektet végző vállalat vezetője szerint a munkálatokat a régió nehéz terepviszonyai, a rossz alap-infrastruktúra és a bürokratikus akadályok hátráltatják. Nincs mód a helyszínek közúti megközelítésére, ezért a cég kénytelen a nehézgépeket folyami uszályokon szállítani a Kayan-folyón, illetve a helyszínhez vezető utakat építeni.\n\nCsak az engedélyek beszerzése tíz évbe telt, mivel az építkezések eredetileg Kelet-Kalimantánban kezdődtek, de a terület elszakadt a tartománytól, és Észak-Kalimantan néven hozott létre új régiót.\n\nA projekt most végre felgyorsult, mivel a koronavírus okozta korlátozások enyhültek, továbbá Indonézia tavaly ígéretet tett arra, hogy 2060-ra karbonmentes társadalommá válik.\n\nFotó: Anton Raharjo / AFP\n\nA délkelet-ázsiai ország kormánya nagy reményeket fűz Észak-Kalimantánhoz. A tartományon keresztül haladó folyók akár 23 gigawatt villamos energiát is termelhetnének a helyi tisztviselők szerint, ami tiszta energiát biztosítana egy olyan ország számára, amely nagymértékben függ a szénenergiától. Indonézia célja, hogy ipari országgá váljon, ezért a tartományban több beruházás is zajlik.\n\nÚj főváros, zöldprojektek\n\nÉszak-Kalimantánban, egy tengerparti területen 16 ezer hektáros zöld ipari parkot hozott létre a kormány, amely a jövőben 30 ezer hektárra fog bővülni. Az alapkőletételre tavaly decemberben került sor.\n\nAz ide költöző vállalatok 2026-ban kezdik meg működésüket, energiaigényüket a Kayan 1. gát fogja fedezni.\n\nA jövőben kikötőt és naperőművet is építenek az ipari parkhoz. Kelet-Kalimantanban pedig Indonézia új fővárosát, Nusantarát építik fel, amelynek becsült költsége mintegy 31 milliárd dollár.\n\nAz áthelyezés oka, hogy Jakarta tengerhez közeli, mocsaras területen fekszik, és a talajvíz kitermelése miatt a város évtizedek óta süllyed.\n\nSzakértők szerint 2050-re teljesen el is süllyedhet. Ehhez jön hozzá, hogy a település túlzsúfoltságtól, légszennyezéstől, valamint árvizektől szenved, míg az új fővárost nem fenyegetik ezek a veszélyek. A tervek szerint Nusantara felavatására 2024 augusztusában kerül sor. Az erről szóló törvényt 2022. januárban fogadta el az indonéz parlament, de már évek óta készül rá a délkelet-ázsiai ország.",
    "A borneói esőerdő közepén, a semmiből épül fel Indonézia új fővárosa": "A tervek szerint 2045-re akár 1,9 millió ember is élhet abban metropoliszban, amit a borneói esőerdő közepén, a semmiből építenek fel.\n\nJáva szigetéhez képest az új hely akár ideálisnak is tűnhet: a közelben nincs vulkán, se földrengések vagy cunamik. Sőt, a tervek szerint Nusantara egy zöld, intelligens és globális város lesz. A bennszülöttek szerint azonban ők és az érintetlen természet a projekt vesztesei, állításuk szerint a kormány kisemmizné és elkergetné őket.\n\nEz az anyag a Deutsche Welle és a 444 együttműködésében jelent meg.",
    "Földrengés történt az indonéziai Pápuán": "A Richter-skála szerint 6,2-es erősségű földrengés rázta meg szombaton az indonéziai Pápuát, szökőárat azonban nem okozott, riasztást nem adtak ki – közölte az ország geofizikai hivatala (BMKG).\n\nA földrengés körülbelül 262 kilométer távolságban történt a kelet felé fekvő indonéziai Biaktól – tette hozzá a hivatal. Az esetleg okozott károkról vagy áldozatokról egyelőre nem érkezett információ.\n\nNem sokkal korábban 6,1-es, 5,9-es és 5,5-ös erősségű földrengések rázták meg ugyanazt a területet. Indonéziában gyakoriak a földrengések, mert a „csendes-óceáni tűzgyűrűn” terül el, ahol a földkéreg különböző tektonikus lemezei találkoznak – írja a Reuters.",
    "Számos ország vásárolna a félelmetes török Bayraktar drónokból": "Törökország hétfőn közölte, hogy Malajzia és Indonézia élénk érdeklődést mutatott fegyveres drónok vásárlása iránt a török Baykar védelmi cégtől, amely több országnak is szállított már fegyvereket drónok harctéri sikerei után.\n\nSzámos ázsiai ország, különösen Malajzia és Indonézia nagy érdeklődést mutat védelmi ipari termékeink iránt. A megállapodások aláírása már folyamatban is van\n\n- mondta Mevlut Cavusoglu török külügyminiszter egy tokiói sajtótájékoztatón.\n\nLegszívesebben Japán drónok iránti igényét is kielégítenénk\n\n- tette hozzá a miniszter, aki a volt miniszterelnök, Abe Sinzó temetésére érkezett Japánba.\n\nA Reuters beszámolója szerint ugrásszerűen megnőtt a török drónok iránti nemzetközi kereslet a szíriai, ukrajnai és líbiai konfliktusokban nyújtott teljesítményük után.\n\nA címlapkép forrása: Getty Images",
    "Állítják, Putyin hatalmas kedvezményt ajánlott: újabb ország csaphat rá az olcsó orosz olajra": "Joko Widodo indonéz elnök fontolgatja, hogy csatlakozik Indiához és Kínához, és orosz olajat vásárol, hogy ellensúlyozza az emelkedő energiaköltségek növekvő nyomását - írta meg a Reuters.\n\nMindig figyelemmel kísérjük az összes lehetőséget. Ha van olyan ország, ami jobb árat kínál természetes, hogy tőlük veszünk\n\n- mondta Widodo, amikor arról kérdezték, hogy Indonézia vásárolna-e olajat Oroszországtól.\n\nAz év elején Widodo 30 százalékkal megemelte az üzemanyagárakat az országban. Az áremelésre az elszálló költségvetés miatt volt szükség, ami hatalmas tiltakozásokat váltott ki a 270 milliós ország egész területén.\n\nA G7-országok által megállapított felső határ feletti áron történő orosz nyersolajvásárlással Indonézia az Egyesült Államok szankcióit kockáztatja.\n\nAugusztusban Sandiaga Uno idegenforgalmi miniszter azt mondta, hogy Indonéziának 30 százalékos kedvezménnyel ajánlották fel az orosz nyersolajat.\n\nEzt követően a Pertamina indonéz olajipari vállalata közölte, hogy felülvizsgálja az orosz olaj vásárlásának kockázatait.\n\nDélkelet-Ázsia legnagyobb gazdaságában, Indonéziában augusztusban 4,69 százalékos volt az éves inflációs ráta, ami meghaladja a jegybank 2-4 százalékos célsávját.\n\nCímlapkép forrása: Getty Images",
    "Elképesztő szenzáció: évezredek óta kihaltnak hitt ősi emberfaj élhet Indonézia sűrű erdőségeiben": "Egy professzor szerint ideje lenne felkutatni őket.\n\nAz Indonéziához tartozó Flores sziget Jávától keletre helyezkedik el, és 15 ezer négyzetkilométeres kiterjedésével nagyjából akkora, még három magyarországi megye. Nem csoda, hogy kutatók szerint meglehetősen különös titkokat rejthet.\n\nFloresen mintegy 1,8 millió ember lakik, mivel azonban egy részét sűrű, megközelíthetetlen erdőségek borítják, még ma sem teljesen nyitott könyv számunkra. A modern ember megérkezéséig a Homo floresiensis élt itt, egy ősi pigmeus (alacsony termetű) faj.\n\nA floresi embereket a Gyűrűk Ura óta hobbitoknak is nevezték, az emberfélék családjának egy feltételezett és kihalt fajára a kis növés, illetve a Homo sapiensnél kisebb agy volt jellemző, ugyanakkor sokáig élhetett a modern ember mellett, azzal egyidőben.\n\nAz első csontvázat 2003-ban fedezték fel egy barlangban, és a korát 18 ezer évre becsülték. Később további fosszíliákra is rábukkantak, azok pedig legalább 9400 esztendősek voltak, de akadt köztük 13 ezer éves is.\n\nAz antropológusok szerint akár még napjainkban is elképzelhető, hogy Floresen egy felfedezetlen emberfaj él a bejárhatatlan erdőségekben. Gregory Forth nyugalmazott professzor úgy gondolja, hogy a Homo floresiensis maradhatott fenn mostanáig, ami egyértelműen óriási szenzáció lenne.\n\nA szakember mindezt arra alapozza, hogy a környékbeliek folyamatosan beszámolnak egyfajta „majomemberekről”, ám ezt a tudomány teljesen figyelmen kívül hagyja, csupán legendának tartja, pedig páratlan lehetőség nyílhatna egy ősi emberfaj tanulmányozására a maga hús-vér valójában.\n\nA professzor szerint nem lenne szokatlan, ha a primitív Homo floresiensis tagjai lényegében állatokká fejlődtek volna vissza, alkalmazkodva a környezeti feltételekhez. A helyiek is arról mesélnek, hogy a „majomemberek” egyszerű nyelvet, valamint kezdetleges technológiát használnak, és már csak külső megjelenésükben hasonlítanak hozzánk.\n\nFotó: Profimedia\n\nBorítókép: Profimedia",
    "Hadat üzen a dollárnak néhány ázsiai \"tigris\"": "A Portfolio.hu a Finextrára hivatkozva azt írja, az ASEAN országainak szélesebb körű pénzügyi összekapcsolása részeként Indonézia és Szingapúr központi bankjai megkezdték a két ország közötti, határokon átnyúló QR fizetési kapcsolat kiépítését 2023 második felében. Ehhez az indonéz QRIS és a szingapúri NETS QR szabványt kell összehangolni ahhoz, hogy a két országban teljesen azonos módon lehessen fizetni.\n\nA fejlesztéstől a turizmus növekedését várják, illetve az átjárás könnyebbé válását a két ország között, amely már így is milliós nagyságrendű évente.\n\nA fizetőeszközöket is közelítik egymáshoz, ezzel pedig a dollártól való függőséget csökkenthetik majd, illetve az ASEAN országokon belüli pozíciót erősíthetik.\n\nEz a kapcsolat Indonézia és Thaiföld között már létrejött, a Fülöp szigetek és Malajzia pedig szintén kész az integrációra.\n\nNyitókép: pixabay",
    "Elképesztő erdőirtáshoz vezetett a bányászat Délkelet-Ázsiában": "Egy friss tanulmány szerint az elmúlt két évtizedben az ipari bányászat által okozott trópusi erdőirtás több mint fele Indonéziában történt. Ezzel az országban globálisan is példátlan mennyiségű erdőterületet pusztítottak el.\n\nEgy friss tanulmány szerint Indonéziában az ipari bányászat példátlan pusztítást végzett a trópusi erdőterületeken. A Proceedings of the National Academy of Sciences című tudományos folyóiratban közreadott kutatás 26 országra összpontosítva vizsgálta az ipari bányászat és az erdőirtások közti összefüggéseket 2000 és 2019 között – írja a Mining.com.\n\nA kutatók arra jutottak, hogy mindössze négy ország (Indonézia, Brazília, Ghána és Suriname) felelős az ipari bányászat miatt bekövetkezett erdőveszteségek 80 százalékáért.\n\nIndonéziában, a vizsgált időszakban, 1901 négyzetkilométernyi erdőt vágtak ki, hogy helyet biztosítsanak az ipari bányászat számára. Összevetésképpen, ez háromszor nagyobb, mint a főváros (Jakarta) területe. Az erdőirtások fő hajtóereje a Borneó szigetén található szénbányák bővítése volt.\n\nBrazíliában a vasérc és az arany, Ghánában és Suriname-ban pedig a bauxit és az arany bányászata volt az erdőpusztítások fő motorja.\n\nAz elemzők kiemelték, hogy az ipari bányászat miatt bekövetkező erdőpusztulás az összes erdőirtásnak csupán kis hányadát tesz ki, és az erdőirtások Indonéziában, Brazíliában és Ghánában 2010 és 2014 között érték el a tetőpontot. A szerzők hozzátették azonban, hogy az elektromos járművek gyártásához szükséges fémek iránti növekvő kereslet új kockázatot jelent.\n\nA Kongói Demokratikus Köztársaságban például a kobaltban gazdag erdőterületek már most erős nyomás alá kerültek. Indonéziában pedig a bőséges nikkel- és rézlelőhelyek fokozhatják ismét az erdőirtások ütemét.",
    "Újabb tömegsírokat találtak a felszabadított harkivi részeken, rendőröket vernek a tüntetők Oroszországban - Háborús híreink hétfőn": "A beléptetettek közül a rendőrség 205 embernek állított ki ideiglenes tartózkodásra jogosító igazolást, ami 30 napig érvényes. Nekik ezen időtartamon belül fel kell keresniük az Országos Idegenrendészeti Főigazgatóság tartózkodási helyük szerint illetékes hivatalát a végleges okmányok beszerzéséért.\n\nVonattal vasárnap 75 ember, köztük 24 gyermek érkezett Budapestre az ukrajnai háború elől menekülve - tudatta az ORFK.\n\nA Budapesti Rendőr-főkapitányság a police.hu oldalon azt közölte, hogy a Készenléti Rendőrséggel segíti az Ukrajnából vonattal érkező menekülteket. A feladatokban támogatást nyújt a Budapesti Polgárőr Szövetség is.\n\nA rendőrök folyamatosan tartják a kapcsolatot az Országos Katasztrófavédelmi Főigazgatóság, az Országos Idegenrendészeti Főigazgatóság, a Magyar Államvasutak Zrt., a Budapesti Közlekedési Központ, a Fővárosi Önkormányzati Rendészeti Igazgatóság, Budapest Főváros Kormányhivatala, valamint a segélyszervezetek munkatársaival.\n\n(MTI)",
    "Szumátra esőerdői, Indonézia (2. évad 4. rész)": "ír gyermek műsor 15 perc, 2017\n\nSzumátra esőerdői, Indonézia\n\n2. évad 4. rész\n\nA Go Jettersnek a világ legbüdösebb növényét, a titánbuzogányt kell megmentenie Glitch nagymestertől, aki parfümöt akar belőle csinálni.",
    "Ázsiában terjeszkedne a Huawei": "Thaiföld fővárosában, Bangkokban rendezték meg a kínai cég Huawei Connect című technológiai bemutatóját – írja a Nikkei Asia.\n\nFotó: Shutterstock\n\nA rendezvényt először tartották Délkelet-Ázsiában, Thaiföld, Indonézia, a Fülöp-szigetek és Banglades digitális, illetve gazdasági minisztereinek részvételével.\n\n„A Huawei elkötelezett amellett, hogy támogassa az ázsiai és csendes-óceáni térség digitális átállását” – jelentette ki Simon Lin, a kínai cég ázsiai és csendes-óceáni régióért felelős vezetője. A távol-keleti vállalat bemutatott egy tanulmányt is, amely a régió gazdaságait négy kategóriába sorolja, annak függvényében, hogy a digitális fejlődés melyik szakaszában járnak.\n\nA Huawei ennek fényében javasol fejlesztéseket az országoknak, például a Fülöp-szigetek, Indonézia és a Vietnám a legkevésbé digitalizált országok, míg Thaiföld és Malajzia a legfejlettebbek ebből a szempontból.\n\nA kínai cég elmondása szerint 2024-ig 100 millió dollárt kíván befektetni a régióban, ebből 10 ezer fejlesztő képzése és ezer startup támogatása fedezhető.\n\nA vállalatnak kulcsfontosságú lett a délkelet-ázsiai piac, miután 2019-ben az Egyesült Államok szankciókkal sújtotta. Abban az évben még több mint 240 millió okostelefont értékesített, ezzel a Samsung után a világ második legnagyobb mobilgyártójának számított. Ezzel szemben tavaly 37,5 millió eszközt adott el, és a tizedik helyre csúszott vissza.\n\nEnnek az a magyarázata, hogy a cég 2020 végén eladta a legjobban jövedelmező és legtöbb eladását produkáló Honor nevű részlegét, mivel a tranzakció után a Honor almárkára nem vonatkoznak az amerikai szankciók. A washingtoni büntetőintézkedések miatt a Huawei nem fér hozzá a legújabb 5G-csipekhez, és elvesztette piaci pozícióit, bár cserébe megerősödött a kínai csipgyártás.\n\nÍgy aztán a Huaweinek kulcsfontosságú, hogy megerősítse pozícióját azokban az országokban, ahol még mindig szívesen látják.\n\nMivel okostelefon- és elektronikai üzletága kihívásokkal néz szembe a fentebb ismertetett okok miatt, így a csipszállításoktól és a nyugati piacoktól elvágva a vállalat az 5G-infrastruktúrára és a felhő- és digitális megoldásokra összpontosít.\n\nThaiföld után Dubajban és Párizsban tartják meg a Huawei Connectet, a francia kormány ugyan engedélyezte a vállalatnak, hogy gyárat építsen Franciaországban, de a párizsi kabinet lebeszélte a távközlési szolgáltatókat a Huawei 5G-berendezéseinek használatáról.\n\nEzzel szemben az öböl menti országok – például az Egyesült Arab Emírségek – továbbra is a Huaweit használják a hálózataikban, ahogy a délkelet-ázsiai államok is szívesen látják a céget.",
    "Drasztikus lépéseket sürgetnek a szakemberek: ezen múlhat az egész világ élelmezése": "A globális élelmezésbiztonságról, annak legfőbb problémáiról és ezek lehetséges megoldásairól tárgyaltak New Yorkban, az ENSZ Közgyűlésének keretén belül az Amerikai Egyesült Államok, az Európai Unió, az Afrika Unió, Spanyolország, Németország, Indonézia, Kolumbia és Nigéria kormányainak vezetői. A csúcstalálkozó résztvevői hét pontból álló cselekvési tervet fogalmaztak meg a globális élelmezési rendszerek megszilárdításáról és az ismert kihívások és problémák kezeléséről.\n\nAgrárszektor 2022 konferencia Közeleg az év nagy agráreseménye, a jubileumi Agrárszektor Konferencia Tizedik alkalommal rendezi meg az idén a Portfolio Csoport kétnapos siófoki Agrárszektor Konferenciáját, amely az egyik legnagyobb és legjelentősebb szakmai eseménynek számít a hazai agráriumban. A november 30-december 1-jei jubileumi eseménynek a siófoki Hotel Azúr szálloda és konferenciaközpont ad otthont. A konferencia valamennyi olyan fontos agrártémával foglalkozik, amely hosszú távon is döntő hatást gyakorolhat az agrárgazdasági szereplők tevékenységeire. A rendezvény az agrárium valamennyi résztvevőjének – a mezőgazdasági termelőknek, az élelmiszerfeldolgozóknak, a gazdálkodókat kiszolgáló szolgáltatóknak és a kereskedőknek – hasznos és naprakész információkat nyújthat, akik az államigazgatási, a vállalati-üzleti és az érdekképviseleti szféra csúcsvezetőtől hallhatnak színvonalas szakmai előadásokat és kerekasztal-beszélgetéseket. Ne mulassza el, és jöjjön el a Portfolio Csoport siófoki Agrárszektor Konferenciájára november 30-december 1. között! Információ és jelentkezés\n\n2022. szeptember 20-án találkoztak New Yorkban az Egyesült Nemzetek Szervezete (ENSZ) Közgyűlése keretén belül az Amerikai Egyesült Államok, az Európai Unió, az Afrika Unió, Spanyolország, Németország, Indonézia, Kolumbia és Nigéria kormányainak vezetői, hogy a globális élelmezésbiztonságról, és az annak kapcsán tapasztalható problémákról, illetve ezek lehetséges megoldásairól tárgyaljanak. A vezetői csúcstalálkozó résztvevői közös nyilatkozatban erősítették meg elkötelezettségüket, hogy sürgősen, széles körben és közösen lépjenek fel a világ több százmillió emberének sürgős élelmezésbiztonsági és táplálkozási szükségleteinek kielégítése érdekében.\n\nMint írták, az élelmezési rendszerek és a globális élelmezésbiztonság kritikus pillanatban van. A világméretű világjárványok, a klímaválság okozta növekvő nyomás, a magas energia- és műtrágyaárak, valamint az elhúzódó konfliktusok - beleértve Oroszország ukrajnai invázióját is - súlyosbították a termelési és ellátási láncokat, és drámaian megnövelték a globális élelmezésbiztonságot, különösen a legkiszolgáltatottabbak esetében.\n\nAz aláíró felek rögzítették, hogy a globális élelmezésbiztonsági problémákat csak úgy lehet leküzdeni, ha a globális közösségen belül közösen, innovatív partnerségeket hoznak létre, beleértve a nemzetközi pénzügyi intézményeket és más kulcsfontosságú érdekelt feleket is. Emellett elkötelezték magukat az ENSZ és a regionális és szubregionális szervezetek, valamint a civil társadalmi szervezetek közötti nemzetközi együttműködés és partnerségi kezdeményezések megerősítése mellett. Mint jelezték, 2022. szeptember 20-ig több mint 100 ENSZ-tagállam támogatta a Út a globális élelmezésbiztonsághoz - Felhívás a cselekvésre című dokumentumot.\n\nA találkozó résztvevői emellett azt is hangsúlyozták, hogy sürgősen és összehangoltan kell cselekedni a 2021-es élelmezési rendszerekkel foglalkozó csúcstalálkozó céljainak teljesítése érdekében, valamint azért, hogy azonnal reagálni kell a felmerülő humanitárius szükségletekre, illetve hogy ellenállóbb mezőgazdaság és élelmezési rendszereket kell kiépíteni. Ez utóbbit az alábbi hét konkrét cselekvési irányvonal mentén képzelték el az aláíró felek:\n\nÚj, kiegészítő pénzügyi adományok biztosítása a kulcsfontosságú humanitárius szervezeteknek, hogy lehetőség szerint minél hatékonyabban nyújthassanak azonnali életmentő humanitárius segítséget. Lehetőség és szükség szerint természetbeni adományok és a szükséges kapcsolódó költségek biztosítása a kulcsfontosságú humanitárius szervezetek számára az élelmiszer-alapanyagok szállításához és kiszállításához az érintett országok kormányai vagy a humanitárius szervezetek által felmért szükségletek alapján. Az élelmiszer-, műtrágya- és mezőgazdasági piacok nyitvatartása, és az indokolatlan korlátozó intézkedések, például az élelmiszerekre és műtrágyákra vonatkozó exporttilalmak elkerülése, ugyanis ezek növelik a piac ingadozását, és globális szinten veszélyeztetik az élelmezésbiztonságot és a táplálkozást. A műtrágyatermelés növelésének támogatása, ahol lehetséges és szükséges, a hiányok ellensúlyozása, a műtrágyainnovációk felgyorsítása és kiterjesztése, forgalmazásuk támogatása, valamint a műtrágyák hatékonyságának maximalizálására irányuló módszerek előmozdítása. A fenntartható mezőgazdaság és élelmezési rendszerek támogatására irányuló erőfeszítések felgyorsítása a mezőgazdasági termelékenység erősítése révén, különösen a leginkább érintett országokban, hogy növeljék ellenálló képességüket és támogassák a hazai termelést, adott esetben az igazságos és méltányos energiaátmenet támogatására irányuló erőfeszítések révén is, hogy azok ellenállóbbá és elérhetőbbé váljanak mindenféle méretű termelő számára, beleértve a kistermelőket is; Növelni kell a kutatásba és technológiába történő beruházásokat a tudományosan megalapozott és az éghajlatváltozással szemben ellenálló mezőgazdasági innovációk - beleértve a vetőmagokat is - kifejlesztése és végrehajtása érdekében, amelyek hozzájárulnak a fenntartható és ellenálló mezőgazdasági ágazatok és élelmiszerrendszerek kiépítéséhez. Az élelmiszer-rendszereket érintő piacok, köztük a határidős piacok figyelemmel kísérése a teljes átláthatóság biztosítása érdekében, valamint a globális élelmiszerpiaci fejleményekre vonatkozó megbízható és időszerű adatok és információk megosztása, különösen az érintett nemzetközi szervezeteken keresztül.\n\nCímlapkép: Getty Images",
    "Az egyik legfinomabb fűszer, de ha túladagolod, bele is halhatsz": "A szerecsendiót – Myristica fragrans – elsősorban krémlevesek, mártások, sütemények, italok fűszerezéséhez használják, de nem csak kellemes íze miatt érdemes fogyasztanod. Kifejezetten egészséges is, de csak akkor, ha figyelsz arra, hogy ne adagold túl.\n\nA szerecsendió termése a benne lévő illóolajoknak köszönhetően már kis mennyiségben is segíti az emésztést, miközben csökkenti a savtúltengést.\n\nKedvenc téli ízesítőnket évszázadok óta használják puffadás ellen, illetve fájdalomcsillapító hatása is ismert. Elég, ha reggelente szórsz a zabkásádba vagy müzlidbe, ha éppen valami miatt a kelleténél többet ettél előző este. A benne lévő vas segíti a vérképzést, javítja a közérzetet, miközben vágyfokozó, potencianövelő hatását már a legősibb szerelmes könyv, a Káma-szútra is említi.\n\nDe elég az előnyökből, már soroljuk is, miért szokj le a nagy mennyiségben való fogyasztásáról, nagyjából tegnaptól.\n\nNagyon bírod a szerecsendiót? Nem jó ötlet nyakló nélkül szórni\n\nIndonézia a szerecsendiófa otthona – ez a fa gyümölcsöt nevel, amely a szerecsendió magját tartalmazza. A gyümölcs betakarítása után a magvakat hetekig száríthatják. Ebből a szárított dióból aztán elkészíthető az általunk oly jól ismert fűszer. De vajon tényleg vannak különös, sőt veszélyes hatásai?\n\nMi az a miriszticin?\n\nA szerecsendió által okozott „fura állapotért” felelős vegyi anyag miriszticin néven ismert. A miriszticin bizonyos növények, például a petrezselyem, kapor és szerecsendió illóolajaiban is természetesen megtalálható vegyület. Az emberi szervezetben a miriszticin lebomlása során olyan vegyület keletkezik, amely hatással van a szimpatikus idegrendszerre.\n\nA peyote egy másik jól ismert növény, amelynek vegyülete, a meszkalin a szerecsendióban lévő miriszticinhez hasonlóan működik. Mind a meszkalin, mind a miriszticin hatással van a központi idegrendszerre azáltal, hogy fokozza a noradrenalin neurotranszmittert. De vajon mit jelent ez a gyakorlatban?\n\nEz a központi idegrendszerre gyakorolt hatás az, ami végül olyan mellékhatásokhoz vezet, mint a hallucinációk, szédülés és hányinger.\n\nA szerecsendió-mérgezés hatásai\n\nA szerecsendió-mérgezéssel kapcsolatos kutatások ritkák, ugyanakkor van egy maroknyi tanulmány és esetjelentés a túl sok miriszticin fogyasztásának néhány veszélyes mellékhatásáról.\n\nA szerecsendió általi „mérgezésre” vonatkozó első állítások az 1500-as évekből maradtak ránk, miután egy terhes nő több mint 10 szerecsendiót evett. Csak a 19. században kezdték el a kutatások a szerecsendióból származó miriszticin központi idegrendszerre gyakorolt hatását vizsgálni.\n\nAz egyik esetjelentésben egy 18 éves nő hányingerről, szédülésről, erős szívdobogásról és szájszárazságról panaszkodott. Bár nem számolt be semmilyen hallucinációról, megemlítette, hogy olyan érzése volt, mintha transzszerű állapotban lenne.\n\nKésőbb kiderült, hogy majdnem 50 gramm szerecsendiót fogyasztott turmix formájában nagyjából 30 perccel a tüneteinek megjelenése előtt.\n\nEgy sokkal frissebb esettanulmányban egy 37 éves nővel kapcsolatosan a miriszticinmérgezés tüneteit vizsgálták, miután mindössze két teáskanál (nagyjából 10 gramm) szerecsendiót fogyasztott. Tünetei közé tartozott a zavartság, a szédülés és a rendkívül szájszárazság.\n\nMindkét esettanulmányban a tünetek órákon belül jelentkeztek, és nagyjából 10 óráig tartottak. Mindkét személyt megfigyelés után haza engedték, és teljesen felépültek.\n\nBár ezek az esetek ritkáknak tűnnek, a tengerentúli Illinois Poison Center 10 év alatt több mint 30 dokumentált szerecsendió-mérgezéses esetet tárt fel. Az adatok elemzése a szándékos és nem szándékos expozíciót, valamint a toxicitáshoz vezető gyógyszerkölcsönhatásokat egyaránt vizsgálta.\n\nA vizsgálat feltárta, hogy az esetek csaknem 50 százaléka volt szándékos, és csak 17 volt nem szándékos expozíció. A szerecsendió-mérgezésnek véletlenül kitett személyek legnagyobb csoportja a 13 éven aluli kiskorú volt.\n\nA 10 éves áttekintésben a leggyakoribb tünetek a következők voltak:\n\nhallucinációk\n\nálmosság\n\nszédülés\n\nszájszárazság\n\nzavarodottság\n\nNéhány egyéb figyelemre méltó mellékhatás a légzési, szív- és érrendszeri és gyomorpanasz volt.\n\nA szerecsendió-mérgezés veszélyei\n\nA miriszticin hihetetlenül erős és veszélyes vegyület, ha nagy mennyiségben szedik. A szerecsendió-mérgezés rövid távú hatásai mellett sokkal veszélyesebb, ha nem egyszerre, de tartósan túl sokat fogyasztunk ebből a fűszerből. Egyes esetekben a miriszticin toxikus dózisai szervi elégtelenséget okoztak. Mára az is kiderült, hogy a szerecsendió-túladagolás bizonyos gyógyszerrel kombinálva halálhoz is vezethet.\n\nKis mennyiségű szerecsendió biztonságosan felhasználható az ízesítéshez. A legtöbb recept csak nagyjából ¼-½ teáskanál szerecsendiót igényel, így a szerecsendiónak való tényleges kitettség nagyon enyhe. Ugyanakkor egyeseknél már 10 gramm (kb. 2 teáskanál) szerecsendió is elegendő a mérgezési tünetek kialakulásához. 50 grammos vagy nagyobb adagok esetén ezek a tünetek súlyosabbá válnak.",
    "Feltűnően ellenállók a válsággal szemben az ázsiai feltörekvő gazdaságok": "A feltörekvő ázsiai országok vezetnek az alacsonyabb inflációért folytatott versenyben – mondta a Bloombergnek Jerome Haegeli, a Swiss Re vezető közgazdásza.\n\nFotó: Matt Hunt / Getty Images\n\nAzok az országok, amelyek el tudják kerülni a magas inflációval és gazdasági stagnálással járó, azaz az úgynevezett stagflációs állapotot – és jelenleg úgy gondoljuk, hogy Ázsia nagy része el fogja kerülni –, növelhetik versenyképességüket\n\n– tette hozzá.\n\nBár a térség egyetlen országa sem úszta meg sértetlenül a 2022-es évet, Indonéziától kezdve Dél-Koreán át a Fülöp-szigetekig mindenütt hasznát veszik az 1990-es évek végén bekövetkezett ázsiai pénzügyi válság révén szerzett tapasztalatoknak, továbbá annak, hogy negyedszázada tudatosan készültek az összeomlással fenyegető zűrzavar megismétlődésére.\n\nSzembetűnő továbbá, hogy az ázsiai fejlődő országok devizái többnyire jobban állják a sarat az erős dollárral szemben, mint például a hagyományosan menedéknek tekintett jen vagy az euró, és a régió kötvénypiacai is ritka fénypontként tűnnek fel a globális adósságpiacon végbemenő meredek hozamemelkedés közepette.\n\nA Bloomberg feltörekvő ázsiai kötvényindexe idén eddig összesen mintegy 9 százalékkal csökkent, míg az amerikai állampapírokat mérő index 11 százalékos veszteséget szenvedett el, a globális feltörekvő piaci barométer pedig több mint 16 százalékkal esett.\n\nA régió viszonylagosan erősebb ellenálló képességének a titka részint az alacsonyabb infláció, részint a keserves tapasztalatok következtében felhalmozott rekordmennyiségű devizatartalék, amelyhez a helyi politikai döntéshozók általában igencsak kesztyűs kézzel nyúltak.\n\nNormává vált a fiskális óvatosság és a higgadt válságkezelés, és bár a dollár elszabadulását követően a tartalékok ezeken a piacokon is a valaha mért leggyorsabb ütemben csökkentek, még mindig magasabbak, mint az elmúlt évtized végén voltak. A térség együttes devizatartaléka 2600 milliárd dolláron áll, miután tavaly októberben 2800 milliárd dollár felett tetőzött.\n\nAz övezet által nyújtott relatív előnyre pedig felfigyeltek a globális befektetőcégek is, amelyek megkezdték a visszatérést Ázsiába.\n\nIndia és Indonézia kötvénypiacán augusztusban – hat hónapja először – nettó külföldi tőkebeáramlást regisztráltak, és a világ meghatározó alapjai május óta először növelték thaiföldi kötvényállományukat is.\n\nA legtöbb ázsiai gazdaságban a külföldi kötvénypozíciók még mindig nem érték el a járvány előtti szintet, ami egy esetlegesen erőre kapó tőkekiáramlás kisebb valószínűségére utal, még akkor is, ha a makrokörülmények ismét romlanának\n\n– állapította meg Galvin Chia, a szingapúri NatWest Markets stratégája.\n\nFotó: Guillaume Payen / Getty Images\n\nHaegeli emellett a lassabban emelkedő termelési költségekre is rámutatott, hiszen a régió szerencsésen elkerülte a legsúlyosabb nyersanyagár-sokkokat, mivel Kelet-Ázsia kevésbé függ az Oroszországból származó energiától vagy az Ukrajnából származó búzától.\n\nA térséget egyébként nem lehet teljesen egységesen kezelni, hiszen míg a feldolgozóiparukról híres, északabbra fekvő országok, mint például Dél-Korea és Tajvan, jobban ki vannak téve a kínai zéró-Covid-politikának és a globális gazdasági lassulásnak, Jon Harrison, a londoni székhelyű TS Lombard elemzőcég feltörekvő piaci makrostratégiáért felelős vezetője szerint, addig\n\nDélkelet-Ázsiában a feldolgozóipari beszerzésimenedzser-indexek (BMI) bővülést jeleznek, ellentétben a zsugorodó dél-koreai és tajvani BMI-vel.\n\nA JPMorgan is úgy látja, hogy különösen a kínai és a japán óriásvállalatok válhatnak a régió Achilles-sarkává. Az amerikai nagybank által az országok sebezhetőségének mérésére kidolgozott mutatók alapján – amelyek döntően a folyó fizetési mérlegeket, a devizatartalékokat és a kötvények hozamszintjét veszik figyelembe –\n\nThaiföld és Japán globálisan a leggyengébbek közé tartozik, míg Kína, Dél-Korea és India a következő fokozatba kerültek.\n\nNémileg más eredményre jutott a Nomura, amely a világ 30 nagy piacgazdaságából hetet talált viszonylag ellenállónak a kemény landolással szemben, ezek közé Ázsiából Indonézia, Malajzia, Tajvan, a Fülöp-szigetek és India tartozik – írták a japán bank elemzői.",
    "Nagyot emelt a Bank of England is": "Ötven bázisponttal, az eddigi 1,75 százalékról 2,25 százalékra, tizennégy évi csúcsra emelte alapkamatát a Bank of England (BoE).\n\nA kamatdöntő ülésen a jegybank kilenctagú monetáris tanácsa megosztott volt: öten szavaztak az 50 bázispontos emelésre, három tanácstag még nagyobb mértékű, 75 bázispontos kamatemelést akart, a testület egy tagja 25 bázispontos szigorításra voksolt.\n\nA BoE december 16-án kezdte jelenlegi szigorítási ciklusát az addigi 0,10 százalékos rekordmélységű kamatszintről - írta az MTI.\n\nA csütörtökön bejelentett hetedik kamatemelés nyomán a brit jegybanki alapkamat 2008, vagyis a globális pénzügyi válság időszaka óta most a legmagasabb. A szigorítási ciklus fő hajtóereje az évtizedek óta nem tapasztalt ütemű, 10 százalék környékén járó infláció.\n\nSzigorításban a gazdag a csütörtök\n\nMa világszerte több jegybank is emelte az irányadó kamatot az infláció visszaszorítása érdekében, a Federal Reserve szerda esti szigorító lépését követve.\n\nA svájci jegybank, a Swiss National Bank (SNB) az eddigi legnagyobb mértékben emelte az irányadó kamatot, mínusz 0,25 százalékról 75 bázisponttal plusz 0,50 százalékra növelte.\n\nA norvég központi bank (Norges Bank) 50 bázisponttal, 2,25 százalékra emelte meg irányadó kamatlábát. Ráadásul újabb emelést készül végrehajtani a novemberi kamatdöntő ülésén.\n\nA Fülöp-szigeteki központi bank csütörtökön fél százalékponttal , 4,25 százalékra emelte irányadó kamatát. A mostani volt a BSP ötödik kamatemelése az idén, összesen 225 bázispontos mértékben.\n\nIndonézia központi bankja 50 bázisponttal 4,25 százalékra emelte a 7 napos fordított repó kamatlábat.\n\nSzerda este - a piaci várakozásoknak megfelelő mértékben - 75 bázisponttal emelte az irányadó dollárkamatot a Federal Reserve. A Fed a jegybanki alapkamat sávját 0,75 százalékponttal, 3,00-3,25 százalékra emelte a szerdán végződött kétnapos monetáris politikai ülésén.\n\nAz MNB egyelőre nem szigorított tovább: a múlt heti szinten, 11,75 százalékos kamaton hirdette meg az újabb egyhetes betéti tenderét csütörtök reggel az MNB - derül ki a jegybank tenderadataiból. A szerdai jelentős forintgyengülés ellenére a piaci elemzők nem várták, hogy beavatkozzon csütörtök reggel az MNB. Arra számítanak ugyanis, hogy majd a jövő keddi kamatdöntő ülésen folytatódik a kamatemelési ciklus.",
    "A Fed után több jegybank is kamatot emelt": "A svájci jegybank, a Swiss National Bank (SNB) az eddigi legnagyobb mértékben emelte az irányadó kamatot, mínusz 0,25 százalékról 75 bázisponttal plusz 0,50 százalékra növelte.\n\nA döntés péntektől hatályos. Az SNB \"nem zárja ki további 75 bázispontos emelések lehetőségét az árstabilitás középtávú biztosítása érdekében\". Augusztusban 3,5 százalékos volt az infláció Svájcban.\n\nA norvég központi bank (Norges Bank) - a piaci várakozásokkal összhangban - 50 bázisponttal emelte meg irányadó kamatlábát. Ráadásul újabb emelést készül végrehajtani a novemberi kamatdöntő ülésén. A Norges Bank monetáris politikai testülete 1,75 százalékról 2,25 százalékra emelte a látra szóló betéti kamatlábat.\n\nA Fülöp-szigeteki központi bank csütörtökön fél százalékponttal emelte irányadó kamatát. Egyúttal bejelentette, hogy kész további szigorító lépéseket tenni, tekintettel a megemelt idei és jövő évi inflációs előrejelzésére. A Bangko Sentral ng Pilipinas (BSP) 4,25 százalékra emelte az egynapos fordított repóügylet kamatlábát az elemzői várakozásokkal összhangban. A mostani volt a BSP ötödik kamatemelése az idén, összesen 225 bázispontos mértékben.\n\nIndonézia központi bankja csütörtökön a vártnál nagyobb mértékben emelte meg a kamatlábakat az infláció kordában tartása érdekében. A Bank Indonesia (BI) 50 bázisponttal 4,25 százalékra emelte a 7 napos fordított repó kamatlábat. A Reuters hírügynökség által megkérdezett piaci szakértők többsége 25 bázispontos emelést várt - írta az MTI.\n\nSzerda este - a piaci várakozásoknak megfelelő mértékben - 75 bázisponttal emelte az irányadó dollárkamatot a Federal Reserve. A Fed a jegybanki alapkamat sávját 0,75 százalékponttal, 3,00-3,25 százalékra emelte a szerdán végződött kétnapos monetáris politikai ülésén.\n\nAz MNB egyelőre nem szigorított tovább: a múlt heti szinten, 11,75 százalékos kamaton hirdette meg az újabb egyhetes betéti tenderét csütörtök reggel az MNB - derül ki a jegybank tenderadataiból. A szerdai jelentős forintgyengülés ellenére a piaci elemzők nem várták, hogy beavatkozzon csütörtök reggel az MNB. Arra számítanak ugyanis, hogy majd a jövő keddi kamatdöntő ülésen folytatódik a kamatemelési ciklus.",
    "Óriási gázmező kitermeléséért dúl a küzdelem": "A Kelet-Timor és Ausztrália között elhelyezkedő Greater Sunrise gázprojekt körüli vitában a felek odáig jutottak, hogy felmerült az eshetősége annak, hogy további kelet-ázsiai országok is részt vehetnének a nagy haszonnal kecsegtető kitermelésben - írja a Reuters\n\nAz Indonéziától 2002-ben elszakadt Kelet-Timor és Ausztrália nemzetközi felségvizein található Greater Sunrise gázprojekt kapcsán újabb fejlemények láttak napvilágot. A kitermelésért eddig felelős ausztrál Woodside Energy Group és a timori kormány között addig feszült a helyzet, míg a kormány úgy döntött, hogy új országok részvételét sem látja már lehetetlennek a projekt kivitelezésében.\n\nIndonézia, Dél-Korea, Japán és Kína egyaránt érdekelt lehet abban, hogy befektessen a Kelet-Timor és Ausztrália közötti vizeken megvalósuló Greater Sunrise gázprojektbe\n\n- közölte szerdán José Ramos-Horta kelet-timori elnök. A miniszterelnök szerint a projekt 100 milliárd dolláros bevételt és fejlesztési előnyöket biztosíthatna az országnak.\n\nA projektben való részvétel nagy lehetőség lenne Kína számára, mivel jelentős mértékben szorul szénhidrogénre, és az elmúlt időszakban sokszor szembekerült a térségben Ausztráliával, így jelentős presztízzsel is bírna a részvétel Peking számára.\n\nAz Ausztráliával fennálló konfliktus fő forrása, hogy a kitermelt gáz az észak-ausztráliai Darwinban található LNG-központba legyen-e vezetve, amint azt a Woodside előnyben részesítené, vagy Kelet-Timorban hozzanak-e létre egy új LNG terminált. A mező kitermelésének a megkezdését 2018-ig a Kelet-Timor és Ausztrália közötti pontos tengeri határral kapcsolatos viták akadályozták meg.\n\nA Greater Sunrise-t alkotó két mezőt 1974-ben fedezték fel, és becslések szerint 144 milliárd köbméter gázt és 226 millió hordó kondenzátumot tartalmaznak, egyfajta könnyű kőolajat, amely jellemzően a gázzal együtt található. A projekt kulcsfontosságú Kelet-Timor jövője szempontjából, mivel az ország fő bevételi forrását jelentő Bayu Undan olaj- és gázmezőnél az idei év folyamán leáll a termelés, így az ország költségvetése szinte teljes mértékben a jelenleg 18 milliárd dolláros kőolajalapjától függ majd.\n\nCímlapkép: EPA/LUKAS COCH AUSTRALIA AND NEW ZEALAND OUT",
    "Ezek a városok kerülhetnek víz alá 2030-ra": "Egy nemzetközi kutatócsoport nyugtalanító bizonyítékot talált: a világ számos tengerparti városának egyes részei gyorsabban süllyednek, mint ahogy a globális tengerszint emelkedik. A Nanyang Technological University, ETH Zürich és a NASA Jet Propulsion Laboratory kutatói arról számoltak be, hogy a part menti városoknak nem csupán a tengerszint emelkedése miatt kell aggódniuk. Miközben az éghajlatváltozás megolvasztja a Föld gleccsereit és megemeli az óceánok vízszintjét, a legtöbb tengerparti város a szárazföld süllyedésének nevezett folyamat következtében is süllyed.\n\nA talaj süllyedésének folyamatát a talajvíz és a talajból távozó gázok okozzák. Az üres terek, amelyeket maguk után hagynak, azután összetömörödnek a felszínen lévő épületek hatalmas súlyától.\n\nAzáltal, hogy megbecsüljük, hogy ezek a sűrűn lakott tengerparti városok mennyivel és milyen gyorsan süllyednek, a tanulmányunk segíthet korlátozni a part menti áradások előrejelzését is a következő évtizedekben – mondta Cheryl Tay, a NTU Ázsiai Környezetvédelmi Iskolájának doktorandusz hallgatója a ZME Science online tudományos portálnak. – Ez azért is fontos, miután arra számítunk, hogy a tengerszint emelkedése és a föld süllyedése miatt több területet fog elönteni.\n\nAz eredmények a föld süllyedésének műholdas radarmérésein alapulnak a világ 48 legnagyobb városában. Bár némi eltérést találtak a süllyedés mértékében a különböző régiókban, városrészekben, sőt a tömbökben is, a Nature Sustainability tudományos szaklapban publikált tanulmányban rögzített átlagos süllyedési sebesség 16,2 milliméter volt évente. A legmagasabb arány évi 43 milliméter körül volt.\n\nMindkét szám lényegesen magasabb, mint a tengerszint jelenlegi emelkedési üteme, amely évente körülbelül 3,7 millimétert jelent.\n\nEz különösen 44 tengerparti város esetében aggasztó, ahol magas a talajsüllyedés mértéke, ami évi 20 milliméternél nagyobb mértéket jelent. Ilyen városok például Tiencsin (Kína), Ho Si Minh-város (Vietnam), Chittagong (Bangladesh), Yangon (Mianmar), Jakarta (Indonézia) és Ahmedabad (India).A csapat szimulálta azt a helyzetet is, amellyel más településeknek, például Rio de Janeiro-nak kell szembenéznie 2030-ra. A szakemberek szerint a város határain belül egy körülbelül 2 négyzetkilométernyi terület teljesen víz alá fog kerülni, ami a tengerszint-emelkedés és a talajsüllyedés együttes hatásának köszönhető.\n\nA tanulmányban részt vevő 48 várost úgy választották ki, hogy legalább 5 millió lakosúak legyenek és legfeljebb 50 kilométerre helyezkedjenek el a parttól.",
    "Ivkovics Sztojan szerint a magyar válogatott jó eséllyel pályázik a vb-szereplésre": "A szakvezető vasárnap az M4 Sport csatornán közölte, a novemberben esedékes vb-selejtezők könnyebbek lesznek, mint nemrég az Európa-bajnoki mérkőzések, mert akkor már nem állnak rendelkezésre az NBA-sztárok.\n\n„Ha a csehek és a bosnyákok elleni mérkőzés úgy sikerül, amire képes a csapat, akkor februárban komoly esély lehet, hogy kijussunk a vb-re” – jelentette ki a kapitány, akinek csapata a kölni Eb-meccsek előtt, augusztusban kikapott idehaza vb-selejtezőn a litvánoktól, majd győzött Csehországban. A folytatásban a válogatott november 11-én Bosznia-Hercegovinában lép pályára, majd három nappal később Csehországot fogadja.\n\nHanga Ádám (b) és a francia Terry Tarpey a férfi kosárlabda Európa-bajnokság Franciaország – Magyarország mérkőzésén a kölni Lanxess Arénában 2022. szeptember 4-én.\n\n(Fotó: MTI/Czeglédi Zsolt)\n\nA 2023 februárjáig tartó európai vb-selejtezősorozat 32 együttessel rajtolt. Júliusban minden négyesből az első három gárda jutott tovább a kvalifikáció második szakaszába, melynek hat meccsére augusztusban, novemberben és jövő februárban kerül sor. A második szakasz 24 együttese négy hatos csoportban folytatja úgy, hogy valamennyien magukkal viszik a korábban szerzett pontjaikat. Végül mind a négy csoportból az első három utazhat a jövő nyári vb-re, amelynek a Fülöp-szigetek, Indonézia és Japán ad otthont. A magyarok a hónap elején mind az öt Eb-csoportmeccsüket elvesztették Kölnben, s végül a 23. helyen zártak.",
    "LoL: Megújul a Worlds-tippelde, még több nyeremény ütheti a markotokat": "Mit gondolsz, tied lesz a főnyeremény?\n\nEsport1 Podcast Dagad a botrány Ocelote és a G2 körül! A G2 vezérigazgatója és alapítója, vélhetően illuminált állapotban mindenkit elküldött a sunyiba, miután Andrew Tate-tel bulizott.\n\nHirdetés\n\nAhogyan azt már a korábbi években megszokhattátok a lolesports.com-on idén is megtippelhetitek a Worlds mérkőzéseinek kimeneteleit. Az eltalált jóslatokért pedig pontokat kapunk, elég pont gyűjtése nyereményt jelent. Azonban idén kibővülnek kristálygömb tippelések. Mit is jelent ez, és mi változott?\n\n20 kategória került be, ezek a hősökre, idézőkre, csapatokra és az eseményre vonatkoznak. Például melyik hőst tiltják a legtöbbször, vagy mennyi pentakill lesz. Fontos kiemelni, hogy a 2022-es vb-tippjáték az összes régióban elérhető, a következők kivételével: Kuba, Irán, Észak-Korea, Krím-félsziget, Donyecki Népköztársaság („DNR”), Luhanszki Népköztársaság („LNR”), Szudán, Venezuela, Szíria, Kína, Québec, Tajvan, Fülöp-szigetek, Hongkong, Makaó, Vietnám, Szingapúr, Thaiföld, Malajzia, Indonézia, Mianmar, illetve bármely más régió, ahol az ajánlat érvénytelen. A részvételhez és a jutalmak megszerzéséhez Riot-fiók és egy idézőnév szükséges. A Kristálygömb tippeket szeptember 29-ig van lehetőségünk leadni.\n\nA hagyományos tippek három szakaszra lesznek osztva. A selejtezőre, a csoportkörre és a kieséses szakaszra. Mindegyikre annak kezdete előtt kell leadni a tippeket. Akkor se aggódj, ha elfelejtettél tippelni vagy egyszerűen nem volt rá időd. Segít az érme nevű funkció. Az Érme véletlenszerű tippeket választ azoknak, akik lemaradtak egy tippelési szakaszról, viszont ők ilyenkor csak a véletlenszám-generálás isteneiben bízhatnak. Az Érmével ilyen módon szerzett pontokra apró levonás vonatkozik. Fontos: ha az Érmére bíztad a választást, annak döntését később nem módosíthatod!\n\nJutalmak\n\nJöjjön az a rész, ami a legtöbb rajongót érdekli. Mit kapunk mindezért?\n\nHibátlan tippelésnek az minősül, ha az összes meccsre és csoportra vonatkozóan 100%-ban helyes tippet adtál le, és megszerezted a maximális pontszámot a hagyományos Tippjátékban. A hibátlanul tippelőket egy ládával jutalmazza a Riot, amelyben megtalálható mind a 6 különleges kinézet: Pulzustűz Ezreal, Lélekőr Udyr, DJ Sona, Elementalista Lux, Pisztolyistennő Miss Fortune és K/DA ALL OUT Seraphine. Tavaly nem volt hibátlan tippelés, ezért 2022-ben garantált jutalmat kap a legjobb 5000 játékos. Ez a hagyományos Tippjáték és a Kristálygömb esetében egyaránt érvényes. A Tippjátékban vagy a Kristálygömbben a legjobb 5000 között végző játékosok a 2022-es vb Azir hőskinézettel gazdagodnak (és megkapják magát Azirt is, ha még nem szerezték meg).\n\nOSZD MEG VELÜNK A VÉLEMÉNYED HOZZÁSZÓLÁSBAN! KÖVESS MINKET FACEBOOKON IS!\n\n",
    "Esőerdő-szövetséget hoznának létre a természeti kincsek védelmében": "Luiz Inácio Lula da Silva volt brazil elnök újraválasztása esetén az esőerdők szövetségének létrehozását kezdeményezné Brazília, a Kongói Demokratikus Köztársaság és Indonézia között.\n\nA szövetséget az ez év novemberében tartandó ENSZ klímakonferencián terjesztené be, amennyiben győz az októberi brazil elnökválasztáson, amire a közvélemény-kutatások alapján jelentős esély van. Az ENSZ éghajlatváltozási konferenciáját, a COP27-et novemberben tartják az egyiptomi Sarm es-Sejkben. Luiz Inácio Lula da Silva célja a szövetséggel – amelyet később ki is bővítene –, hogy az esőerdőket megvédjék, valamint nyomást helyezzenek a gazdagabb országokra, hogy anyagilag támogassák az érintett országokat.\n\nA Lula programján dolgozó Aloizio Mercadante a Reuters szerint elmondta, hogy a globális szén-dioxid-piacra összpontosítanak a program finanszírozása és az esőerdők fenntartható fejlődése terén.\n\nErősebb környezetvédelemért küzdenek\n\nA szerdán Manausban kampányoló Lula ígéretet tett arra, hogy fokozni fogja az Amazonas-vidék esőerdeinek brazíliai védelmét környezetvédelmi ügynökségek és akár a hadsereg bevonása révén. Hozzátette: Brazília ismét hangos szószólója lesz az ENSZ-klímatárgyalásoknak, amennyiben megválasztják.\n\nErősebb ENSZ-et akarunk, nagyobb döntéshozatali jogkörrel, különösen éghajlati kérdésekben, mert különben csak beszédeket tartunk, aztán meg senki nem csinál majd semmit\n\n– mondta a volt brazil elnök.\n\nA jelenlegi elnök, Jair Bolsonaro lazított a környezetvédelmi szabályokon, így az erdőirtás ugrásszerűen megnőtt az illegális fakitermeléssel és az aranybányászattal együtt az Amazonas vidékén. A túlzott fakitermelés károsítja a biodiverzitást és elősegíti az éghajlatváltozást.\n\nLula tanácsadói már felvették a kapcsolatot az említett országokkal, a következő hetekben várható egy brazil–kongói megbeszélés is.\n\nA három ország 2012-ben kezdte meg a tárgyalásokat, hogy nagyobb befolyást szerezzenek a nemzetközi tárgyalásokon. A brazil Munkáspárt az elmúlt hónapokban több javaslatot tett az erdőirtás csökkentése és a zöldgazdaságra való áttérés ösztönzése érdekében, mely utóbbit a megújuló energiába való beruházással és munkahelyteremtő programokkal valósítanák meg. A párt azonban ehhez nemzetközi finanszírozást kér.\n\n(Borítókép: Esőerdő a Tapajós partján, Brazíliában. Fotó: Ricardo Beliel / Brazil Photos / LightRocket / Getty Images Hungary)",
    "Magyarország ötmillió forinttal támogatja a pakisztáni katolikus közösséget": "Magyarország mintegy 15 millió forint értékben támogatja az áradásokkal sújtott Pakisztánt – jelentette be Szijjártó Péter külgazdasági és külügyminiszter a Facebook-oldalán.\n\n„Jövő héten 10 millió forintnyi gyógyszerszállítmányt indítunk útnak, 5 millió forintnyi támogatást biztosítunk az ott élő katolikus közösségnek, és a tiszteletbeli konzulunk pedig élelmiszert, sátrakat, valamint higiéniai eszközöket bocsátott a nehéz helyzetbe került családok rendelkezésére” – írta.\n\nA Wikipédia szerint egyébként Pakisztán – Indonézia után – a Föld második legnépesebb iszlám országa, a népesség 96 százaléka muszlimnak vallja magát, a keresztények aránya csak 1,6 százalék. A pakisztáni keresztény közösség többségét a brit gyarmati korszakban áttért pandzsábiak utódai alkotják, és főleg Pandzsáb tartományban és a városokban élnek.\n\nA klímaváltozás okozta heves monszunesőzés és a június óta tartó áradások miatt a dél-ázsiai ország területének mintegy harmada került víz alá, leginkább a Szindh tartomány érintett. A korábban nem látott hevességű árvíz következtében több település teljesen víz alá került az ország déli részén, az anyagi károkat 30 milliárd dollárra becsülik. Szeptember közepén a halálos áldozatok száma már 1500 volt, közülük több mint 500 gyerek.",
    "Csapdát állítottak Putyinnak, amelyből nem jöhet ki nyertesként - Súlyos döntést kell hoznia olyan országoknak is, akiket messze elkerült a háború": "A G7-országok az orosz olaj árának korlátozásán dolgoznak, reményeik szerint ezzel végre megtörhetik az orosz gazdaság ellenállóképességét a nyugati szankciókkal szemben. A korlátozás célja, hogy megpróbálja csökkenteni Oroszország energiahordozók exportjából származó rekordbevételeit, amelyekből Vlagyimir Putyin az ukrajnai háborúját finanszírozhatja. Az ársapka azonban olyan országokat is súlyos döntés elé állít, akiket eddig a konfliktus földrajzi távolsága semlegességre késztetett.\n\nA G7-országok egyes tagállamai már korábban embargót rendeltek el saját orosz olajvásárlásaikra mint például az Egyesült Államok, Kanada vagy az Egyesült Királyság. Az Európai Unió esetében a háború első hónapjaiban a különböző olajcégek kezdték el korlátozni a saját beszerzésüket, azonban a háború előrehaladtával egy Uniós olajembargó keretein belül végül a tagállamok - köztük a legnagyobb felvásárló Németország, Olaszország és Hollandia - vállalták, hogy az év végéig fokozatosan csökkentik saját Oroszországból származó nyersolaj-importjukat. Az Uniós olajembargó eddig még nem realizálódott az adatokban, de a számítások szerint decemberre az eddigi orosz kőolajimport 90 százalékát lefedheti.\n\nEnnek következtében az ársapka-mechanizmus nem a saját vásárlásaikat, hanem az általuk ellenőrzött kulcsfontosságú logisztikai szolgáltatásokat (például a hajózást és a biztosítást) célozza, amelyekre többek között a két tömb között elhelyezkedő, semleges országoknak van szükségük az orosz olaj megvásárlásához. Az ársapka akkor tudna igazán átütő sikereket elérni, ha azt alkalmaznák a hagyományosan oroszbarát, nagy mennyiséget importáló országok is, de ez a forgatókönyv valószínűtlen. A tervek szerint a korlátozás a nyersolajra december 5-én, a finomított termékekre február 5-én lép életbe és képes lesz közvetlen és közvetett módon is nyomást gyakorolni az orosz olaj árára.\n\nAz olajársapka bevezetésének hátterében az állhat, hogy a háború elején a Wall Street-i elemző cégek (JP Morgan, Goldman Sachs) a Szovjetunió szétesése körüli évek szintjeire várta az orosz gazdaságot, közel 35 százalékos GDP-csökkenést jósoltak. Ennek ellenére az orosz GDP alig 4 százalékkal csökkent csak, ami többek között a nyersolajexport fellendülésének köszönhető. A Nemzetközi Energiaügynökség szerint az olaj- és gázbevételek tavaly az ország költségvetésének bevételi oldalának a 45 százalékát tették ki.\n\nIdén február és augusztus között a fosszilis energiahordozók orosz exportja elérte a 158 milliárd eurós értéket, miközben a háború eddig körülbelül 100 milliárd euróba került Moszkvának\n\n- állítja közleményében a CREA.\n\nA legnagyobb orosz fosszilis-energiahordozó importőr az idei évben eddig a szankciók ellenére is az EU volt (85 milliárd euró). Őket követte Kína (35 milliárd euró), Törökország (11 milliárd euró), India (7 milliárd euró) és Dél-Korea (2 milliárd euró). Hiába azonban, hogy továbbra is az EU a legnagyobb importőr, az alábbi táblázatban is látható, hogy az orosz kőolaj-export tendenciái jelentősen megváltoztak, a februári háború óta Ázsia felé tolódtak el.\n\nA rekordbevétel ellenére az orosz energiahordozók exportvolumene 18 százalékkal csökkent, ami legfőképp az EU irányába történő kivitel 35 százalékos visszaesésében rejlik, például az orosz szénimport-tilalom hatására.\n\nA fosszilis tüzelőanyagok világpiaci árának emelkedése azt jelenti, hogy Oroszország az exportvolumen csökkenése ellenére még mindig rekordbevételre tesz szert a fosszilis tüzelőanyagokból\n\n- mondta Lauri Myllyvirta, a CREA vezető elemzője.\n\nAzonban az augusztusi eredmények már aggodalomra adhatnak okot Oroszországban is, ugyanis az augusztusi energiabevételek több, mint egy éves mélypontra, 671,9 milliárd rubelre csökkentek az orosz pénzügyminisztérium szerint. Ez közel 13 százalékos csökkenés a júliusi adatokhoz képest.\n\nAz EU orosz olajimportja július-augusztusban 17 százalékkal csökkent az invázió kezdetéhez képest, a tagországok fokozatosan építik le a korábbi import-mennyiségeket. A legnagyobb importnövekedést Indiában, Kínában, az Egyesült Arab Emírségekben, Egyiptomban és Törökországban jegyezték a kőolajimport területén.\n\nINDIA OROSZ OLAJIMPORTJA február óta emelkedő tendenciát mutat, A nyárra már NAPI 1 MILLIÓ HORDÓRa emelkedett, AMely 900 százalékos NÖVEKEDÉS FEBRUÁRHOZ KÉPEST.\n\nKik a biztos csatlakozók?\n\nA G7 tagjai, vagyis az Egyesült Államok, Japán, Németország, Nagy-Britannia, Franciaország, Olaszország és Kanada, illetve az EU tagállamai, akik jelenleg is a terv részletein dolgoznak. A G7 ezen kívül más országokat is be akar vonni a koalícióba, köztük Indiát és Kínát, éppen ezért utóbbi két ország csatlakozására nagyon kevés esély van.\n\nItt jön azonban az árfolyam-mechanizmus lényege: ha India és Kína nem is csatlakozik, a felső határérték segíthet az árak csökkentésében Ázsia és más fogyasztók számára is, állítják a szakértők. Azzal, hogy az olyan nagy felvásárlók, mint Németország, Olaszország, Hollandia vagy épp Dél-Korea vállalják a koalícióba való belépés kockázatait (Oroszország nem ad el, vagy nem olyan áron ad el nyersolajat), az oroszok kénytelenek lesznek más piacok felé fordulni.\n\nAz ázsiai piacon szereplő országoknak azonban az oroszoknak olyan kedvezményeket kell nyújtaniuk, amig gazdaságossá teszik a vásárlással párhuzamosan járó szankciókat.\n\nBen Harris, az amerikai pénzügyminisztérium gazdaságpolitikai államtitkár-helyettese azzal példálózott, hogy ha Kína az árplafon miatt 30-40 százalékos egyéni kedvezményt tárgyal ki az orosz olajra, azt is az ársapka győzelmének tekintik majd, hiszen ugyanúgy csökkenti az orosz exportbevételeket.\n\nMiért a tengerhajózási szolgáltatásokat szankcionálják?\n\nA G7-ek által elfogadott terv szerint a nyomásgyakorlás részét képezi, hogy a résztvevő országok megtagadják az olyan, tengeri szállítással kapcsolatos nyugati szolgáltatásokat, amelyekben jelentős piaci dominanciájuk van. Ilyen tevékenységek például a biztosítás, a finanszírozás, a brókertevékenység és a hajózás. A nyugati szolgáltatások biztosítása érdekében a kőolajszállítóknak igazolásokat kellene benyújtani e vállalatoknak arról, hogy mekkora összegért vásárolták az általuk szállított orosz nyersolajat. A terv működőképességét a londoni székhelyű International Group of Protection & Campnity Clubs globális szerepvállalásával indokolják. A vállalat a globális olajhajózási flotta mintegy 95 százaléka számára nyújt tengeri felelősségbiztosítást, így az oroszok számára nem egy könnyen megkerülhető piaci szereplő.\n\nTermészetesen az oroszok párhuzamosan, orosz biztosítással futó hajókat is bevethetnének a kőolajexport fenntartása érdekében, de jelentős bizonytalanságot szül, hogy a világ hány kikötője fogadja be ezeket a hajókat, dacolva az Egyesült Államok szankcióival. Ráadásul Craig Kennedy, a Harvard Egyetem munkatársa szerint, ha Moszkvát sikerül az exportmennyiségéhez képest relatíve kis tankerflottájára korlátozni, akkor képtelen lesz a kitermelt hatalmas mennyiséget elszállítani az országból. Márpedig akkor Oroszország komoly választás elé kerül: vagy az ársapka által megszabott áron értékesít, vagy le kell állítania a termelést és értékesítést, ami jelentős visszaesést hozhat az orosz gazdaságban és költségvetésben.\n\nEz nemcsak a kieső bevétel miatt érzékeny veszteség az orosz kormánynak, de ha olajkutakat kell leállítani, azokat később jellemzően igen költséges újraindítani is.\n\nHol lesz az árfolyam?\n\nBen Harris szerint még hetekbe telik, mire az orosz nyersolaj és két olajtermék áráról döntés születik a G7-ek körében, hiszen több ország érdekeit is figyelembe kell venni.\n\nA washingtoni székhelyű ClearView Energy Partners szerint a tárgyaló felek egy 40-60 dolláros hordónkénti ársávról egyeztetnek a nyersolaj esetében. A sáv felső vége inkább az orosz nyersolaj történelmi áraival korrelál, míg az alsó vége közelebb áll Oroszország marginális termelési költségeihez.\n\nA koalíció azon tagjai, amelyek komoly gazdasági kapcsolatokkal rendelkeznek Oroszországgal, valószínűleg magasabb plafont szorgalmazhatnak, ilyen például Németország vagy Hollandia. A túl alacsony határérték esetében azonban piaci részesedést vehetne el Szaúd-Arábiától és más OPEC+-tagállamoktól. Mérlegelni kell azonban azt is az árfolyamot megállapító országoknak, hogy minél magasabb a megállapított árfolyam, a semleges országok annál könnyebben tudják azt a saját hasznukra fordítani, ezáltal indirekt módon érvényesül az árfolyam-mechanizmus.\n\nÉrdemes megjegyezni, hogy az orosz nyersolaj mindenkori ára a nemzetközi Brent-olaj referenciaárhoz képest legtöbbször olcsóbb, mivel az Urals típusú kőolaj a magasabb kéntartalma miatt gyengébb minőségű. A G7-ek kiemelt célja, hogy a kettő közötti árkülönbséget fenntartsák, sőt lehetőség szerint növeljék is. A képen látható, hogy a háború kitöréséig a két nyersolajtermék ára szinte együtt mozgott, a háború következtében azonban hatalmas spread alakult ki a kettő között, ami a mélyponton a 37 dollárt is elérte. Szeptember közepére az Urals típusú kőolaj ára 67 dollárra zuhant a tőzsdén, szemben a Brent típusú kőolaj stabilan 90 dollár feletti árával.\n\nAz Urals és a Brent típusú kőolaj közötti árdifferencia 2021 január és 2022 szeptember között. Forrás: Neste\n\nA kettőt összekapcsolva egy hipotetikus példát alkalmazva: a koalícióban résztvevő országok 60 dolláron húzzák meg az ársapkát, válaszul Oroszország a 80 dolláros világpiaci árra 30 százalékos kedvezményt ad az olyan országoknak, akik nem vesznek részt a koalícióban. Ebben az esetben ez a semleges ország 56 dolláron szerzi be az orosz olajat, vagyis lehetősége van a nemzetközi szállítmányozást teljes logisztikáját használni, hiszen az ársapka alatt van a vételi összeg. A szankció pedig indirekt módon fejti ki a hatását, mert ezáltal Oroszország végül 56 dolláron értékesítette az olaját. Azonban ha az ársapka túl alacsony, mondjuk 40 dollár, ebben az esetben a semleges ország kiesik az ársapka által megengedett sávból, ezáltal egymaga kénytelen megszervezni a szállítás teljes logisztikáját, illetve további szankciókat is kockáztat, bár ebben az esetben is indirekt módon teljesül az olajár-korlátozás, hiszen Oroszország így is csak 56 dolláron volt képes értékesíteni.\n\nHipotetikus példa, ha az árfolyam 80 dollár és Oroszország 30 százalék kedvezményt kínál Az ársapka 60 dollár Az ársapka 40 dollár A semleges országok használhatják a nemzetközi szolgáltatásokat Igen Nem A világpiaci ár alatt az orosz ár Igen Igen A semleges országok kockáztatják a térfélválasztást Nem Igen Forrás: Portfolio\n\nHogyan védekezhet Oroszország?\n\nPutyin kijelentette, hogy Oroszország visszatartja az exportot azokba az országokba, amelyek betartják az ársapka-szabályozást. Fennáll a lehetősége annak is, hogy Oroszország a világpiaci ár alatt, de az ársapka feletti egyéni kedvezményt biztosít a vele alkudozó országoknak. Az ársapka ötlete, ebben az esetben részleges célt ér csak el, hiszen az Oroszország által eladott kőolaj ára nem kerül a kívánt célsávba, de eltávolodik a világpiaci ártól, ugyanakkor az exporttilalom esetében a koalícióhoz csatlakozó országok nem juthatnának közvetlenül hozzá az olcsóbbá váló orosz nyersolajhoz.\n\nRáadásul Moszkva nem csak a saját országa termelését és exportját tudja szabályozni, ugyanis jó kapcsolatot ápol az OPEC+ tagállamokkal, egyeseknél jelentős befolyással is rendelkezik.\n\nMás termelő országokban is vannak eszközeik és kapcsolataik, legyen az Líbia vagy Irak, és képesek arra, hogy problémákat okozzanak ezekben az országokban\n\n- mondta Helima Croft, az RBC Capital Markets egyik vezetője.\n\nAzonban az alábbi grafikán látható, hogy a háború első hat hónapjában, augusztus végéig, az Európai Unió részesedése is jelentős az orosz kőolaj-importban. Kimaradásuk az export-tilalom hatására már méretükből fakadóan is jelentős károkat okozhat az orosz gazdaságnak.\n\nA háború első hat hónapjának legnagyobb orosz fosszilis-tüzelőanyag importőrei. Forrás: CREA\n\nA semlegesek nagy nyertesek vagy nagy vesztesek?\n\nNagy kérdés lehet az is, miként reagálnak az orosz kőolajat nagy mennyiségben felvásárló országok, komoly döntéseket kell hozniuk: abban az esetben, ha a koalíció tagjai közé lépnek az kihathat az országuk gazdasági működésére, legfőképp az energiaárakra és az infláció alakulására. Ha viszont egyezményeket kötnek Oroszországgal, egyfelől maguknak kell megoldani a szállítási problémákat, másfelől pedig további szankciókra is számíthatnak az Egyesült Államok és szövetségesei részéről.\n\nKína az ukrán háború kirobbanása óta az egyik legnagyobb felvásárlója lett az orosz energiahordozóknak, ezzel pedig életben tartja az uniós embargóval sújtott orosz fosszilis tüzelőanyag-exportot. A kínai finomítók fokozták a kedvezményes beszerzéseket, közben pedig csökkentették a rivális szállítók, például Angola és Brazília szállításait a kőolaj területén. Kína ezen felül a Szahalin-2 LNG-termelő orosz üzemtől is hatalmas mennyiségű LNG-üzemanyagot vásárol, a kiszivárgott információk szerint a világpiaci ár feléért.\n\nAZ ÉV ELSŐ HÉT HÓNAPJÁBAN AZ OROSZORSZÁGBÓL SZÁRMAZÓ kínai nyersolajIMPORT 48,45 MILLIÓ TONNÁRA NŐTT, AMI 4,4%-OS NÖVEKEDÉST JELENT AZ ELŐZŐ ÉVHEZ KÉPEST.\n\nA világ harmadik legnagyobb fogyasztója és importőre a nyersolajnak India, amely többször is jelezte, hogy az infláció megfékezése érdekében létfontosságúvá vált az olcsó orosz nyersolaj beszerzése.\n\nNirmala Sitharamansa pénzügyminiszter szerint India Oroszországból származó nyersolajszállításai\n\nFEBRUÁR ÓTA A TELJES OLAJIMPORT 12-13 SZÁZALÉKÁRA UGROTTAK A KORÁBBI ÉVEK 2 SZÁZALÉKÁRÓL.\n\nAz alábbi grafikonon látható azonban, hogy hiába az ázsiai import emelkedése, az egykori EU-s export volumenével képtelen felvenni a versenyt.\n\nA havi importváltozás az orosz fosszilis tüzelőanyag importban július-augusztus és február-március hónapok között. Forrás: CREA Az első orosz reakciók azonban Indonézia esetében érhetők tetten: Augusztusban Sandiaga Uno indonéz idegenforgalmi miniszter jelezte, hogy az oroszok 30 százalékos kedvezményt ajánlottak fel az orosz kőolajra. És itt jön igazán a képbe a semleges országok problémája: létezik olyan forgatókönyv, amiben kénytelen lesz oldalt választani.\n\nDélkelet-Ázsia legnagyobb gazdaságában, Indonéziában augusztusban 4,69 százalékos volt az éves inflációs ráta, ami meghaladja a jegybank 2-4 százalékos célsávját. Ez pedig azt jelenti, hogy az államnak szüksége lenne az olcsó orosz nyersanyagra, hogy mérsékelni tudja a hazai termelés energiaéhségét és ebből kifolyólag a célsávból kiugró inflációt is. Viszont az ezzel kapcsolatban kockáztatott szankciók megfontolásra adnak okot, mérlegelni kénytelenek azt, hogy megéri számukra az orosz olaj importálása.\n\nEz egyfelől a G7-ek számára előnyös, hiszen ez azt jelenti, hogy a különböző importőr országok, annak ellenére, hogy nem csatlakoznak a szankciókhoz, átgondolják a kőolaj-import lehetőségét, másfelől viszont komoly nyomást helyeznek a konfliktustól földrajzilag és politikailag is távollevő országokra, olyanokra, akiket eddig elsősorban az infláció növekedésével ért el a háború szele.\n\nItt jön be a képletbe az, hol húzzák meg a nyugati államok az ársapka maximumát: ugyanis abban az esetben is részleges sikereket érhet el a szankció, ha Indonézia elfogadja a diszkontált áru orosz olajat, ami ebben az esetben akár a maximális megengedett ár alatt tartózkodik, hiszen akkor Moszkva a világpiaci árnál olcsóbban kénytelen átadni a kitermelt kőolajat. Indonézia jól jár, hiszen olcsóbban jutott olajhoz, mint a világpiaci ár és nem kell tartania a nyugati szankcióktól. Azonban ha az ársapka túl alacsony, és a kedvezményes orosz olaj még így is drágább annál, amit a sapka megenged, abban az esetben Indonézia már nem lehet teljesen nyertese az ügyletnek: vagy az olcsó orosz olajat, vagy a nyugati szankciómentességet választhatja csak.\n\nA szürke zóna lehet a win-win szituáció?\n\nAz eddig nyilvánosságra hozott dokumentumok nem adnak választ azokra a kérdésekre, hogy milyen lépéseket kívánnak tenni a G7-ek azokkal az országokkal szemben, amelyek kihasználják az árfolyam-mechanizmusban rejlő kiskapukat. Az egyik ilyen, a mechanizmusban résztvevő és a semleges országok számára is elérhető lehetséges megoldás ugyanis az ársapka megkerülésére, hogy indiai vagy kínai finomítóktól vásárolják az orosz nyersolaj-feldolgozás végtermékeit.\n\nEzzel nem közvetlenül támogatják/vásárolnak az orosz féltől, de közvetve képesek javítani Moszkva folyó fizetési mérlegét. Ebben az esetben az orosz export továbbra is kénytelen jelentős veszteségeket lenyelni:\n\na nyereség ugyanis azon feldolgozó országok zsebébe vándorol, akik a világpiaci árnál lényegsebben olcsóbban szerzik be az orosz kőolajat.\n\nA különböző blokkban szereplő országok lehetőségei Lehetséges forgatókönyv Nyugati blokk Semlegesek Oroszország Oroszország elfogadja az ársapkát Nyertes Nyertes Vesztes Oroszország korlátozza az exportot, de a diszkontált árak az ársapka alatt vannak Nyertes: Csökken az orosz bevétel Vesztes: Elveszik az orosz importlehetőség Nyertes Vesztes Oroszország korlátozza az exportot, de a diszkontált árak az ársapka és a világpiaci ár között vannak Nyertes: Csökken az orosz bevétel Vesztes: Elveszik az orosz importlehetőség Vesztes: döntési kényszer, importálási nehézségek Vesztes: Exportálási nehézségek Oroszország korlátozza az exportot, a végtermék felvásárlás a feldolgozó országokból történik meg Abszolút nyertes Nyertes Abszolút vesztes: az árfolyamból fakadó nyereség a szövetséges országokba vándorol, exportálási nehézségek Forrás: Portfolio\n\nCímlapkép forrása: Getty Images",
    "Nem működnek a szankciók: A Gazprom idén megduplázta a tavalyi nyereségét": "Nem elég hogy a szankciók nem hozták el a várt hatásukat Oroszországgal szemben, de a Gazprom közel duplájára növelte a tavalyi évhez képest a nyereségét, ami köszönhető az áremeléseknek. Új vevők is kilátásba kerültek a nyersolaj megvásárlására ami tovább növelheti az oroszok hasznát és tovább súlythatja Európát.\n\nKövesd Telegram csatornánkat\n\nExkluzív anyagok, mémek, rövid hírek, amiket nem feltétlenül rakunk ki a weboldalunkra…\n\nAz olajembargónak köszönhetően az eddigi orosz olajimport nagy része decembertől már nem léphet be az Európai Unióba, a blokkba irányuló kőolajtermék-exportot pedig februártól tiltják be, ez napi 2 millió hordó olajfelesleget feltételezne az oroszoknak. Azonban a Kpler szerint Indonézia, Pakisztán, Brazília, Dél-Afrika, Srí Lanka és számos közel-keleti ország együttesen akár napi 1 millió hordó orosz nyersolajat is vásárolhat tőlük.\n\nTovább könnyíti az új partnerek keresését, hogy Oroszország kedvezményeket kínált a vevők bevonzása érdekében. Moszkva már meg is kezdte olajának egy részét Ázsiába irányítani, növelve az Indiába és Kínába irányuló exportot, miután néhány európai vevő elutasította a további szállításokat.\n\nEgyes elemzők szerint a Közel-Kelet akár napi 500 ezer hordó nyersolajat is importálhat az oroszoktól, amit aztán az exportpiacokra irányíthat, valószínűleg Európának eladva azt.\n\nHiába azonban a pillanatnyi vevőhiány, hiszen a Gazprom csak 2022 első félévében 41,75 milliárd dollár nettó nyereséget ért el, szemben a 2021 egészére vonatkozó 29 milliárd dollárral.\n\n“A Gazprom idén 43 százalékkal szállít kevesebb gázt Európába, mint tavaly, ami átlagosan háromszorosára emeli az árakat. A vállalat európai exportbevétele 53 milliárd dollárról 100 milliárdra növekszik”\n\n– írta Hortay Olivér, a Századvég energetikai üzletágának vezetője.\n\nA Financial Times szerint az energiaipari nagyvállalat jelenleg naponta mintegy 84 millió köbméter gázt szállít az európai fogyasztóknak Ukrajnán és Törökországon keresztül, szemben a tavalyi 480 millió köbméteres átlaggal, az egekbe szökő gázárak azonban segítettek a Gazpromnak ellensúlyozni ezt a kereslethiányt.\n\nAz Északi Áramlat-1 gázvezetéken keresztül történő szállítások csökkenése a szankciók okozta technikai problémák miatt várhatóan “2021-hez képest háromszorosára emeli az árakat” – mondta pénteken Ron Smith, a BCS Global Markets elemzője, hozzátéve, hogy ez 85 százalékkal, 100 milliárd dollárra növeli az orosz cég összbevételét.\n\nSzakértői becslések szerint 2022-ben a Gazprom 43 százalékkal kevesebb gázt fog exportálni, de köbméterenként 1000 dolláros átlagáron.\n\n(Orientalista – Szent Korona Rádió)",
    "Új filmek és sorozatok a Netflixen októberben-újdonságok": "Oszd meg a cikket másokkal is:\n\nAz ősz egyik legszebb hónapja az október, ami kiváló alkalmat nyújthat arra, hogy egy takaró alatt netflixezzünk, és átnézzük az őszi újdonságokat, amikkel kellemesen tölthetjük el az estéinket.\n\nAz elmúlt évek tapasztalatai szerint ebben a hónapban már aktívan hangolódunk halloweenra, ami a Netflix műsortár frissítésében is megmutatkozik. Ennek köszönhetően érkeznek egymás után a felnőtt és YA horrorfilmek vagy sorozatok, amik kellő lázba hozhat bárkit, aki kedveli az ilyen műfajú tartalmakat. De nem csak horror műsorokról szól a sztremaming óriás havi premieráradata. Többek között láthatunk majd romantikus műsorokat, izgalmas krimiket és dokukat is, és persze több A-kategóriás színésszel is találkozhatunk.\n\nNetflix októberi film és sorozatajánló\n\nValószínűleg sokan várják a Hill-ház franchise alkotójának Mike Flanagannek új sorozatát Éjféli klub címmel, és a népszerű színésznő Mila Kunis új filmjének, a Szerencse lányának is ebben a hónapban lesz a bemutatója. Láthatunk egy Stephen King adaptációt Donald Sutherland főszereplésével Harrigan úr telefonja címmel, jön a Jók és Rosszak iskolája, és a Barbárok második évada is izgalmas látnivalót ígér az őszi esték kellemes eltöltéséhez.\n\nOktóber 1\n\nParfüm: Egy gyilkos története (Perfume: The Story of a Murderer)\n\nHallowen H20 – 20 évvel később\n\nAz ígéret megszállotja (The Pledge)\n\nAlfie\n\nPecatúra\n\nGólyák (Storks)\n\nOktóber 3\n\nChip és Szirom (Chip and Potato) – Netflix Original gyerekműsor\n\nOktóber 4\n\nHasan Minhaj: A király bolondja (Hasan Minhaj: The King’s Jester) – Netflix Original stand-up\n\nOktóber 5\n\nHarrigan úr telefonja (Mr. Harrigan’s Phone) – Netflix Original film\n\nVesd magad a mélybe (Jumping from High Places) – Netflix original film (Olaszország)\n\nTogo – Netflix Original film (Uruguay)\n\nÁrvíz (High Water) S01 (az 1997-ben történt wroclawi árvízről készült cseh sorozat)\n\nHarc az igazságért:Paolo Guerrero (The Fight for Justice: Paolo Guerrero) S01 (valós események egy perui focista drogügyeletéről)\n\nMegoldatlan rejtélyek (Unsolved Mysteries) S02 – Netflix Original dokumentumfilm-sorozat (misztikus és megtörtént eseményekről)\n\nA csapdába esett 13: A thai barlangi túlélésünk története (The Trapped 13: How We Survived The Thai Cave) – Netflix Original dokumentumfilm-sorozat\n\nA csillogás birodalma (Bling Empire) S03 – Netflix Original reality\n\nEzt jól kisütöttük (Nailed It!) S07 – Netflix Original reality\n\nOktóber 6\n\nUtórengés: A Nepáli földrengés (Aftershock: Everest and the Nepal Earthquake) – Netflix Original dokumentumfilm-sorozat\n\nAz ifjú Yuguo boldogsága és szenvedései (The Joys and Sorrows of Young Yuguo) – Netflix Original dokumentumfilm\n\nOktóber 7\n\nSzerencse lány (Luckiest Girl Alive) – Netflix Original film (Mila Kunis főszereplésével\n\nIdős emberek (Old People) – Netflix Original film (német horrorfilm)\n\nBabaházak (Doll House9 – Netflix Original film (Indonézia) drámafilm\n\nAz éjféli klub (The Midnight Club) S01 (Mike Flanagan új horrorsorozata)\n\ntovábbi cikkek:\n\nMegérkezett az első szinkronos előzetes a Netflix új horrorsorozatához\n\nA kiesett idő (Glitch) S01 (koreai sci-fi)\n\nLányok Derryből (Derry Girls) S01\n\nA változó kor (Man on Pause) S01 (Török fekete komédia)\n\nBeszélgetések egy sorozatgyilkossal: A Jeffrey Dahmer-szalagok (Conversations with a Killer: The Jeffrey Dahmer Tapes) – Netflix Original dokumentumfilm-sorozat\n\nA kosárcsapat visszavág (The Redeem Team) – Netflix Original dokumentumfilm (Az amerikai kosárcsapat 2008-as pekingi aranyérméről)\n\nA tégla S01 E01-05 (The Mole) – Netflix Original reality (hetente érkező epizódok)\n\nKev Adams: A valódi énem (Kev Adams: The Real Me) – Netflix Original stand-up\n\nTIGER & BUNNY 2 – Netflix Original anime (új részekkel)\n\nOktóber 10\n\nSzellemörzők (Spirit Rangers) S01 – Netflix Original gyerekműsor\n\nOktóber 11\n\nBérelhető feleség (Someone Borrowed) – Netflix Original film (Brazília) (romantikus vígjáték)\n\nA ketrec (The Cage) S01 (vígjáték-sorozat)\n\nDEAW#13 Udom Taephanich Stand Up Comedy Show – Netflix Original stand-up\n\nOktóber 12\n\nBelascoarán S01 (mexikói krimisorozat)\n\nAz egyszerűség jegyében – Hobbiszakácsok versenyzése (Easy-Bake Battle: The Home Cooking Competition) – Netflix Original reality/valóságshow\n\nA krokodilok földjén (Wild Croc Territory) – Netflix Original dokumentumfilm-sorozat\n\nEmlékezetkiesés (Blackout) – (akciófilm, premier még változhat)\n\nOktóber 13\n\nA figyelő (The Watcher) S01 (Ryan Murphy új thrillere)\n\nA műsorlista (The Playlist) S01 (A Spotify története fiktív elemekkel)\n\nSue Perkins: Teljesen törvényes (Sue Perkins: Perfectly Legal) – Netflix Original reality (kalandos utazás)\n\nKivétel (Exception) – Netflix Original anime\n\nOktóber 14\n\nA Bridge Hollow-i átok (The Curse of Bridge Hollow) – Netflix Original film (családi vígjáték)\n\nA szent család (Sagrada Familia / Holy Family) S01 (spanyol misztikus thrillersorozat)\n\nFekete pillangók (Black Butterflies) S01 (francia sötét thrillersorozat)\n\nKiút a sötétségből (Everything Calls for Salvation) S01 (olasz társadalmi drámasorozat)\n\nAz össze nem illő pár (Mismatched) S02 (indiai romantikus vígjáték)\n\nTake 1 – Egyetlen esély – Netflix Original dokumentumfilm-sorozat (a koreai zenekar dokusorozata)\n\nOktóber 15\n\n–\n\nOktóber 17\n\nGofrincs és Mofi S02 – Netflix Original gyerekműsor (Michelle Obama gasztróműsora)\n\nOktóber 18\n\nLisa: Egy újabb nagyszerű nap (LiSA Another Great Day) – Netflix Original dokumentumfilm (japán zenés életrajzi)\n\nValaki etesse meg Philt (Somebody Feed Phil) – Netflix Original reality (gasztróműsor)\n\nGabriel Iglesias: Stadium Fluffy – Netflix Original stand-up\n\nOktóber 19\n\nA Jók és Rosszak iskolája (The School for Good and Evil) – Netflix Original film (Charlize Theron főszereplésével a népszerű regények filmadaptációja)\n\nAz idegen (The Stranger) – Netflix Original film (Thomas M. Wright filmje, ami még nem rendelkezik magyar műsorlappal)\n\nA lángba borult Notre-Dame (Notre-Dame) – limitált sorozat (A 2019-es Notre-Dame-i tűzvészről készült katasztrósorozat)\n\nA Zöld Kesztyűs Banda (Gang Zielonej Rekawiczki / The Green Glove Gang) S01 (lengyel vígjátéksorozat)\n\nOktóber 20\n\n–\n\nOktóber 21\n\nXX. századi lány (20th Century Girl) – Netflix Original film (Dél-Korea)\n\nA nulláról kezdve (From Scratch) – Netflix Original film (amerikai romantikus dráma)\n\nBarbárok (Barbarians) S02 (történelmi sorozat)\n\nExtrém paranormális kísérlet (28 dias assombrados / 28 Days Haunted) – Netflix Original valóságshow (horror reality)\n\nEgy ibizai drogcsempész vallomásai (High: Confessions of an Ibiza Drug Mule) Netflix Original dokumentumfilm-sorozat\n\nONI: Egy viharisten története (ONI: Thunder God’s Tale) S01\n\nAz utolsó rabszolgahajó (Descendant) – Netflix Original dokumentumfilm\n\nOktóber 24\n\nA krétavonal (The Chalk Line) – Netflix Original film (Spanyolország) misztikus thriller\n\nOktóber 25\n\nGuillermo del Toro: Rémségek tára (Guillermo del Toro’s Cabinet of Curiosities) S01 (horrorsorozat)\n\nOktóber 26\n\nA másik nővér (The Good Nurse) – Netflix Original film (könyv alapján készült misztikus thriller)\n\nMussolini kincse (Robbing Mussolini) – Netflix Original film (Olaszország) (történelmi dráma)\n\nHellhole – Netflix Original film (Lengyelország) Az ébredő erő rendezőjének új horrorfilmje\n\nSzökevény: Carlos Ghosn különös esete (Fugitive: The Curious Case of Carlos Ghosn) – Netflix Original dokumentumfilm-sorozat (Carlos Ghosn bizarr története)\n\nOktóber 27\n\nAz univerzumon túl (Beyond the Universe) – Netflix Original film (Brazília) romantikus tinidráma\n\nKis édes (Cici) – Netflix Original film (Törökország) török dráma\n\nDubaji csillogás (Dubai Bling) – Netflix Original reality\n\nA romantikus gyilkos (Romantic Killer) – Netflix Original Anime\n\nOktóber 28\n\nNyugaton a helyzet változatlan (All Quiet on the Western Front) – Netflix Original film (Németország) háborús film\n\nHa tudtam volna (If Only) S01\n\nZAKLATÓ VAGYOK (I AM A STALKER) – Netflix Original dokumentumfilm-sorozat (valós események)\n\nHormonokkal túlfűtve (Big Mouth) S06 (népszerű felnőtt animációs sorozat)\n\nOktóber 29\n\nHoltszél (Deadwind) S03 (finn krimisorozat folytatása)\n\n#betekintő #netflixvilág #újdonságok",
    "Győzelmet hirdetett az Ukrajna nevű Twitter-oldal": "Az nem derült ki, hogy mivel kapcsolatban született a bejelentés.\n\nAz ukrán kormányzati Twitter-oldalként feltüntetett csatorna péntek délután csak annyit írt ki:\n\n„Győzelem!”\n\nAz azonban nem derült ki, hogy mivel kapcsolatban született a bejelentés.\n\nHivatalos oldal?\n\nA csatornánál a „Ukraine government organization” címke van feltüntetve. A Twitter súgóoldalát felkeresve kiderül, hogy jelenleg az alábbi országok használnak címkéket a fiókjaiknál: Kína, Franciaország, Oroszország, Egyesült Királyság, Egyesült Államok, Fehéroroszország, Kanada, Németország, Olaszország, Japán, Kuba, Ecuador, Egyiptom, Honduras, Indonézia, Irán, Szaúd-Arábia, Szerbia Spanyolország, Thaiföld, Törökország, Ukrajna és az Egyesült Arab Emírségek. Ezek a kormányzati oldalak kiemelten foglalkoznak geopolitikával és a diplomáciával. Utóbbi állítás a fenti fiókra is igaz.\n\nA bejegyzést alább tekinthetik meg:\n\nvictory — Ukraine / Україна (@Ukraine) September 2, 2022\n\nNyitókép illusztráció. Fotó: Pixabay",
    "Akár már jövőre MotoGP-futamot rendezhet India": "Balogh Tamás 5 napja 2022-09-21 13:30:00\n\nAkár már jövőre MotoGP-futamot rendezhet India\n\n//formula.hu/parc-ferme/33581\n\nMár a múlt hétvégi Aragóniai Nagydíj során is felröppentek olyan híresztelések, miszerint a gyorsaságimotoros-világbajnok a nagyon közeli jövőben ellátogathat Indiába. Szerdán aztán Carmelo Ezpeleta, a Dorna elnöke és a szervezet sportigazgatója, Carlos Ezpeleta egy Delhiben tartott sajtótájékoztatón be is jelentették, hogy egyetértési megállapodást írtak alá a helyi promóter FairStreet Sportscal, amelynek értelmében hét éven át versenyt rendezhet az ázsiai ország. A Bharat Nagydíjat (ez India neve hindi nyelven) a Formula-1 által az előző évtized elején néhány alkalommal használt Buddh International Circuiten rendeznék, és mivel a tárgyalások előrehaladott állapotban tartanak a helyi sportminisztériummal és kormányzattal, az sem kizárt, hogy az első futamra már 2023-ban sor kerülhet – igaz, egyes vélemények szerint reálisabb a 2024-es kezdés.\n\nHa India valóban érkezik, ez egy újabb lépcsője lenne a MotoGP dél-ázsiai terjeszkedésének: Malajzia már régóta a versenynaptár része, míg az utóbbi években Thaiföld és Indonézia is csatlakozott a menetrendhez. Indián kívül új helyszínként merült fel a napokban Kazahsztán is, a Sokol Circuit ráadásul a híresztelések szerint helyet is kapott az előzetes 2023-as versenynaptár-tervezetben is.\n\nHa imádod a MotoGP-t és nem szeretnél semmiről lemaradni, akkor csatlakozz a Formula MotoGP Facebook-csoportunkhoz, ahol még több hírről és információról számolunk be a MotoGP és egyéb motoros bajnokságok kapcsán!",
    "Brutális terhet rótt a költségvetésre, megszünteti az üzemanyag-támogatást Délkelet-Ázsia legnagyobb gazdasága": "Indonézia szombaton mintegy 30%-kal emelte a támogatott üzemanyagárakat, amivel a kormány, a tömeges tiltakozások veszélyét is figyelmen kívül hagyva, enyhíteni igyekszik a költségvetésre nagy nyomás helyező a szubvenciós politikáján.\n\nA támogatott benzin literenkénti árát 7 650 rúpiáról 10 000 rúpiára (67 cent) emelték, míg a támogatott gázolajé 5 150 rúpiáról 6 800 rúpiára emelkedett - közölte Arifin Tasrif energiaügyi miniszter.\n\nJoko Widodo elnök egy sajtótájékoztatón úgy nyilatkozott, hogy ő és a kormánya csupán az üzemanyag megfizethetőségét próbálták biztosítani, de a szubvenciókra elköltött költségvetési források azóta a háromszorosára nőttek, ami tarthatatlan.\n\nDélkelet-Ázsia legnagyobb gazdasága már korábban is 502 ezermilliárd rúpiára (34 milliárd dollár), az eredeti költségvetési tétel háromszorosára emelte a 2022-es energiatámogatásokat. Az emelés hátterében az emelkedő olajárak és a dollárral szembeni mélyrepülését folytató rúpia áll.\n\nHa az árakat nem emelik, a költségvetési tétel 698 ezermilliárd rúpiára duzzadt volna - mondta Sri Mulyani Indrawati pénzügyminiszter. Becslései szerint a teljes energiatámogatás az áremelést követően 591 és 649 ezermilliárd rúpia között mozogna az idei évben, feltéve, hogy a nyersolaj átlagára az év hátralévő részében hordónként 85 és 100 dollár között marad.\n\nA magas energiatámogatások egy időre fékezni tudták az inflációt Indonéziában, amely augusztusban 4,69% volt. Ez lehetővé tette a központi bank számára, hogy a múlt hónapig késleltesse a kamatemelést, ami jóval elmaradt a regionális és globális szomszédok emelését. A gyorsuló infláció most mégis szigorításra ösztönözheti a monetáris politika döntéshozóit.\n\nHariyadi Sukamdani, az Indonéz Munkaadók Szövetségének vezetője szerint az üzemanyagár-emelésből eredő árnyomás nem lesz drasztikus, és várakozásai szerint, az infláció az év végére 6% körül alakul majd. A támogatás csak a lakossági fogyasztásra vonatkozik, de az áremelés hatással lesz a logisztikai költségekre is - mondta Hariyadi.\n\n(Reuters)\n\nCímlapkép forrása: Getty Images",
    "Magyar győzelem Csehországban a férfi kosárlabda vb-selejtezőn": "Eredmény:\n\nmásodik szakasz, K csoport, 2. forduló: Csehország-Magyarország 79-82 (23-23, 21-24, 21-15, 14-20)\n\nA magyar pontszerzők: Hanga 20 pont, Hopkins 10, Perl 10, Keller 8, Váradi 8, Benke 7, Eilingsfeld 7, Allen 6, Ferencz 3, Vojvoda 3\n\n\n\nA magyarok a kvalifikáció júliusban zárult első etapjából három győzelmet és három vereséget hoztak magukkal a folytatásra, s – rosszabb kosárkülönbségük miatt – a K jelű hatos utolsó helyéről várták a folytatást. Ennek szerdai nyitányán a már vb-résztvevőnek tekinthető Litvánia volt az ellenfél, és a két NBA-sztárral felálló baltiak 88-78-ra győztek Szombathelyen.\n\nAz ugyanakkor Franciaországban 95-60-ra alulmaradt csehek már részben az Európa-bajnokságra hangoltak Chomutovban, amelynek társrendezői, ugyanis a D csoport küzdelmeit Prágában bonyolítják le szeptember 2. és 8. között. Ami az ország kosármúltját illeti, az 1955-ben aranyérmes magyarokhoz hasonlóan, az ellenfél válogatottja is egyszer volt Európa-bajnok, 1946-ban. Az előző, 2017-es Eb-n azonban a magyarokkal ellentétben nem jutott tovább a csoportkörből, és 20.-ként zárt, a 2019-es világbajnokságon viszont bravúros szerepléssel hatodik lett. Tavaly a tokiói olimpián a csehek a 9. helyen zártak.\n\nLegutóbb a két gárda a 2017-es Eb csoportkörében találkozott, akkor a magyarok 85-73-ra győztek Kolozsváron. A rivális jelenlegi keretéből kiemelkedett Tomas Satoransky, aki az idén hat szezon után tért vissza az NBA-ből a Barcelonához, valamint Jan Vesely, aki immár szintén a katalánokat erősíti, miután a török Fenerbahcéval nyolc év alatt többek között Euroligát nyert.\n\nA szombati összecsapáson – amelyre Satoranskyt nem nevezték bokasérülés miatt – eleinte váltott vezetéssel haladtak a csapatok, a magyarok jól dobtak távolról, négy triplát is elsüllyesztettek a hazai kosárban. A támadó lepattanók megszerzésében is remekeltek a vendégek, 33-30-as vezetésüknél időt kért a rivális. Egy 6-0-s hazai roham után már Ivkovics Sztojan szövetségi kapitány kényszerült rendezni a sorokat. A folytatásban is hullámzott a játék, de így is 47-44-es magyar előnyről kezdődött a második félidő.\n\nA csehek a korábbinál keményebben védekeztek a harmadik negyedben, és ezúttal a magyar dobások nem értek célba, így fordult a kocka. A záró felvonást jól kezdte az Ivkovics-együttes, megint vezetett (67-68), a csehek azonnal időt kértek, de nem tudtak feljavulni. Így aztán 71-75-nél, 3:41 perccel a vége előtt megint kénytelenek voltak időt kérni. Ekkor azonban már sokkal jobban összpontosítottak a magyarok – bár két cseh tripla miatt izgulni kellett –, és nem engedték ki a kezükből a győzelmet. A dudaszó pillanatában egy háromnegyed pályás hazai kísérlet a gyűrűn csattant.\n\nA 2023 februárjáig tartó európai vb-selejtezősorozat 32 együttessel rajtolt. Idén júliusban minden négyesből az első három gárda jutott tovább a kvalifikáció második szakaszába – a magyar csoportból Portugália hullott ki –, melynek hat meccsére augusztusban, novemberben és jövő februárban kerül sor. A második szakasz 24 együttese négy hatos csoportban folytatja úgy, hogy valamennyien magukkal viszik a korábban szerzett pontjaikat. Végül mind a négy csoportból az első három utazhat a jövő nyári vb-re, amelynek a Fülöp-szigetek, Indonézia és Japán ad otthont.\n\nA magyarok korábban annak köszönhetően kerültek előselejtező nélkül a vb-kvalifikációba, hogy kijutottak a szeptemberi Európa-bajnokságra, melynek csoportmeccseit Kölnben vívják majd csütörtöktől.\n\nA válogatott novemberben, Bosznia-Hercegovinában folytatja szereplését a vb-kvalifikációban.\n\nKésőbb:\n\nLitvánia-Montenegró 90-73 (22-21, 17-15, 32-15, 19-22)\n\nBosznia-Hercegovina - Franciaország 96-90 (28-14, 10-32, 19-5, 19-25, 7-7, 13-7), kétszeri hosszabbítás után\n\nAz állás: 1. Litvánia 15 pont, 2. Franciaország 14, 3. Montenegró 13, 4. Bosznia-Hercegovina 12 (637-664), 5. Magyarország 12 (559-636), 6. Csehország 11\n\n\n\nA magyarok további mérkőzései a K csoportban:\n\n\n\n2022. november 11.: Bosznia-Hercegovina - Magyarország\n\n2022. november 14.: Magyarország-Csehország\n\n2023. február 23.: Litvánia-Magyarország\n\n2023. február 26.: Magyarország - Bosznia-Hercegovina",
    "Férfi kosárlabda vb-selejtező: Jó esélyünk lehet a kijutásra – Ivko": "Ivkovics Sztojan szövetségi kapitány szerint a magyar férfi kosárlabda-válogatottnak jó esélye lehet kijutni a jövő évi világbajnokságra.\n\nIvkovics Sztojan csapata novemberben Bosznia-Hercegovina ellen játszik (Fotó: Mirkó István)\n\nA szakvezető vasárnap az M4 Sport csatornán közölte, a novemberben esedékes vb-selejtezők könnyebbek lesznek, mint nemrég az Európa-bajnoki mérkőzések, mert akkor már nem állnak rendelkezésre az NBA-sztárok.\n\n\n\n„Ha a csehek és a bosnyákok elleni mérkőzés úgy sikerül, amire képes a csapat, akkor februárban komoly esély lehet, hogy kijussunk a vb-re” – jelentette ki a kapitány, akinek csapata a kölni Eb-meccsek előtt, augusztusban kikapott idehaza vb-selejtezőn a litvánoktól, majd győzött Csehországban.\n\n\n\nA folytatásban a válogatott november 11-én Bosznia-Hercegovinában lép pályára, majd három nappal később Csehországot fogadja.\n\n\n\nA 2023 februárjáig tartó európai vb-selejtezősorozat 32 együttessel rajtolt. Júliusban minden négyesből az első három gárda jutott tovább a kvalifikáció második szakaszába, melynek csapatonkénti hat meccsére augusztusban, novemberben és jövő februárban kerül sor. A második szakasz 24 együttese négy csoportban folytatja úgy, hogy valamennyien magukkal viszik a korábban szerzett pontjaikat. Végül mind a négy hatosból az első három utazhat a jövő nyári vb-re, amelynek a Fülöp-szigetek, Indonézia és Japán ad otthont.\n\n\n\nA magyarok a hónap elején mind az öt Eb-csoportmeccsüket elvesztették Kölnben, s végül a 23. helyen zártak.",
    "Indonéziából vásárol nikkelt a Tesla": "A gyártó öt esztendőre biztosította magának a rendkívül fontos anyagot.Az ukrán-orosz háború és az azzal kapcsolatos szankciók miatt a nikkel ára a háromszorosára emelkedett . Március elején egy tonna nikkel ára több mint 50 százalékkal nőtt és időlegesen meghaladta a 100 000 dollárt. A nikkel a lítiumion-akkumulátorok miatt elengedhetetlen az elektromos autók, az okostelefonok és a laptopok gyártáshoz, ráadásul komoly problémát jelent, hogy nem nagyon helyettesíthető más nyersanyaggal. Most a Tesla Motors több mint 5 milliárd amerikai dollár értékű nikkelszállításról állapodott meg az indonéz kormánnyal a következő 5 évben. A délkelet-ázsiai állam emellett azt reméli, hogy a vállalat gyárat épít az országban.Indonézia régóta korlátozza a nikkelérc exportját, és nemrégiben kiviteli vámokat vezetett be rá annak érdekében, hogy az akkumulátorok gyártásától az elektromos járművek gyártásáig tartó értéklánc minél nagyobb részét a saját területére hozza. Döntés született arról is, hogy 2025-re az államban gyártott autók 20 százalékának elektromos meghajtásúnak kell lennie. A Tesla Motors céget nagyon szívesen látnák a régió legerősebb gazdaságában, ezért erősen lobbiznak nála.A kínai acélgyártók, valamint a dél-koreai LG és Hyundai vállalatok már befektettek Indonéziában, de eddig csak az akkumulátorok és acélfinomító termékek, például a nikkel nyersvas és a ferronikkel gyártásába. A CnEVPost rámutatott, hogy július végén két kínai társaság, a Zhejiang Huayou Cobalt és a CNGR Advanced Material Co bejelentette, hogy akkumulátor-alapanyagokat szállít a Teslának. Mindkét piaci szereplő nikkelolvasztót üzemeltet Indonéziában.A Tesla beszállítói megállapodásának egyik lehetséges oka az amerikai kormány Kínával szembeni embargópolitikája lehet. Az amerikai kormány Inflation Reduction Act nevű beruházási programja - amelyet augusztus 7-én szavazott meg az amerikai szenátus - 7500 dollár összegű elektromosautó-támogatást tartalmaz. Ennek feltétele, hogy az elektromos autó ne tartalmazzon Kínából származó anyagokat vagy munkaerőt. A mostani szerződést tekintve az is feltételezhető, hogy a lítium-vas-foszfát akkumulátorok nem kapnak prioritást, annak ellenére, hogy a nikkel ára még mindig mintegy 30 000 euró/tonna és az úgynevezett \"811\" lítiumion-akkumulátorok katódjainak nikkeltartalma megnövekedett.",
    "Magyarország is kiállít a Food&HotelAsia-n": "",
    "Boros Imre a PS-nek: Kormányok bukhatnak az agyatlan nyugati szankciós politika miatt": "Boros Imre a PS-nek: Kormányok bukhatnak az agyatlan nyugati szankciós politika miatt\n\nMegyünk bele az őszbe, egyre hidegebb az időjárás, közeleg a fűtési szezon, ám a Nyugat megrögzötten kitart az Oroszországgal szembeni szankciós politika mellett. Ennek következménye, hogy az egekbe szöknek az energiaárak, amely egyre nagyobb feszültséget okoz szerte az Európai Unióban. A horribilis gázár miatt soha nem látott mennyiségű pénzt kell fizetniük a mezőgazdaságban dolgozóknak a műtrágyáért. Nem szorul különösebb magyarázatra, hogy emiatt szállnak el az élelmiszerárak. Mindez szociális problémákhoz fog vezetni. Magdeburgban, Kölnben és Bécsben már tüntetettek a szankciós politika ellen. A PS-nek nyilatkozó Boros Imre közgazdász szerint kormányok bukhatnak szerte Európában.\n\nNyugat-Európában már tüntetnek\n\nÚgy tűnik, mára teljesen elszakadt a valóságtól az EU-s politikai mainstream, hiszen még úgy is erőltetik az Oroszországgal szembeni szankciós politikát, hogy Németországban és Ausztriában komoly tüntetések zajlottak ez ellen. Vagyis: ezen kormányokat az sem érdekli, hogy a lakosság kezd ellenük fordulni. Nekik fontosabb az ideológia, mint választóik közérzete. Az pedig egyre rosszabb, ugyanis az energiahordozók extrém megdrágulásának nyomában megjelennek a szociális feszültségek.\n\nA műtrágya előállításának összköltségét 80-90 százalékban a földgáz teszi ki, így nem meglepő, hogy a mezőgazdasági szektor csak egyre növekvő élemiszerárak mellett képes tartani a lépést szerte az EU-ban. Az áruházak polcain található termékek árának nemritkán 70-80 százalékos növekedése és a gázszámlák érkezése már most, kora ősszel az utcára vitte az embereket Kölnben, Magdeburgban és legutóbb Bécsben. És hol van még a tél?!\n\nA PestiSrácoknak nyilatkozó Boros Imre megdöbbentőnek tartja, hogy a Nyugat annak ellenére kitart a szankciós politika mellett, hogy ezzel tartósítja a gazdaságaiban az alacsony növekedést, a recessziót, sőt a visszaesést. A közgazdász szerint ennek egyes iparágak nagyon megihatják a levét. Nem kizárt, hogy a nagy német autócégek hamarosan úgy döntenek, hogy átviszik a gyártókapacitásaikat Kínába, ahol majd sokkal olcsóbb energiaszinten tudják előállítani a Mercedest vagy az Audit.\n\nRégen én például azért mentem Nyugat-Európába, hogy magamba szívjak tudást a pénzügyekkel és a bankszektorral kapcsolatban, most pedig azt kell, hogy lássam, hogy minden természettudományos alapvetésre fittyet hánynak, és valamiféle ideológiavezérelt őrülettől hajtva elszakadnak a józan észtől. Ámulatba ejt ez az agyatlan nyugati szankciós politika.\n\n– mondja Boros Imre.\n\nMára egyértelművé vált, hogy a szankciók gazdasági károkat okoznak, de politikai eredményt nem hoznak. Annak ellenére alkalmazzák őket, hogy a szankciók 100 éves története nagyrészt csalódások története. 2015-ben az ENSZ becslése szerint a világ népességének egyharmada olyan országban él, amelyre gazdasági szankciók vonatkoznak. Látható tehát, ez a fegyver visszafelé sült el, a szankciókkal Európa lábon lőtte önmagát.\n\nTévhitek Oroszországról\n\nA legtöbb hazai balliberális médium és Brüsszel is imamalomként hajtogatja, hogy rövid távon ugyan nem látszanak meg Oroszországon a szankciók következményei, ugyanakkor a távolabbi jövőben ez borzasztó károkat fog okozni Putyinéknak. Ezzel szemben a tények azt mutatják, hogy ez a fegyver több kárt okoz Európának, mint Oroszországnak.\n\nSőt: a háború óta, tehát bő fél év alatt Oroszország 158 milliárd euró bevételre tett szert energiaexportból. Ez fél év alatt több mint Oroszország 2021-es teljes éves exportbevétele. Ennek a pénznek a felét 85 milliárd eurót az Európai Unió országai fizették ki. Az történt ugyanis, hogy bár Oroszország kevesebb kőolajat és gázt adott el az elmúlt időszakban, a szankciók miatti magas árak következében mégis több a bevételük. Az Európai Unió ezért most arra gyúr, hogy a jövőben az oroszországinál olcsóbb, cseppfolyós amerikai gázhoz jusson hozzá. (Jelenleg az amerikai gázár nyolcada-tizede az európainak.) Csakhogy az ehhez szükséges infrastruktúra kiépítéséhez hosszú évekre lesz szükség. Eközben pedig Putyin sem fog ölbe tett kézzel ülni:\n\nAddigra az oroszok is kiépítik Ázsia felé a vezetékeket, ott pedig korlátlan piac van szénre, gázra, olajra. Gondoljunk bele, Kínában 1,3 milliárd ember él, ráadásul ott van több 200 milliós ország is, mint például Indonézia. De a kínaiak kaphatnak Oroszországtól hajóról is olajat és máris olcsó benzint tudnak előállítani.\n\n– állítja Boros Imre.\n\nA liberális Svédország jobbra szavazott\n\nMindenesetre az már rövid távon is látszik, hogy a szankciók következtében Európa szegényebb, Oroszország pedig gazdagabb lett. Most már csak az a kérdés, hogy az EU lakossága, főleg Nyugaton hogyan reagál, ha vezetőik – az USA nyomásának köszönhetően – továbbra is kitartanak az Oroszországgal szembeni elhibázott politikájuk mellett. A tüntetések mellett már más jelek is mutatkoznak. Amire senki nem számított bekövetkezett. A liberális mintaállamnak tartott Svédországban győzött a jobboldal, a miniszterelnök már le is mondott.\n\nNemsokára Olaszország is választ, az Egyesül Államokban pedig novemberben félidős voksolást tartanak, ami a felmérések szerint a republikánusok előretörését hozhatja. A hideg időjárás beköszöntével Európa nyugati felén tovább nőhet az elégedetlenség, ami Boros Imre szerint kormányok bukásához vezethet. Az azonban biztos, hogy mozgalmas ősz és tél vár ránk.\n\nNyitókép: Több ezren tüntettek Bécsben a szankciós politika ellen. Forrás: Ripost.hu",
    "Hiába a pusztító aszály, a világ politikusai még egy közleményen sem tudnak megegyezni": "A szerdán Bali szigetén klímaügyi tárgyalásokra összeülő G20-as csoport tisztviselői nem tudtak megállapodni egy közös közleményben. Az országok között nem volt egyetértés a klímacélokban és az ukrajnai háborúval kapcsolatos megfogalmazásokban - írta meg a Reuters.\n\nSiti Nurbaya Bakar, Indonézia környezetvédelmi minisztere nyitóbeszédében sürgette az országokat a kibocsátás csökkentésére, hogy megakadályozzák az emberi élet ellehetetlenülését a bolygón.\n\nNéhány ország, köztük Kína, azonban ellenezte a glasgowi klímaegyezményt és a G20-ak korábbi megállapodásaiban elfogadott, a globális átlaghőmérséklet-emelkedés 1,5 Celsius-fokra történő korlátozására irányuló erőfeszítéseket. Nézeteltérések voltak továbbá az éghajlattal kapcsolatos nyelvezetről és az ukrajnai háborúra való utalásokról.\n\nA G20-ak éghajlati találkozójára úgy került sor, hogy a világ számos részén szélsőséges időjárási események, köztük tüzek, árvizek és aszály sújtja a világot. A tudósok szerint a legtöbb ilyen szélsőséges időjárási esemény az emberi tevékenység okozta éghajlatváltozásnak tulajdonítható, gyakoriságuk pedig csak fokozódni fog, ahogy a Föld egyre közelebb kerül az iparosodás előtti szinthez képest 1,5 Celsius-fokos felmelegedési küszöbértékhez.\n\nA tárgyaláson jelen volt Alok Sharma, az ENSZ tavalyi éghajlat-változási konferenciájának elnöke, aki szerint az ukrajnai háború még sürgetőbbé tette a megújuló energiaforrásokra való áttérés szükségességét, valószínűleg ez az utalás verte ki a biztosítékot Oroszországnál és szövetségeseinél.\n\nA jelenlegi energiaválság megmutatta, hogy az ellenséges szereplők által ellenőrzött fosszilis tüzelőanyagokra támaszkodó országok sebezhetőek. Az éghajlat biztonsága az energiabiztonság szinonimájává vált\n\n- mondta Sharma keddi nyilatkozatában.\n\nCímlapkép forrása: Getty Images",
    "Hat éve programoz pálmafák alatt a kaposvári szoftverfejlesztő": "Laptop, útlevél, pénztárca és szálka ellen egy tűkészlet. Ezek a legfontosabbak, amelyeket Tóth Péter magával visz egyetlen hátizsákjában, bárhol köt ki a világon.\n\n– Egy sapka és egy pulóver a legmelegebb ruhadarabjaim, téli kabátom egyáltalán nincs, nem is férne el a hátizsákomban. Meleg országokban érzem otthon magam, mert fázni nem szeretek – tette hozzá a világlátott fiatalember, aki jelenleg Hondurasban, egy szigeten dolgozik. Szoftverfejlesztéssel foglalkozik, munkáját bárhol el tudja végezni. Akár egy pálmaligetben, vagy a tengerparton is.\n\n– Míg otthon csak nyáron van meleg, addig itt állandó a hőmérséklet, most is harminc fok van – tájékoztatott Tóth Péter, aki hat évvel ezelőtt még teljesen úgy élt, mint bárki más.\n\n– Először Máltára költöztem egy munka miatt, vagyis kalandvágyból – kezdte a történetét. – Egykor magam is komformista voltam, most pedig inkább „digitális nomádnak” nevezném az életstílusomat. Máltán még volt szobám egy albérletben, és a lakótársammal mindent megvettünk, ami hiányzott a lakásból. Csak akkor szembesültem vele, mennyi holmim lett, amikor el akartam költözni az albérletből. Sok mindent otthagytam. Azóta is az én késemmel szeletelnek, akik ott maradtak – nevetett a fiatalember, akit Spanyolország is vonzott.\n\n– Málta előtt csupán Angliában, Ausztriában és Horvátországban fordultam meg, de mostanra kinyílt a világ. Madridban két évig laktam, pont a világjárvány idején. Naponta csupán egyszer mentem ki: bevásárolni. Ott tényleg mindent bezártak, visszafordított a rendőr, ha túl mentem a lakókörzetemen, nem úgy, mint Magyarországon. Nagyon megsínylettem a bezártságot, azt éreztem, szeretnék elszakadni a nyugati civilizációtól. Tenerifére mentem, egy minimalistább életmódot vállaltam fel, rájöttem, hogy nincs szükségem sok holmira – mesélte Tóth Péter, aki egy amerikai cégnek dolgozik szoftverfejlesztőként, de nem volt ez mindig így. Dolgozott önkéntesként állatmenhelyen, biofarmon, és 37 nap alatt végigjárta a 900 kilométeres El Camino-t.\n\n– Azzal, hogy rendesen kitágult a komfortzónám, átértékeltem az életemet. Az út során tíz kilót leadtam, és vegetáriánussá váltam egy, az úton szerzett ismerősnek köszönhetően. Lelkileg jobban érzem magam és testileg sokkal tisztábbnak, hogy nem fogyasztok húst – mesélte meghatározó élményét, amelyet még azelőtt szerzett, hogy latin Amerikába érkezett, először Paraguayba. Hidegebbnek találta, mint amire számított, így tovább állt Kolumbiába.\n\n– Hibrid életmódot élek. Dolgozni kell, de nincs munkaidőm, délben van egy meetingem, de utána el tudok menni kirándulni, aztán este dolgozom. Ha kiveszek két nap szabadságot, és hozzá csapom a hétvégéhez, itt nagyon vagány helyekre jutok el kirándulni. Annyi előnyöm van a turistákkal szemben, hogy én már itt vagyok, ki tudom várni a jó időt. Az esőerdőbe kizárólag túravezetővel megyek, mert ott el lehet tévedni. Néha azt gondolom, jobb, hogy anyukám nem látja, hol járok – mesélte Tóth Péter, aki szerint az önkéntesség és a világjárás sok mindenre megtanítja az embert.\n\nFotós: Tóth Péter\n\n– Teljesen más jellegű élettapasztalatra lehet szert tenni, ha utazunk. Sokkal magabiztosabb lettem, akkor is megoldok szituációkat, ha nem beszélem a nyelvet. Ha „baj” történik, igyekszem feltalálni magam. Alázatra is tanított a minimalista életmód: nincsenek elvárásaim. Ez segít abban, hogy boldogabb legyek. Rájöttem, hogy a kis dolgoknak is lehet örülni. Annak, hogy van tető a fejem fölött, van étel a tányéromban, és van mit inni, felvenni. Itt gyakran van áramszünet és az internet is akadozhat. Megbecsülöm azt, hogy ha van – mesélte Péter, aki számtalan egyedi helyzetbe került útjai során. Előfordult, hogy Peruból szeretett volna Mexikóba utazni, ám először nem akarták felengedni a repülőgépre. Összetört telefonja miatt sem tudott bemenni a városba, mert nem volt kártyája a buszjáratra, készpénzt pedig nem fogadtak el. Egyszer Belize-ben, pont egy pénteki munkanap után sikerült összetörnie a laptopja kijelzőjét. Ezért az ország másik felébe kellett utaznia, hogy új munkaeszközt szerezzen. Egész hétvégén nem talált sehol megfelelőt, mígnem vasárnap este, egy autó hátulján sikerült vennie egyet. Csupán az volt a bökkenő, hogy hétfőn egy étteremből kellett bejelentkeznie a szokásos meetingre, mert nem ért vissza a szálláshelyére.\n\nFotós: Tóth Péter\n\nTóth Péter nem áll meg, szeretne tovább utazni. Várja az Afrikai kontinens, és Ázsia, azon belül Indonézia. Attól sem riad vissza, ha kicsit hidegebb égövre kell majd mennie, hiszen Norvégia is csalogatja.\n\n– Szívesen utazgatnék még néhány évig, ám majd egyszer családot is alapítanék. Mindenképpen otthon szeretnék letelepedni – árulta el a távlati terveit.\n\nMindent rögzít és mindent leforgat, bárhol jár a világban. Szituációkat, kirándulóhelyeket lakó- és életkörülményeket örökít meg, majd idővel megosztja az internet népével kalandjait. Legutóbb Karib térség béli szállását mutatta be, vagyis egy tengerparton fekvő hostelt. Készült vlogja programozási nyelvekről, az utazásairól, az esőerdei kirándulásairól, vagy akár egy természetes ébresztőről egy hostelben. Forgatott kisfilmet Paraguayról, a helyiekről, bevásárlásról, étkezésről….\n\n– Mindent felveszek, ám az utómunkálatokra már alig jut időm. Sok vágásra váró témám van még, de annyi felé megyek, nem mindig van érkezésem az elkészülésére – mentegetőzött a világutazó, aki szerint sok helyütt sokkal kevesebből ki lehet jönni a világban, mint itthon, de bárhová is megy az ember, bárhol ismerkedik a helybéliekkel, ugyanúgy elégedetlenkednek a politikusokkal és az adókkal kapcsolatosan, mint nálunk. Péter hamarosan újra bepakol hátizsákjába, és nekivág a Kis-Antilláknak a Karib-tengeren, de tervei között szerepel az is, hogy egy év múlva hazalátogat.",
    "\"Ha én jól érzem magam, akkor te is jól fogod\" – Sherry Williams is fellép a Liszt Ünnepen": "Mézédes, lágy hangja az első pillanattól elvarázsol, és egészen a jazz fénykorába repít minket vissza – Sherry Williams igazi történetmesélő, aki nagy elődeihez hasonlóan szavakkal, dallamokkal festi elénk a képet, amit láttatni kíván. A Grammy-jelölt énekesnő a világ legismertebb színpadai után hamarosan újra Magyarországra látogat.\n\nSherry Williams, a jazz nagyasszonya mindenkit elkápráztat énekével. Zenéje – egyes méltatások szerint – valódi mágnes a jazzrajongók számára. A megnevezés nem véletlen, kevés olyan kaliberű női előadó van a jazzszcénában, mint ő: aki egyszerre hordozza magában az elementáris erőt és a lágyságot; nagyon is mai, miközben megidézi előttünk a jazz aranykorát, hidat képezve különböző korok között. Kár lenne azonban a nagy női elődök bármelyikéhez is hasonlítani, hiszen Sherry Williams művészete nagyon is egyedi, köszönhetően többek közt zenei neveltetésének is.\n\nCsalád kivételes zenei ízléssel\n\nApja harsonán játszott a hadseregben, családi zongorájukon pedig jazzdallamokkal szórakoztatta az otthoniakat. A kaliforniai születésű Sherry Williams\n\núgy nőtt fel, hogy a háttérben végig remek zene szólt:\n\nGeorge Shearing, Lionel Hampton, Margaret Whiting, Stan Kenton… A családi lemezgyűjtemény telis-tele volt a népszerű jazzelőadók korongjaival, és a szülők abban is következetesek voltak, mit szabad és mit nem szabad lányuknak hallgatnia – a rock 'n' roll például tiltott dolognak számított. Ez lehet az oka annak, hogy amikor arról kérdezték, hogyan talált rá a jazz műfajára, Sherry úgy felelt: „Azt hiszem, mindig is itt volt velem. Belül, a szöveteimben.”\n\nKlasszikus zongorát is tanult, de énekesi tehetségét már tinédzserként elkezdte kamatoztatni\n\nTöbbek közt úgy, hogy turnézott a híres The Young Americans formációval, amely története során olyan nagy kaliberű előadókkal lépett színpadra, mint Julie Andrews, Judy Garland vagy Bob Hope. Micsoda kezdés! Nem csoda, hogy az egyetem után teljes gőzzel belevetette magát a munkába, és olyan sztárokkal turnézott, mint Debbie Reynolds és Johnnie Ray. 1976-ban azonban nagy lépésre szánta el magát: otthagyta a turnéját Eddie Kendricksszel, mert úgy döntött, ideje, hogy egyedül folytassa. Szólókarrierbe kezdett. Az pedig egy percig sem volt kérdés, milyen műfajban kezdi el felépíteni magát. „Mindig is szerettem a jazzt. Tudtam, ha egyszer majd megengedhetem magamnak, hogy szólóban énekeljek, akkor jazzt fogok énekelni” – nyilatkozta.\n\nÉs ezzel a lendülettel belevetette magát az emberfeletti munkába\n\n1976-ban tehát befejezte a turnét Eddie Kendricksszel, ám ahelyett, hogy hazatért volna, Indonézia, Szingapúr, Hongkong és Bangkok felé vette az irányt – egyedül. Micsoda elszántság, micsoda bátorság kellett ehhez akkoriban (és kell ma is). Négy év után, 1980-ban tért haza az Egyesült Államokba, kellő tapasztalattal felvértezve. Aztán hirtelen a filmiparban találta magát: sorozatokban, mozifilmekben szerepelt, de továbbra is a színpad volt számára a legfontosabb:\n\nA legkomfortosabban a színpadon érzem magam. És ha én jól érzem magam, akkor te is jól fogod\n\n– vallja. És hogy ezzel az őrült tempóval, amit diktált, hogyan lehet mindig teljes erőbedobással a maximumot nyújtani a színpadon? A kérdésre Sherry számára egyszerű a válasz: „Aludj eleget” – mondta egy interjúban.\n\nA kilencvenes évek végén jelentette meg első szólólemezét\n\nA The Way You Love Me című korongért elismerő kritikák tömkelegét zsebelte be. Második CD-je a Taste of Sherry címet kapta, és szerepelt a 2003-as Grammy-szavazáson, egyik dalát pedig felhasználták A mag című film zenéjeként. Több évtizedes karrierje során Sherry\n\na világ legismertebb színpadain lépett fel, turnézott Ázsiától Európáig szinte mindenütt,\n\nés olyan nagyágyúkkal koncertezett, mint Al Viola, Herman Riley, Buddy Collette, Herbie Mann, Plas Johnson – vagy épp Fekete Kovács Kornél és a Modern Art Orchestra. Tehetsége átütő és megkérdőjelezhetetlen, a jazz valódi nagyasszonya, akinek zenéje igazi menekülést nyújt a mindennapok őrületéből. És miért ne menekülnénk vele?!\n\nA Liszt Ünnep nyitókoncertje helyszín: Szent István Bazilika időpont: 2022. október 7., 20.30 Közreműködik: Horti Lilla, Sherry Williams – ének, Brian Charette, Virágh András Gábor – orgona, Modern Art Orchestra Vezényel: Fekete-Kovács Kornél Bővebb információ ide kattintva.\n\nTámogatott tartalom.\n\nFejléckép: Sherry Williams (Fotó/Forrás: Mary Ann Halpin / Liszt Ünnep)",
    "Stier Gábor: Kapu a többpólusú világba": "A 21. század a Távol-Kelet százada, rögzíti a Valdaj Klubnak a napokban Vlagyivosztokban megrendezett Keleti Gazdasági Fórumra készített jelentése.\n\n„A 21. század a Távol-Kelet százada, rögzíti a Valdaj Klubnak a napokban Vlagyivosztokban megrendezett Keleti Gazdasági Fórumra készített jelentése. A think-thank szakértői már a tanulmány címében – Kapu a többpólusú világba – is jelzik, hogy mit gondolnak erről a kiterjedt és térségről és Ázsia felemelkedéséről. Mint ahogy rögzítik azt is, hogy a Nyugattal vívott proxy háború egyértelműen a Kelet felé fordítja Oroszországot is, s ez már nem választás kérdése, hanem kényszer. Nézzük, hogy alakul a világ a nyugati buborékon kívülről nézve.\n\nMindenek előtt tisztázzuk, hogy melyik térségről is beszélünk pontosan. Félreértés ne essék, nem a geográfiai értelemben vett orosz Távol-Keletről van szó. Ez a régió csupán része a nyugati értelemben vett Távol-Keletnek, amely felöleli Kínát, Japánt, Dél-Koreát, Észak-Koreát, Dél-kelet-Ázsiát, Ausztráliát, Új-Zélandot, a Dél-Ázsiát, mint szubkontinenst, és természetesen az orosz Távol-Keletet is. A kínaiak szemében ez meglehetősen Nyugat-központú terminus, amelyet nem is nagyon használnak. Maga az elnevezés onnan ered, hogy amikor a 16. században, a nagy felfedezések korában a nyugat-európai országok elindultak keletre, akkor Európa keleti vidékét, valamint Észak-kelet-Afrikát nevezték »Közel-Keletnek«, Nyugat-Ázsiát »Közép-Keletnek«, Ázsia Európából nézve távoli, periférikus keleti részeit pedig »Távol-Keletnek«.\n\nEl sem tudták képzelni, hogy az általuk perifériaként kezelt Kelet-Ázsia a 21. századra sok tekintetben a világ centrumává válik\n\nEbben a kiterjedt térségben él jelenleg a világ lakosságának a fele. A 20 legnépesebb ország fele – Kína, India, Indonézia, Pakisztán, Banglades, Japán, Fülöp-szigetek és Vietnám – ebbe a régióba tartozik. Ha agazdaságot nézzük, erre a térségre esik a világ GDP-jének 40, a gazdasági növekedés több mint 50 százaléka. A 2015 és 2030 közötti időszakban a középosztály fogyasztása a világban mintegy 30 trillió dollárra növekszik, ebből mindössze 1 trillió esik majd Európára, és nagyjából a fele a Távol-Keletre.”\n\nNyitókép: MTI/AP/TASZSZ",
    "Menstruációs szabadságot vezetett be egy budapesti kerület": "Nők tízezreinek életét keseríti meg az úgynevezett dysmenorrhea, vagyis a fájdalmas menstruáció. Az ő megsegítésükre vezetett be egy ilyen esetben felhasználható speciális szabadságformát Budapest VI. kerülete.\n\nBár a szigorú törvények miatt csak erősen korlátozott körben, de Magyarországon először bevezette a menstruációs szabadságot cégeinek munkavállalói részére Terézváros. Az új szabályozás szerint\n\nhavonta egy extra, fizetett szabadnapot biztosítanak azoknak a nőknek, akik a fájdalmas menstruáció néven ismert tünetegyüttesben szenvednek.\n\nSoproni Tamás VI. kerületi polgármester Facebook-on kiemelte: a szabadság nem alanyi jogon, hanem orvosi igazolás ellenében jár. Továbbá az extra szabadságra való jogosultságot az érintettek esetében kétévente kell felülvizsgálni.\n\nA HáziPatika.com emlékeztet, hogy a menstruációs szabadságot számos ország alkalmazza. Japán, Dél-Korea és Indonézia, valamint Zambia korábban már engedélyezett rendkívüli szabadságot azoknak a nőknek, akik súlyos tünetektől szenvednek a menzeszük ideje alatt. A Spanyol Nőgyógyászati és Szülészeti Társaság szerint a menstruáló nők körülbelül egyharmada szenved komoly fájdalmaktól, de még több nőt érint, ha a menzesz előtt jelentkező panaszokat is figyelembe vesszük.\n\nA probléma tünetei közé tartozik az akut hasi fájdalom, a fejfájás, a hasmenés, valamint a láz.\n\nSoproni Tamás szerint a fiatal nők 60-90 százaléka szenved fájdalmas menstruációtól. Mivel a törvények nem teszik lehetővé, hogy az extra szabadnapot a polgármesteri hivatalban is bevezessék, ezért Palkovics László miniszterhez fordult, hogy a speciális szabadságot törvénybe iktassák. A kerületben a spanyol példa alapján vezették be az engedmény.\n\n„A fájdalmas menstruáció nem gyengeség. (...) Nem lehet hatékony munkavégzést várni attól, aki akár a katedra mögött állva, a számítógépnél ülve vagy a gyártósor mellett fájdalomtól szenved” – írta a politikus.\n\n(Borítókép: Egy menstruációs naptárat mutató hölgy. Illusztráció: Shutterstock)",
    "Emmy-díjat kapott Barack Obama: ezzel nyerte el a rangos elismerést": "Emmy-díjat kapott Barack Obama: ezzel nyerte el a rangos elismerést\n\nA legjobb narrátor Emmy-díját nyerte el szombaton Barack Obama egykori amerikai elnök a Netflix A legszebb nemzeti parkok című dokumentumfilm-sorozatában nyújtott teljesítményéért.\n\nMajka, Curtis és Rácz Jenő is ott szurkolnak a magyar–olasz meccsen – fotók\n\nDallos Bogi visszaült az iskolapadba: ezt tanulja majd – fotó\n\nAz ötrészes műsort, amely a világ nemzeti parkjait mutatja be, Barack és Michelle Obama produkciós cége, a Higher Ground készítette. A dokumentumfilm sorozat az öt kontinens átfogó természeti szépségeit mutatja be, olyan lenyűgöző helyszíneken mint Chile Patagónia vagy Indonézia.\n\n(A legfrissebb hírek itt)\n\nObama mellett ebben a kategóriában volt jelölve még Kareem Abdul-Jabbar, David Attenborough és Lupita Nyong’ó is.\n\nBarack Obama a második elnök, aki Emmy-díjat kapott. Dwight D. Eisenhowert még 1956-ban tüntették ki Emmy-különdíjjal.\n\nObama korábban Grammyt is nyert két memoárja, A remény merészsége és az Egy ígéret földje című könyvének hangoskönyv-felolvasásáért.\n\nAz ex amerikai elnök elnök ezzel félúton van az EGOT nevű csoport felé, amelynek tagjai azok a szórakoztatóipari személyiségek, akik a négy lefontosabb díj, az Emmy, a Grammy, az Oscar és a Tony (EGOT) mindegyikét elnyerték. Eddig ez 17 embernek sikerült - írja a BBC.",
    "Indonéz kapcsolatokat épít a kamara": "Békéscsabai látogatás is tervben van.\n\nAz Indonéz Köztársaság függetlenségének 77. évfordulója alkalmából Budapesten fogadást adott Indonézia magyarországi nagykövete. Dimas Wahab a nagykövetséggel együttműködő szervezeteket hívta meg. A rendezvényen részt vett Szikszai Csaba, a Békés Megyei Kereskedelmi és Iparkamara Külgazdasági és EU-integrációs Osztályának osztályvezetője, valamint Ms. Hastin Bakti Asih, a nagykövetség első titkára is - tudatta a Békés Megyei Kereskedelmi és Iparkamara.\n\nMint Szikszai Csaba elmondta, a kamara több éve ápol kétoldalú kapcsolatokat, és közvetíti az üzleti lehetőségeket. Az idei programtervben szerepel nagykövet békéscsabai látogatása egy gazdasági delegáció élén.",
    "Spartathlon: igazi világverseny, apró bökkenővel": "Hogy mennyire népszerű ma a Spartathlon? Talán sokan úgy érzik, éppen annyira, mint a kajak-kenu vagy a vízilabda, vagyis Magyarországon a sikerek miatt nagyon is kedvelt esemény, de a világ nagy része elvan nélküle – csakhogy ez nem igaz. Nem, hiszen az idén szeptember 30-án kezdődő Athén–Spárta kihívás egyáltalán nem egy fekete öves szűk kör kedvence, nem arról van szó, hogy a görögök, japánok, amerikaiak meg magyarok jól eldöntik egymás között, éppen ki is nyerjen.\n\nMeglepően széles a Spartathlon univerzuma, kis bökkenővel persze: Afrika fájóan alulreprezentált, ezúttal egyetlen dél-afrikai futó képviseli az egész kontinenst.\n\nPedig biztos sok magyar ultrás is elmerengett azon, valahol a csatornán túl, hegyen még innen milyen jó lenne szép komótosan elcaplatni a fáradó Kipchoge mellett, aki holmi maratonikon még tud loholni, de egy emberesebb távon már négykézláb mászna be a frissítőpontra. Persze ilyesmiről szó sem lehet, etiópok, kenyaiak, ugandaiak, a világ legkiválóbb hosszútávfutó-nemzeteinek képviselői nincsenek ott az ultrában, és jó ideig nem is lesznek. Spartathlonon végzett már a legjobb három között ezernyi japán és amerikai, néhány brazil, netán ausztrál, koreai, iráni sportoló. Afrikai soha. Hogy mi az oka a távolmaradásnak, egyszerűnek tűnik: a pénz, pontosabban a hiánya. Hiszen a futás oly sok változatával szemben az ultrázásban minden van, na de pénz, az nincs – erről például a veronai 24 órás Eb-re éppen hogy eljutó magyar futók is sokat tudnának mesélni. A szervezők, köztük természetesen a magyar versenyek ötletgazdáinak jó szándéka kétségtelen, az igyekezetük becsülendő, de ahogy néhány hónapja írtunk róla, sokszor az is jelentős bevétel a legjobbaknak, ha egy-egy versenyre legalább nevezési díjat nem kell fizetniük…\n\nTegyük hozzá, éppen a Spartathlon nem panaszkodhat, egész pofás netes megjelenése van (ez azért is dicsérendő, mert az imént említett veronai csúcsverseny honlapjának főoldalán cikkünk írásakor még mindig az állt, hogyan is kell nevezni a már rég véget ért eseményre), négy évtizede a koronavírus miatti kihagyást leszámítva mindig sikerült megrendezni, és még néhány, jobbára görög szponzort is fel tudtak hajtani a szervezők.\n\nRáadásul a Spartathlonnak már a hagyománya is akkora, hogy mindenféle különösebb felhajtóerő nélkül, pusztán az élményért, a legendáért, a Leonidász-szoborért, az olajágkoszorúért is jóval többen indulnának, mint amennyit a szervezők engedhetnek, és így „Afrika-mentesen” is össznépi versenynek mondhatjuk az Athén és Spárta közötti futást.\n\nTermészetesen a görög csapat alkotja majd a legnépesebb mezőnyt félszáz versenyzővel, csaknem ennyien lesznek a japánok, de a megszabott kvótához mérten nagy lesz a német, az amerikai, az angol, az olasz, na és természetesen a 24 fős magyar küldöttség. Sokan neveztek Belgiumból, Izraelből, Csehországból, Brazíliából, Hollandiából, Franciaországból, Svédországból, Lengyelországból, Argentínából is, és lesznek olyan egy-két szereplős nemzetek, mint Indonézia, Luxemburg, a Fülöp-szigetek, Kolumbia, Paraguay, Ciprus, Albánia, Tajvan. Ha jól számoltuk, 46 ország adja majd a 388 futót, Afrikán kívül talán a mindössze két ausztrál és az egyetlen kanadai sportember jelent némi hiányérzetet.\n\nKorábbi cikkünkben írtunk már arról, milyen szereplést is várhatunk a magyaroktól az idei Spartathlonon, és röviden bemutattunk néhány futót. Jöjjön most újabb öt magyar, a miniportrékat a verseny hivatalos oldala, a DUV, és a Spartathlon Magyar Csapat Facebook-oldal információi alapján állítottuk össze.\n\nBalogh Ildikó (144-es rajtszámmal): „A szokásos sík útvonalamon futottam Gödöllő mellett a kerékpárúton. Már éppen pirkadt, amikor egy kereszteződés előtt megláttam az autó lámpafényét. A következő pillanatban már a kocsi mellett feküdtem” – elevenített fel egy nem kedves emléket honlapunkon a mogyoródi futó, de szerencsére a két évvel ezelőtti balesetből nem lett nagyobb baj. Hat éve kezdett el futni, gyorsan eljutott az ultratávokig, sok nagy kihívás mellett megjárta az Ultrabalatont és a Korinthoszt is, idén pedig a 160 kilométeres MyWay-versenyen hatodik, a 130 kilométeres UTT-n ötödik lett. Jöhet a még hosszabb Spartathlon, ez lesz az első próbálkozása, remélhetőleg sikerrel.\n\nLukács Sándor, azaz Luky (153-as rajtszámmal): Szintén az első Spartathlonja előtt áll az erdélyi származású, de már régóta Magyarországon élő, 46 esztendős sportember, aki 2014 óta fut, majd belekóstolt a triatlonba, és négy éve kezdett ultrázni. Az eredményei mindenesetre tiszteletet parancsolnak (és ebben alighanem edzőjének, a kétszeres Spartathlon-győztes Maráz Zsuzsának is jelentős szerepe van), hiszen a görög verseny egyik előszobájának tekintett Korinthoszon volt második és negyedik, egy 12 órás ausztriai viadalon pedig a harmadik helyen végzett.\n\nMészáros Tamás (154-es rajtszámmal): Az egyik legfiatalabb magyar induló, novemberben lesz 35 éves. Az ultrafutással 2017-ben ismerkedett meg, azóta számos ismert magyar versenyen indult, nem ritkán az élmezőnyben végzett. Tavaly két nagyszerű harmadik helyet is felmutathatott, előbb a 85 kilométeres Nagyvárad–Debrecen, majd a 115 kilométeres Kassa–Miskolc erőpróbán. Neki is ez lesz az első Spartathlonja, de ahogy fogalmazott, sikeres teljesítés esetén egyben az utolsó is.\n\nCsepregi Ákos (184-es rajtszámmal): Beszél angolul, olykor németül, emelkedőn felfelé pedig trágárul – a 39 éves keszthelyi-budapesti futó nemcsak a lábakat dolgoztatja, hanem a rekeszizmokat is, hiszen ahogy kis spartathlonos bemutatkozásából is kiderült, igencsak jó humora van. Az idén negyedik lett az 50 kilométeres Ultrappolcán, jól szerepelt a Mywayen, a nyáron Riskát és UTT-t, néhány hete Szőlőskört futott. És hogy mit vár úgyszintén első bálozóként október elsejére? „Eredményt tekintve a túlélésre játszom. Vagy beledöglésre. Vagy röhögve célba érésre.”\n\nSélley Gábor (225-ös rajtszámmal): Két kellemetlen Spartathlon-élmény után jöjjön egy kellemes! Előbb a 2020-as verseny maradt el a vírus miatt, pedig a rákoscsabai futó is szerepelt a rajtlistán, majd egy évvel később már útnak indult, de ahogy fogalmazott, nem élvezte, és 154 kilométernél kiszállt. Holott a tavalyi szezonja egyáltalán nem sikerült rosszul, 46 évesen harmadik lett az UTT-n és a Korinthosz 80-as távján is, míg az idei teljesítések között szerepel az Ultrabalaton és a 103 kilométeres Ultra Trail Chianti is.\n\nCSAK EGY KATTINTÁS, ÉS MÁRIS BÖNGÉSZHETI CÍMLAPUNKAT: ÖTVEN-HATVAN CIKK, FOLYAMATOSAN FRISSÜLŐ TARTALOM!",
    "„Egy amerikai tábornok azt mondta nekem, hogy Kína meg fogja támadni Tajvant”": "Tim Marshall, A földrajz fogságában szerzője a Neokohnnak elmondta mit gondol, megakadályozza-e Izrael, hogy Iránnak atombombája legyen, és hogy szerinte a világ melyik részére érdemes most odafigyelni. Hajdú Tímea interjúja.\n\nTim Marshall, brit újságíró, a Sky News korábbi tudósítója, több nemzetközi bestseller szerzője. Elmondása szerint már gyerekkora óta izgatta a külpolitika és felnőttként a terepen dolgozva gyorsan tudatosult benne a földrajz fontossága. „Korán rájöttem, hogy mennyire fontos a földrajz megértése az adott konfliktus megértéséhez, és hogy ha nem értjük a terepet, hogy melyik autópálya melyik városhoz vezet, hogy melyik a megfelelő terület a harcokhoz, akkor nem igazán értjük, hogy mi történik az orrunk előtt” – mondta lapunknak.\n\nA Londonban élő újságíróval a Park Könyvkiadó szervezésében Zoom-on beszélgetett a Neokohn. Magyarul a Park gondozásában megjelent kötetei: A földrajz fogságában, A földrajz hatalma, Falak.\n\nTim Marshall: A földrajz fogságában és A földrajz hatalma „A földrajz kulcsfontosságú: behatárolja, mit tehet és mit nem az emberiség” – írja Marshall. A brit szerző több évtizedes tudósító karriert tudhat maga mögött, bejárta a világot és a terepen első kézből tapasztalta meg a földrajz ismeretének fontosságát. Könyvei egyfajta útmutatók a világpolitikához. A földrajz fogságában átveszi a nagy régiókat, Oroszországot, Kínát, Amerikát stb. nagy vonalakban bemutatja ezen országok törekvéseit és történelmét. Körbejárja, hogy miként befolyásolja egy ország külpolitikáját elhelyezkedése a térképen, földrajza és erőforrásai. Izgalmas betekintést kap az olvasó miért olyan fontos Ukrajna Oroszországnak, miként befolyásolja a Himalája India és Kína kapcsolatát, és miért nem érdemes Irán ellen háborút indítani. A földrajz hatalmában olyan területekre kerül sor, amik az előző könyvből kimaradtak: Ausztrália, Szaúd-Arábia, Spanyolország. Ebből a kötetből kiderül honnan indulhat a legújabb migrációs hullám Európába, Ausztrália miért fél Kínától, és miért olyan fontos a világűr a nagyhatalmak játszmájában.\n\n***\n\nA földrajz fogságában című könyvében Oroszország volt az első ország, amelyet elemzett. Ön az írásai alapján talán nem lepődött meg annyira a februári inváziókor, vagy igen?\n\n2022-ben úgy gondoltam 50-50 százalékos esélye van, hogy az oroszok bevonulnak Ukrajnába. Az egyetlen dolog, amiről azt hittem, hogy visszatartja az oroszokat, az az Északi Áramlat 2 gázvezeték volt. Mikor januárba értünk, akkor már azt írtam, hogy igen, szerintem meg fog történni az invázió.\n\nMár 2014-ben megírtam, hogy szerintem valamikor meg fog ez történni, mert 2014 csak az első kör volt, 2022 már a második forduló. Attól függően, hogy ez hogyan végződik, lehet, hogy lesz harmadik forduló is.\n\nHa a térképet nézzük, mit gondol mit fognak elfogadni az oroszok jó eredményként?\n\nFebruár 24-én egész Ukrajnát elfogadták volna.\n\nMost talán elfogadják a február 24-i kiindulási helyzetet, ami alatt a Krímet és a Donbász általuk uralt részét értem.\n\nÉs lehetséges, hogy ez a részleges mozgósítás és ez a népszavazás, amit tartanak szerepet fog kapni mindebben. Lehet ez lesz egy megállapodás körvonala, ami talán már jövőre megtörténik. Azt mondják majd, hogy Moszkva szerint jogszerűen tartották meg ezeket a népszavazásokat, ez a terület most már Oroszországhoz tartozik. Tehát úgy tehetnek, mintha a küldetés teljesítve lenne. Ezt talán elfogadnák, mert olyan rosszul állnak.\n\nNéhány szakértő azt állítja, hogy az oroszok „nem állnak meg Ukrajnánál”, pár kelet-európai országban ettől valóban félnek. Önnek mi a véleménye erről, fognak még próbálkozni az oroszok?\n\nHa a tűzszüneti megállapodás, amikor eljön, nem ad garanciát Ukrajnának, hogy megfelelően megvédjük őket, akkor újra meg fog történni.\n\nEz nem jelenti azt, még ha újra megtörténik is, hogy eljönnek nyugatra, Magyarországig és Lengyelországig. Ennek két oka van. A legfontosabb a NATO.\n\nA másik pedig, ami különösen önöket érinti az a Kárpátok. Lengyelországba sokkal könnyebb bemenni, mint Magyarországra. Tehát a Kárpátok egy kicsit elfedezi önöket.\n\nDe azt hiszem, hogy a Kreml szívesen irányítaná Lengyelországot. De úgy gondolom nem látja annyira szükségét annak, hogy Magyarországot ellenőrizze, mert Magyarország, hogy is fogalmazzak finoman… A magyar vezetés igyekszik nem túlságosan ellenséges lenni Moszkvával szemben.\n\nMit gondol az amerikai szerepvállalásról? A földrajz fogságában azt írja Amerika alapvetően „Európa problémájának” tartja Oroszországot. Viszont ebben a konfliktusban mélyen benne van, mit gondol mi ennek az oka?\n\nEnnek számos oka van. Részben a demokráciák barátsága, a közös kultúra. De ez egyben reálpolitika. Tegye fel magának a kérdést, hogy miért csatlakozott Amerika az I. világháborúhoz, és miért csatlakozott a II. világháborúhoz, és miért vívta a hidegháborút? Igen, a demokráciák barátsága és a kulturális kapcsolatok miatt.\n\nDe azért is, mert Amerika nem fogja megengedni, hogy egyetlen hatalmas, domináns erő legyen az európai kontinensen, legyen az a németek, az oroszok vagy bárki más.\n\nÉs ezért ha látják, hogy valaki felemelkedik, megpróbálják visszaszorítani, mert tudják, hogy ha egy erő uralná és irányítaná Európát, az kihívást jelentene számukra.\n\nMi a véleménye a kibontakozó energiaválságról, gondolja, hogy Európa túlélhet az orosz energia nélkül?\n\nEgyszer majd, de még nem most.\n\nMindez sokkal nagyobb dolgokhoz kötődik, beleértve a hidegháború végét és a 2000-es éveket, mikor a nagyon naiv európai, főleg értelmiségi politikai osztály úgy gondolta, hogy mindennek vége. Azt hitték, hogy a háború a 20. századé ami nem történhet meg itt a 21. században, ami annyira naiv volt. És így nem látták, hogy mi jön rájuk. Az energiapolitikájuk követte Németországot, amely a legjobb példa erre.\n\nEz a szörnyű és tragikus ébresztő kellett ahhoz, hogy Németország rájöjjön, mennyire bebörtönözte magát.\n\nA földgáz tárolók már majdnem tele vannak, a németeknél is. Most majd próbálják beindítani a megújuló energiát, de ez egy lassú folyamat. A németek LNG-terminálokat építenek a Balti-tengeren, hogy LNG-t hozzanak be. Szóval kemény tél lesz.\n\nA háború miatt most mindenki azt találgatja, hogy hol lesz a következő háború. Sok szó esik Tajvanról. A könyvében azt írta, hogy nem hiszi, hogy Kína meg akarná támadni Tajvant. Most is így gondolja?\n\nIgen, még mindig így gondolom. Azt hiszem, hogy ez a háború még kevésbé tette valószínűvé a kínai támadást. Persze csak találgatok, de szerintem ez túl nagy kockázat lenne Kínának.\n\nSzeretnék megtenni? Persze, hogy szeretnék. Újra irányítást akarnak szerezni Tajvan felett. Ha biztosak lennének benne, hogy győznek, akkor harcolnának érte, de nem biztos, hogy győznek.\n\nBiden nemrég negyedszerre utalt arra, hogy Amerika harcolni fog. Valójában nem azt mondja, hogy harcolni fog, hanem azt, hogy támogatni fogják Tajvant. Még mindig van benne egy kis stratégiai kétértelműség, de ezen a héten negyedszer mondta ki. Szerintem ez valószínűleg elég ahhoz, hogy ebben az évtizedben ne próbálkozzanak vele.\n\nDe el kell mondanom önnek és az oldaluk olvasóinak, hogy beszéltem egy nagyon magas rangú amerikai tábornokkal, aki szerint meg fogják tenni a kínaiak.\n\nHa ez megtörténne, ön szerint Amerika valóban harcolna Kínával?\n\nElőször is tudni lehet majd, hogy Kína támadni fog-e, mert hónapokig tartó előkészületekre lesz szükség. Nem tudja azt csinálni, hogy egy nap felébred és támad. Ez idő alatt Amerika úgy fog pozicionálni, hogy választási lehetőséget adjon magának, hogy harcoljon vagy ne harcoljon.\n\nHa akkor nem harcol, elveszíti az egész Csendes-óceán nyugati részét. Nem a Tajvan elfoglalása utáni napon, hanem az azt követő években. Minden egyes amerikai szövetségest elveszthet, kezdve Japántól, egészen Ausztráliáig.\n\nDél-Korea, Szingapúr, Indonézia, Fülöp-szigetek. Mindannyian figyelni fognak, mindannyian tudják, hogyha Amerika nem harcol Tajvanért, értük sem fog, és Kína felé fognak hajolni, és Kína fogja uralni a Csendes-óceán nyugati részét. Tehát ez Amerika választása, ami nem könnyű választás, de ez nem csak Tajvanról szól, hanem Amerikáról is.\n\nNiall Ferguson: Ma a nagy birodalmak mind tagadják, hogy birodalmak A brit sztártörténész budapesti könyvbemutatóján beszélt arról mi a közös az európai vezetőkben és az afgán kormányban, mikor lesz a következő nagy háború, és miben hasonlít Csernobil és Wuhan. Beszámoló. Hajdú Tímea\n\nEgy másik forró pont a térképen Irán, amelyről ön is írt a legújabb könyvében. Jelenleg is zajlik ott egy tüntetéshullám, de vajon van-e bármi esély a rezsimváltásra?\n\nAz elmúlt 20 évben minden egyes alkalommal, amikor tüntetések voltak, az emberek azt mondták, hogy nézd, milyen gyenge az állam… Nem becsülöm alá a düh és a gyűlölet mélységét, amit az emberek hatalmas tömegei táplálnak a rendszer ellen. De még mindig úgy gondolom, hogy a hatalomnak van elég fegyvere, és készek használni őket. Ez egy nagyon-nagyon hosszú folyamat része, amely az egész évszázad során végbement, és ahogy minden egyes év elteltével a szorításuk egy icipicit lazul. Egyre többen vannak, akinek elege van ezekből az szenilis öregemberekből a szakállukkal és turbánjukkal. Ahogy öregszenek, és a lakosság fiatalodik, lassan, nagyon lassan lazul a szorításuk, de azt hiszem, hogy jelenleg még mindig van szorításuk, mert látjuk a tévében a Youtube-on, hogy a fiatalok leszedik a kendőjüket és felgyújtják, és látjuk a fiatalokat, akik támogatják őket, és látjuk a dühöt.\n\nDe nem látjuk az irániak millióit, akik valójában támogatják a rezsimet, és ők még mindig léteznek.\n\nMit gondol nukleáris fegyverek veszélyéről Iránban? Lát arra esélyt, hogy Izrael megpróbálja megakadályozni a megszerzésüket?\n\nKétségtelen, hogy Irán megpróbál atombombát szerezni. Valószínű, hogy az atomalku nem fog megköttetni.\n\nBár jelenleg Ukrajna és Tajvan kapja a figyelmet, ez a történet egész évben pezsgett. És a következő néhány évben valószínűleg visszatér a címlapjainkra. Még több rejtélyes robbanás lesz Iránban, és még több tudós fog „a busz alá esni.” Szóval szerintem igen, megpróbálják majd, és Izrael megpróbálja majd megállítani őket.\n\nKatonailag azonban továbbra is rendkívül nehéz Izraelnek kiiktatni a nukleáris létesítményeket. Túl hosszú az út.\n\nS a szaúdiak még nem állnak készen arra, hogy engedjék Izraelt átrepülni a légterükön. Szóval nézze, még nem vagyunk éles helyzetben, de néhány éven belül elérkezhetünk oda.\n\nHa ránéz a térképre mi az a terület, aminek ön szerint több figyelmet kellene kapnia, de jelenleg nem kap?\n\nA közép-ázsiai köztársaságok egy puskaporos hordó, különösen a Ferganai-medence. De hogy brutálisan őszinte legyek; a reálpolitika világában, még ha ez egy puskaporos hordó is és nagyon csúnya dolgok is történnének, ennek a hatása kisebb lenne, mint egy háborúnak, mondjuk Európa közepén, az Egyesült Államokban vagy a Dél-kínai-tengeren. A közép-ázsiai köztársaságok tehát nehéz időszakon mennek keresztül.\n\nOtt vannak még a folyamatban lévő tragédiák, mint például a Kongói Demokratikus Köztársaság és a jemeni polgárháború. Ezek is több figyelmet érdemelnek. De ismétlem, mivel a globális hatások kisebbek, kevesebb figyelmet kapnak.\n\nHa már a kevés figyelmet említi, itt Európában igen kevés figyelmet kapnak az európai kisebbségek. Ezt ön is írja a könyvében Spanyolországgal és Katalóniával kapcsolatosan. Pedig ezek komoly konfliktusok kitöréséhez is vezethetnek…\n\nEz olyasmi, amivel nem akarnak az emberek foglalkozni, mert ellentmondásos téma.\n\nAz EU kiáll a kisebbségi jogokért, de ha nagyon ki vannak hangsúlyozva a kisebbségi jogok, akkor Európa különböző kis részei kiszakadhatnának és megroppanthatnák az Európai Uniót.\n\nTehát egyfajta csapdába esnek, és ezt a problémát Katalóniában is látni, ahol egyszerre akarják támogatni a demokratikus jogokat, de ugyanakkor nem akarják, hogy az egyik nemzetállamuk szétessen.\n\nNagyon-nagyon szerencsések vagyunk Európában, a világ legtöbb részéhez képest aránylag jól kijövünk egymással. Csak nézzük meg a halálozási arányt a síita muszlimok között Pakisztánban, hogy mi történik velük. Vagy a kurdokkal Törökországban.\n\nSok problémánk van, hosszú út áll előttünk, de a világ legtöbb részéhez képest jól mennek itt a dolgok.\n\nEzt a cikket szerkesztőségünk az ünnep beállta előtt készítette és előre időzítve jelent meg az oldalon.",
    "Az egész világra hatással lehet az indiai rizsexport tilalma": "A világ legnagyobb rizsexportőrének számító India szeptember elején megtiltotta a hántolt rizs kivitelét. Ez pedig jelentős nemzetközi hatásokkal jár, különösen Ázsiában. Egy friss elemzés megvizsgálta, mely országok lehetnek a döntés vesztesei és nyertesei.\n\nAz indiai kormány igyekszik ellenőrzést gyakorolni a hazai árak fölött, ezért a vezetés szeptember 9-től megtiltotta a hántolt rizs exportját, több rizsfajtára pedig 20 százalékos exportadót vetett ki.\n\nA Nomura elemzői megvizsgálták a döntés hatásait, és arra jutottak, hogy a lépés Ázsiára gyakorolt hatásai egyenetlenek lesznek.\n\nIndia a globális rizsszállítmányok mintegy 40 százalékát adja, és több mint 150 országba exportál. A kivitel mértéke 2021-ben elérte a 21,5 millió tonnát. Ez több volt, mint a következő négy legnagyobb exportáló ország - Thaiföld, Vietnám, Pakisztán, Egyesült Államok - teljes kivitele.\n\nA szeptember elején közzétett adatok szerint azonban az éves alapú termelés 5,6 százalékkal csökkent Indiában, elsősorban az átlag alatti csapadékmennyiség miatt – írja a CNBC a Nomura elemzése alapján.\n\nIndia számára a július és az augusztus a két meghatározó hónap az esőzések szempontjából, mivel ilyenkor dől el, hogy a termelők mennyi rizst vetnek. Az idei egyenlőtlen monszunesőzések pedig ezekben a hónapokban visszafogták a termelést – mondta Sonal Varma, a Nomura vezető közgazdásza. Bár augusztus végén már emelkedett a csapadékmennyiség, az olyan meghatározó rizstermelő régiók, mint például Nyugat-Bengál a szokásosnál 30-40 százalékkal kevesebb csapadékot kaptak.\n\nAz év elején India már visszafogta a búza- és cukorexportot, hogy megfékezze a helyi árak emelkedését. Nemrég pedig a kormány közölte, hogy a június és október közti monszunszezonban a rizstermelés 10-12 millió tonnával csökkenhet, vagyis a terméshozamok akár 7,7 százalékkal is visszaeshetnek a megelőző évhez képest.\n\nA Nomura elemzői hangsúlyozták, hogy az indiai rizsexport-tilalmat az egész világpiac megérezheti, de elsősorban azok az országok érintettek, melyek közvetlenül Indiától vásárolnak. Éppen ezért a leginkább veszélyeztetett ország a Fülöp-szigetek, amely a rizsszükségleteinek több mint 20 százalékát Indiából importálja.\n\nHasonlóan nehéz helyzetbe kerülhet Indonézia, ahol a rizs az átlagos élelmiszerkosár 15 százalékát teszi ki, és az ország a szükségleteinek 2,1 százalékát importálja.\n\nAz élelmiszerkosár fontosságára Szingapúr példája világíthat rá, ahol az összes rizst importálják, és ennek tavaly több mint 28 százaléka Indiából származott. Szingapúr azonban sokkal kevésbé kerülhet nehéz helyzetbe, mivel az átlagos fogyasztói kosárban a rizs aránya meglehetősen alacsony.\n\nA Nomura szerint az indiai tilalom két nagy nyertese Thaiföld és Vietnám lehet a régióban. Mivel ez a két ország a világ második és harmadik legnagyobb exportőre, így feltehetőleg ez a két gazdaság biztosítja majd legnagyobb arányban az alternatív rizsforrásokat is. 2021-ben Vietnám teljes rizstermelése mintegy 44 millió tonna volt, az export értéke pedig meghaladta a 3,13 milliárd dollárt. Thaiföld tavaly 21,4 millió rizst termelt.\n\nA Nomura elemzői azt várják, hogy az indiai döntés hatására a rizsexport világpiaci ára emelkedni fog, és ennek Thaiföld és Vietnám lehet a két nagy haszonélvezője.",
    "Jaksity György: Most nagyobb a probléma annál, mint hogy érkeznek-e az uniós pénzek": "Rövid távon van nagyobb probléma is az uniós megállapodás hiányával. Annyira nincs deviza az országban, hogy gond lehet az orosz gáz kifizetésével is, ha pedig engedményt kérünk, annak később kell megfizetni az árát pénzben vagy geopolitikai elköteleződésben. Magyarország az egyik legrosszabb helyzetben lévő ország Európában, de az OECD-országok között is. Európa nagyon nehéz helyzetbe lavírozta magát, de az egész világ átrendeződés előtt állhat, mert az elmúlt évtizedek fejlődése fenntarthatatlan. Nagyinterjú Jaksity Györggyel, a Concorde Értékpapír Zrt. igazgatóságának elnökével.\n\nEgyre több olyan véleménnyel találkozni, hogy új korszak jön a világgazdaságban: a globalizáció hátulütői már korábban látszódtak, a Covid rávilágított a feszes ellátási láncok hibáira. Kínára elkezdett fenyegetésként tekinteni a nyugati világ, és erre jött rá Oroszország Ukrajna ellen indított háborúja. Tényleg új korszak kezdetén állunk? Vagy egyszerű energiaár-válság van, és egy alkalmazkodási időszak után minden visszatér a régi kerékvágásba?\n\nMár a 2008–2009-es válság a felszínre hozta a globalizáció fejlődésének megtorpanását, bizonyos országokban vissza is esett a globalizációs index értéke. Globális szinten az a kérdés, hogy csak inflexiós szakaszban vagyunk-e, és pár év, esetleg egy évtized múlva újra növekszik a globalizáció mértéke, vagy pedig tartós letörés jön. Hogy a kettő közül melyik, azt ma még senki nem tudhatja. A korábbi évtizedekben nagyon gyorsan nőtt a globalizáció mértéke, az pedig, hogy milyen lesz a következő időszak, többek között függ a geopolitikai konfliktusoktól, a logisztikához, beszerzési láncokhoz, nemzetközi kereskedelemhez kapcsolódó technikai, technológiai és gazdasági kérdésektől.\n\nEz egy bonyolult kérdéskör, de a legfontosabb, hogy a globalizáció minden általam ismert objektív tanulmány szerint a jólét növekedéséhez járult hozzá az 1990–2007 közötti időszakban a világ nagy részén. Ha valahol, akkor pont Magyarországon célszerű ennek a tudatában lenni, hiszen Magyarország a harmadik helyen van a globalizációból előnyt kovácsoló országok között. Számunkra ez kulcskérdés, ahogy Európa számára is az.\n\nAz önmagában nem baj, ha a globalizáció mértékének növekedése lassul vagy leáll. De ha ez visszafordulás lenne, akkor az a gazdasági következményeken messze túlmutató, olyan társadalmi, kül- és geopolitikai problémahalmazzal járna együtt, amit nem szeretne a világ. A szegénység felszámolásának lelassulásától a klímavédelemmel kapcsolatos nemzetközi megállapodások és folyamatok leállásán át a háborúkig tartó következményekre kell gondolni. A jólét növelésénél ugyanis nem tudunk jobb eszközt arra, hogy az elnyomó hatalmak demokratikusabb útra lépjenek, hogy a rosszul működő gazdaságok a jól értelmezett piacgazdaság útjára lépjenek. Ha ebben megtorpanás van, az kétségkívül rossz hír, de hogy új korszak kezdődik-e, azt még nem tudni.\n\nValóban az energiaárak emelkedése a recesszió kiváltó oka?\n\nElsőre úgy tűnik, az történt, hogy Putyin Oroszországa lerohanta Ukrajnát, mire Európa, Észak-Amerika, a civilizált világ nagy része bekeményített. Erre elzárta a gázcsapokat, amivel eszkalálni tudta az energiahelyzetet. De lehet, hogy épp fordítva történt. Az európai gáztározók feltöltése már tavaly tavasszal alacsonyabb szinten volt, mint a megelőző években. Lehet tehát, hogy előbb volt energiaprobléma, és ez adta meg a végső lökést Putyinnak ahhoz a régóta fontolgatott tervéhez, hogy be kéne menni Ukrajnába. Hogy mi volt előbb, arra nehéz válaszolni, pedig ebből következik, hogy az energiaválság-e a kulcspontja a többi problémának, vagy épp fordítva, az energiaválság már az egyik következménye egy olyan, sokkal nagyobb változásnak, mint ami a globalizáció kapcsán is kezd a közbeszédben megjelenni.\n\nAzért lenne fontos ismerni az okokat, mert akkor jobban meg lehetne mondani, hogy milyen mélységű válságra kell felkészülni. Ha energiaár-válságról van szó, gyorsabb lehet a kilábalás, mint egy nagy átrendeződés esetén.\n\nMiért gondoljuk, hogy korlátlanul lehet növelni az emberiség jelenlétét a Földön? Miért gondoljuk, hogy a gazdaság bármelyik mérőszámával nézve a töretlen és fenntartható növekedés az emberiség jövője hosszú távon? Miért gondoljuk, hogy ha a töretlen fejlődésben hiszünk, annak nincsenek mellékhatásai?\n\nTudunk élelmezni nyolcmilliárd embert kényelmesen – bár a hozzáférés egyenlőtlen, mert éheznek emberek még Magyarországon is, nem csak Afrikában. De eközben a klasszikus szántóföldi gazdálkodás olyan szintre jutott, ami már jelentős egészségügyi problémákkal jár, a termőföld kizsákmányolásával, ami nem folytatható vég nélkül. Kritikus szintre jutott a klímára való hatása is, a mezőgazdaság az egyik legnagyobb szén-dioxid- és egyéb károsanyag-kibocsátó ágazat.\n\nMegoldottuk tehát az élelmezést, ehelyett három másik problémát kreáltunk. A három másik probléma egyenként is hasonló nagyságrendű, mint az élelmezés kérdése. Miért gondoljuk, hogy évente több száz millió embert fel tudunk emelni a szegénységből az alsó középosztályba vagy az alsó középosztályból a felső középosztályba? Miközben természetesen ez a társadalmak igénye. Nemcsak a másfél milliárdos lakosságú Kínára és Indiára kell gondolni, de ott van Nigéria, Pakisztán, Indonézia és a többiek. Sok mindent mondhatunk róluk, csak azt nem, hogy stabilan, demokráciaként működő, fenntartható növekedéssel jellemezhető országok lennének. Lehet tehát, hogy azt kell megkérdőjeleznünk, hogy ami eddig volt, az folytatható-e, legalábbis ebben az ütemben.\n\nMiért gondoljuk, hogy korlátlanul lehet növelni az emberiség jelenlétét a Földön? Miért gondoljuk, hogy a töretlen és fenntartható növekedés az emberiség jövője hosszú távon? Miért gondoljuk, hogy ennek nincsenek mellékhatásai?\n\nMiért érdekes ez a mostani helyzetben? A 2008–2009-es válságra nem az a válasz született, hogy meg kellene akadályozni, hogy a problémák újratermelődjenek, hanem függetlenül az okoktól és a problémáktól a szokásos eszközökkel azt célozták a kormányok, a jegybankok és a vállalatok is, hogy minél előbb véget érjen a válság, és a gazdaság visszatérjen a tartós fellendülés pályájára. Annak ellenére nem sikerült visszatérni, hogy a világtörténelemben soha nem tapasztalt monetáris lazítás volt. A világgazdaság méretéhez képest tartósan, és úgy tűnik, megállíthatatlanul nő a világban lévő adósság mértéke. Az elmúlt két évben volt egy lassulás, de már újra növekszik. Vajon mindig ki tudjuk nőni ezeket a problémákat az adósság növelésével, fiskális és monetáris enyhítéssel? Valószínűleg nem.\n\nA válaszom elején felsorolt kérdéskör mellett ugyanis jelentkezik egy sor szerkezeti probléma is. Nem biztos, hogy az eddig használt eszközrendszerrel képesek leszünk válságokat kezelni a továbbiakban. Jól látható, hogy az inflációs probléma – amelyet a világ jegybankárainak többsége még akkor is átmenetiként kezelt, amikor már látható volt, hogy tartós, strukturális okai is vannak – velünk maradt. Nem az idei magyar 15-20 százalékos vagy Európában a nyolc-tíz százalékos, de mindenesetre jóval a jegybankok által kijelölt célok feletti inflációra kell készülni a következő évekre. Recesszióba kell taszítani a gazdaságokat ahhoz, hogy egyáltalán megközelítsük felülről az inflációs célt. Ez is arra mutat rá, hogy valami nagyon nem stimmel ennek a rendszernek a működésével. Ha gyakorlatilag egy teljes eszköztárral felfegyverzett gazdaságpolitika fiskális, monetáris és egyéb eszközökkel nem tudja az egyik évtizedben alulról elérni, majd a következő évtizedben felülről elérni ezt a célt, akkor lehet, hogy más célt kell megjelölni, vagy más eszközrendszert kell rendelni hozzá.\n\nMik lehetnek ezek az eszközök? Csupa olyan dolgot vetett fel, aminek a megoldása szoros nemzetközi együttműködésben valósítható csak meg.\n\nA nemzetközi együttműködés szükségessége nem kérdés, hiszen viszonylag kicsi helyi eseményekre is érzékenyen reagál a világgazdaság. Az amerikai jegybank kormányzótanácsa egy-egy tagjának pármondatos megszólalásai képesek megmozgatni a világ piacait. A fukusimai reaktorbaleset után – ami egy kisebb reaktorbaleset volt – olyan szinten bénultak meg az ellátási láncok Japánban – és ez mindenhol érezhető volt –, mint ahogy a Covid idején világszerte. Vagy amikor a Covid miatt lezárnak akár csak egy városrészt Kínában, már az hatással van Európára, Észak-Amerikára. Ennyire érzékennyé vált a világ. Lehet, hogy ez a komplexitás nem fejleszthető tovább, és nem is fenntartható. Mi erre a reakció? Leegyszerűsítve: ha eddig a termelés olcsóbb területre történő kiszervezése volt a divat, akkor most mindenki próbálja közelebb hozni a gyártást, hogy minél kevesebb távolságot kelljen áthidalni. Most tehát van egy összehúzódás, de valószínűleg jön majd egy időszak, amikor ismét közeledni fogunk az előző évtizedek állapotához. Lehet, hogy ezek a ciklusok fogják jellemezni a következő évtizedeket.\n\nA termelés visszahozásának Magyarország akár a nyertese is lehetne.\n\nAz összes uniós tagállam közül Magyarország az egyik legmélyebben integrált az európai gazdaságba. Elsősorban a külkereskedelme, de legalább ennyire a pénzügyi és tőkefolyamatok, nem utolsósorban a kapott támogatások miatt. Ami Európának jó, arról mondhatjuk, hogy nekünk is jó. Ami Európának rossz, az nekünk is rossz. Nincs önálló modell vagy önálló magyar praxis. Európának pedig létszükségleti kérdés, hogy a globalizáció – ha meg is állt a folyamata – ne forduljon vissza. Az unió gazdasága – hazánkhoz hasonlóan – nagyon nyitott szerkezetű. Emiatt most hatalmas folyófizetésimérleg-hiányokat produkál.\n\nAz összes uniós közül Magyarország az egyik legmélyebben integrált az európai gazdaságba. Ami Európának jó, az nekünk is jó. Ami Európának rossz, az nekünk is rossz. Nincs önálló magyar modell. A 2010-es években a válságra adott alkalmazkodási reakció fizetési mérleg többletet generált. De mindkettő ugyanabba az irányba mutat, hogy az európai szerkezeti nyitottság miatt – ami nagyjából duplája az amerikainak – létfontosságú, hogy a világkereskedelem jól működjön, be tudja szerezni az energiaszükségletét olyan áron, amit a gazdaság kibír. Ez most sajnos nem így van. Ebből Magyarország nem lóg ki semmilyen irányba. Sőt! Magyarország függ legjobban az orosz energiabehozataltól, exportunk aránya a bruttó hazai termékhez képest szintén az egyik legmagasabb az unióban.\n\nMagyarországon milyen mértékű visszaesésre, mekkora életszínvonal-esésre kell felkészülni?\n\nMagyarországon a 2021–2022-es fiskális és korábbi monetáris expanzió miatt a rossz számok csak később fognak megjelenni a gazdasági növekedésben. Az idei első félévben Európa egyik legjobb gazdasági növekedését produkáltuk, de ehhez kétezer milliárd forintot szét kellett dobni, amit most szív vissza a kormány különböző módszerekkel. Egyrészt adókkal, másrészt az energiaár-támogatások részbeni visszavonásával. Mi a következő negyedévekben fogunk szembesülni azzal, amivel Amerika és Európa nagy része már szembesül. Ugyanez lesz az inflációval. Az ársapkák, lakosságvédelmi intézkedések fenntarthatatlanok, ezért lassan meg fognak szűnni. De a számokból már most látszik, hogy Magyarország Európa egyik legmagasabb, ha nem a legmagasabb inflációjával néz szembe. Abban a pillanatban, amint az árkorlátozások megszűnnek, ez még inkább a felszínre kerül.\n\nEmiatt – akár az energiabiztonság, akár az energiaárak alakulása, akár a kormányzati intézkedések gazdasági hatását nézzük – Magyarország az egyik legrosszabb helyzetben lévő ország Európában, de az OECD-országok között is.\n\nEzek a kormányzati intézkedések sem az inflációt tekintve, sem a gazdaságnövekedést tekintve nem segítettek, csak eltolták pár negyedévvel ugyanazokat a hatásokat, amelyek máshol már jelentkeztek.\n\nMi az oka annak, hogy Magyarország ennyivel rosszabb helyzetben van?\n\nAz energiakitettségünk és az orosz importtól való függőségünk a legmagasabbak között van Európában. Ez az egyik tényező. Attól, mert ársapka van az egyéni felhasználóknak, az országnak még ki kell fizetnie a teljes gázárat. Minden ellenkező állítással szemben mi ugyanúgy piaci árat fizetünk az orosz földgázért, mint bárki más Európában. Ez a számla felment havi egymilliárd euró fölé. Ha megnézzük, hogy milyen alacsony Magyarország nemzetközi tartalékának a mértéke, akár a bruttó hazai termékhez, akár az importhoz viszonyítva, egy ilyen árrobbanás az importban tovább rontja az ország nemzetközi fizetőképességét. Nemcsak arról a problémáról beszélünk, hogy hány százezer háztartás kerül télen rendkívül nehéz helyzetbe az energiaszámla miatt, hanem arról is, hogy az ország egésze van óriási bajban. Hiszen alacsonyak a nemzetközi tartalékaink, viszont az importszámlánk jelentősen megugrott.\n\nA kormánynak is érdeke lenne letörni az inflációt?\n\nTíz évig senki nem tudott elég nagy inflációt gerjeszteni, most pedig túl nagyot sikerült. Egyiket sem könnyű megváltoztatni. Amilyen nehéz volt inflációt gerjeszteni, olyan nehéz lesz most letörni. Sajnos Magyarországra is igaz, hogy azzal lehet az árakat visszafogni, ha a vásárlóerőt csökkentjük. Ha a kínálatot fixnek vesszük, az árakat úgy tudjuk letörni, hogy az irántuk megnyilvánuló keresletet csökkentjük. Ha a háztartások jövedelmük nagyobb részét fordítják energiára, akkor kisebb részét fogják megtakarítani, illetve más termékekre költeni. Amint csökken a kereslet, az hatni fog az árakra, és ez megy majd végig az egész rendszeren. Abban lehet bízni, hogy az energiaárak is csökkenni fognak, ha nem is térnek vissza arra a nagyon alacsony szintre, ahol a 2010-es években voltak. Ezek együttes hatásaként fog csökkenni az infláció. De évekig fog tartani, mire elkezdjük megközelíteni a jegybanki inflációs célokat.\n\nEddig munkaerőhiány volt, most viszont ha a cégek spórolni akarnak, jöhetnek az elbocsátások. Lesz újra munkanélküliség?\n\nCsődhullám lesz, és elbocsátások is lesznek. Senki kezében nincs olyan eszköz, amivel ezt meg lehetne állítani, vagy akár csak jelentősen tompítani lehetne a gazdasági hatásait.\n\nBiztos, hogy lesznek elbocsátások. Sok cég nem tudja kigazdálkodni az energiaárakat. Lehet, hogy valahogy átvészeli a következő egy évet, de valami módon csökkenteni kell a kiadásait. Részben magát a gazdasági tevékenységét tudja visszafogni, és a munkaerő költsége a legnagyobb. Minél veszteségesebb egy cég, annál kevesebbet fog termelni, mert annál kisebb lesz a vesztesége. Ez egy ördögi kör. Csődhullám lesz, és elbocsátások is lesznek. Senki kezében nincs olyan eszköz, amivel ezt meg lehetne állítani, vagy akár csak jelentősen tompítani lehetne a gazdasági hatásait. Részben azért, mert 2021–2022-ben a gazdaságpolitika minden puskaport ellőtt, részben pedig a megnőtt energiaárak miatt, amire nincs jelentős ráhatásunk. Mondhatjuk, hogy nem fizetünk annyit az olajért és a gázért, de akkor nem is fogunk annyit kapni, vagy akár semennyit nem fogunk kapni. Ne álltassuk magunkat, ha ebben bármiféle kedvezményhez jut egy ország, annak meg fogja fizetni az árát, és az sokkal nagyobb lesz, mint a kedvezmény.\n\nMire gondol?\n\nHa valaki szeretne valamit megvenni, de nincs megtakarítása, felvesz hitelt. Nem jó adós, mert nincs megtakarítása, tehát magas kamatot fog fizetni. Most még nincs belőle baja. A következő években, amikor fizeti a magas kamatot meg a törlesztést, akkor van belőle baja. Ez egy klasszikus helyzet. Aki kiszolgáltatott gazdaságilag, az nagyon nehezen fog tudni jó üzletet kötni. Európa kiszolgáltatottsága az energiaimport miatt olyan helyzetbe sodorja, hogy ha nem akar az oroszokkal megállapodni, akkor másokkal kell megállapodnia. Tudják, hogy kiszolgáltatott helyzetben van. Nagyon bízunk benne, hogy kevésbé fognak ezzel visszaélni, de ők vannak diktáló helyzetben. Ha már ezen a vonalon haladunk, választhatunk, hogy melyik autokratikus rendszernek szeretnénk kedvezni a vásárlásainkkal.\n\nSzükség lehet arra, hogy ismét be kell hívni Magyarországra az IMF-et?\n\nAz elmúlt hónapokban a magyar devizatartalék szintje a háromhavi import alá esett vissza. Ez az abszolút vörös zászló, az IMF behívásának klasszikus előszobája.\n\nNekünk ma kritikus a devizahelyzetünk, emiatt az uniós források életbe vágóan fontosak, csak nem most jönnek. Nem is arról beszélünk, hogy ez azért fontos, mert ösztönözné a beruházásokat vagy az innovációt. Egyszerűen devizára van szükségünk. Ez mindent felülír. Ez mindaddig így lesz, amíg ilyen energiaszámlát kell fizetnünk, és deficites a fizetési mérlegünk, és biztos, hogy nem hetek vagy hónapok alatt fog visszatérni a normális kerékvágásba.\n\nNincs sok eszköz a devizatartalék növelésére. Az Államadósság Kezelő Központ tavasszal, nagyon jó időzítéssel és egy nagyon ügyesen összerakott csomaggal kiment a piacra, amennyi devizát tudott, behozott. Viszont nem ajánlott még egyszer kimenni egy éven belül egy ekkora tranzakció után, mert az azt sugallja, hogy baj van. De baj van, ez a számokból is látszik. Ezért különösen nem érdemes kimenni, mert nem lehet becsapni a befektetőket. Ez a legvégső forgatókönyv. Lehet tárgyalni a beszállítókkal valamilyen fizetési átütemezésben.\n\nHa én repülgetnék Moszkvába, biztos, hogy megkérném az ottani elvtársakat, hogy adjanak valamilyen halasztási lehetőséget, mert kifogyóban van a devizakészletünk. Lehet, hogy működik, és tudunk valami kedvezményt kapni, de az biztos, hogy a végén drágább lesz, mint bármi, ami eszünkbe jut. Hogy pénzben mérik ezt a drágaságot, vagy valamilyen geopolitikai elköteleződésben, azt nem tudjuk.\n\nAz biztos, hogy senki semmit nem fog ingyen adni, sem nekünk, sem másnak. Nem tudom, hogy van-e halasztott fizetési lehetősége Magyarországnak vagy a közbeiktatott állami vállalatoknak. De ez lenne a legnyilvánvalóbb alternatíva. Ha sem ez, sem az nem működik, és tovább fogynak a tartalékaink, akkor jön az IMF. Most abban lehet bízni, hogy augusztus végén, szeptember elején drasztikusan elkezdett csökkenni a villamos energia és a földgáz tőzsdei árjegyzése.\n\nDe ez eleve abszurdum, hogy ilyen piacoktól függ ötszázmillió ember energiával történő ellátása és jóléte. Ezeknek a piacoknak a forgalma egyes napokon nagyjából akkora volt, mint a Budapesti Értéktőzsdéé. Nem értem, hogy kerülhetett Európa ilyen helyzetbe. Az egy dolog, hogy a gázvezetékek hálózata évtizedek alatt épült ki, azt nem lehet egyik évről a másikra megváltoztatni. De az, hogy az ármeghatározás olyan piacokon történjen, amit egyes napokon akár egy spekulatív tőkével bíró magánember is meg tud mozgatni – egyes napokon pár tíz millió eurós forgalomról beszélünk egy határidős piacon –, az a vicc kategóriája. Ehhez kötődnek vállalatok és háztartások jövőjét befolyásoló, hosszú távú energiavásárlási szerződések. Komolyan nem értem, hogy kerülhetett Európa ebbe a helyzetbe.\n\nMilyen hatással vannak Magyarország befektetői megítélésére az Európai Unióval folytatott viták?\n\nEz benne van a forint árfolyamában, benne van a részvények árazásában, benne van abban, hogy milyen áron tudunk hitelt felvenni. Ezek viszonylag jól működő piacok, ahol figyelembe veszik az ismert tényezőket.\n\nAz árazásokban akkor is benne marad, ha sikerül megegyezni?\n\nHa meglesz a megállapodás, az egy teljesen más helyzet lesz. A legegyszerűbben azt lehet figyelembe venni, ami számszerű. Hogyan alakulnak a tartalékok, a bruttó hazai termék vagy az infláció. Ez az, amivel mindenki viszonylag objektíven tud számolni. Amivel nehezebb számolni, azok az áttételes és hosszabb távú folyamatok. Azt, hogy Magyarország nem fogja tudni vég nélkül megsérteni az Európai Unió legfontosabb elveit, azt mindenki gondolta, csak azt nem tudta, hogy ez mikor fog számszerű problémát okozni. 2022-ben számszerű problémát kezd okozni.\n\nReméljük, hogy mindenkinek a fejében innentől kezdve benne lesz, hogy ez okozhat problémát. Egyrészt Magyarország megpróbál megfelelni azoknak az elveknek, amelyek az Európai Unióban érvényesek. Az Európai Unió ezt megpróbálja tisztán és egyértelműen és szankcionálhatóan kommunikálni Magyarország felé. Nem évek múlva reagál, hanem viszonylag gyorsan. A befektetők meg ezek alapján árazzák a magyar eszközöket.\n\nA ​magyar kormánynak mekkora mozgástere van a recesszió kezelésére?\n\nPuskapor nincs. Egy recesszióban adókat emelni, lakossági jövedelmet elvonni, akár energiaár-emelés vagy adók formájában, az klasszikus prociklikus intézkedés, és tovább mélyíti a recessziót. Ez ellen egy tankönyvi megoldás van: amikor jól megy, tartalékolni kell, amikor rosszul megy, fel kell szabadítani a tartalékokat. Magyarország – hasonlóan a világ jelentős részéhez – pont fordítva működik. Már 2020 nyarán is látszott, hogy gyorsan pattan vissza a gazdaság a Covid okozta első sokkból. A beinduló növekedésre még egy lapáttal rárakni fiskális és monetáris lazítással a világ legnagyobb butasága. De szinte mindenki ezt csinálta. Ez részben megjelenik az inflációban, részben az energiakrízis is ennek az eredménye, részben az is, hogy az Európai Unió és Magyarország is masszív fizetésimérleg-többlete hogyan csap át masszív deficitbe.\n\nSok szó esik arról, hogy lesz-e megállapodás az Európai Unióval. De ha a számok nyelvére lefordítjuk, akkor ez rövid távon teljesen lényegtelen. Tegyük fel, hogy a legrosszabb forgatókönyvek egyike valósul meg, és elbukunk hétmilliárd euró támogatást a következő hét évre. Ez évi egymilliárd euró. Eközben lehet, hogy havonta több mint egymilliárd eurót költünk az energiaimportra. Ezek a nagyságrendek. Nekünk az a problémánk, hogy nincs tizenvalahány-milliárd eurónk éves szinten földgázra,\n\nami egy évvel ezelőtt tizedennyi volt. Ez a probléma. Ehhez képest az, hogy az Európai Unió a következő hét évben mikor mit ad, teljesen lényegtelen rövid távon. Ettől még nagyon fontos, hogy minél kevesebb támogatást veszítsünk, csak addig is túl kell élni.\n\nKis túlzással akkor tehetetlen az MNB is?\n\nA jegybank azt csinálja, ami a dolga. Tizenöt-, lassan húszszázalékos infláció mellett addig emeli a kamatot, ameddig teheti. Ez már nem a finomhangolás, ez a durva favágás korszaka. 50-100 bázispontokkal emelnek a jegybankok, mert annyira el vannak késve, illetve a szükségesnél annyival többet stimuláltak az elmúlt egy-két évben. Emel az EKB, a Fed, a svéd, a norvég, a svájci jegybank, a Bank of England, hogy csak az elmúlt napok eseményeit említsem.\n\nDe még mindig negatív a reálkamat.\n\nMindenhol negatív a reálkamat. Az EKB irányadó kamata épp hogy pozitív, miközben kilencszázalékos infláció van. Az amerikai jegybank irányadó kamata lassan halad a négy százalék felé, közben nyolc-kilenc százalékos infláció van. Nem is nagyon tudok mondani olyan országot, ahol pozitív reálkamat lenne. De még a negatív reálkamat mellett is belerokkannak a gazdaságok. Mi lenne, ha nulla lenne a reálkamat?\n\nOrbán ​Viktor Kötcsén arról beszélt, hogy a kínai államkapitalizmus modelljét tartja kívánatosnak Magyarországon. Létrehozható-e egy európai nyitott gazdaságban egy kínai modell?\n\nNem tudom, hogy mit ért ez alatt. Egy tervutasításos rendszert szeretnénk visszahozni, mert Kínában működik? Vagy az állampárt egyedüli fennhatóságát, mert Kínában működik? Vagy olyan szinten szeretné megfigyelni és korlátozni az állampolgárainkat, ahogy Kína teszi? Vagy pedig olyan szinten szeretnénk a világgazdaság vérkeringésébe bekapcsolódni a külkereskedelmünkkel és olyan árucikkekkel mint Kína? Most olyan dolgokat mondtam, amik nyilván nem reális alternatívák Magyarország számára. Szóval nem tudom, hogy mire gondolt.\n\nÉn úgy értelmeztem, hogy államkapitalizmusra, egyfajta államilag irányított piacgazdaságra.\n\nEz van most Magyarországon, ez megszületett. Az, hogy ez hosszú távon jó-e, azt meglátjuk hosszú távon.",
    "Tényleg itt az új hidegháború? Nos, nem egészen… – Válasz Online": "Sokan beszélnek ma nagy magabiztossággal új hidegháborúról és hatalmi pólusokról. Mi az, amiben hasonló a jelenlegi korszak a bipoláris rendszerhez, és mi az, amiben alapvető eltéréseket látunk? Marsai Viktor a Válasz Online-nak írt vendégcikkében arra jut: a nyugati fölény még mindig tetemes, Kína és Oroszország ezt lényegében sem katonailag, sem gazdaságilag nem ásta alá mindeddig. A Migrációkutató Intézet igazgatója, a Nemzeti Közszolgálati Egyetem docense reméli, a fejlett világ élni is fog stratégiai mozgásterével.\n\nAz ukrajnai háború kitörésének féléves évfordulója és Mihail Gorbacsov halála szomorú apropót adnak ahhoz, hogy feltegyük a kérdést: valóban új hidegháborúba sodródott-e a világ? És ha erre nem is tudunk egzakt választ adni (,,nem léphetünk kétszer ugyanabba a folyóba”), legalább megvizsgáljuk, milyen hasonlóságok és különbségek vannak az 1946/7 és 1991 közti, illetve a jelenlegi nemzetközi rendszerben.\n\nElöljáróban csak annyit, hogy a szerző nem tekinti magát elsődlegesen hidegháború-kutatónak, de nagyon sokat foglalkozott és foglalkozik ezzel a korszakkal mind kutatásai, mind oktatói tevékenysége kapcsán. Ráadásul ezek a kutatások nem a centrumokhoz, hanem a perifériához (Afrika) kapcsolódnak elsősorban – ami azonban, paradox módon, sok szempontból megkönnyíti a tisztánlátást. Szívesen veszi ezért, ha esetleg mások is csatlakoznak ehhez a közös gondolkozáshoz, és észrevételeikkel, szempontjaikkal vagy cáfolataikkal segítik a diskurzust.\n\nA perspektíváról, barátságokról és érdekekről\n\nA hidegháború történetét és elméletét elsősorban a ,,főszereplők” – vagy magukat annak tekintő – országok kutatói írták meg: angolszászok, nyugat-európaiak, kisebb mértékben szovjetek-oroszok. Ma is alapvetően ezeket olvassuk – vagy legalábbis hivatkozzuk –, amikor a hidegháborúról beszélünk. Ez a perspektíva azonban – mint minden nézőpont – szükségszerűen torzítja a valóságról meglevő percepciót: mivel Európában leereszkedett a vasfüggöny, és mindenki tartott a nukleáris háborútól, az alapvető felfogást a statikusság, a tömbök merevsége, a katonai fenyegetés meghatározó volta adta. Az Elbától és a Lajtától keletre, illetve nyugatra élő szereplők számára a napi tapasztalatot az adta, hogy nincs átjárás a tömbök között, és a másik fegyverkezése egyértelműen ellenem irányul. Az 1970-es évek közepén az enyhülés légköre ugyan halványított a második elemen, de a kishidegháború kirobbanása és a rakétatelepítések újabb hulláma – különösen Európában – hamar visszahozta a paranoiát.\n\nA világ nagy része azonban – a szövetségi és az alatti kapcsolati rendszereket tekintve – a hidegháború alatt sem volt statikus: a ,,harmadik világ” és az el nem kötelezett mozgalom országai előszeretettel használták ki a két szuperhatalom és a mögöttük álló blokkok vetélkedése kínálta lehetőségeket. Az elmúlt másfél évtizednek a hidegháború történetével foglalkozó ,,újabb” kutatásai épp arra irányulnak, hogy bemutassák:\n\nolyan országok, mint Etiópia vagy Indonézia miként használták ki a nagyok versenyét néha olyan pofátlan cinizmussal, hogy attól még Moszkvában és Washingtonban is elállt a sokat látott politikusok lélegzete. Itt ugyanis nem működött a jaltai rendszer, hanem – leegyszerűsítve – az húzatta a zenét, aki fizetett.\n\nÉs ha a következő este más fizetett többet, akkor az Internacionálé helyett a Beatles szólt. Részben ezért nyerte meg a Nyugat a hidegháborút: olyan gazdasági dominanciával rendelkezett – és ezt csak tovább erősítette a korszak második felében –, amellyel a szovjet érdekszféra nem vetélkedhetett.\n\nEbből a szempontból a jelenlegi nemzetközi rendszer nagyon hasonlít a harminc (inkább negyven) évvel ezelőttire. A nyugati (amerikai) hegemónia egyértelműen megszűnt: országok tucatjai már nem fognak csak azért megszavazni valamit az ENSZ Közgyűlésben vagy elrendelni szankciókat Oroszországgal szemben, mert Washington azt szeretné. A nagy szövetségi tömbökön (NATO, EU) kívüli államok kalkulálnak és számolgatnak: mibe fog ez nekünk kerülni, és ki fizeti a cechet? Megéri a pillanatnyi előny a stratégiai érdekekkel szemben vagy sem? Mondanunk sem kell: ezek a számítások gyakran hibásak. De ami még fontosabb: az irányaik nagyon gyorsan változnak.\n\nEzt érdemes szem előtt tartani, amikor a sajtó manapság a Wagner-csoport mali térhódításáról vagy az ENSZ Közgyűlés szavazásának eredményéről értekezik. Nem azért, mert a világban ne lehetne érzékelni egy markáns Nyugat(Amerika)-ellenességet. Hanem azért, mert ezt nem érdemes túlbecsülni. Az ego, a sértődöttség és az egyéni érzelmek persze a politikában is határoznak meg folyamatokat, valószínűleg sokkal jobban, mint azt a szakemberek az elmúlt évtizedekben feltételezték. De épp az elmúlt évek nagy globális válságai (COVID-19, energetikai és élelmezési krízis) mutatták meg, hogy a harmadik világban végső soron az számít, hogy honnan érkezik a segítség: kiváltja-e valaki a kieső ukrán gabonaimportot, vagy honnan jön a több és olcsóbb vakcina. Az Öböl-menti gazdag monarchiák például nem siettek csatlakozni az Oroszország elleni szankciókhoz, de ez nem jelenti azt, hogy felmondták volna nyugati fegyverüzleteiket. Etiópia az ENSZ Emberi Jogi Tanácsában ellene szavazott az orosz tagság felfüggesztésének, mert Moszkva komoly katonai és diplomáciai támogatásban részesítette a tigráji felkelők ellen harcoló Addisz-Abebát: de ez nem gátolta meg abban a kelet-afrikai állam vezetését, hogy tavaly jórészt nyugati vállalatok bevonásával privatizálja telekommunikációs szektorát, megtörve azon az eddigi kínai monopóliumot. Szudán ugyanakkor – amely a terrorizmust támogató országok listájáról való küzdelmes lekerülés után tojástáncot jár a nyugati tőke becsábításáért – csak tartózkodott, pedig látszólag óriási szerelem van Kartúm és Moszkva között, és az oroszok épp tengerészeti bázis létrehozásán gondolkodnak a Vörös-tengeren.\n\nKormánypárti tüntetők a lázadó Tigráji Népi Felszabadítási Front elleni tiltakozáson Addisz-Abebában 2021. november 7-én. (fotó: MTI/EPA)\n\nKétségtelenül érvényes tehát a ,,West and the Rest” kifejezés – de csak ha jól értelmezzük. A West minden belső vitája ellenére ugyanis még mindig komoly kohéziót mutat – miközben a Rest esetében ezt nem látjuk, és ez az elmúlt harminc évben sem változott.\n\nIdeológiák és szövetségek\n\nItt érdemes továbblépni az ideológia és a szövetségek kérdésére. Előbbi ma központi téma a közéleti diskurzusban, hiszen erősen kapcsolódik a virágkorát élő identitáspolitikához, miközben a szövetségeket hajlamosak vagyunk kissé lesajnálóan 20. századi, kiüresedett és talán igazából sosem volt relikviának tekinteni, ami nem fogja túlélni a következő évtizedeket.\n\nLehet, hogy így lesz – de lehet, hogy nem. E sorok szerzője utóbbira voksol. Az ugyanis, hogy az országoknak egyéni érdekeik vannak, még nem jelenti, hogy ne lehetnének egy szövetség részei, és a stratégiai előnyökért cserébe ne áldozhatnának fel bizonyos parciális hasznokat. Sőt, látszólagos stratégiai területeket is, ha ezzel olyan veszteséget kerülnek el, amely túl nagy ár lenne a számukra. A szerző nem szeretne bemenni abba a vitába, hogy a hidegháborús Nyugat-Európa Amerika ,,gyarmata” volt-e vagy sem: azért, mert még ha erre teljes meggyőződéssel igennel is felelünk, ettől a brit, holland vagy olasz átlagpolgárok még nem kapnának sírógörcsöt, különösen, ha összevetik az életszínvonalukat kelet-közép-európai barátaikéval. Vagy azt, miként reagált a helyi politika az 1968-as megmozdulásokra és miként Moszkva az 1956-os budapesti forradalomra.\n\nA legnagyobb különbség a hidegháborús és a mostani nemzetközi rendszer között, hogy a hidegháború alatt jól megkülönböztethetően egymásnak feszült két szövetségi rendszer, a NATO (és csatolmányai, például Japán vagy Ausztrália) és a Varsói Szerződés (és csatolmányai, mint például Kuba). Mindehhez ráadásul tartozott két markánsan körülhatárolható – bár ellentmondásoktól sem mentes – ideológia. Ennek a jelentőségét nem érdemes lebecsülnünk.\n\nA hidegháborúban mind a nyugati, mind a keleti tömb belement olyan (fegyveres) kalandokba, amelyekhez nemhogy gazdasági, de sokszor érdemi politikai érdekei sem fűződtek.\n\nMoszkvának anyagilag és katonailag is nagyon sokba kerültek az etiópiai vagy angolai intervenció, legyen szó a szomálik elleni hadműveletekről vagy a nyomott áron eladott kőolajról. Nem véletlen, hogy állandó viták zajlottak a Kremlben az idealisták és a gazdasági realisták között, hogy az 1980-as évek egyre rosszabb gazdasági körülményei között minek fecsérelik az erőforrásokat harmadlagos geostratégiai jelentőségű játékosokra. Mégis mentek a rubelmilliárdok, és a döntő faktor a gyenge politikai érvek mellett egyértelműen az ideológiai együttállás és szövetség voltak.\n\nA posztbipoláris korszakban – a rövidéletű Pax Americát leszámítva – valóban tanúi lehetünk a globális játékossá váló Kína mellett a néhány esetben regionális, sőt interkontinentális (India, Brazília) hatalmi központok felemelkedésének. Ezek a puszta statisztikák alapján egyre nagyobb jelentőségre tesznek szert, és a nyugati szereplők relatív súlya folyamatosan és feltartóztathatatlanul csökken a nemzetközi rendszerben. Egy dologban azonban 1991 óta nincs változás – sőt, gyakran inkább romlást látunk: abban, ahogy ezek a feltörekvő hatalmi központok egymáshoz viszonyulnak. A 2000-es évek elejének nagy kísérletei (Nyugaton mumusai), mint a BRICS-országok kooperációja vagy az esetenként a NATO ,,keleti ellenpólusaként” aposztrofált Sanghaji Együttműködési Szervezet – klasszikusokat idézve – ,,papírtigrisek” maradtak, és nemhogy megerősödtek volna, de esetenként teljesen kiüresedtek. Ezen hatalmak jelentős része ugyanis legalább akkora gyanakvással tekintett és tekint regionális vetélytársára, mint a nyugati szereplőkre. A Rest-ből nem lett definiálható, ütőképes, egységes entitás – sőt, a Rest egy részéből sem. A Nyugaton zajló politikai, gazdasági és identitásviták valóban már-már szétszakítani látszanak a fennálló kereteket: de itt legalább vannak keretek, amelyeket szét lehet szakítani. A Rest esetében még erről sincs szó: pillanatnyi és eseti partnerségeket látunk, amelyek törékenyek, illékonyak és komoly érdekellentétekkel terheltek, gondoljunk csak a kínai–indiai határmenti összecsapásokra vagy az orosz–kínai rivalizálásra Közép-Ázsiában. Ebben nagy szerepet játszik, hogy nem látunk olyan ideológiát, amely egységbe forrasztaná ezeket a hatalmi központokat.\n\nAz egyetlen kézzelfogható elem, amely egyes szereplők esetében megragadható, a kétségkívül nagyon erős Nyugat-ellenesség, vagy legalábbis a Nyugattal szembeni rivalizálás. Ezt nem érdemes lebecsülni – de túlértékelni sem. A hidegháború végi Kelet-Közép-Európában valóban soha nem látott és meglehetősen naiv magasságokban szárnyalt a nyugati országokba, intézményekbe, politikai irányokba és gazdasági segítségbe vetett bizalom, ami azóta jócskán megkopott. Ám – ahogy a közvélemény-kutatások is mutatják – az elégedetlenség és pufogás ellenére a régióban élőknek eszük ágában sincs kilépni az EU-ból vagy a NATO-ból. A harmadik világban ez a kérdés pedig eleve árnyaltabban merült fel: ők a gyarmati örökség és a dekolonizációs folyamatot kísérő szuperhatalmi vetélkedés árnyékában elve jóval kevesebb bizalommal figyelték az egyes tömböket, mint a kelet-közép-európai szereplők az 1990-es években. Ami azt is jelentette, hogy jóval kisebb csalódás érte őket – ha érte egyáltalán.\n\nAzok az érthetetlen katonák – az erőkivetítő képességről\n\nBiztonságpolitikát végzett kutatóként nem tudom megtagadni magamat, hogy ne értekezzek kicsit egy látszatra szűkebb szakpolitikai kérdésről: a katonai erőkivetítő képességről. Ebből a szempontból egyértelmű a hidegháborús párhuzam: ahogy a 20. században a Szovjetunió, úgy a 2020-as években egyelőre Kína és Oroszország sem képes érdemi katonai erőkivetítő képességet felmutatni, ami akárcsak megközelítené a hasonló nyugati (na jó, amerikai) képességeket. A hidegháború során a Szovjetunió és általában a keleti blokk legnagyobb kihívása az volt, hogy miként képes válaszolni az amerikai flotta- és légifölényre. A stratégiai válasz a nukleáris képességek és a hozzájuk tartozó ballisztikus hordozóeszközök kifejlesztése volt, ami valóban meghozta a paritást a felek között, ami lényegében mind a mai napig fennáll.\n\nCsakhogy a nukleáris robbanófejekkel van egy súlyos probléma: nagyon kevés dologra lehet használni őket. Ez a korlát már látszott a 20. és fennmaradt a 21. században is. A regionális konfliktusokban, vagy állam alatti szereplőkkel szemben ugyanis jórészt használhatatlanok. Ha valaki nem gondolkodik totális háborúban (és pusztulásban), akkor ezek a fegyverek a silókban maradnak. És azok a hagyományos eszközök fogják eldönteni a konfrontációkat, amelyek az elmúlt száz év nagy haditechnikai vívmányai: a vadászrepülőgépek, a harckocsik és a repülőgép-hordozók – kiegészítve a precíziós fegyverekkel.\n\n„Kína és Oroszország sem képes érdemi katonai erőkivetítő képességet felmutatni, ami akárcsak megközelítené a hasonló nyugati képességeket.” Amerikai AH–64 Apache harci helikopter egy észtországi NATO-hadgyakorlaton 2016 júniusában (fotó: Válasz Online/Vörös Szabolcs)\n\nHogy a Szovjetunió ,,globális katonai hatalom” volt a hidegháború alatt, legfeljebb Európában hitték el a szereplők. Moszkva ugyanis alig rendelkezett olyan flotta- és légiképességekkel, amelyekkel a világ más pontjain érdemben felléphetett. Az, hogy valahová érkeztek szovjet fegyverszállítmányok meg néhány ,,tanácsadó”, senkit ne tévesszenek meg: ezek meg sem közelítették azokat a képességeket, amelyeket Washington tudott megmozgatni. Mindennek jó szimbóluma Vietnam és a Szovjetunió ,,Vietnamja”, Afganisztán. Előbbit az USA tizenháromezer kilométerre vívta saját határaitól, míg utóbbit Moszkva közvetlenül a szomszédban. Paradox módon az erőkivetítő képesség terén is akkorra sikerült legalább minimális változást elérni, amikorra a szovjet gazdaság már nem volt képes ezt finanszírozni: az 1970-es évek végére, 80-as évek elejére, ami olyan kalandokban mutatkozott meg, mint az angolai vagy etióp konfliktusokba irányuló légihíd. De még ezek is inkább csak azt mutatták, hogy a Szovjetunió végre kialakított ilyen képességeket – azt nem, hogy ezzel akárcsak megközelítette volna az Egyesült Államokét.\n\nMa ugyanez látszik. Miközben az Egyesült Államok százezres katonai kontingenst is képes volt megmozgatni afganisztáni műveletéhez, Oroszország külföldi szerepvállalása legnagyobb hasonló közelmúltbéli kalandja, Szíria esetében sem lépte túl a dandár-méretet (kb. 4 000 fő), Kína pedig egyelőre nem is próbálkozott hasonló vállalkozással. Itt érdemes megemlíteni ugyanakkor, hogy a sokak által már nem számolt Franciaország is ugyanakkora erőt mozgat a száheli katonai műveleteiben, (jelenleg nagyjából 4 200 fő), mint a korábban említett orosz kontingens.\n\nA kínai flottaépítési program valóban impozáns, de itt is elsősorban a stratégiai jelentőségű hajóegységekre érdemes koncentrálni: a jelenleg elkészült, egyrészt technikai gyerekbetegségekkel, másrészt elavultsággal küzdő három kínai hordozóval szemben tizenegy amerikai áll szolgálatban és három épül, kiegészítve nyolc nagy partraszálló-hajóval, amelyek az ötödik generációs F-35-ös vadászgépeikkel teljes jogú ellenfelei a kínai egységeknek – sőt, valójában a haditechnika újabb korszakát képviselik. Ez azt jelenti, hogy\n\nPeking képes lehet pillanatnyi erőegyensúlyt, kis szerencsével erőfölényt kialakítani a Tajvani-szorosban, de ez azonnal elvész, amint ennél messzebb merészkedik – vagy amint az amerikai flotta érdemben átcsoportosítja erőit.\n\nÉrdemes azt is megemlíteni, hogy a jelenleg külföldön állomásozó közel kétszázezer amerikai (és további 10 000 fölötti létszámú európai) katonával szemben Kínának mindössze két nagy külföldi katonai bázisa van Dzsibutiban és Kambodzsában, néhány ezer fővel, amihez 2 200 kéksisakos békefenntartót adhatunk még hozzá. Nem túl impozáns létszám. Megint csak összehasonlításképpen: Párizsnak csak Afrikában van négy nagyobb támaszpontja.\n\nMindez nem csak játék a számokkal és a ,,100 000 tonnányi demokráciákkal” (ennyit nyomnak az új generációs Gerald R. Ford osztályú amerikai hordozók). A következő részben látni fogjuk, hogy Kína nagy előnye gazdasági térnyerése és azon államok nagy száma, amelyek többet kereskednek vele, mint az Egyesült Államokkal. Ha azonban eldurvul a helyzet, az amerikai flotta jelenleg különösebb erőfeszítések nélkül elzárhatja a kelet-ázsiai szuperhatalmat kereskedelmi partnereitől, és hagyományos fegyverekkel Peking ez ellen nem sok mindent tud tenni.\n\nA Carl Vinson amerikai repülőgép-hordozó a Filippínó-tengeren tartott japán–amerikai közös tengeri hadgyakorlaton 2017. április 22-én (fotó: MTI/EPA/Amerikai haditengerészet/Z. A. Landers)\n\nA globalizáció paradoxona és a delinking\n\nA 2020-as évek gazdasági rendszerei kapcsán egyértelmű elmozdulást látunk a hidegháborús modelltól. A Nyugat relatív súlya láthatóan csökkent, és Kína a makrogazdasági mutatókban egyre inkább felzárkózik Amerika mögé, ami a Szovjetuniónak sohasem sikerült. Az is világosan látszik, hogy a kínai külkereskedelemtől való függőség is számottevően növekedett, és a 2008/9-es évektől meredeken emelkedett azon szereplők száma, akik külkereskedelmét a kínai, nem pedig az amerikai irány határozta meg. A kapitalista világgazdaság jóval komplexebb és összefonódottabb lett, mint a hidegháború alatt, és a ,,lekapcsolódás” (delinking) erről – amivel a szocialista blokk próbálkozott – még reménytelenebb. Ugyanakkor az egyes szereplők lekapcsolása is: ezt jól mutatják az Oroszországgal szembeni szankciók, amelyek a nyugati várakozásokkal ellentétben nem 15, hanem várhatóan csak 6 százalékkal fogják csökkenteni az ország idei évi gazdasági teljesítményét, jórészt azért, mert a Rest – na meg az energiaár-robbanás – elegendő súllyal bír ahhoz, hogy részben kompenzálja a kiesést. Ez azért is fontos eredmény Kína és Oroszország számára, mert, amint korábban említettük, az ideiglenes partnerségeket a harmadik világ részéről jórészt már nem az ideológia, hanem a gazdasági haszon-veszteség kalkuláció határozza meg. Ez ugyanakkor továbbra is lehetőség a Nyugat számára: a világ tíz legnagyobb gazdaságából – amely a világ össz-GDP-jének 68 százalékát adja – nyolc a nyugati érdekszférába tartozó szereplő. Ráadásul a kínai 18,5 százalékos és az indiai 3,2 százalékos részesedés úgy áll szemben a nyugati nyolcak 46 százalékával, hogy India legalábbis billegő hatalom.\n\nMindez azt jelenti, hogy továbbra is irtózatos tőke koncentrálódik a fejlett világban, ami komoly stratégiai mozgásteret biztosít a számára. Reméljük, élni is fog vele.\n\nNyitókép: a berlini Brandenburgi kapu 1968 júniusában (fotó: AFP)\n\nEzt a cikket nem közölhettük volna olvasóink nélkül. Legyen támogatónk a Donably-n, az új, biztonságos, magyar fejlesztésű előfizetési platformon. Paypal, utalás és más lehetőségek itt >>>",
    "Fontos dolgok derültek ki az aranyról": "Az arany árfolyama az idei évben jelentős mozgásokat produkált, azonban a bizonytalan világgazdasági helyzetben a nemesfém továbbra is stabil menedékeszköznek számít. Mutatjuk, melyek a világ legnagyobb aranykitermelő vállalatai, továbbá azt is, mely országokban bányásszák a legtöbbet ebből az értékes nemesfémből.\n\nAz arany továbbra is a legfontosabb menedékeszköz a befektetők szemében. A nemesfém hagyományosan biztos értékőrző a bizonytalan időszakokban, és az infláció ellen is védelmet nyújt. Noha az arany árfolyama az idei évben jelentős mozgásokat produkált, a piaci szereplők továbbra is bíznak benne.\n\nA Mining Intelligence összeállította a világ legnagyobb aranykitermelő vállalatainak szokásos ranglistáját. A vállalatokat az idei első féléves kitermelésük alapján rangsorolták – a Gold Fields és a Harmony Gold esetében a jelentés elkészítésekor még nem álltak rendelkezésre az idei második negyedéves adatok, így esetükben az idei első és a tavalyi negyedik negyedév eredményével számoltak.\n\nFontos különbség a tavalyi összesítéshez képest, hogy idén lemaradtak az orosz vállalatok a listáról, mivel ezek a cégek a háború kitörése után beszüntették az adatközlést. Tavaly két orosz aranykitermelő vállalat került be a top 10-be. A moszkvai székhelyű Polyus a második helyre, míg a szentpétervári Polymetal a kilencedik helyre került.\n\nA legnagyobb bányaóriások\n\nA globális lista élén az amerikai székhelyű Newmont bányaóriás áll, amely több mint 78 tonna aranyat termelt ki az idei első félévben. A vállalat jelen van Afrikában, Ausztráliában, Dél-Amerikában, valamint az Egyesült Államokban is. Az USA-ban például a Barrick Golddal közösen működteti a világ legnagyobb aranybánya komplexumának számító Nevada Gold Mines bányát.\n\nA második helyen a kanadai Barrick áll, 59,5 tonnával, de a harmadik helyre is egy kanadai székhelyű társaság, az Agnico Eagle került 43,8 tonnával.\n\nA top 10-es listára felfért még (sorrendben) a dél-afrikai Gold Fields (32 tonna), a szintén dél-afrikai AngloGold Ashanti (31,5 tonna), az ausztrál Newcrest Mining (31 tonna), a kanadai Kinross Gold (23,3 tonna), az ausztrál Northern Star Resources (22,4 tonna), a brit Endeavour Mining (20,8 tonna), valamint a dél-afrikai Harmony Gold (19,6 tonna).\n\nOrszágok világranglistája\n\nA vállalati rangsor mellett az Arany Világtanács (World Gold Council) adataiból az is kiderül, hogy alakul az országok közti megoszlás az aranykitermelésben. A szervezet legfrissebb adatai a 2021-es kitermelésre vonatkoznak, és ebből az látszik, hogy Kína vezeti a nemzetközi rangsort. Kína tavaly 332 tonna aranyat termelt ki, amivel a teljes globális kínálat 9 százalékát adta.\n\nA második helyre Oroszország került 330,9 tonnával, míg a harmadik helyet Ausztrália szerezte meg, 315,1 tonnával.\n\nAz államok top 10-es listájára felkerült még (sorrendben) Kanada (192,9 tonna), az Egyesült Államok (186,8 tonna), Ghána (129,2 tonna), Peru (127,3 tonna), Mexikó (124,5 tonna), Indonézia (117,5 tonna), valamint Dél-Afrika (113,6 tonna).",
    "Pokoli helyek, melyek kincsei nélkül másképp működne világunk": "A bányászat minden kétséget kizáróan az egyik legveszélyesebb ipari tevékenység, bár a biztonsági kockázatok nagyban függnek a kitermelt ásványkincsek fajtájától is. A toxikus elemek, és a kitermeléshez használt vegyszerek mellett egyes lelőhelyeken olyan veszélyes gázok is felhalmozódhatnak, amelyek robbanékony vagy mérgező tulajdonságaik miatt szintén komoly fenyegetést jelentenek az ott dolgozók számára. Ennek kapcsán a következő képeken a világ legveszélyesebb legális bányáiból látható néhány, amelyekből egyáltalán nem garantált a hazatérés az ott dolgozóknak.\n\nHabár az illegális bányászati tevékenységek esetében a környezetpusztítás és a balesetveszély is jóval nagyobb, ugyanakkor számos nyersanyag felszínre hozatala még a legális kitermelés szabályozott körülményei közt is rendkívüli kockázattal jár. Vannak a Földnek ugyanis olyan helyszínei, amelyek gazdasági szempontból azért nagyon jelentősek, mert ott nélkülözhetetlen ásványi anyagok állnak rendelkezésre - ezeket pedig akkor is felszínre kell hozni, ha az emberéletekbe is kerül.\n\nA most következő képeken a világ legveszélyesebb bányái közül mutatunk néhányat:\n\nKawah Ijen\n\nA Kawah Ijen-tó és vulkán (Indonézia) Jáva szigetén található, 2600 méterrel a tengerszint felett helyezkedik el. A vulkán kráterében egy 200 méter mély tó helyezkedik el, amelyben azonban víz helyett kénsav hullámzik. A pH-értéke 0,5, amellyel ez a világ legnagyobb savas tava. A Kawah Ijen kénkitermelése egy bányászati vállalat felelőssége, amely a nyersanyagot elsősorban a gyógyszer- és kozmetikai iparnak értékesíti. Habár napjainkban a Kawah Ijennél dolgozók már védőfelszerelést viselnek, de még így is rendkívül egészségkárosító számukra a belélegzett, toxikus gőz.\n\nVorkutinszkaja\n\nVorkuta Oroszország szénben egyik legggazdagabb területe, ahol már az 1930-as évek óta bányásznak. Az alábbi képen a régióban található Vorgashorskaya szénbánya látható, amely egy földalatti létesítmény.\n\nA helyi szénbányákban nem ritkák a gázrobbanások.\n\nPéládul egy 2016 februárjában történt robbanássorozat 36 ember halálát okozta a közeli Szevernaja-bányában. Feltételezések szerint a balesetet a kiszivárgó metángáz lángra lobbanása okozta.\n\nA cikk folytatódik, kérjük, lapozzon!",
    "Magyar élelmiszergyártók mutatkoznak be Szingapúrban": "Megnyitotta kapuit az ASEAN (Association of Southeast Asian Nations – Délkelet-ázsiai Államok Szövetsége) térség egyik legjelentősebb nemzetközi élelmiszer és ital szakkiállítása a Food&HotelAsia (FHA) Szingapúrban. A 2022. szeptember 5-9. között megvalósuló rendezvényen az Agrármarketing Centrum szervezésében Magyarországot 8 kiállító és a Hungarian Food Business Program képviseli.\n\n1978 óta idén 22. alkalommal kerül megrendezésre a térség kiemelkedő professzionális eseménye, melyen legutóbb, 2018-ban csaknem 120 ezer négyzetméternyi területen, 76 ország 3496 kiállítója teremthetett kapcsolatot 55 433 látogatóval. A dinamikus növekedésnek köszönhetően a hotel, étterem és vendéglátás kategória immár külön rendezvény keretében szerveződik. Az FHA-Food & Beverage hozzáférést biztosít a globális beszállítóknak a minőségi termékeket kereső vásárlókhoz, köztük a forgalmazókhoz, az importőrökhöz, a gyártókhoz és a kiskereskedőkhöz, valamint a résztvevők értékes betekintést nyerhetnek az élelmiszeripar fejlesztéseibe és jövőbeli trendjeibe is.\n\nForrás: AMC\n\nSzingapúr városállam saját piaca sem elhanyagolható, mindazonáltal fontos nemzetközi kereskedelmi központ: sok nemzetközi kereskedőnek van itt képviselete, akik a régió piacára innen szállítanak. Szingapúr tehát a térség többi állama felé elosztó központként is funkcionál (pl. a Fülöp-szigetek, Indonézia, Malajzia, Thaiföld, Vietnam). Összevetve Ázsia más országaival, a szingapúri fejlett üzleti infrastruktúra és környezet is elősegíti az eredményesebb üzletkötéseket. Emiatt az Agrármarketing Centrum harmadik alkalommal segíti hozzá a magyar agrárium résztvevőit a kedvezményes kiállítási lehetőséghez Szingapúrban.\n\nAz 54 négyzetméteres magyar nemzeti közösségi standon nyolc magyar cég exporttermékei és a Hungarian Food Business Program kerül bemutatásra. A tokaji bort, a libamájat, a szuvidált galambhúst, a mangalicát, a magyar mézet, a „varázsszívószálat” és a gluténmentes snackjeinket is megismerhetik a látogatók. A Hungarian Food Business Program emellett lehetőséget nyújt a programban regisztrált magyar élelmiszerelőállító cégeknek a potenciális üzleti partnerekkel való kapcsolatfelvételre, hiszen a program szoftvere egyedülállóan összefogja a magyar élelmiszergyártókat és termékeiket, létrehozva ezáltal egy valós idejű, a világ bármely pontján elérhető, online élelmiszeripari katalógust és hazai gyártói bázist.",
    "Fényűzésből nem lesz harci kedv – olyan csapat verte a magyarokat, amely ott sem lehetett volna a vébén": "Az 1938-as bronz- és az 1950-es ezüstérem után 1958-ban jött el Brazília ideje először: a dél-amerikai válogatott nagyszerű játékkal, a 17 éves Pelével soraiban nem talált legyőzőre a svédországi labdarúgó-világbajnokságon. A tornán a francia Just Fontaine 13 góljával lett a legeredményesebb (ezt a csúcsot azóta sem sikerült megdönteni), míg a magyar csapat – elvesztve az Aranycsapat keretének többségét) már a csoportkörbe sem jutott el. A végzetét az a walesi válogatott okozta, amelynek nem is lett volna szabad ott lennie. Vb-történelem, 6. rész.\n\nJúnius 5-én nagy örömöt okozott Walesnek a válogatott, hiszen Andrij Jarmolenko öngóljának köszönhetően 1-0-ra legyőzte Ukrajnát a világbajnoki pótselejtezőn, így európai nemzetek közül utolsónak kvalifikált a 2022-es katari világbajnokságra. A helyi sajtó harsogta is, hogy Wales története során másodszor jutott ki vébére: a válogatott 1958-ban, Svédországban a negyeddöntőben búcsúzott.\n\nCsak azt nem tette hozzá senki, hogy 64 éve elvileg nem is lehetett volna ott a csapat.\n\nMeccs nélkül nem lehet kvalifikálni\n\nElőzetesen Argentína, Chile, Mexikó és Svédország jelezte rendezési szándékát, de mire a végső döntésre került a sor, az európai ország egyedüliként maradt, így meg is kapta a jogot. Ez azt jelentette, hogy a házigazda svéd és a címvédő NSZK válogatott automatikusan kvalifikálta magát, a fennmaradó 14 helyből kilencet Európának, hármat Dél-Amerikának, egyet Észak-/Közép-Amerikának és egyet Ázsiának/Afrikának osztottak ki.\n\nA FIFA a selejtezők előtt új szabályt vezetett be: többet nem fordulhatott elő, hogy egy válogatott meccs nélkül kvalifikálja magát. Hogy ezt a négy évvel korábbi magyar eset kapcsán lépte meg a szervezet, nem tudni, de az tény, hogy 1954-ben a végül ezüstérmes Aranycsapat úgy jutott ki Svájcba, hogy a selejtező 7. csoportjában sem Izland, sem Lengyelország nem indult el végül.\n\nNégy évvel később hasonló helyzetbe került Izrael, amely az ázsiai selejtezők első körében Törökországot kapta, azonban az ellenfél zokon vette, hogy nem Európához sorolták, így visszalépett. A következő körben már négy csapat versengett volna, de Egyiptom a szuezi válság miatt visszalépett, míg Indonézia a belpolitikai válság miatt azt kérte a nemzetközi szövetségtől, hogy semleges pályán játszhasson Izrael ellen. A FIFA ezt elutasította, ezért Indonézia is visszalépett.\n\nEgyszerűsödött a helyzet, az izraeli-szudáni csata győztese ugyanis ott lehetett volna a világbajnokságon. Szudán azonban szintén lemondott a lehetőségről, az Arab Liga tagjaként ugyanis bojkottálta Izraelt. A válogatott azonban az új szabály miatt meccs nélkül nem lehetett vb-résztvevő, így valami megoldást kellett találni.\n\nA FIFA ötlete nyomán a selejtezőcsoportok második helyezettjei közül kellett ellenfelet találni, és miután Uruguay visszalépett, a 8. csoportban pedig még hátra volt a sorsdöntő olasz-északír mérkőzés, ez a három válogatott kikerült, a maradék kilenc közül kellett ellenfelet sorsolni.\n\nEz Belgiumnak sikerült, de a válogatott meglepetésre visszautasította a lehetőséget, így Wales ölébe pottyant a pótselejtező.\n\nA Jimmy Murphy irányította válogatott pedig élt a lehetőséggel, oda-vissza 2-0-ra verte az izraelieket (Ivor Allchurch mindkét meccsen betalált) és a történelem során először és eddig utoljára úgy jutott ki a világbajnokságra, hogy egyszer már kiesett a selejtezőn.\n\nAkik megúszták a légi katasztrófát\n\n1958. február 6-án súlyos tragédia rázta meg a futballvilágot. A Crvena Zvezda elleni BEK-meccsről hazafelé tartva a Manchester United repülőgépe leszállt Münchenben, hogy üzemanyagot vegyen fel. A kifutópálya azonban olyan jeges volt, hogy nem sikerült a felszállás. A gép kétszer is megpróbált felemelkedni, sikertelenül, harmadszorra pedig úgy megcsúszott, hogy irányíthatatlanná vált és egy használaton kívüli házba csapódott.\n\nA fedélzeten 44 ember tartózkodott, közülük 20-an a helyszínen, hárman a kórházban haltak meg. A légi katasztrófa nyolc játékos (Geoff Bent, Roger Byrne, Eddie Colman, Duncan Edwards, Mark Jones, David Pegg, Tommy Taylor, Liam „Billy” Whelan) életébe került – nem véletlen, hogy Anglia a világbajnokságon sem tudott nagyot domborítani.\n\nA walesi válogatott nem szenvedett kárt, pedig akadt két manchesteri alkalmazottja is. A csatár Colin Webster influenza miatt nem utazott el a BEK-mérkőzésre, míg Matt Busby edző jobbkeze, Jimmy Murphy a walesi válogatott szövetségi kapitányaként éppen az Izrael elleni pótselejtezőn tevékenykedett.\n\nMurphy egyébként is érdekes figurának számított, a West Bromwich Albion egykori válogatott szélsővédőjéből lehet, sohasem lett volna edző, ha Busby nem fedezi fel őt a világháborúban. Igen, nem tévedés, az akkor a harmincas éveiben járó sportember a seregben egyszer olyan lelkesítő beszédet mondott a futballról, hogy a teljesen lenyűgözött Busby – amikor kinevezték a Manchester United menedzserének – azonnal szerződtette.\n\nAz ő feladata lett felfedezni és kinevelni azokat a fiatalokat, akikből később a legendás MU, az ún. Busby Bébik (köztük Duncan Edwards és Bobby Charlton) lettek. Azt megelőzően a nagyobb csapatok inkább vásároltak, mint neveltek labdarúgókat, Busby úttörőszerepet töltött be abban, hogy csapatában az idősebb és tapasztaltabb játékosokat saját nevelésű fiatalokra cserélte.\n\nA müncheni légi katasztrófát Busby ugyan túlélte, de hosszabb időre kórházba került, akkor Murphy vette át az irányítást, és az újjászervezett csapattal bejutott az FA-kupa döntőjébe.\n\nLeginkább azonban a világbajnoki szereplésére lehetett büszke, hiszen Wales nem elég, hogy pótselejtezős párharcban harcolta ki a továbbjutást, de a világbajnokságon a vb-ezüstérmes magyarok ellen megismételt mérkőzésen is győzelemre és továbbjutásra vezette csapatát.\n\nVáratlan magyar búcsú\n\nBár az várható volt, hogy a magyar csapat meggyengült – melyik válogatott bírta volna el Puskás Ferenc, Kocsis Sándor vagy Czibor Zoltán elvesztését? –, de a berni döntősök közül még mindig ott volt a keretben Grosics Gyula, Bozsik József, Budai II László és a 36 éves Hidegkuti Nándor is. Mellettük pedig olyan fiatalok kaptak lehetőséget, mint Mátrai Sándor, Tichy Lajos vagy Fenyvesi Máté.\n\nArra senki sem gondolt, hogy a csoportból nem sikerülhet a továbbjutás: a Wales elleni 1-1-es döntetlen meglepetésként hatott, a svédektől elszenvedett 2-1-es vereség kevésbé (a házigazda bevetette olaszországi légiósait is a vébén), de úgy tűnt, a kétgólos Tichy vezérletével elért 4-0-s siker Mexikó ellen elég lesz a negyeddöntőhöz. Svédország azonban az utolsó fordulóban nem bírt Walesszel (0-0), pontazonosságnál pedig nem a gólkülönbség döntött (amiben a magyarok jobbak voltak), hanem új meccset kellett játszani.\n\nJúnius 17-én a stockholmi Rasunda-sstadionban a Grosics Gyula, Mátrai Sándor, Sipos Ferenc, Sárosi László, Bozsik József, Kotász Antal, Budai László, Bencsics József, Bundzsák Dezső, Tichy Lajos, Fenyvesi Máté összeállítású csapat nem bírt a riválissal. Ugyan Tichy a 33. percben vezetést szerzett, de Allchurch 55. percben szerzett egyenlítő gólja után Terry Medwin a 76. percben továbbjuttatta a walesieket (1-2).\n\nA walesi csapat megérdemelten győzött\n\n– állapította meg a Népsport másnapi száma, amely megállapította, hogy a magyarok váratlanul gyengén játszottak, és „Latisev játékvezető megfelelően látta el feladatát, megengedte a kemény játékot, a szabálytalanságokat azonban rendre észrevette. Az első walesi gól előtti lesállás elengedése partjelzőinek lelkiismeretét terheli.”\n\nPuritánabb légkörre van szükség\n\nBaróti Lajos szövetségi kapitány elismerte, hogy amíg a játékosai a mexikóiak ellen remegő lábakkal mentek ki a pályára, a jó játékkal elért 4-0-s győzelemmel megtalálták az önbizalmukat.\n\n„Sajnos, egy kissé túlságosan is, mert Wales csapatát már lebecsülték. Mesterembereknek, favágóknak nevezték őket. Még a mérkőzés szünetében is tréfálkoztak, mintha már a zsebükben lett volna a továbbjutás. Nekem viszont balsejtelmeim voltak a második félidőre…”\n\nA szakember szerint két hibát követtek el a felkészülés során. Egyrészt az alapozás után a játékosok nem folytatták azt a munkát, amellyel továbbfejleszthették volna az alapozó táborozás jó hatását. Ekkor ugyanis visszakerültek a játékosok az egyesületekbe. A másik hiba az volt, hogy az előkészületi mérkőzések során nem olyan ellenfeleket sikerült lekötni, amilyeneket szerettek volna – éppen a walesi mérkőzésre való tekintettel jó lett volna egy átlagos angol ligacsapattal játszani.\n\nDe a körülményekre nem lehetett panasz.\n\nA játékosok mindent megkaptak, sőt talán egy kicsit el is kényeztettük őket. Olyan kérdés ez is, amely megfontolást kíván. Puritánabb, egyszerűbb légkörre van szükség, ha növelni akarjuk labdarúgóink küzdőképességét. Fényűzésből nem lesz harci kedv.\n\nHa John Charles játszhatott volna…\n\nAmi Walest illeti, a negyeddöntőben Brazília ellen lépett pályára, és a helyi lapok akkor és azóta is azt ecsetelik, mi lett volna, ha…\n\nA csapat legjobbja, az olasz bajnok Juventus gólkirály középcsatára, John Charles ugyanis nem vállalhatta a játékot. A magyarok ellen ugyanis annyi rúgást kapott, hogy – csere híján – már a második félidő nagy részét a pályán sántikálva töltötte. A brazilok ellen azonban nem lehetett ott.\n\n„De nem volt szerencsénk, Brazília mindenkit könnyedén legyőzött, de nagyon jól teljesítettünk, kétszer is eltaláltuk a kapufát és a keresztlécet. Úgy gondolom, hogy ha a bátyám, John Charles játszott volna, másképp alakul minden. Ha ott volt, az mindig pokolian megváltoztatta a csapatunkat” – nyilatkozta róla még 2009-ben öccse, Mel Charles.\n\nA csatát egyébként a 17 éves Pelé döntötte el, ezzel a villanással:\n\nAmit tudni kell a vébéről:\n\nEz volt az egyetlen világbajnokság, amelyen az Egyesült Királyság minden válogatottja (angol, skót, északír, walesi) ott lehetett.\n\nA kialakult világbajnoki mezőny lehetőséget adott az irányított sorsolásra, a négy csoportot nem a csapatok erőssége alapján alakították ki, hanem földrajzilag: mindegyikbe került egy-egy nyugat- és kelet-európai, egy brit és egy amerikai válogatott.\n\nA csoportkörben rendezett brazil-angol összecsapás lett vb-történelem első gól nélküli döntetlenje.\n\nMinden idők legfiatalabb játékvezetője ezen a vébén dolgozott: a spanyol Juan Gardeazabal mindössze 24 éves és 193 napos volt, amikor 1958. június 8-án a Franciaország–Paraguay (7-3) mérkőzést vezette. Később ő fújt még a francia-északír (4-0) csatát is.\n\nmindössze 24 éves és 193 napos volt, amikor 1958. június 8-án a Franciaország–Paraguay (7-3) mérkőzést vezette. Később ő fújt még a francia-északír (4-0) csatát is. Az elődöntő két csatája is megerősítette, szükség lenne a cserelehetőségek bevezetésére. A brazil-francia csata csak az első félidőben volt szoros, mert az európaiak csapatkapitánya, Robert Jonquet 35 perc után megsérült, miután ütközött Vavával. Ugyan a szünetben a csapatorvos egy fájdalomcsillapító injekciót adott neki, de csak téblábolt a pályán – mint később kiderült, eltört a szárkapocscsontja. Brazília végül Pelé mesterhármasával 5-2-re nyert. A svéd-német csata során előbb megsérült Fritz Walter, majd Erich Juskowiakot kiállította a játékvezető (ő lett az első német, aki tétmérkőzésen erre a sorsra jutott), így a svédek a hajrában szerzett két góllal 3-1-re nyertek.\n\n35 perc után megsérült, miután ütközött Ugyan a szünetben a csapatorvos egy fájdalomcsillapító injekciót adott neki, de csak téblábolt a pályán – mint később kiderült, eltört a szárkapocscsontja. Brazília végül Pelé mesterhármasával 5-2-re nyert. A svéd-német csata során előbb megsérült majd kiállította a játékvezető (ő lett az első német, aki tétmérkőzésen erre a sorsra jutott), így a svédek a hajrában szerzett két góllal 3-1-re nyertek. Just Fontaine 13 találattal lett a torna gólkirálya lett, ezt a rekordot azóta megközelíteni sem tudták.\n\n13 találattal lett a torna gólkirálya lett, ezt a rekordot azóta megközelíteni sem tudták. 2002-ben a svéd közszolgálati televízió elkészítette a „Conspiracy 58” című filmet, amelyben azt állították, a világbajnokságot sohasem rendezték meg, ezt csak a CIA és a FIFA egy hidegháborús összeesküvésben hamis televíziós és rádiós közvetítések segítségével hitette el a világgal. A filmben elhangzott, hogy Svédországnak nem volt meg a gazdasági vagy technikai erőforrása egy ekkora esemény megrendezéséhez. Olyan bizonyítékokat mutattak be, miszerint a meccsekről készült televíziós felvételeken a háttérben látható házak valójában soha nem álltak ott vagy hogy a játékosok árnyékai nem vetődhettek úgy a földre. Természetesen kiderült, hogy áldokumentumfilmről volt szó, de ezt az eredeti vetítésen csak a végén árulták el a közönségnek. A film célja a rendező, Johan Löfstedt szerint az volt, hogy bemutassa, hogyan működik a történelemhamisítás (különös tekintettel a holokauszt tagadására vagy a Holdra szállás megkérdőjelezésében), és ezzel is felhívja a figyelmet a forráskritika fontosságára.\n\nVI. világbajnokság, 1958, Svédország I. csoport:\n\nNSZK–Argentína 3-1\n\nÉszak-Írország–Csehszlovákia 1-0\n\nNSZK–Csehszlovákia 2-2\n\nArgentína–Észak-Írország 3-1\n\nNSZK-Észak-Írország 2-2\n\nCsehszlovákia–Argentína 6-1 A végeredmény: 1. NSZK 4, 2. Észak-Írország 3, Csehszlovákia 3, 4. Argentína 2.\n\nA továbbjutásért: Észak-Írország–Csehszlovákia 2–1 – hosszabbítás után II. csoport:\n\nJugoszlávia–Skócia 1-1\n\nFranciaország–Paraguay 7-3\n\nParaguay–Skócia 3-2\n\nJugoszlávia–Franciaország 3-2\n\nFranciaország–Skócia 2-1\n\nJugoszlávia–Paraguay 3-3 A végeredmény: 1. Franciaország 4, Jugoszlávia 4, 3. Paraguay 3, 4. Skócia 1. III. csoport:\n\nSvédország–Mexikó 3-0\n\nMagyarország–Wales 1-1\n\nMexikó–Wales 1-1\n\nSvédország–Magyarország 2-1\n\nSvédország–Wales 0-0\n\nMagyarország–Mexikó 4-0 A végeredmény: 1. Svédország 5, 2. Magyarország 2, Wales 3, 4. Mexikó 1.\n\nA továbbjutásért: Wales–Magyarország 2-1 IV. csoport:\n\nBrazília–Ausztria 3-0\n\nSzovjetunió–Anglia 2-2\n\nBrazília–Anglia 0-0\n\nSzovjetunió–Ausztria 2-0\n\nBrazília–Szovjetunió 2-0\n\nAusztria–Anglia 2-2 A végeredmény: 1. Brazília 5, 2. Szovjetunió 3, Anglia 3, 4. Ausztria 1.\n\nA továbbjutásért: Szovjetunió–Anglia 1-0 . Negyeddöntő:\n\nNSZK–Jugoszlávia 1-0\n\nSvédország–Szovjetunió 2-0\n\nBrazília–Wales 1-0\n\nFranciaország–Észak-Írország 4-0 Elődöntő:\n\nSvédország–NSZK 3-1\n\nBrazília–Franciaország 5-2 A 3. helyért: Franciaország–NSZK 6-3 Döntő:\n\nBrazília–Svédország 5-2 (2-1)\n\nStockholm, 51 ezer néző\n\nv: Guigue (francia)\n\nBrazília: Gilmar – Djalma Santos, Bellini, Orlando, Nílton Santos – Zito, Didi – Garrincha, Vavá, Pelé, Zagallo\n\nSvédország: Svensson – Bergmark, Gustavsson, Axbom – Börjesson, Parling – Hamrin, Gren, Simonsson, Liedholm, Skoglund\n\ngól: Vavá (9., 32.), Pelé (55., 90.), Zagallo (68.), illetve Liedholm (4.), Simonsson (80.) Gólkirály: Fontaine (Franciaország) 13 góllal.",
    "Világkörüli útra indult egy család, ahol négy gyermekből három megvakulhat": "Egy kanadai pár, Edith Lemay és Sebastien Pelletier szerette volna megmutatni a gyermekeinek, hogy mennyi csoda vesz minket körül, ezért úgy döntöttek, világ körüli útra indulnak a családdal. Sajnos a négy testvér közül hárman idővel elveszíthetik a látásukat a retinitis pigmentosa nevű örökletes betegség miatt, a tizenkét éves Miánál, valamint hétéves és ötéves öccsénél is 2019-ben diagnosztizálták az orvosok ezt a szindrómát, amire egyelőre sajnos nincsen gyógymód.\n\n„Nem tudjuk, milyen gyorsan fogják elveszíteni a látásukat, de arra számítunk, hogy amire középkorúak lesznek, teljesen megvakulnak” – nyilatkozta az édesanya. Hozzátette, a szakemberek javaslatára úgy döntöttek, igyekeznek minél többet megmutatni a világból a gyerekeknek, ezért kezdték el tervezni az egyéves családi vakációt. A tervek szerint egyébként 2020-ban keltek volna útra, de a koronavírus-járvány miatt kénytelenek voltak elhalasztani az indulást.\n\nIdén tavasszal azonban végre megkezdődhetett az utazás, az első állomás pedig Namíbia volt, nemrég pedig Mongóliában jártak, ahonnan Indonézia felé vették az irányt. Az utazás során természetesen kiemelten fontosnak tartják, hogy ne csak a gyönyörű tájakat ismerjék meg, hanem a helyi embereket, az ott élő népek kultúráját is.\n\n(via LadBible)"
}