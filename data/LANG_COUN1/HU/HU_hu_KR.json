{
    "Dél-Korea: mégis lesz hordozó?": "A nemzetbiztonsági bizottság előtt kijelentette, egy olyan méretű, új repülőgép-hordozót terveznek megépíteni és hadrendbe állítani, ami alkalmas a hazai fejlesztésű KF-21 Boramae üzemeltetésére – ez pedig egy legalább közepes méretű, indítókatapultokkal és kábeles fékezőrendszerrel felszerelt hajóegységet jelent. A tábornok szerint azért nem szerepel már a 2023-as védelmi költségvetésbe a CVX-projekt, mert újra át kell gondolni, az ország haditengerészetének pontosan milyen képességekre van szüksége.\n\nFotó forrása: navalnews.com",
    "Világ: Amerikai-dél-koreai hadgyakorlat kezdődött Dél-Korea partjainál": "Közös hadgyakorlatba kezdett hétfőn Dél-Korea és az Egyesült Államok haditengerészete az ázsiai ország keleti partjainál, egy nappal az újabb észak-koreai rakétakísérletet követően. A műveletben amerikai nukleáris repülőgép-hordozó és több harci repülőgép is részt vesz.\n\nA dél-koreai haditengerészet közleményben leszögezte, hogy a négynaposra tervezett gyakorlattal jelezni kívánják Szöul és Washington szövetségét, amely elég erős ahhoz, hogy „választ adjon az észak-koreai provokációkra”.\n\nA műveletben több mint 20, amerikai és dél-koreai hadihajó vesz részt. A USS Ronald Reagan amerikai nukleáris meghajtású repülőgép-hordozó pénteken futott be Dél-Korea keleti kikötővárosába, Puszanba, hogy öt év után először vegyen részt közös gyakorlatokon a Koreai-félsziget melletti vizeken.\n\nA hadgyakorlaton emellett amerikai és dél-koreai harci repülőgépek is részt vesznek.\n\nA mostani 2017 óta az első olyan közös hadgyakorlat, amelyen amerikai repülőgép-hordozó is részt vesz, az utóbbi években ugyanis a szövetségesek csökkentették e műveleteket, a Korea-közi megbeszélések sikerét remélve, valamint a koronavírus-járvány miatt.\n\nÉszak-Korea az idei évben gyorsított tempóban látott hozzá a rakétatesztelésekhez: január óta több mint 30, rövid hatótávolságú ballisztikus rakétát, valamint - 2017 óta először – interkontinentális fegyvereket is tesztelt.\n\nA vasárnap Phenjan közeléből a Japán-(Keleti)-tenger irányába kilőtt rakéta a japán védelmi minisztérium közlése szerint 600 kilométeres távolságot tett meg és 50 kilométeres magasságot ért el.",
    "Növekvő feszültség: Dél-Koreában már lehetséges beavatkozásról suttognak egy tajvani háború esetén": "A Tajvan körüli feszültségek a közelmúltban felvetették azt a kényes kérdést, hogy a Dél-Koreában állomásozó amerikai csapatok részt vesznek-e bármilyen térségbeli konfliktusban. Amerikai és dél-koreai tisztviselők elismerték, hogy a félsziget könnyen válságba sodródhat Szöul távolságtartása ellenére is - írta meg a Reuters.\n\nJun Szuk Jeol dél-koreai elnök vasárnap kijelentette, hogy országa szívesen együttműködik az Egyesült Államokkal, de egy Tajvan körüli konfliktus esetén valószínűsíti Észak-Korea beavatkozását is, legalábbis provokáció szintjén. Dél-Koreának a koreai háború óta kölcsönös védelmi szerződése van az Egyesült Államokkal, aki mintegy 28 500 katonát állomásoztat az országban. Észak-Korea a másik oldalhoz csatlakozott, korábban kölcsönös védelmi szerződést kötött Kínával, ezért a katonai elemzők szerint is megpróbálná kihasználni a válságot saját katonai céljainak elérésére.\n\nSungmin Cho, a Pentagon ázsiai biztonsági tanulmányokkal foglalkozó professzora szerint Észak-Korea támogathatná Kínát egy tajvani konfliktusban azzal, hogy támadást indít Dél-Korea ellen, vagy egyszerűen csak kihasználhatná a konfliktust, mint lehetőséget arra, hogy nukleáris vagy rakétafejlesztést hajtson végre.\n\nAz elemzők szerint Peking-Phenjan tengelyből fakadóan Szöul gyorsan a frontvonalban találhatja magát egy esetleges regionális katonai konfliktus esetén. A kérdésre azonban, hogy Washington számíthat-e Dél-Koreára egy tajvani fegyveres konfliktusban, a dél koreai elnök kitérő választ adott. Azonban a múlt héten az Egyesült Államok Koreai Erőinek (USFK) parancsnoka, Paul LaCamera tábornok kijelentette, hogy bölcs lenne minden forgatókönyvre felkészülni.\n\nAmi egy régióban kezdődik, az nagyon gyorsan terjed a régión belül és az egész világon\n\n- mondta LaCamera kedden. A dél-koreai csapatok korábban az amerikaiak oldalán harcoltak Vietnámban, és támogatták az afganisztáni és iraki háborúkat is.\n\nLaCamera korábban kijelentette, hogy célja a közös haderő integrálása az USA érdekeit és céljait támogató operatív tervekbe. 2006 óta ugyanis érvényben vagy egy ún. stratégiai rugalmasság-egyezmény, miszerint Szöul elfogadja az USFK erőinek átcsoportosítását, abban az esetben, ha előzetesen jelzi ezt az amerikai fél. Csökkenti az USFK áthelyezési lehetőségeit, hogy a kontingens erősen koncentrál a szárazföldi csapatokra, amelyeknek korlátozott hasznát vennék egy Tajvanért vívott háborúban.\n\nSzükség van a haditengerészetre, a légierőre és a hírszerzési eszközökre, és az ilyen jellegű amerikai felszerelések többsége Japánban van\n\n- mondta Park Cheol-kyun egykori dél-koreai tábornok.\n\nCímlapkép forrása: Chung Sung-Jun/Getty Images",
    "Ilyen volt Dél-Korea a 90-es években: kísérteties a hasonlóság Magyarországgal": "Egy kép néha többet mond minden szónál: a fotók, melyek a '90-es években Dél-Koreában az utcán mászkáló fiatalokról készültek, sokat elárulnak. Egyfelől igazán jó hangulatúak az elkapott jelenetek, és sugárzik belőlük a '90-es évek felszabadult hangulata. Másrészt meglepődve fedezheti fel az ember, hogy az ottani trendek meglehetősen hasonlítottak az itteniekre.\n\nA '90-es évek egyik általános divatcikke volt a rövid ujjú, vágott póló, ahol a köldök szabaddá vált. Az ilyen típusú pólók divatossá váltak olyan popénekesek hatására, mint Britney Spears vagy a Spice Girls. Nagyon gyakori volt, hogy e rövidített pólókat koptatott farmerrel párosítottak.\n\nIlyen volt Dél-Korea a 90-es években\n\nAz 1990-es évek sarkalatos időszak volt Dél-Korea számára. A kormány liberalizálta a nemzetet. A koreai popzene intenzíven és kreatívan átalakult, ami a k-pop felemelkedésének előfutára volt. Az emberek jobb életet és szabadidőt, luxuscikkeket követeltek, így a fogyasztói szektorok fellendültek. A kommunizmus megbukott, így Dél-Korea biztonságosabbnak tűnt, mint korábban, és elkezdtek kereskedni Kínával, ami gazdagította Dél-Koreát. Az emberek elkezdtek külföldre utazni, és sokan ott is tanultak, és ekkor kezdődött az angolszász kultúra iránti rajongás. Ha nem is pontosan, de Magyarországon is hasonló folyamatok indultak el a '90-es években. A képeket elnézve úgy tűnik, a fiatalok megjelenése sem volt nagyon különböző Magyarországon, mint Dél-Koreában.\n\nKét éve Dél-Koreába költözött\n\nA fiatal férfi már rengeteg képet készített Szöulról, melyek érzékletesen mutatják be a fővárost.\n\nKépek forrása: Instagram/viintageheart; Instagram/ninetieseoul\n\nBorító-és ajánlóképek forrása: Getty Images",
    "Dél-Korea szerint Észak-Korea tengeralattjáróról indítható ballisztikus rakéta kilövésére készülhet": "A dél-koreai hadsereg olyan jeleket észlelt, amelyek arra utalnak, hogy Észak-Korea tengeralattjáróról indítható ballisztikus rakéta (SLBM) kilövésére készülhet.\n\nSzorosan figyelemmel kísérjük Észak-Korea SLBM-hez kapcsolódó létesítményeit és tevékenységét, és fenntartjuk a teljes készültséget – közölte a dél-koreai hadsereg. A Yonhap dél-koreai hírügynökség szerint a kilövés előkészületeire utaló tevékenységet szeptember 21-én és 22-én észlelték az Észak-Korea keleti partvidékén fekvő Szinpóban.\n\nA helyzetről tájékoztatták a dél-koreai elnököt, aki tengerentúli látogatásának utolsó állomásán, Kanadában tartózkodik. Az államfő utasította a hadsereget, hogy azonnal reagáljon, ha Phenjan provokációt hajt végre. A Ronald Reagan amerikai nukleáris meghajtású repülőgép-hordozó pénteken futott be Dél-Korea keleti kikötővárosába, Busanba, hogy öt év után először vegyen részt közös gyakorlatokon a Koreai-félsziget melletti vizeken. Ugyancsak pénteken egy magas rangú amerikai tisztviselő nem zárta ki, hogy Észak-Korea nukleáris kísérleteket hajthat végre Kamala Harris amerikai alelnök jövő heti dél-koreai és japán útja idején.\n\nÉszak-Korea május 7-én, három nappal Jun Szuk Jol dél-koreai elnök beiktatása előtt tesztelt egy SLBM-et Szinpo partjainál. A Johns Hopkins Egyetem 38 North kutatócsoportja napokban készült műholdfelvételek alapján úgy vélte, hogy Észak-Korea egy új, ballisztikus rakéták szállítására alkalmas tengeralattjáró vízre bocsátására készül – közölte jelentésében a Yonhap.\n\n(MTI)",
    "Észak-Korea ismét rakétakísérletet hajtott végre": "Észak-Korea vasárnap ismét ballisztikus rakétát lőtt ki Phenjan közeléből a Japán-(Keleti)-tenger irányába – közölték a dél-koreai vezérkari főnökök.\n\nAz atomtöltet célba juttatására alkalmas rakéta a japán védelmi minisztérium közlése szerint 600 kilométeres távolságot tett meg és 50 kilométeres magasságot ért el – írja a Reuters.\n\nA dél-koreai Nemzetbiztonsági Tanács (NSC) elítélte Phenjan „provokációját”, s egyúttal kijelentette, hogy „semmilyen okból nem tartja elfogadhatónak” a rakétatesztelést. Észak-Korea katonai tevékenysége a nyilatkozatban foglaltak szerint „egyértelműen szembemegy az ENSZ Biztonsági Tanácsának határozataival, és tovább szítja a feszültséget a Koreai-félszigeten és a térségben”.\n\nKisida Fumio japán miniszterelnök nyilatkozatban közölte: Tokió mindent megtesz annak érdekében, hogy információt gyűjtsön a rakétakilövésről, és megbizonyosodjon a hajók és légijárművek biztonságáról. Sebesülésekről vagy károkról egyelőre nem tudni.\n\nA dél-koreai katonaság közölte, hogy a vezérkari főnökök egyeztetnek az Egyesült Államok katonai parancsnokaival arról, hogy miként reagáljanak az Észak-Korea által fennálló fenyegetésekre. Dél-Korea hadserege már szombaton figyelmeztetett, hogy Phenjan tengeralattjárókról indítható ballisztikus rakéta (SLBM) kilövésére készülhet.\n\nA rakétakilövésre utaló jeleket Szöul azután vette észre, hogy a Ronald Reagan amerikai nukleáris meghajtású repülőgép-hordozó pénteken megérkezett Dél-Koreába, hogy közös hadgyakorlaton vegyen részt Szöullal. Észak-Korea az idei évben gyorsított tempóban látott hozzá a rakétatesztelésekhez: január óta több mint 30, rövid hatótávolságú ballisztikus rakétát, valamint – 2017 óta először – interkontinentális fegyvereket is tesztelt.\n\nSzakértők szerint azok a rakéták, amelyeket Észak-Korea az elmúlt néhány évben tesztelt, egyenesen úgy lettek tervezve, hogy elkerüljék a rakétavédelmet: repülés közben manővereznek és alacsonyabb pályán közlekednek.\n\nÉszak-Korea fenyegetést jelent hazánk, a régió, valamint a nemzetközi közösség békéjére és biztonságára nézve, ez pedig az ukrajnai háború árnyékában megbocsáthatatlan\n\n– mondta Yasukazu Hamada japán védelmi miniszter. A Phenjan jelentette fenyegetés várhatóan változatlanul fennáll majd Kamala Harris, az Egyesült Államok alelnökének jövő heti tokiói látogatása alatt is. Az alelnök Abe Shindzó volt japán miniszterelnök állami temetése alkalmából látogat a japán fővárosba.",
    "Dél-Korea: A tudás hatalma – Az első könyvtől a száguldó liftekig": "A modern technológia egyik bölcsőjében, Dél-Koreában belekóstolhatunk abba, milyen eszközeink lesznek tíz-húsz év múlva. De meggyőződhetünk arról is, hogy csak az az ország virágozhat, ahol tisztelik a természetet és a múlt kincseit.\n\n„Vészjelzés: extrém!” – riasztott ezzel és még háromsornyi koreai szöveggel a telefonom, amikor júniusban megérkeztem Szöulba, hogy csatlakozzak egy nemzetközi újságírócsapathoz. Később hozzászoktam az üzenethez, mert naponta megkaptuk, a lakossággal így osztották meg a legfrissebb járványügyi adatokat.\n\nDél-Korea a tíz legmodernebb ország egyike, az apró, mindennapi automatizmusok terén jóval fejlettebbek nálunk. Legnagyobb kincsük a tudás és a kemény munka: amikor a múlt század közepén, a háború után Korea kettészakadt, dél természeti erőforrások nélkül maradt, az emberek harmada hajléktalan lett. A színvonalas oktatásnak, az erős versenyszellemnek és a vaskezű vezetőknek köszönhetően viszont az ország mára elektronikai nagyhatalommá vált.\n\nEnnek ellenére akármerre utaztunk, a tájat mindenhol sűrű, sötétzöld erdők borították. Hogyan lehetséges, hogy miközben a gazdaság dübörög, a természet mégis dús és egészséges? – csodálkoztam. Kiderült, hogy 1946-ban – pótolandó az elpusztult erdőket – meghirdették a faültetés napját. Azóta a családok minden április 5-én elültetnek egy fát.\n\nMúlt és jövő\n\nDél-Korea a legnagyobb modernizáció közben sem feledkezik meg a hagyományos értékeiről, ellenkezőleg, a technológia segítségével próbálja azokat megőrizni. Erre a legerősebb példát talán a tradicionális zene fellegvárában, a Nemzeti Gugak Központban láttuk. Az egyik teremben ősi ütős hangszereket, harangokat, csengőket, dobokat állítottak ki, mi pedig meghallgattuk a múzeum munkatársát arról, hogyan használták ezeket a régi muzsikusok. Szó esett olyanokról is, hogy az ősi koreai zene bátran segítségül hívta a természet hangjait. Udvariasan bólogattunk. És akkor lekapcsolták a villanyt.\n\nKatarzis – csak így írhatom le a következő negyedórát. Először egy tradicionális táncelőadást vetítettek a falakra, mindenhol ünneplőbe öltözött nők pörögtek, majd hosszú csend és sötétség borult a teremre. Aztán váratlanul megdörrent és felvillant az egyik dob, piros fénye végigcikázott a falon. Megkondult a harang – abból is fényhullám áradt szét. Egyre gyorsabb lett a fényörvény, a zene kitöltötte a teret, villogtak a hangszerek, majd elnémult minden. A kivetítőn megjelent az éjszakai erdő, fújt a szél, susogtak a lombok – a természet hangjai.\n\nEz a kétarcúság az egész utunkat jellemezte. Laktunk olyan luxushotelben, ahol annyira gyors volt a lift, hogy már két-három emelettel a cél előtt fékeznie kellett. Másnap pedig, többórás buszozás után, vidéken egy autentikus, tolóajtós fatákolmányban aludtunk, ahova olyan magas lépcsőfokok vezettek fel, hogy az ereszről lógó kötél segítségével kellett felhúznunk magunkat, hogy felléphessünk a hálófülkébe.\n\nA fűszer titka\n\n„Pali-pali”, vagyis „gyorsan-gyorsan” ‒ a dél-koreai társadalmat gyakran jellemzik ezzel a kifejezéssel, ami a mindennapokban állandó versenyfutást jelent az idővel. A koreaiak általában sietve esznek, ugyanakkor a fontos, például üzleti vagy baráti összejöveteleken az étkezés felér egy kisebb lakomával. Kényeztettek minket is, az asztal már a reggelinél roskadozott a zöldséggel, savanyúsággal, hússal, algával és lepénnyel teli tányéroktól. Az éttermekben csak pálcikát és kanalat készítenek ki, a nagyobb húsokat általában a pincér vágta fel ollóval ‒ de láttam olyat is, hogy zacskót húzott a kezére, úgy csipkedte darabokra a halat. Leves bármikor érkezhetett, néha az ebéd közepén kaptunk egy gőzölgő tálat, és előfordult, hogy a reggeli végén leptek meg minket a marhahúslevessel. Az ételeket erősen fűszerezik.\n\n– A fűszer oldja a stresszt ‒ magyarázta az egyik tolmácsunk. ‒ Nem véletlen, hogy az irodai dolgozók munka után szívesen ülnek be egy csípős csirkére és egy sörre.\n\nII. Erzsébet királynő 1999-ben Dél-Koreában ünnepelte a hetvenharmadik születésnapját, akkor ő is ellátogatott az andongi ételmúzeumba, ahol ma már a kiállításhoz tartozik az a negyvenhétféle tál és étel, amit felszolgáltak az uralkodónak. Egy másik teremben életnagyságú bábokkal szemléltették azokat a mérföldköveket és étkezéseket, amelyek az embert a születésétől a haláláig vezetik. Az első állomás egy születésnapos kisgyerek volt, előtte rizs és mindenféle gyümölcs. Külön asztalt szenteltek az esküvőnek. Régen, amikor az átlagéletkor jóval alacsonyabb volt, a hatvanadik születésnap szintén különös jelentőséggel bírt. Az utolsó asztal a halotti toré.\n\nGaléria | 6 kép Nők lapja Dél-Korea: A tudás hatalma – Az első könyvtől a száguldó liftekig Dél-Korea: A tudás hatalma – Az első könyvtől a száguldó liftekig 1 /6 Top of the world A természet megóvásához még a faültetés napját is bevezették Fotó megosztása: 2 /6 Buddhist. Zeremonie, Songwang-sa, Korea A közel ezeréves buddhista kolostorokat szeretik a turisták Fotó megosztása: 3 /6 63_crystal-jo-6ti-VnQ_wyM-unsplash A tizenkét eredeti hahö maszkból három elveszett Fotó megosztása: 4 /6 Cheongju Hyanggyo Kongdzsuból származik a világ első cserélhető betűkkel nyomtatott könyve Fotó megosztása: 5 /6 Solo International Performing Art 2015 A hagyományok megőrzésére komoly gondot fordít az állam Fotó megosztása: 6 /6 63_mike-swigunski-Wp1yS4wBi6U-unsplash Az árusok többségének már az anyja és a nagyanyja is piacon dolgozott Fotó megosztása: Fotó megosztása:\n\nGutenberg előtt az első\n\nEgy csinos fogorvosnő rendelőt nyit egy tengerparti kisvárosban, Kongdzsuban, és megismerkedik egy jóképű férfivel ‒ így foglalható össze a Tengerparti szerelem című sorozat, amelynek visszatérő helyszíne a piac, amely mára a rajongók zarándokhelyévé vált, jönnek ide még Kínából is. Az egyik falat a két főszereplő plakátja díszíti, azt a lelkesebb nézők teleragasztották cetlikkel: így üzennek a kedvenceiknek.\n\nAmúgy a hely hangulata a józsefvárosi piacéra emlékeztet. A bejáratnál valaki lakókocsiból CD-ket árult. Egy narancssárga lavórban fekete víz fodrozódott, legalább ezer pici, siklószerű hal ficánkolt benne. Máshol a nagyobb halakat simán kipakolták a standra, és egy ventilátor pörgött felettük, azzal próbálták hűteni a húst. Egy földre terített ponyváról mindenféle hegyi növényt és gyógynövényt kínáltak. Az eladó, egy idősebb hölgy harminc éve árul a piacon.\n\n– Jó itt, csak akkor nehéz, amikor esik az eső, és az épületben kell lennünk, mert bent szűk a hely – mondta. Közben csatlakozott hozzánk egy mosolygós nő, és mindenkinek megmutatta a telefonját. Éppen az unokájával volt videókapcsolatban, integettünk a kislánynak.",
    "A gazdasági válság első jele a dél-koreai kereskedelem hiánya?": "Dél-Korea külkereskedelmi mérlege immár ötödik hónapja hiányt mutat. Egy neves közgazdász szerint ez lehet az egyik jele, hogy az ország gazdasága a 2008-as nemzetközi pénzügyi válsághoz hasonló viharos időszak előtt áll. Az innovációban világbajnok államnak azonban még ennél is nagyobb kihívásokkal kell szembesülnie: ez pedig a népességfogyás, amelynek számai borús jövőt jósolnak.\n\nPósa Tibor írása a Makronómnak.\n\nKonténerekből lassan hegyeket lehet emelni Dél-Korea legnagyobb kikötővárosában, Busánban. A felhalmozott különféle áruk arra várnak, hogy felrakják a hatalmas konténerszállító hajókra és útnak indítsák a megrendelőikhez. Úgy tűnik, mostanában hiba csúszott a szállítmányok elindításának tervébe, az esetek nagy részében a vevő szinte az utolsó pillanatban áll el az üzlet véglegesítésétől.\n\nNem egy vállalatról vagy egyes importáló ország gondjairól van itt szó, hanem egy nemzetközi jelenségről.\n\nA cégek a világ számos helyén igyekeznek spórolni az olyan kiadásokon, amelyek a jelenlegi helyzetben fölöslegesnek tűnnek. Ráadásul a pénzügyi átváltási arányok sem mondhatók kedvezőknek: 13 év után először kellett 1380-nál többet fizetni a helyi devizából, a wonból egy amerikai dollárért. A vevőnek hiába kedvező a won-dollár átváltás, még ez sem tudja serkenteni a külkereskedelmet.\n\nKísért a múlt\n\nÖsszeállhat a gazdaságban egy-két hónapig ilyen kedvezőtlen időszak, de öt hónap után azért kezd gyanússá válni: emögött nyilván más okok is meghúzódnak. A dél-koreai külkereskedelem folyamatosan pont ennyi ideje mutat hiányt. Ha ez még tovább elhúzódik, akkor annak nemzetközi okai vannak – ez a véleménye Kim Dzsinill neves közgazdásznak, egyetemi oktatónak, aki hosszú évekig az Egyesült Államok jegybankjának szerepét betöltő Fednek volt munkatársa. Ezek a jelek – szögezte le Kim a The KoreaTimesnak adott interjújában – a 2008-2009-es Amerikából kiinduló másodlagos jelzáloghitel-válságra emlékeztetnek. A professzor figyelmeztetése azt követően hangzott el, hogy az augusztusi külkereskedelmi mérleg is hiányt mutatott.\n\nA deficit öt hónapja folyamatosan növekszik, ilyenre 2008 óta nem volt példa. A múlt hónapban elérte a 9,47 milliárd dollárt, ami helyi rekordot jelent.\n\nAz import éves szinten majd harmadával, 28,2 százalékkal nőtt, meghaladta a 66 milliárd dollárt. A kivitel viszont ezzel nem tart lépést, bár éves szinten 6,6 százalékkal nőtt, 56,6 milliárd dollárra, de a behozatalhoz képest ez a szám is lassulást mutat. „A hiány mértéke egyelőre nem aggasztó” – nyilatkozta a dél-koreai lapnak Kim Dzsinill. „Ha a számok nem javulnak, akkor komolyan veszélyeztethetik a koreai gazdaság egyensúlyát” – tette hozzá.\n\nAz 1997-1998-as pénzügyi válság és a 2008-2009-es, az egész világot megrázó krízis előtt is hasonló jeleket tapasztaltak az elemzők.\n\nA kereskedelmi mérleg elbillenése csupán az egyik jele a problémának. Számos gazdasági mutató a 2008-as válság óta a legrosszabb szintre romlott: a növekedési ütem lassult, a fogyasztói árak növekedtek, a dollárért többet kell fizetni, a devizatartalékok apadtak, az utóbbi tíz évben a rövid távú külföldi adósság a legmagasabb szinten áll. Ezekből a kedvezőtlen adatokból vonta le Kim Dzsinill professzor azt az előrejelzését, hogy Dél-Korea a gazdasági válság szélén áll.\n\nEgybeeső kockázatok\n\nVajon képes lesz-e ellenállni Szöul egy kibontakozó gazdasági világválság fenyegetésének? Ez bizonytalan – jelentette ki a professzor. A jelenlegi külső kockázatok számosak: az orosz-ukrán háború, az ellátási láncok sebezhetősége, az amerikai-kínai kereskedelmi összecsapás, a kínai növekedés lassulása, az amerikai hitelszabályok erősítése – a közgazdász szerint mindezzel számolni kell, ráadásul ezek szinte egyszerre jelentek meg.\n\nSzerinte a szöuli kormánynak politikai prioritásokat kell felállítania: a növekedést választja-e az inflációval szemben, a vállalatok fokozott támogatását a munkavállalók helyett.\n\nEgyben viszont bízhat Dél-Korea. Mégpedig abban, hogy a Bloomberg Innovation Indexben, amely az innovációban legsikeresebb országok versenye, tavaly Dél-Korea a világranglista élén végzett.\n\nA technológiára alapozott termelékenységben kivívott első helyezést már megszokta Szöul, ugyanis a kilencedszer kiosztott díjból hétszer az élen végzett.\n\nMost olyan pályázó államokat előzött meg, mint a második helyezett Szingapúr vagy a dobogó harmadik fokát elfoglaló Svájc. Dél-Koreában ítélték a legerősebbnek az ország jövőjéért folytatott kutatásokat és azok a fejlődés érdekében történő felhasználását. Több mint száz állam vett részt a tavalyi versenyen, amelyek közül szinte egyhangú pontozással vitte el Dél-Korea a legjobbnak járó díjat. A bírálatkor szerepet játszott a kutatásra és fejlesztésre fordított összeg, az, hogy hány kutató jut egymillió lakosra, a benyújtott szabadalmak száma és a termelékenység megítélése is.\n\nAz Egyesült Államok, amely még 2013-ban megnyerte ezt a versenyt, a felsőoktatás rossz teljesítménye miatt kiszorult az első tízből.\n\nEnnek egyik oka lehet az amerikai vízumpolitika, amely az egyetemista hallgatókat is sújtja, valamint a pandémia miatt bevezetett korlátozások. Az amerikai innováció főleg a kisvállalatoktól jön – állapították meg szakértők –, és ezért lassabban jutnak el az ilyen jellegű termékek a piacra. Az első tízben olyan államok szerepeltek továbbá, mint Német-, Svéd-, Finnország, Dánia, Izrael, Hollandia és Ausztria.\n\nÁm van egy dolog, amelyben Dél-Korea az utolsó helyről követi a világot. Ez pedig a demográfia. A születések számának zuhanását semmi sem tudja megakadályozni. 2018-ban elsőként állapították meg azt az adatot, hogy egy szülőképes nőre egy gyermek jut egész életében.\n\nIlyenre a világon még nem volt példa.\n\nAz azóta eltelt években a dél-koreai termékenységi mutató tovább csökkent, tavaly már 0,84 százalékot mértek. Ennek a számnak kettő fölött kell lennie, ha egy nemzet a jövőben is létezni akar. A 38 fejlett gazdaságú országot tömörítő OECD-ben 1,59 az átlagos termékenységi ráta. A jelenleg 51 638 000 főnyi dél-koreai lakosságszám 2100-ra kevesebb mint a mostani fele lesz, úgy 24 millió fő. Két éve a születések száma az országban már 300 ezer alatt volt, 2021-ben már csupán 260 ezer gyermek jött a világra az ázsiai országban. Pedig az 1970-es esztendőkben még évente meghaladta az egymilliót az újszülöttek száma.\n\nEmberi kezek kiváltása\n\nA házasságkötés tavaly az előző esztendeihez képest tíz százalékkal csökkent. Tehát a koreaiak még a jövőben sem várhatnak sorsfordító gyermekáldást. A fiatalok fölösleges kiadásnak tartják a drága esküvőket, egyre inkább hódít körükben az egyedülálló életforma, ráadásul ez különösen a nők között dívik. Egy olyan népesség, amely lélekszámában csökken, folyamatosan öregszik, gazdaságilag sem lehet a világ egyik vezető országa. Dél-Korea számára is ez a tét.\n\nA munkaerő drasztikus fogyásának vagyunk szemtanúi: 2020-ban 37,3 millióan dolgoztak az országban és, ha a jelenlegi demográfiai mutatókon nem tudnak gyökeresen változtatni, akkor 2070-re feleannyian sem lesznek a munkára foghatók. Ez pedig beláthatatlan gondokat okozhat.\n\nElső körben szükség lesz a koreaiak határtalan munkabírására, és persze azokra az innovációkra is, amelynek révén szinte mindenhol robotokkal pótolják a hiányzó emberi kezet. Persze az sem árt, ha jó adag szerencsével elkerülik azt, hogy ne őket érje leginkább a most nekigyürköző világválság pusztító széllökése.\n\n(Fotó: Pixabay)",
    "Dél-Korea legdrágább filmjének közepére nagyon kellene egy szundiszünet": "Dél-Korea történetének legdrágább filmje az Alienoid, 33 milliárd vonból, hollywoodi mércével 24 millió dollárból, magyar pénzbe átszámolva 10 milliárd forintból készült, és olyan, mintha a két legdrágább műfaj közül – űrlényes sci-fi, kosztümös kalandfilm – nem tudott volna senki dönteni, ezért elkészült volna egyszerre mindkettő. Cshö Donghun évekig készülő, kétrészes filmje pedig nem évtizedes képregényekből, őrülten sikeres videójátékból vagy valami folklórlegendából készült, hanem a rendező fejéből pattant ki.\n\nVagyis ez így biztos nem teljesen igaz, mert az Alienoidot látva ezek az elemek már nagyon-nagyon sok ember fejéből kipattantak például az Egyesült Államokban is: visszaköszön a Terminátor, a Mátrix, de a Gyilkos az űrből, az ázsiai vuhsziafilmek tradíciója és a Marvel-filmek is. Ha valaki a Squid Game vagy az Élősködők társadalmi/pénzügyi mondanivalójára kíváncsi, az jobb, ha máshova vesz jegyet.\n\nMert az Alienoid élősködői az űrből jönnek: a Föld nevű bolygó lakóit arra használják egy messzi világ büntetés-végrehajtói, hogy ide száműzik a bűnözőiket. Az ide azt jelenti, hogy emberek agyába. Akik néha boldogan élnek, mit sem tudva arról, hogy van egy nyákos-csápos vendég a koponyájukban, de van, akiknél a rab öntudatra ébred, és akkor cselekedni kell. Ilyenkor általában az Őr nevű robot cselekszik, aki térre és időre tekintet nélkül megy igazságot osztani, ha valahol galiba van.\n\nForrás: Mozinet\n\nAz Alienoid elején például a 14. században, az ország Korjo-korszakának legvégén van galiba, amikor a középkori katonák között hirtelen megjelenik egy időportálból egy dzsip, majd kiszáll belőle két robot, aztán rájuk támad egy nyákos-csápos idegen lény. Ilyen film az Alienoid (eredeti, koreai címe szerint Ember és idegen 1.)\n\nEgyszerre játszódik majdnem 700 évvel korábban és 2022 Szöuljában, egyszerre kell képben lenni mindenféle intergalaktikus szabályokkal és a kosztümös mágusok világával; egyszerre van benne lézerágyú, halálos gáz és varázstárgyak, időutazás, mágia; testbe költözős horror és apokalipszis; egy szereplő, akit úgy hívnak, hogy Kutyaszar, és egy másik, aki néha egy autó formájában beszél, néha egy lebegő kisrobot, néha pedig egy selyemfiú.\n\nAmikor ezt mind sikerült magamba beszívni, akkor meg is teltem vele. Aztán még másfél óra hátra volt, és még mindig, megállás nélkül mutatta be az új szereplőket, új elemeket, új műfajokat, új utakat. Szerettem volna egyet szundizni a közepén. Addigra már túl voltam egy olyan jeleneten, amikor egy óriási galaktikus tojásból annyi csáp jön ki, hogy egy komplett dél-koreai kórház téblábolóit megbökdösi, egy legyezőből varázslatra előbújik két macska, és valaki modern öltönyben grasszál a bambuszfaluban.\n\nSzundira viszont nincsen lehetőség, mert az Alienoid dübörög előre, mint a túlpakolt mozdony, egyik akciójelenet gördülékenyen vált át a másikba, robotok és földönkívüliek pofozzák, bökdösik, hajigálják egymást, vagy ha éppen nem, akkor nézhetjük, ahogy varázslatos képességű mágusok teszik ugyanezt egymással. Az egyetlen, igazán emberi karakterünk egy kislány, Jan, akit az Őr és Villám elég szedett-vedett okokból magukkal visznek a múltból a jelenbe. Még csecsemőként amúgy, csak hogy ne legyen nagy törés a lányban. Aki viszont így is megneszeli, hogy valami nem teljesen klappol az apjával, meg életének egy adott pontján a családi autó is beszélt hozzá.\n\nForrás: Mozinet\n\nCshö Donghun egészen viccesen ábrázolja, hogy milyen lehet úgy felnőni, hogy az ember egyetlen szülője egy földönkívüli robot: a lakásuk egy óriási ipartelep, az egyetlen étel, amit a gyerek kap, az pedig ételautomatából jön, ami mellett halomban állnak az érmék. Jan ennek az egész pörgő-forgó őrületnek a közepe, de mire megértjük, pontosan hogyan, néző legyen a talpán, aki átlátja a rengeteg karaktert, nevet, és szabályt, amit rálapátoltak megállás nélkül, és átérzi ennek a jelentőségét. A gyakori hangulatváltások – néha vígjátékból horrorfilm, horrorfilmből sci-fi akció, sci-fi akcióból kosztümös dráma egymás után – miatt pedig olyan, mintha egy vidámparkban a hullámvasútról nem kellene leszállni, hanem rögtön vinne a körhintára is, onnan meg egyenesen a dodzsempályára. Mint amikor megkérdezik a büfében, hogy minden mehet-e a kajára, és ráteszik a lekvárt, kolbászt, fokhagymát, reszelt sajtot, és csokireszeléket is.\n\nHiába szedték szinte minden elemét ismert amerikai akciófilmekből, és hiába hagyja figyelmen kívül az egységes hangulatot és a tempót, a kíméletlenül nyers szórakoztató ereje miatt még mindig olyan az Alienoid, amit olyan sok mindenhez nem lehet hasonlítani a magyar mozik kínálatából. Minden Marvel-film és sorozat egyszerre – de akkor sem vagyunk még a közelében sem. A Marvel legrosszabb szokását viszont Cshö Donghun is sikeresen átvette: a sztori végét csak a jövőre érkező második részben lehet majd megismerni.\n\nAz Alienoid szeptember 8-tól látható a magyar mozikban.",
    "Vörös listára kerül a Terraform alapítója, Do Kwon": "A dél-koreai ügyészek kérésére az Interpol vörös listára tette Do Kwon dél-koreai kriptobefektetőt, feltételezett szélhámost – írja a Bloomberg.\n\nFotó: Getty Images\n\nA bűnüldöző szervek világszerte kérvényezni fogják Kwon letartóztatását, miután blokklánccége összeomlott, 40 milliárd dolláros veszteséget okozva a befektetőknek.\n\nA feltételezett csaló az év elején Dél-Koreából Szingapúrba költözött, azonban a délkelet-ázsiai városállam szeptember 17-én közölte, hogy Kwon nincs Szingapúrban, és jelenlegi tartózkodási helye ismeretlen. Dél-Korea a múlt héten elfogatóparancsot adott ki a férfi ellen, amire válaszul a befektető azt írta a Twitteren, hogy nem menekül és együttműködik a hatóságokkal.\n\nI am not “on the run” or anything similar - for any government agency that has shown interest to communicate, we are in full cooperation and we don’t have anything to hide — Do Kwon 🌕 (@stablekwon) September 17, 2022\n\nA koreai ügyészek azonban azt állítják, hogy Kwon azért hagyta el Dél-Koreát, mert így elkerülheti a nyomozást. A feltételezett csaló korábban az ügyvédein keresztül közölte velük, hogy nem szándékozik megjelenni a kihallgatáson. Ezt követően a hatóságok fokozták a felkutatására irányuló erőfeszítéseiket. „Egyértelműen szökésben van, mivel családtagjai és a vállalat kulcsfontosságú pénzügyi emberei is ugyanabba az országba távoztak ugyanabban az időben” – közölte a dél-koreai ügyészség.\n\nKwon és a Terraform többi alkalmazottja ellen pénzügyi és adócsalás miatt folyik nyomozás, miután a cég stabilcoinjai, a terraf és a luna, összeomlottak. A befektetők, akik közül sokan az összeomlást követően elvesztették megtakarításaikat, feljelentést tettek, amelyben Ponzi-rendszer működtetésével vádolják a céget. A luna token összeomlása szerepet játszott a Three Arrows kripto-fedezetialap csődjében is.",
    "Heten haltak meg egy dél-koreai bevásárlóközpontban kitört tűzben": "Tűz ütött ki helyi idő szerint hétfőn 8 óra körül egy dél-koreai bevásárlóközpontban Tedzson városában. A tűzben a legfrisssebb információk szerint legalább heten meghaltak, rengeteg embert kellett evakuálni.\n\nTűz ütött ki egy bevásárlóközpont alagsorában a dél-koreai Tedzson városában hétfőn, ami legalább hét ember halálát okozta, hatan a pláza alkalmazottai voltak - közölték a helyi hatóságok.\n\nGo Szung-csol, a városi tűzoltóság képviseletében közölte, hogy a tűz eloltása után is folytatják a kutatást a túlélők után, mivel egyelőre nem világos vannak-e eltűntek. Go közölte, hogy az épület egyes részeit továbbra is füst borítja - írja az ABC.\n\nA tűz az épület alagsorában tört ki és gyorsan terjedt, több mint 500 tűzoltót és 90 járművet vetettek be a megfékezésére, amit végül délután 3 óra körül sikerült eloltani.\n\nA fire broke out at an outlet mall in #SouthKorea's #Daejeon city on Monday, leaving two people dead, another seriously injured and four others missing, fire officials said. pic.twitter.com/BNMYIa03jz — IANS (@ians_india) September 26, 2022\n\nKörülbelül 110 ember kellett evakuálni az épületből és egy közeli hotelból.\n\nGo Szung-csol elmondása szerint a bevásárlóközpont a tűzeset idején nem volt nyitva, ellenkező esetben sokkal komolyabb tragédia történt volna.\n\nA hatóságok vizsgálják a tűz okát, meg nem erősített információk szerint egy elektromos gép töltése közben robbanás következett be, ami tüzet okozott.",
    "Szorult helyzetbe jutott Észak-Korea a koronavírus miatt, de megoldódhat az egyik legnagyobb problémájuk": "A kínai külügyminisztérium azt közölte, hogy újraindul a tehervonat-forgalom Kína és Észak-Korea között - számolt be a Reuters.\n\nA kínai külügyminisztérium hétfőn megerősítette, hogy Kína és Észak-Korea úgy döntött, hogy újraindítja a határokon átnyúló tehervonat-forgalmat, véget vetve a járvány miatt hónapok óta tartó felfüggesztésnek.\n\nMindkét fél tovább fokozza a koordinációt és biztosítja a teherszállítás biztonságos és stabil működését - mondta Vang Venbin, a kínai külügyminisztérium szóvivője a szokásos sajtótájékoztatón.\n\nÉszak-Korea gazdaságát illetően kevés hivatalos adattal rendelkezünk, de feltételezhető, hogy az elmúlt években jelentősen romlott a helyzet az országban. Az ország fő szárazföldi kereskedelmi partnere Kína, így az újrainduló kereskedelem létfontosságú lehet az észak-koreai gazdaság számára.\n\nAz újrainduló tehervonat-forgalom a közvetlen gazdasági kapcsolatok erősítésén túl, más szempontból is fontos lehet a két ország számára. Kína részéről ez egy jelképes üzenet lehet az Egyesült Államok, Japán és Dél-Korea számára, az észak-koreai rakétakísérletek miatti fokozott hadgyakorlatok miatt. Lehetséges, hogy Kína így próbálja meg hangsúlyozni, hogy még mindig kiáll Észak-Korea mellett.\n\nCímlapkép: Getty Images",
    "Dél-Korea vadászgépeket szállít Lengyelországnak": "A Varsó melletti Minsk Mazowiecki légibázisán, Andrzej Duda lengyel elnök és Eom Dong Hvan dél-koreai védelmi beszerzési programért felelős miniszter jelenlétében aláírt szerződéssel a felek megerősítették a július végi keretmegállapodást, melynek értelmében a jövő év közepéig Dél-Koreából 12 FA–50-est szállítanak Lengyelországba, a teljes ügyletet pedig 2028-ban véglegesítik.\n\nA lengyel államfő beszédében kiemelte: ezen a napon „jelképesen pontot tettek a posztszovjet vadászgépek jelenlétének végére” a lengyel légtérben, a beszerzés ugyanis lehetővé teszi, hogy a lengyel hadsereg teljességgel felhagyjon az orosz gyártmányú Mig–29 és SU–22 vadászgépek használatával – írja az MTI.\n\nA pilóták ezután kizárólag a Lockheed Martin amerikai fegyvergyártó F-16-os és F-35-ös gépeit, valamint az amerikai cég közreműködésével kifejlesztett FA-50-eseket fogják használni – közölte a lengyel elnök. Blaszczak elmondta: a dél-koreai vadászgépek feladata Lengyelország és más NATO-tagállamok légterének őrzése lesz. Meggyőződésének adott hangot, hogy a lengyel–dél-koreai együttműködés „békét hoz a világnak”. „Célunk az, hogy a támadó elrettentésével megőrizzük a békét” – tette hozzá.\n\nEom Dong Hvan kijelentette: Lengyelország és Dél-Korea eddig stratégiai partnerek voltak, ezentúl azonban szövetségeseknek tekinthetők. A júliusi keretszerződés értelmében Lengyelország az FA–50-es vadászgépek mellett még idén K9 önjárólövegeket és K2 harckocsikat is beszerez Dél-Koreától. Varsó az utóbbi időben több fegyvervásárlást jelentett be a hadsereg korszerűsítésének keretében. Több fejlesztésről amerikai partnerekkel kötött szerződést.",
    "Etikai szabályokkal regulázná meg a virtuális Facebookot Dél-Korea": "Olyan mértékben megnőtt a metaverzum iránti érdeklődés, hogy Dél-Koreának szabályozni kell annak használatát: a Tudományos, Információs és Kommunikációs Technológiák (IKT) Minisztériuma közzétette a metaverzumra (a Facebook virtuális valóság verziójára) vonatkozó első etikai alapelvek tervezetét. Erre azért van szükség, hogy a kütyüimádó ország kormánya megvédje az emberek a személyes adatait, lekapcsolja az NFT- és kriptocsalókat, sőt, felléphet a rasszizmus és a zaklatás ellen is.\n\nA „kibővített virtuális világ etikai alapelvei” című tervezetet azt követően tették közzé, hogy augusztus 26-án 17 érdekelt fél, köztük a dél-koreai kormány, a metaverzumok magánszereplői, jogi tanácsadók és más kapcsolódó szervezetek közös vitafórumon vettek részt.\n\nSpeciális szabályokat vezet be az új, digitális kontinensre Dél-Korea\n\nA kormány úgy véli, hogy – mivel az ágazat iránti érdeklődés ugrásszerűen megnőtt – foglalkozni kell a fiatalok, a személyes adatok és a szerzői jogok védelmével. A dokumentum szerint az IKT Minisztérium megoldja a kiterjesztett virtuális világgal kapcsolatos társadalmi aggályokat annak érdekében, hogy az, mint új lehetőség, ne legyen korlátozott.\n\nA Citibank kutatóinak előrejelzései szerint\n\na globális metaverzum-piac 2030-ra meghaladja a 13 billió dolláros értéket.\n\nEzzel együtt a dél-koreai kormány 223,7 milliárd won (közel 67 milliárd forintos) összeget különített el az ágazatra Lim Hyesook tudományos és IKT miniszter korábbi nyilatkozata szerint, aki\n\na metaverzumot „egy feltérképezetlen digitális kontinensnek nevezte, amelynek lehetőségei végtelenek”.\n\nA metaverzum azonban veszélyeket is rejt magában: nem csupán a kriptók és az NFT-k körüli csalásokról és lopási bűncselekményekről hallhatunk, de szóbeli bántalmazásokról, rasszizmusról és zaklatásról is érkeztek jelentések. Aram Moon, a tervezet vezető kutatója szerint pedig ennek megfelelően speciális szabályokat vezettek be a rendszeren belül.\n\nFontos a védelem az online tereken\n\n\n\nA TikTok egy szórakoztató médiaplatform a felszínen, a CNA hírportál szerint viszont ennél jóval többről van szó: „a Tiktokot álhírek terjesztésére és a felhasználók hátrányos befolyásolására is fel lehet használni” – idézte a Makronóm.\n\n\n\n2020-ban az ausztrál média a Zhenhua Data kínai vállalat adatszivárgásáról számolt be, amelynek ügyfelei között a kínai kormány és a Népi Felszabadító Hadsereg is szerepel.\n\n\n\nA kiszivárgás állítólag A TikTok egy szórakoztató médiaplatform a felszínen, a CNA hírportál szerint viszont ennél jóval többről van szó: „a Tiktokot álhírek terjesztésére és a felhasználók hátrányos befolyásolására is fel lehet használni” – idézte a Makronóm.2020-ban az ausztrál média a Zhenhua Data kínai vállalat adatszivárgásáról számolt be, amelynek ügyfelei között a kínai kormány és a Népi Felszabadító Hadsereg is szerepel.A kiszivárgás állítólag több mint 35 000 ausztrálról tartalmazott adatokat – többek között születési dátumot, címet, családi állapotot, fényképeket, politikai egyesületeket, rokonokat és közösségi média fiókokat. Ezeket az információkat számos forrásból, többek között a TikTokról gyűjtötték össze.\n\nÚj szabályozások a dél-koreai piacon\n\nA tervezet nyolc új alapelvet is megfogalmaz a metaverzumban: Olyan értékeket ,mint a felelősség, befogadás, adatvédelem, tisztesség, hitelesség, autonómia.\n\nA Sungkyunkwan Egyetem professzora, Seungmin Lee, aki a kiterjesztett virtuális világ szövetség etikai osztályának ülését vezette, elmondta: „Jogi és társadalmi normákról tárgyalnak annak érdekében, hogy a kiterjesztett virtuális világ működésében ne legyen zavar”.\n\nBár sok veszélyt rejt magában az online tér, Dél-Korea ki szeretné használni az abban rejlő lehetőségeket.\n\nA Be[In]Crypto hírportál szerint Dél-Korea hét legnagyobb brókercége azon dolgozik, hogy a jövő év első felében már virtuális valuta tőzsdéket nyissanak.",
    "Dél-Korea is a magyar úton: innováció a hitelpiacon": "Dél-Koreában 2015-ben hozták létre a Finda-t, ami a helyi hitelpiacokra hozott innovációt. A Finda több vonatkozásban hasonlít a magyar VALI-hoz.\n\nA Finda nevezetű 2015-ös alapítású platform lényegében egyablakos hitelpiacot kínál az ügyfeleknek. 2015 óta ez a fintech cég exponenciális növekedést mutat, és Dél-Koreában kevesebb mint 7 év alatt több millió felhasználót vonzott be. Ám ha a közelmúltat, mondjuk az elmúlt 3 évet vesszük figyelembe bevétel szempontjából, akkor havi bevételek tekintetében a cég 65-szörösére nőtt. Az idei évre vonatkozó cél pedig, hogy 2021-hez képest háromszorosára növelje a bevételét. Az elképesztő növekedésben a társalapítónak és a vezérigazgatónak is kulcsszerepe van: Lee Hye-min és Park Hong-min ambíciózusan, lépésről lépésre építette fel a céget.\n\nA Finda berobbanása Dél-Koreában\n\nA két társalapító 2015-től kezdve prioritásként kezelte a hitelfolyamatok innovációját, mindezt a fintech üzletágon keresztül. Ezzel a megoldással szerették volna megreformálni az unalmas és egyben bonyolult hitelezési eljárásokat. A fintech üzletágon keresztül a szolgáltatásokkal ez a folyamat sokkal gyorsabbá és transzparensebbé vált, könnyebben jutottak kellő információhoz mind a hitelezők, mind a hitelfelvevők, hiszen előbbiek részletes hiteltermékeket kínáltak utóbbiak számára.\n\nA Finda jelenleg egy olyan hitelezési platformként működik, amely mintegy 290 hitelterméket kínál 69 banktól, illetve pénzügyi vállalattól. A felhasználók egy mobilalkalmazással össze tudják hasonlítani a hiteltermékek hitelkamatait akár a lehető legkülönbözőbb hitelezőktől is, így kiválaszthatják a számukra legoptimálisabb lehetőséget. A 2015-ös megalakulása óta a cég 859 milliárd dollár értékben hagyott jóvá. A cég kétségtelenül forradalmi újítást hozott magával, hiszen Dél-Koreában a hitelezők által kínált legjobb és legrosszabb kamatozású termékek közti kamatdifferencia átlagosan nagyjából 10,1 százalékos. Az újítással a hitelfelvevőnek lehetősége van szelektálni átláthatóan összehasonlítva a kamatokat.\n\nEzen felül a hitel-jóváhagyási arány is sokkal jobb a Finda ügyfeleknél, mint a tradicionális banki csatornák esetében. Előbbi esetben ez a szám átlagosan 71,8 százalék szemben az utóbbi 18,4 százalékkal. A kezdet azonban a Finda számára is nehéz volt, hiszen az induláskor még a cégek nem voltak képesek egymás közt megosztani az ügyfelek privát pénzügyi adatait, így óriási volt a bizonytalanság. Ebben az időszakban minden pénzintézetnek szigorúan elkülönítve kellett tartania ezeket az adatokat. Ekkor tehát még nem volt lehetséges az egyablakos, átfogó hitelplatform megvalósítása. Ennek ellenére a társalapítók az akkori szabályozási keretek között próbálták megtenni a lehető legtöbbet. Ez azt jelentette, hogy a fintech cég a kohézió hiánya ellenére is igyekezett különböző hiteltermékekről szóló információkat felkínálni a honlapján.\n\nA változás 2019-ben jött el a Finda számára, mikor Financial Services Commission (FSC), amely a legfőbb pénzügyi szabályozó, kiválasztotta a céget egy programjába. Ez a program a kiválasztott startup cégek számára engedélyezte, hogy a meglévő pénzügyi szabályozásokon kívül fedezzék a pénzügyi szolgáltatásaikat, amivel elősegítették az iparág innovációját. A 2019-es évben a kiválasztott időszakban csupán a Finda volt képes exponenciális növekedést felmutatni.\n\nA bizonytalan gazdasági környezetben is reális a növekedés\n\nA 2019-es lényegi áttörés óta a Finda ügyfelei számát több mint egymillióra volt képes növelni, de a cég a jelenleg magas kamatlábak ellenére is további növekedéssel számol.\n\nA cég már nem csupán ügyfelekre szabott hitelezési programokat kínál, hanem autólízing-ügyleteket is. A Finda nemrég megvásárolta az OpenUB-t is, amely lényegében egy mesterséges intelligencia-alapú megoldásszolgáltató a kereskedelmi körzetek elemzéséhez. A végső célja a cégnek, hogy olyan likviditáskezelési szolgáltatásokat nyújtsanak, amelyek racionálisabb döntéshozatalt tesznek lehetővé az ügyfelek számára.\n\nPárhuzam a VALI-val Magyarországon\n\nA magyar Vállalkozói Információs Portál (VALI) és a dél-koreai Finda hasonlóságokat mutat. A VALI személyre szabott információkkal, egyszerűen és átláthatóan segíti a vállalkozókat. Korábban a hazai vállalkozások számára problémát jelentett, hogy nem volt egy olyan felület, amely a vállalkozók és a vállalkozások számára egyaránt kínál személyreszabott információkat. A VALI-n immár megtalálhatók a vállalkozók és vállalkozások számára elérhető támogatások, hitelek, képzési és szakértői szolgáltatások is. A tájékozódás hiánya eddig egy gátat jelentett, hiszen enélkül a hazai vállalatok nem is lehetnek képesek a termelékenység és a versenyképesség növelésére. A VALI orvosolja a magyar gazdaságra jóideje jellemző dualitás csapdáját. Ez lényegében azt jelentette eddig, hogy a külföldi tulajdonú vállalatok sokkal termelékenyebbek, ennélfogva versenyképesebbek is, mint a magyar vetélytársaik. A VALI ezt kezdte el orvosolni, nem véletlen, hogy minden beruházásösztönző támogatás kritériumrendszerében szerepelnek a digitalizációs fejlesztések. A VALI kulcsszerepet játszott a hazai vállalkozásfejlesztési intézményrendszer megújításában. Erre az átalakításra 2010 után mindenképpen szükség volt, hiszen a magyar vállalati szektor, mind versenyképesség, mind hatékonyság tekintetében Európa leggyengébbjei közé tartozott 2010 előtt. Egy fejlett vállalati szektorral rendelkező nemzetgazdaság pedig pártpolitikától függetlenül nemzeti érdek. A VALI március 31-e óta új funkcióval bővült, hiszen ekkortól már egyéni vállalkozók számára is elérhetővé váltak a személyre szabott információk a honlapon.\n\nA VALI ugyanakkor nem lehetne sikeres a támogató gazdasági környezet nélkül. Az immár 12 éve uralkodó munkaalapú társadalom gazdaságfilozófiája és az adócsökkentő gazdaságpolitika a VALI sikerességében kulcsszerepet játszott és játszik jelenleg is.\n\nBorítókép: MTI/ AP/ Getty Images/ Csang Szang Dzsun",
    "Újságírókkal barátkozik, és ellenfelei szerint sámánokra hallgat Dél-Korea új elnöke": "Duma Aktuál\n\n2022.08.27. 17:05 1 perc\n\n200 ezer forintra bírságolta a Médiatanács a Kossuth Rádiót, amely kora esti órákban sugározta a Kéklótusz apáca című tibeti népmesét 12 éven aluliak számára nem ajánlott minősítéssel. A hatóság szerint a történet káros lehet a gyermekek személyiségfejlődésére, ezért a rádiónak a műsorszámot 16 éven aluliak számára nem ajánlott korhatári kategóriába kellett volna sorolnia és 21 óra után sugároznia. Litkai Gergely megszerezte a vérfagyasztó történet szövegét, és el is meséli azt a Duma Aktuál nézőinek.",
    "Újranyílt a dél-koreai piac az európai sertés- és baromfihús előtt": "Az Európai Bizottság és a dél-koreai kormány megállapodása alapján újra szállíthatnak sertés- és baromfihúst az EU-tagországok. A megállapodás főleg a német exportőrök helyzetén javított, ugyanis korábban főleg Németországból vásárolt sertéshúst az ország.\n\nFotó: Pixabay\n\nValdis Dombrovskis, az EU kereskedelmi biztosa azt nyilatkozta:\n\nA Koreai Köztársaság döntése, hogy feloldja az európai sertés- és baromfiexportra vonatkozó korlátozást, sokat javít a nagy visszaeséssel küszködődő európai állattenyésztők exportlehetőségein.\n\nA megállapodás 14 EU-tagállam sertéseire vonatkozik, főleg a nagy exportáló országokra, vagyis Németországra, Dániára, Hollandiára, Spanyolországra, Franciaországra, Lengyelországra és Ausztriára.\n\nA baromfiexport-korlátozást 11 tagállam, köztük Németország, Hollandia, Lengyelország, Franciaország és Belgium esetében oldotta föl Dél-Korea.\n\nDél-Korea a német húsipar fontos vásárlója volt, de 2020. szeptemberében importtilalmat rendelt el a német sertéshúsra, amikor vaddisznókban kimutatták az ASP-t Németországban . Ennek hatására Európa-szerte bezuhant a vágósertés ára. 2019-ben, az utolsó importkorlátozás nélküli évben 284 millió euró értékben exportáltak német sertéshúst Dél-Koreába, vagyis Kína után a második legfontosabb célország volt az EU-n kívülre irányuló német sertéshúsexportnak. A dél-koreai vámhatóság adatai szerint 2019-ben csaknem 110 ezer tonna sertéshúst importáltak Németországból.",
    "A dél-koreai kormány közvéleménykutatásban méri fel, teljesítsenek-e katonai szolgálatot a BTS tagjai": "A BTS, avagy teljes nevén Bangtan Boys Dél-Koreában napjainkra már afféle posztmodernkori Beatlesnek számít. A héttagú fiúzenekar körüli őrületet jól példázza, hogy a dél-koreai kormány most egy nyilvános felmérés lehetőségét is felvetette annak eldöntésére, hogy a tagok kapjanak-e felmentést a kötelező katonai szolgálat alól.\n\nEz a kérdés már régóta nyilvános viták tárgyát képezi, az utóbbi időben különösen, hiszen az együttes legidősebb tagja, Csin – teljes nevén Kim Szokcsin – idén decemberben tölti be a 30. életévét, és az ország törvényei szerint ez a kötelező katonai szolgálatra való jelentkezés felső korhatára minden férfi számára, aki dél-koreai állampolgár.\n\nAugusztus 31-én a The Korea Times arról számolt be, hogy a dél-koreai védelmi miniszter, Lee Jong-sup tudatta a hivatalos szervekkel, hogy utasította az ezért illetékes szerveket egy felmérés elkészítésére, melyben azt vizsgálnák, mi a lakosság véleménye a BTS besorozásáról. Lee állítólag azt is elmondta, hogy minisztériuma megvizsgálja majd a döntéshez befolyásoló egyéb tényezőket, beleértve a BTS Dél-Koreára gyakorolt gazdasági hatását, a katonai szolgálat jelentőségét és az általános nemzeti érdekeket is.\n\nA nyilatkozatot aztán a The Korea Times utólag úgy pontosította, hogy a védelmi miniszter nem a felmérés azonnali lebonyolítására adott utasítást, hanem arra, hogy szükség van-e ilyen felmérésre. Illetve szóba került még az is, hogy a felmérés elindítása előtt konkretizálják a részleteket, beleértve a felmérés elvégzéséért felelős ügynökséget, a tervezett időtartamot, és a válaszadók körét. Hangsúlyozták, hogy a tisztességes eljárás érdekében egy pártatlan harmadik fél által végzi majd el a felmérést, amennyiben arra sor kerül, és hogy az eredmény, bármi legyen is az, csak egy lesz majd a végső döntést befolyásoló tényezők közül.\n\nA hír nem sokkal azután érkezett, hogy Puszan – koreai nevén 부산시, Dél-Korea második legnagyobb városa, közel három és fél millió lakossal – polgármestere azt javasolta a dél-koreai elnöki hivatalnak, hogy a BTS tagjai felmentés helyett valamilyen alternatív lehetőséget kapjanak a katonai szolgálat kiváltására. A polgármester a múlt hónapban tett javaslatát azzal indokolta, hogy a BTS nagyköveti szerepet tölt be Puszan – angolul Busan, 2000 előtt Pusan, jelentése „üsthegy” – 2030-as világkiállítás megrendezésére irányuló pályázatában.\n\nNem elvitatva a kérdés fontosságát, a cikk szerzőjében egy pillanatra felötlött a gondolat, hogy azért be’ szép is lett volna, ha annak idején Magyarországon a Shygys vagy a Picasso Branch munkássága nemzetgazdasági kérdéssé válik.",
    "Csoma Mózes: a két Korea az ukrajnai háborúban is harcol egymással": "Csoma Mózes az Arénában\n\nCsoma Mózes arra emlékeztetett, hogy volt már ehhez hasonló helyzet, amikor a vietnámi háború idején Dél-Korea az Egyesült Államok szövetségeseként harcoló alakulatokat, összességében több mint háromszázezer főt küldött Dél-Vietnámnak, Észak-Korea pedig Észak-Vietnámot segítette pilótákkal. Így a két Korea konfliktusa egy földrajzilag távoli helyszínen folytatódott.\n\nA korábbi szöuli nagykövet szerint Észak-Korea mostani, háborús szerepvállalása elsősorban azért fontos a phenjani vezetésnek, mert ezzel kitörhet abból az elszigeteltségből, amelybe a 2010-es években magát sodorta a különböző atomügyekkel és rakétatesztekkel. 2017-re ez odáig fokozódott, hogy Észak-Korea már saját szövetségesei, Kína és Oroszország számára is vállalhatatlan lett. Az ukrajnai háborúba való bekapcsolódás révén azonban az észak-koreai rezsim rendkívül felértékelődött Oroszország számára – vélekedett a korábbi diplomata.\n\nCsoma Mózes azt is megemlítette, hogy Dél-Korea nyilvánvalóan az Egyesült Államok szövetségeseként Ukrajnának, illetve az Ukrajnával szövetséges országok nyújt támogatást. Elsősorban Lengyelországnak értékesít Dél-Korea nagyobb mennyiségben fegyvereket.\n\nFagyos viszonyban\n\nA két Korea viszonyáról szólva Csoma Mózes leszögezte, hogy egy népről van szó és még mindig vannak olyan családok, amelyek hozzátartozói, illetve hozzátartozóinak leszármazottai a másik oldalon élnek. Mint mondta, Szöulban az országegyesítési minisztérium foglalkozik azzal, hogy találkozókat szervezzen ezeknek a családoknak. A lehetőségek azonban annyira korlátozottak, hogy az elmúlt években egy ilyen családi találkozót sem tudtak összehozni.\n\nAz egykori szöuli nagykövet elmondta: a két ország viszonyát nagyban befolyásolja, hogy délen milyen kormány van éppen hatalmon. Dél-Koreában alapvetően kétpólusú a politikai rendszer. Van egy balközép és egy konzervatív jobboldali tömörülés. A balközép oldal 2017 és 2022 között volt kormányon, és az északi rezsimmel szemben békülékenyebb, a párbeszédet hangsúlyozó politikát folytatott. Viszont a 2022 májusától kormányzó jobboldali konzervatív vezetés ragaszkodik ahhoz, hogy Észak-Korea tényleges lépéseket tegyen a nukleáris leszerelés, valamint a két állam közötti feszültség csökkentése érdekében.\n\nCsoma Mózes emlékeztetett rá, hogy 2017-ben, amikor a balközép oldal volt hatalmon, gyors lépések történtek a tényleges párbeszéd megkezdésére. Egy évvel később már meg is indultak a két Korea közötti tárgyalások. Ennek talán legfontosabb eredménye volt az, amikor 2018 végén, 2019 elején úgynevezett kapcsolattartó irodákat hoztak létre észak-koreai területen.\n\n\"Ez olyan volt, mintha dél-koreai követség vagy képviselet jött volna létre az északi országrészben. Ezek az irodák csak pár hónapig tudtak működni, mert párhuzamosan azzal, hogy az Egyesült Államok és Észak-Korea viszonya hűvösebbre fordult, a kapcsolattartó irodák is sajnálatos módon ellehetetlenültek. Sőt, 2020-ban, az észak-koreaiak – demonstrálva az elégedetlenségüket – a saját területükön lévő irodákat fel is robbantották\" – mondta a volt nagykövet.\n\nGazdasági sikerek\n\nCsoma Mózes beszélt a dél-koreai gazdasági siker titkáról is. Felidézte, hogy az 1960-as évek elejéig Dél-Korea egy tipikus harmadik világbeli ország volt, amely rendkívül súlyos ellátási nehézségekkel küzdött. Az országot a háború tönkretette, lakói lényegében amerikai élelmiszersegélyekből éltek. Aztán 1961-től egy katonai diktatúra ragadta magához a hatalmat, amelynek vezetője, Pak Csong Hi csaknem húsz éven keresztül nagyon kemény kézzel irányította az országot. Az ő elképzelése volt az, hogy Dél-Koreában exportorientált gazdaságot hozzanak létre. Ennek az volt a lényege, hogy a külföldről beszerezett nyersanyagból odahaza legyártott termékeket a külpiacokon értékesítsék. Ennek érdekében létrehoztak egy nemzeti nagytőkés réteget, amely mindenfajta állami támogatást megkapott. Kapóra jött az is, hogy a vietnámi háború hatalmas konjunktúrát teremtett és idővel Dél-Korea lett az Egyesült Államok legfontosabb ellátója, az utánpótlást biztosító hátországa. Dél-Korea több nagyvállalata is ebben az időszakban emelkedett ki. Kezdetben a gépkocsigyártás volt a meghatározó, majd a nyolcvanas évek második felében megjelent az elektronika, a szórakoztatóipari termékek gyártása.\n\nA korábbi dél-koreai nagykövet szerint az ország gazdasági felemelkedését az is nagyban segítette, hogy komoly hangsúlyt fektettek az oktatásra.\n\n\"A koreai egy konfuciánus társadalom, amelyben a tudásnak, tanulásnak hatalmas tisztelete és alapvető jelentősége van\" – hangsúlyozta a Nemzeti Közszolgálati Egyetem tudományos főmunkatársa.\n\nAz Aréna műsorát itt hallgathatja meg tejles terjedelmében:\n\nNyitókép: Li Dzsin Man",
    "Dél-Korea letartóztatná egy becsődölt kriptopénz fejlesztőjét": "A Luna és a TerraUSD hatalmas károkat okozott, az ezek mögött álló elsődleges fejlesztőt tartóztatná le Dél-Korea.\n\nEgy dél-koreai bíróság elrendelte Do Kwon letartóztatását, aki a becsődölt Luna és TerraUSD kriptopénzek elsődleges fejlesztője.\n\nA kriptoeszközök látványos, májusi összeomlása dominószerű vihart indított el a kriptopiacon, Dél-Korea emiatt hat embert tartóztatna le, köztük Do Kwont, aki Szingapúrban tartózkodik.\n\nMindezt több hónapnyi vizsgálat és közfelháborodás után jelentették be. A befektetők globális szinten 42 milliárd dollárt buktak el a fentebb említett két kriptopénzen az Elliptic blockchain-elemzői szerint, pedig a TerraUSD nevű stablecoin egykor a globális top 10-ben volt. Az 1:1 arányban az amerikai dollárhoz kötött TerraUSD mögött azonban stablecoin jellege ellenére nem más eszközök álltak, értékét komplex algoritmikus eljárásokból származtatták.\n\nAzóta rengeteg kriptocég ment csődbe, köztük a Celsius vagy a Three Arrows Capital. A jelentések szerint világszinten sok kriptopénz-fejlesztőt vettek őrizetbe, a hollandok például egy 29 éves férfit, aki a Tornado Cash, pénzmosással vádolt kriptomixing szolgáltatás feltételezett fejlesztője – de 6 hónap házi őrizetre ítélték a BitMEX társalapítóját is.",
    "Körvonalazódik az újabb magyar hadiipari üzlet: ezúttal Koreával jöhet össze valami": "Dél-Koreában tárgyalt egy lehetséges hadiipari üzlet nyélbe ütéséről Maróth Gáspár, a Honvédelmi Minisztérium védelempolitikáért és védelmi fejlesztésekért felelős államtitkára – derül ki az államtitkár Facebook -oldaláról.\n\nMaróth Gáspár többek közt Eom Dong-hvannal, a dél-koreai Védelmi Beszerzési Program Adminisztráció vezetőjével találkozott. A felek elsősorban egy lehetséges kutatás-fejlesztési és hadiipari együttműködésről tárgyaltak, amely elsősorban az űr-és kibervédelmi iparág területét érintheti.\n\nTavaly novemberben derült ki, hogy a magyar kormány felvette a tárgyalási szálakat Dél-Koreával hadiipari témában, de sok konkrétumot a mai napig nem tudni arról, hogy pontosan miről folynak az egyeztetések.\n\nNem kizárt, hogy valami lengyel-koreai-magyar tengelyen valósul majd meg, hiszen nagyon úgy néz ki, hogy egyik napról a másikra Dél-Korea lett Lengyelország legfontosabb hadiipari és haderőfejlesztési partnere. Nemrég Szalay-Bobrovniczky Kristóf honvédelmi miniszter is Lengyelországban járt, ahol arról beszélt, hogy a lengyelek történelmi léptékű haderőfejlesztése „kooperációra ad lehetőséget.”\n\nCímlapkép: Pfc. Han-byeol Kim, Public domain, via Wikimedia Commons",
    "Dél-Korea: újfent remekelt Ádám Martin": "Forrás: ulsanfc/Facebook\n\nGyőztes gólt szerzett a dél-koreai Ulsan Hyundai csapatában játszó Ádám Martin a Suwon elleni hazai bajnokin. A magyar válogatott támadó a mérkőzés 25. percében egy beadás után fejjel volt eredményes., mellyel végül csapat meg is nyerte a mérkőzést. Ádám Martinnak két assziszt mellett, ez már a negyedik gólja volt új csapatában.\n\nA bajnokságot 30. fordulót követően, 10 pontos előnnyel vezeti az Ulsan Hyundai.\n\nDÉL-KOREA\n\nK LEAGUE\n\n30. FORDULÓ\n\nUlsan Hyundai–Suwon 1–0\n\nÁdám Martin találata 2:43-tól látható:",
    "Minden idők legundorítóbb csalássorozata kellett Korea vb-elődöntőjéhez": "Mesés menetelés. Ezt gondolhatják Dél-Korea 2002-es szerepléséről azok, akik nem látták azt a vb-t, csak az eredményeket olvassák. Akik követték azt a világeseményt, azok viszont másképpen emlékeznek a dél-koreai szereplésre: bírói tévedések, sőt csalások sorozataként. A vb-k legemlékezetesebb bíróbakijait bemutató sorozatunkban ezúttal nem egy sípmester egyetlen ordító hibájáról lesz szó, hanem több játékvezető tudatos, szinte felülről irányított csalássorozatáról.\n\nA 2002-es világbajnokságnak két házigazdája volt: Japán és Dél-Korea. Ez a két ország csak Európából nézve közeli, egyébként igen távol van egymástól. Egyik sem rendelkezik komoly hagyományokkal a labdarúgás terén. Ám az ázsiai piac akkor már nagyon érdeklődött a focit kísérő dolgok iránt, vették a különböző európai csapatok mezeit, mint a szusit és jjajangmyeon-t (ez utóbbi egy népszerű koreai étel, előbbit aligha kell bemutatni bárkinek is). Vagyis a FIFA „népszerűsítsük mindenütt a sportágat\" című, erősen megkérdőjelezhető elve alapján logikusnak tűnt, hogy vb-t kap Ázsia két ikonikus országa.\n\nA rendező(k)nek pedig a szabályok értelmében jár hely a mezőnyben. Ezzel addig nincs is gond, amíg azonos elbírálás alá esik a hazai szurkolók előtt játszó ország az ellenfelével. A baj akkor van, amikor erősen fújják a hazai pályát.A két társrendező ország közül az egyikben sajnos ez történt.\n\nDél-Korea, ahogy a történelemben előtte és utána, akkor sem rendelkezett erős válogatottal. A sorsolása nem alakult kedvezőtlenül, de nyilván a legvérmesebb hazai szurkolók is maximum a csoportból való továbbjutásban reménykedhettek. Keretéből 16-an a hazai bajnokságban játszottak, ezen csapatok nevét felesleges megemlíteni, mert alig ismeri valaki. Öten szerepeltek a kicsit erősebb japán pontvadászatban, de ezekre a gárdákra is felesleges szót vesztegetni. Seol Ki-Hyeon a belga Anderlechtben, An Dzsung Hvan az olasz Perugiában játszott, de ők sem voltak világklasszisok. A legnagyobb nevet egyértelműen a kispadon találhattunk a holland tréner, Guus Hiddink személyében.\n\nUtóbbi személye nagyon fontos volt, továbbá a szövetségé, amely a vb előtti fél évben hozzájárult, hogy a kapitány szinte klubcsapatként dolgozzon a válogatottal. Ebben az esetben hasznosnak bizonyult, hogy a többség otthon játszott, és csak ketten voltak Európában.\n\nA gárda a minimális célt rögtön a nyitómeccsen elérte, ugyanis nyert. Ez még előtte soha nem fordult elő vele vb végjátékában. Az áldozat a komótosan, kényelmesen (mondhatni lustán és motiválatlanul) ténfergő Lengyelország volt. 2-0-re győzött Korea, de erre még nem kapta fel a fejét a világ. És itt még nem is csaltak az egyik házigazdának.\n\nViszont amikor a következő, Egyesült Államok elleni 1-1-el a továbbjutás szélére jutott, akkor már kicsit igen. Mert ehhez a döntetlenhez már kellett a találkozó játékvezetője, a svájci Urs Meier. A kor egyik legjobb bírója 1-0-s amerikai vezetésnél olyan 11-est adott meg Koreának, amely után még a hazai játékosok is csodálkoztak. Li Eul Jong annyire nem hitte el, hogy büntetőt rúghat, hogy ki is hagyta azt. Brad Friedel, aki kivédte ezt mondta a meccs után:\n\nTudtam, hova jön a labda a tizenegyesnél, de az ítélettel nem értek egyet. Vagyis az igazság diadalmaskodott.\" Maradtak előnyben Friedelék, de a 78. percben Korea egyenlített, egy újabb bírói hiba után. Meier az amerikai Donovan szabályos szerelése után szabadrúgást ítélt, és az abból beívelt labdát An Dzsung Hvan a kapuba fejelte. Ajándékpontot szerzett Korea, és ez még csak a kezdet volt.\n\nKorea az utolsó csoporttalálkozóján úgy győzte le az aranyéremre is esélyes Portugáliát, hogy az európai válogatott kilenc emberrel fejezte be a találkozót. A 27. percben Joao Pinto kiállítása miatt nem lehetett kárhoztatni az argentin játékvezetőt, Ángel Sánchezt (a piros lapot kapó játékos ráadásul az ítélet után ököllel meg is ütötte). Ám a 66. percben Beto leküldése már köszönhető volt a hazai pályának. 1-0-ra nyert Korea, ezzel Portugália kiesett, az ázsiai gárda pedig csoportelsőként masírozott a legjobb 16 közé, és ugyan a szövetségi kapitányok nem mindig értékelnek reálisan közvetlenül a lefújás után, de érdemes feleleveníteni, hogy mit mondott António Oliveira 20 évvel ezelőtt:\n\nA feltételek nem voltak egyenlőek. A kiállítások meghatározták a játékot, erről nem is lehet többet mondani. Egyenlőtlen küzdelem folyt a pályán több mint egy órán keresztül. Ebben a pillanatban kedvem lenne mást is mondani, de inkább nem kommentálnám a bíró tevékenységét.\" Korea története során először jutott tovább a csoportjából, és a tündérmese ekkor még nem ért véget. És az egyirányba mutató bírói tévedések sem.\n\nAz Olaszország elleni nyolcaddöntőben már az 5. percben 11-est rúghatott Korea. Ám az igazság kedvéért tegyük hozzá, hogy ezt meg lehetett adni. És előny sem lett belőle, mert An Dzsung Hvan lövését bravúrosan védte a már akkor sem túl fiatal (24 éves) Gianluigi Buffon. Itt még nem is kell rosszallóan leírni a játékvezető nevét, és egy ideig úgy tűnt nem is lesz főszereplő az ecuadori Byron Moreno.\n\nÁm az lett!\n\nAz akkor háromszoros világbajnok a 18. percben Christian Vieri góljával vezetést szerzett, és előnyét „olaszosan\" őrizte. Meg is duplázhatta volna, ám a Francesco Totti elleni nyilvánvaló szabálytalanságért nem járt büntető.\n\nEzzel kezdődött a \"Moreno-show\"!\n\nA hajrában egyenlített Seol Ki-Hyeon, és jöhetett a hosszabbítás, az akkori szabályok szerint az első gólig. Ebben Totti ismét bevágtatott a 16-oson belülre, és ott a földre került. Egyesek szerint nem magától, mások szerint igen, viszont Moreno szerint azért, hogy őt becsapja. Ezt zokon vette, sárga lapot adott műesésért, és mivel a csatárnak már volt egy, emberhátrányba került Olaszország.\n\nÍgy is megnyerhette volna a meccset, azonban a bíró szerint Damiano Tommasi lesről lőtt a hazai kapuba. A 117. percben viszont megadta a túloldalon An Dzsung Hvan gólját, ezzel Korea a világ legjobb nyolc válogatottja közé került.\n\nNehéz összeszámolni mennyi neki segítő bírói tévedésnek köszönhetően. Ezen lista a folytatásban is bővült, de a Spanyolország-Korea negyeddöntő előtt ídézzük az olasz maestro, Giovanni Trapattoni 20 évvel ezelőtti szavait:\n\nOlaszország számára csalódás volt ez a világbajnokság, de nemcsak magunk miatt, hanem azért is, mert olyan ítéleteket láttam, amelyek érthetetlenül büntettek minket. Miért állították ki például Tottit? Nem tudom. Emelt fővel, de keserű szájízzel távozunk.\"\n\nSzintén keserű szájízzel távozott Korea következő ellenfel, Spanyolország is. Tőle két szabályos gólt vett el az egyiptomi Gamal Al-Gandur a negyeddöntőben. A második félidő elején lökést látott a labda kapuba kerülése előtt, a hosszabbításban pedig szerinte a játékszert Joaquin úgy „rajzolta\" Morientes fejére, hogy az korábban elhagyta az alapvonalat. Pedig talán még belülről sem érte a mészcsíkot.\n\nEzek után még két ígéretes spanyol támadást tévesen lesen állított meg a találkozó szintjére felnőni képtelen egyiptomi, majd jöhetett az „orosz rulett\". Ahogy ez egy ilyen meccs végén lenni szokott, a büntetőket a szerencsésebb csapat játékosai, ezúttal a koreaiak rúgták jobban.\n\nEkkorra már őrült futball-láz volt a rendező országban, ezt a győzelmet az utcákon felállított kivetítők előtt 7 millió koreai látta. Nyilván őket nem zavarta Al-Gandur ténykedése, de a világ többi részét nagyon!\n\nA találkozó után a vesztes szövetségi kapitány, José Antonio Camacho a korábban porul járt másik két dél-európai mesterhez hasonló stílusban nyilatkozott:\n\nBotrányos volt a játékvezetés! Megnyertük a mérkőzést, mert két gólt is szereztünk, de nem akarták érvényesíteni őket. Portugália és Olaszország ellen hasonló kedvezményben részesítették a bírók a koreaiakat, de nem hittem volna, hogy világbajnoki negyeddöntőben is lehet ilyen részrehajlóan bíráskodni.\" Játékosa, Fernando Hierro még élesebben nyilatkozott:\n\nEgész héten úgy készültünk, hogy ellenünk fúj majd a játékvezető, de a jelek szerint erre nem lehet felkészülni. Volt négy vagy öt olyan ítélet, amelyet nehéz megérteni. Reméljük, hogy emberi hibákról volt szó, de sajnos azzal a borzalmas gyanúval vagyunk kénytelenek távozni, hogy nem ez a helyzet.\" Urs Meier, Ángel Sánchez, Byron Moreno és Gamal Al-Gandur. Ők négyen rengeteget tettek azért, hogy a rendező Korea bejusson az elődöntőbe.\n\nAzt kijelentve, hogy az ázsiai válogatottnak semmi helye nem volt a világ négy legjobb csapata között, azért el kell ismerni: üde színfoltot jelentett a játéka. Nem robusztus, de fizikailag erős, kiváló erőnléttel rendelkező focistái gyors, rövid passzos játékot produkáltak, néha látványos támadásokat vezetve.\n\nEnnek – szerencsére – nem lett érem a jutalma. Az elődöntőben Németország 1-0-ra legyőzte, majd a harmadik helyért vívott találkozón Törökországtól szenvedett 3-2-es vereséget. Az indokolatlanul hosszúra nyúlt, csalásokkal tarkított tündérmese így ért véget 2002-ben.",
    "Közelebb kerül hozzánk Dél-Korea": "A cég egy 269 férőhelyes Boeing 787-900-assal fog közlekedni hetente egyszer. A járat hétfőnként indul Szöul Incheon reptérről és 17:05-kor száll le Ferihegyen. A gép kedden 19:15-kor indul és másnap 12:50-kor száll le Szöülban. Október 29-én, szombaton egy plusz járat is közlekedik.\n\nA 2020 februárjában Budapestre induló teherszállító járatokat követően a Korean Air azt tervezi, hogy erősíti európai hálózatának versenyképességét, különösen Kelet-Európában.\n\nA cég Budapesttel kapcsolatban kiemeli, hogy a város az UNESCO Világörökség része, szép a Budai Vár, a Halászbástya és a Parlament. Emellett mivel a kormány sok Dél-koreai céget vonzott Magyarországra az üzleti turizmus is jelentős lehet.",
    "Észak-Korea ballisztikus rakéta indítására készülhet tengeralattjáróról": "A dél-koreai hadsereg olyan jeleket észlelt, amelyek arra utalnak, hogy Észak-Korea tengeralattjáróról indítható ballisztikus rakéta (SLBM) kilövésére készülhet.\n\nA dél-koreai hadsereg olyan jeleket észlelt, amelyek arra utalnak, hogy Észak-Korea tengeralattjáróról indítható ballisztikus rakéta (SLBM) kilövésére készülhet.\n\n„Szorosan figyelemmel kísérjük Észak-Korea SLBM-hez kapcsolódó létesítményeit és tevékenységét, és fenntartjuk a teljes készültséget” – közölte a dél-koreai hadsereg. A Yonhap dél-koreai hírügynökség szerint a kilövés előkészületeire utaló tevékenységet szeptember 21-én és 22-én észlelték az Észak-Korea keleti partvidékén fekvő Szinpóban.\n\nA helyzetről tájékoztatták a dél-koreai elnököt, aki tengerentúli látogatásának utolsó állomásán, Kanadában tartózkodik. Az államfő utasította a hadsereget, hogy azonnal reagáljon, ha Phenjan provokációt hajt végre.\n\nA Ronald Reagan amerikai nukleáris meghajtású repülőgép-hordozó pénteken futott be Dél-Korea keleti kikötővárosába, Busanba, hogy öt év után először vegyen részt közös gyakorlatokon a Koreai-félsziget melletti vizeken. Ugyancsak pénteken egy magas rangú amerikai tisztviselő nem zárta ki, hogy Észak-Korea nukleáris kísérleteket hajthat végre Kamala Harris amerikai alelnök jövő heti dél-koreai és japán útja idején.\n\nÉszak-Korea május 7-én, három nappal Jun Szuk Jol dél-koreai elnök beiktatása előtt tesztelt egy SLBM-et Szinpo partjainál.\n\nA Johns Hopkins Egyetem 38 North kutatócsoportja napokban készült műholdfelvételek alapján úgy vélte, hogy Észak-Korea egy új, ballisztikus rakéták szállítására alkalmas tengeralattjáró vízre bocsátására készül - közölte jelentésében a Yonhap.",
    "Észak-Korea: újabb rakétakísérlet": "Észak-Korea vasárnap ismét ballisztikus rakétát lőtt ki Phenjan közeléből a Japán-(Keleti)-tenger irányába - közölték a dél-koreai vezérkari főnökök. Az atomtöltet célba juttatására alkalmas rakéta a japán védelmi minisztérium közlése szerint 600 kilométeres távolságot tett meg és 50 kilométeres magasságot ért el.\n\nA dél-koreai Nemzetbiztonsági Tanács (NSC) elítélte Phenjan \"provokációját\", s egyúttal kijelentette, hogy \"semmilyen okból nem tartja elfogadhatónak\" a rakétatesztelést. Észak-Korea katonai tevékenysége a nyilatkozatban foglaltak szerint egyértelműen szembemegy az ENSZ Biztonsági Tanácsának határozataival, és tovább szítja a feszültséget a Koreai-félszigeten és a térségben. Kisida Fumio japán miniszterelnök nyilatkozatban közölte, hogy Tokió mindent megtesz annak érdekében, hogy információt gyűjtsön a rakétakilövésről, és hogy megbizonyosodjon a hajók és a légijárművek biztonságáról. Sebesülésekről vagy károkról egyelőre nem tudni.\n\nA dél-koreai katonaság közölte, hogy a vezérkari főnökök egyeztetnek az Egyesült Államok katonai parancsnokaival arról, hogy miként reagáljanak az Észak-Korea által fennálló fenyegetésekre.\n\nDél-Korea hadserege már szombaton figyelmeztetett, hogy Phenjan tengeralattjárókról indítható ballisztikus rakéta (SLBM) kilövésére készülhet.\n\nA rakétakilövésre utaló jeleket Szöul azután vette észre, hogy a Ronald Reagan amerikai nukleáris meghajtású repülőgép-hordozó pénteken megérkezett Dél-Koreába, hogy közös hadgyakorlaton vegyen részt Szöullal.\n\nÉszak-Korea az idei évben gyorsított tempóban látott hozzá a rakétatesztelésekhez: január óta több mint 30, rövid hatótávolságú ballisztikus rakétát, valamint - 2017 óta először - interkontinentális fegyvereket is tesztelt.\n\nA Phenjan jelentette fenyegetés várhatóan változatlanul fennáll majd Kamala Harris, az Egyesült Államok alelnökének jövő heti tokiói látogatása alatt is. Az alelnök Abe Sindzó volt japán miniszterelnök állami temetése alkalmából látogat a japán fővárosba.",
    "Egymással is véres harcot vívnak a nagy ázsiai chipgyártók": "A közelmúltban a dél-koreai vállalatok szövetsége tett le az asztalra egy jelentést, amelyben azt rója fel a kormánynak, hogy a saját csúcstechnológia üzemeit miért nem támogatja és segíti úgy, mint a legnagyobb versenytársnak számító Tajvan. A tajpeji kabinet valóban sok jóval ellátja a helyi félvezetőgyártó vállalatokat, de neki meg azzal gyűlt meg a baja, hogy a szárazföldi Kína egyre több tajvani chipgyártó mérnököt csábít át a népköztársaságba.\n\nPósa Tibor írása a Makronómnak.\n\nHa egy versenyben minden erődet bevetve állandóan lemaradsz, és továbbra is ellenállhatatlan vágyat érzel az iránt, hogy felállhass a dobogó tetejére, csak két lehetőséged marad. Új sportágat kell választani, amely neked jobban fekszik. Vagy elkezded tanulmányozni a versenytársad edzési módszereit, hátha rájössz arra, hogy te mire nem gondoltál.\n\nValami ilyesmi játszódik le a dél-koreai félvezetőgyártásban is.\n\nSzöul a világ egyik legmodernebb chipgyártásával rendelkezik, de nem tudja a tajvani vállalatokat letaszítani a trónról.\n\nArról azonban szó sem lehet, hogy felhagyjanak a félvezetőgyártással, hiszen a Samsung Electronics olyan szupermodern chipeket gyárt, amelyek készítésére a világon csak egy-két cég képes. Marad hát az „edzésmunka” ellesése, a felkészítés elemzése.\n\nNe érezzék gúzsba kötve magukat\n\nA Koreai Iparágak Szövetsége szeptember elején közzétette erről szóló jelentését, hogy szerintük miért kell állandóan a tajvani versenyzők hátát nézni, amikor Dél-Korea lakossága, az ipar teljesítőképessége majd kétszerese a tajvaninak. Szöul 2020-as nemzeti összterméke 1600 milliárd dollár, Tajpejé 789 milliárd dollár volt. A félvezetőgyártásban azonban a tajvaniak diktálják a tempót:\n\ntavalyi bevételükből 127 milliárd dollár (több mint 52 ezer milliárd forint) ered a chipgyártásból. A szigeten az egymilliárd dollárt meghaladó értékű chipgyárak száma 28 volt, ami a koreaiaknak a 2,3-szorosa.\n\nLehet, hogy a „sportág” azonos, de ez már más súlycsoport.\n\nTajvani a világ első számú chip-öntödéje, a 454 milliárd dollárra értékelt TSMC, a Taiwan Semiconductor Manufacturing, a harmadik helyet az UMC birtokolja, míg a szintén tajvani MediaTek a negyedik helyen áll. Ezt a hármast kihívni egy párbajra igen bátor cselekedet – még az újabban képbe került szárazföldi Kína részéről is.\n\nA Koreai Iparágak Szövetségének tanulmánya megállapította, hogy a különbségek nagyok, de azért a két ország iparágának összehasonlításából le lehet vonni tanulságokat.\n\nA dél-koreaiak a tajvani siker kulcsának azt a gyakorlatot tartják, amellyel a tajpeji kormány támogatja a csúcstechnológiát és jövőbeli iparágakat. Tajvan mindent megtesz azért, hogy az ilyen termékeket gyártó vállalatok ne érezzék gúzsba kötve magukat.\n\nA félvezetőipar társaságiadó-terhe 2019-től 2021-ig Dél-Koreában 26,5 százalékos, míg Tajvanon majdnem ennek a fele, 14,1 százalék volt.\n\nCégenként a fizetett adóteher mértéke a Samsung esetében elérte a 27 százalékot, az SK hynix 23,1, míg az LX Semicontól 20,1 százalékot vont el a kabinet. Ezek a mutatók a három tajvani nagynál: a TSMC 10,9, a MediaTek 13, az UMC 6,1 százalékot fizetett be bevételeiből a költségvetésbe.\n\nA nagy testvér árnyéka\n\nA szabályozások enyhítésére és új ösztönzők megteremtésére példaként hozta fel a jelentés, hogy a tajpeji kormány elősegíti a humánerőforrás biztosítását, a kutatás és fejlesztés támogatását, az adózás további mérséklését. Tajvan 2025-ig 47,1 millió dolláros (több, mint 19 milliárd forintos) programot valósít meg, amellyel 2000, a félvezetők terén jártas mérnököt képez ki. Gondoskodik arról is, hogy posztgraduálisan képezzék magukat az ilyen végzettséggel bírók.\n\nA kutatás-fejlesztésben támogatják a mesterséges intelligencia terén megvalósuló kísérleteket,\n\na teljes kutatás költségének 40-50 százalékát a kormány állja.\n\nA jelentés szerint ezek olyan tanulságok, amelyek szabadon másolhatók, olyan irányok, amelyekre nagyobb hangsúlyt helyezve növelhetik a koreai cégek versenyképességüket. Hogy aztán mennyi idő alatt tudják ledolgozni a hátrányukat a chipgyártó óriással szemben, az még kérdéses.\n\nA tanulmány követendő példaként említette azt a tajvani rendelkezést, hogy a vállalatoknak, amelyek az utóbbi két évben Kínában létrehozott leányvállalatokat telepítettek haza, ehhez biztosítanak kölcsönöket és hitelt. Ebből is látszik, hogy milyen gondot jelent Tajvannak a hatalmas testvér árnyékában élni.\n\nMindent elkövet, hogy lazítsa az egymáshoz ezer szálon kapcsolódó gazdasági köteléket, de legalábbis megpróbálja ellenőrizni azokat. Ilyen a félvezetőgyártás védelme.\n\nA befektetési bizottság a közelmúltban vizsgálta a Foxconnt eljárását, amely kínai chipgyártóval próbált meg egy 800 millió dolláros üzletet létrehozni.\n\nA tajvani biztonságot felügyelő tisztségviselők nemcsak azt követelik, hogy növeljék a Foxconn szerződéses elektronikagyártó büntetését, hanem el is tilthatják az üzlet megkötésétől.\n\nHáromezer jól képzett mérnök\n\nKínának természetesen a félvezetőgyártásban is az a szándéka, hogy kiépítse saját technológiai képességeit, és megszabaduljon a függéstől, amely e téren az Egyesült Államokhoz, illetve az „idegen kézen lévő” Tajvanhoz köti. A „lázadó tartománnyal” létrejövő, erősödő kapcsolatok erre mindenesetre jó lehetőséget adnának. A gazdasági együttműködés során el lehet lesni bizonyos gyártási fogásokat. Kína fokozatosan, de kitartóan halad a célja felé, bár az elhidegülő kínai-amerikai viszony Tajvan kapcsán bizonyára nem kedvez most e trendeknek.\n\nUgyanakkor egy korábbi tanulmány rámutatott arra a tényre, hogy 2015 óta mintegy 3000 jól képzett chipmérnököt sikerült átcsábítani kínai munkára, akik ma jelentős pozíciókat töltenek be az ágazatban.\n\nÉrdemes megjegyezni, hogy\n\negymillió tajvani dolgozik a szárazföldi Kínában. A fejvadász cégek eszerint nem potyára toboroznak a szigeten.\n\nA nyáron több tucat tajvani vállalatnál hajtottak végre razziákat a helyi hatóságok, amelyeknél gyanították, hogy törvénytelenül közvetítenek Kínába csúcstechnológiai szakembereket. A nyomozó iroda szerint ez már nemcsak Tajvan nemzetközi versenyképességét, hanem a nemzetbiztonságot is veszélyezteti. E megállapítás az elmúlt hónapok feszült tajvani viszonyai közt még nagyobb jelentőséggel bír.\n\nHa pedig a chipgyártás amerikai kontrollja meggyengül, az Európának és benne Magyarországnak csak egy újabb pofon lehet, hiszen a termelésben egy újabb chiphiány-hullámot indukálhat, ha rosszul sülnek el a dolgok Kelet-Ázsiában.\n\n(Fotó: 123RF)",
    "Dél-Korea feloldotta az európai sertés- és baromfihús behozatali tilalmát": "Dél-Korea feloldotta az európai sertés- és baromfihús behozatali tilalmát\n\nBudapest - Dél-Korea feloldotta az afrikai sertéspestis miatt 2018-ban, és a madárinfluenza miatt 2021-ben bevezetett, a teljes európai sertéshús- és baromfi-kereskedelemre vonatkozó tilalmat, az intézkedés 14 európai országnak, köztük Magyarországnak kedvez - tájékoztatott a brüsszeli testület hétfőn.\n\nAz uniós bizottság közleménye szerint, a Kereskedelmi Világszervezettel (WTO) kötött megállapodásban vállalt kötelezettségeivel összhangban meghozott koreai lépés bizonyítja az uniós élelmiszer-ellenőrzési rendszerbe vetett bizalmat.\n\nA döntés kiszámíthatóbb kereskedelmet tesz lehetővé az ázsiai országgal, növeli az uniós exportlehetőségeket egy olyan ágazat számára, amely jelenleg súlyos nehézségekkel néz szembe - írták.\n\nAz Európai Unió továbbra is elkötelezett az állatbetegségek elleni küzdelem mellett, és segíti azon uniós élelmiszertermékek exportját, amelyek megfelelnek az állategészségügyre és az élelmiszer-biztonságra vonatkozó legmagasabb szintű előírásoknak és garanciáknak - tette hozzá közleményében az Európai Bizottság.",
    "Amerika fokozza az elrettentést: repülőgép-hordozó és bombázók jelenhetnek meg Észak-Korea partjai közelében": "Dél-Korea bejelentette, hogy amerikai és dél-koreai tisztviselők találkoznak a jövő héten, hogy megvitassák az Észak-Korea elrettentését célzó átfogó közös intézkedéseket. A találkozóra 2018 óta most kerül sor először - írta meg a Reuters.\n\nA Kiterjesztett Elrettentési Stratégiai és Konzultációs Csoport (EDSCG), amely a két szövetséges ország védelmi és külügyi miniszterhelyetteseiből áll, pénteken találkozik Washingtonban. Ez lesz az első alkalom, hogy a csoport 2018 óta találkozik. A csoport célja az volt, hogy diplomáciai kapcsolatfelvételt kezdeményezzen Észak-Koreával a nukleáris fegyverzet leszerelése érdekében.\n\nAkkor a tárgyalások gyorsan megrekedtek, Észak-Korea pedig idén rekordszámú rakétát tesztelt, köztük 2017 óta az első interkontinentális ballisztikus rakétakilövésre is sor került.\n\nEmellett úgy tűnik, hogy hetedik nukleáris tesztrobbantására is készül, amire 2017 óta nem volt példa.\n\nJun Szogjol dél-koreai elnök a növekvő katonai fenyegetésre reagálva arra kérte Joe Biden amerikai elnököt, hogy állandó jelleggel telepítsen amerikai stratégiai fegyverzetet, mint például tengeralattjárókat, repülőgép-hordozókat és bombázókat a Koreai-félszigetre. Ennek megfelelően az USS Ronald Reagan amerikai repülőgép-hordozó ebben a hónapban érkezik a dél-koreai Puszan kikötővárosba, hogy 2017 óta először közös hadgyakorlatokat tartson a dél-koreai erőkkel a félszigeten.\n\nCímlapkép forrása: Jake Greenberg/Getty Images",
    "Dél-Korea és Lengyelország közös fegyverkezési szerződést írt alá": "Kövessen minket a FACEBOOKON, INSTAGRAMON, TWITTEREN, TELEGRAMON, vagy GOOGLE Hírekben és mi értesítjük a legfrissebb hírekről!\n\nMegtalál minket a NAV honlapján is!",
    "Senki nem érti, hogy tűnhettek el a bőröndben megtalált új-zélandi gyerekek": "Néhány hete egy aucklandi család elég hátborzongató történetbe keveredett, amikor egy online raktáraukción bőröndöt vásárolt. A család a csomagok kézhezvétele után elkezdte kinyitogatni a bőröndöket, mire\n\nemberi maradványokra bukkantak bennük.\n\nAz új-zélandi rendőrség azonnal nyomozásba kezdett. Azóta kiderült, hogy mindkét holttest gyerekeké, az anyjuk pedig feltehetőleg egy dél-koreai származású nő, akiről 2018 óta nincs sok hír. A gyerekek rokonsága foghíjas, nem tudni, hogy miért nem szűrte ki a rendszer, hogy egyszer csak eltűntek. Az új-zélandi rendőrség bejelentetése szerint azonosította a két gyermeket, de nevüket a családjuk kérésére nem hozták nyilvánosságra.\n\nNem egy átlagos raktárvásár\n\nAz aucklandi család egyik szomszédja azt mondta: az út túloldaláról látta, hogy felnyitották a bőröndöket, és mindenki hirtelen pánikba esik. Egy korábban krematóriumban dolgozó szomszéd szerint iszonyatos bűz terjedt el a levegőben. „Azonnal felismertem a szagot, és nem tudtam elképzelni, honnan jöhet” – mondta.\n\nA raktárt a szabályok szerint nem lehetett átnézni az aukció előtt. Ilyen árveréseken rendszerint olyan tárolókat adnak el, amelyekre egy ideje már nem fizette senki a bérleti díjat. A raktárt eladó Safe Store cég igazgatója a Daily Mailnek azt mondta, a cég együttműködik a rendőrséggel a nyomozásban, de más információt nem adhatnak ki a sajtónak. A bőröndöket megvásárló család nem hozható kapcsolatba a bűnténnyel, sőt segítséget kaptak a hátborzongató felfedezés okozta trauma feldolgozásához – jelezte az új-zélandi rendőrség.\n\nHelyszínelés az utcában – Fotó: Tvnz / Reuters\n\nAz eddig ismert információk alapján az emberi maradványok már három-négy éve voltak a bőröndökben, amikor rájuk találtak. Mindkét testet megvizsgálták, ez alapján jutottak arra, hogy a két áldozat 5–10 éves korú, iskolás gyermek volt. A testek mellett néhány személyes tárgy is volt, például babakocsi, bébikomp, egyéb játékok. A hatóságoknak néhány héttel a megtalálásuk után sikerült azonosítaniuk a két gyereket, de a család kérésére egyelőre nem hozták nyilvánosságra, kikről van szó.\n\nAz új-zélandi Stuff szerint egy 2012-es születésű kisfiúról és egy 2009-es születésű kislányról van szó, de ezt egyelőre hivatalosan nem erősítették meg.\n\n„Nem számít, ki hány éve dolgozik rendőként, az ilyen szörnyű eseteknél a nyomozás sose könnyű. Én is kisgyerekes szülő vagyok, de teszem a dolgom” – mondta Tofilau Faamanuia Vaaelua nyomozófelügyelő. A rendőrség megerősített információkkal rendelkezik arról, hogy az áldozatoknak vannak rokonaik Új-Zélandon, más források azonban Dél-Koreát jelölték meg.\n\nKoreai szál\n\nÚj-Zélandon és Ausztráliában elég sok dél-koreai bevándorló él. A helyi koreai közösségeket megrázta a hír, miszerint koreai származásúak lehetnek az áldozatok. Diane Lee, a Korea–Új-Zéland Kulturális Egyesület társelnöke kijelentette, hogy megdöbbentette őket az eset.\n\n„A koreai közösségemben mindenki szomorúnak találja a hírt, imádkozunk az ártatlan gyermekekért, akik a mennybe kerültek. Sajnos most nem tehetünk mást, de reméljük, hogy a nyomozás jó irányban fog haladni” – mondta. Lee nem hallott arról, hogy a közösségen belül bárki ismerte volna a gyerekek családját.\n\nNemcsak a kulturális szervezeteket, hanem a helyi koreai egyházközségeket is sokkolta a hír. Andrew Moon, a Glenfield Community Church lelkésze azt mondta, mindenki számára meglepetés volt a koreai szál, szégyellik a történteket. Moon sem hallott korábban semmit az eltűnt gyerekekről, amíg a médiában meg nem jelent a hír.\n\n„Nem erősítették meg, hogy a gyerekek koreaiak, ezért úgy tűnik, hogy a koreai közösség még mindig egy kicsit szkeptikus” – mondta. A lelkész szerint elképzelhető, hogy tartanak majd megemlékezést, ám egyelőre más plébániákról nem tud, akik ezt tervezték volna.\n\nAz anyjuk évekkel ezelőtt továbbállhatott\n\nNéhány nappal a holttestek megtalálása után kiderült, a rendőrség beazonosította a gyerekek édesanyját is. A feltételezett anya egy dél-koreai születésű, de új-zélandi állampolgárságú nő. Ő 2018-ban elhagyta a szigetországot és Dél-Koreába utazott. A KBS dél-koreai hírállomás arról számolt be, hogy a nő hosszabb ideig Új-Zélandon élt, épp azon a címen, ami a bőröndökön is szerepelt.\n\nA dél-koreai rendőrség még nem indított nyomozást az ügyben, de az Interpolon keresztül együttműködik az új-zélandi hatóságokkal. A helyi hatóságok egyik külügyekkel foglalkozó tisztviselője szerint ha a nő egyértelműen gyanúsítottá válik, akkor valószínű, hogy az Interpol is vörös kategóriába rakja. Ez esetben elfogatóparancsot adnak ki ellene, és megkezdik a kiadatási eljárást is.\n\nFotó: Tvnz / Reuters\n\nLance Burdett korábbi rendőrségi szakértő a Stuffnak azt mondta: az új-zélandi rendőrség nem véletlenül fordult az Interpolhoz. Szilárd feltételezéseik vannak arról, pontosan ki lehet a gyilkos. Az Interpol megkeresése azt is jelentheti, hogy a gyerekek anyja Dél-Koreát is elhagyta.\n\n„Számos érdekes tárgyat találtak a raktárban – mindig marad valami, ami árulkod, és valószínűleg olyan levelek vagy dokumentumok lehettek ott, amelyek segítik az azonosítást.”\n\nDe hogy nem vették észre évekig, hogy két gyerek eltűnt?\n\nBurdett a Stuffnak azt mondta, ilyen esetben az egyik első „riasztó” az iskola. A gyerekek iskoláskorúként valószínűleg tanultak valahol, normál esetben pedig az intézmény jelzi ilyenkor, ha valaki egyszer csak hiányozni kezd. Ilyenkor az iskola keres egy hozzátartozót, ám az egyszerűen lesöpörheti a megkeresést, például azzal, hogy a gyerekek külföldre költöztek – ez ugye a bevándorló szülő miatt akár indokoltnak is tűnhet. Az intézmények így könnyen szem elől tévesztik a gyerekeket.\n\nEgy iskolázatlan fiatalokkal foglalkozó szervezet vezetője, Brendon Crompton szerint az is könnyen lehetséges, hogy a gyerekek nem is jártak iskolába. Szerinte Új-Zélandon sok olyan gyerek van, akit soha nem is írattak be iskolába.\n\nBurdett szerint nagyon ritka viszont, hogy két gyerek évekre eltűnjön, és senki ne nézzen utána, mi lett velük.\n\n„Soha nem láttam még ehhez hasonló helyzetet a karrierem során – példátlan és nagyon szomorú” – mondta.\n\nJoggal merül fel ezek után a kérdés, vajon milyen szerepet játszhatott a történetben a gyerekek családja. Hol volt például az áldozatok édesapja? A Stuff szerint a gyerekek anyja férjezett volt, egy szintén dél-koreai származású férfihoz ment feleségül Új-Zélandon. Ő lehetett a gyerekek édesapja is. A férfi azonban 2017 vége felé meghalt rákban, még azelőtt, hogy a felesége Dél-Korába ment volna. Valószínűsíthető, hogy a két gyerek az ő halála és az édesanya Dél-Koreába való távozása között tűnt el.\n\nEzen túlmenően a tágabb család egyelőre csak annyiban került be a történetbe, hogy azt kérték: ne hozzák nyilvánosságra a gyerekek identitását, hogy őket se lehessen beazonosítani. Arról egyelőre nincs hír, hogy őket valamilyen formában bevonták-e a nyomozásba.",
    "NL: egyet változtatott Rossi a győztes csapaton, így kezdünk az ola": "A két szövetségi kapitány, Marco Rossi és Roberto Mancini kijelölte a kezdőcsapatokat a Magyarország–Olaszország labdarúgó Nemzetek Ligája-csoportmérkőzésre. Íme, így kezd a két válogatott hétfő este a Puskás Arénában!\n\nD. Á.\n\nNL: egyet változtatott Rossi a győztes csapaton, így kezdünk az olaszok ellen\n\nSzalai Ádám kezdőként lép pályára a búcsúmeccsén a válogatottban (Fotó: Szabó Miklós)\n\nA németek elleni mérkőzéshez képest egyetlen változás, hogy Nego Loic kezd Gazdag Dániel helyett a magyar együttesben.\n\nNEMZETEK LIGÁJA\n\nA-LIGA, 3. CSOPORT\n\n6. FORDULÓ\n\nMAGYARORSZÁG–OLASZORSZÁG – élőben az NSO-n!\n\nBudapest, Puskás Aréna, 20.45 óra (Tv: M4 Sport). Vezeti: Bastien (Zakrani, Berthomieu) – franciák\n\nMAGYARORSZÁG: Gulácsi – Lang, Orbán, Szalai Attila – Fiola, Nagy Á., Schäfer, Kerkez – Nego, Szoboszlai – Szalai Ádám. Szövetségi kapitány: Marco Rossi\n\nA kispadon: Dibusz (kapus), Szappanos (kapus), Mocsi,Varga K., Bolla, Kleinheisler, Gazdag, Styles, Ádám, Baráth, Botka, Vécsei\n\nOLASZORSZÁG: Donnarumma – Tolói, Bonucci, Acerbi – Di Lorenzo, Barella, Jorginho, Cristante, Dimarco – Raspadori, Gnonto. Szövetségi kapitány: Roberto Mancini\n\nA kispadon: Meret (kapus), Provedel (kapus), Luiz Felipe, Pobega, Frattesi, Scamacca, Esposito, Grifo, Mazzocchi, Gabbiadini, Zerbin, Bastoni\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ Alkmaar – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (MOL Fehérvár FC), Schäfer András (FC Union Berlin – Németország), Styles Callum (Millwall FC – Anglia) , Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)\n\nNEMZETEK LIGÁJA, CSOPORTKÖR\n\nA-LIGA, 3. CSOPORT\n\nA MAGYAR VÁLOGATOTT PROGRAMJA\n\nJúnius 4.: MAGYARORSZÁG–Anglia 1–0\n\nJúnius 7.: Olaszország–MAGYARORSZÁG 2–1\n\nJúnius 11.: MAGYARORSZÁG–Németország 1–1\n\nJúnius 14.: Anglia–MAGYARORSZÁG 0–4\n\nSzeptember 23.: Németország–MAGYARORSZÁG 0–1\n\nSzeptember 26., 20.45: MAGYARORSZÁG–Olaszország – élőben az NSO-n!",
    "Külön falut alapítottak, ahol új életet lehelnek a fiatalokba Koreában": "Neaggódjafalva egy olyan hely, ahol a fiatalok újratölthetik kicsit az akksikat, új dolgokat tanulhatnak, bulizhatnak, és tesznek valamit a környezetért is.\n\nA világ egyik legfejlettebb gazdaságában, Dél-Koreában igen erős a verseny, a társadalom emellett ritkán tolerálja a kudarcot. Ebből aztán – ahogy a világ számos fejlett gazdaságában – komoly feszültségek keletkezhetnek. A megcsömörlött fiatalok lelkesítésére, magára találására hozott létre egy cég, Ne aggódj falut, illetve most már többet is – írja a Korea in Hungary blog.\n\nDél-Korea néhány évtized alatt lett több területen is a világ élvonalába tartozó ország, de ehhez egy olyan attitűd kellett, amit ma már „sok koreai, különösen a fiatalság nem érez magáénak”. Nem is meglepő, hogy számos projekt indult a kiábrándult fiatalok támogatására, ezek egyike a Mokpo kikötővárosában található Gwaenchanamaeul (ejtsd: gvencshánhámáül) ami szó szerinti azt jelenti: „ne aggódj falu” vagy „rendben van falu”.\n\nNeaggódjfalva valójában egy 2018-ban, állami támogatással létrehozott cég a használaton kívüli épületek újjáépítésére, a jelmondata pedig: „Ha pihenőt tartasz is, ha elbuksz is, rendben van!”\n\nNeaggódjfalva alapítója, a szöuli Hong Dong-woo 2014-től országos körutazásokra szakosodott utazási irodát működtetett – írja a blog –, így szembesült a fiatalok problémáival. Észrevette, hogy akik az egész életüket lakótelepeken töltik, azoknak nincs hová visszavonulniuk kudarc esetén – őket szerette volna bekötni egy lelki biztonsági övvel.\n\nA projekt végül a költő Kang Je-yoonnak köszönhetően indult el, aki egy 20 évre szóló szerződéssel ingyenesen bérbe adta mokpói épületét. Cserébe két dolgot kért:\n\negy olyan társadalmi vállalkozás létrehozását, ami károkozás nélkül ad esélyt a fiataloknak, illetve azt, hogy a fiatalok nyújtsanak segítséget a környező szigetek egyedi értékeinek megóvásában.\n\nA feltöltődésre vágyó fiatalok egynapos, 5 nap 4 éjszakás vagy hathetes programra jelentkeznek. Az egynapos programban résztvevők előadásokat hallgathatnak meg és feltehetik a kérdéseiket, az ötnapos programban már van éjszakai túra, naplemente nézés, ismerkedés a környékkel, főzőóra, önfejlesztő programok és buli, míg a hathetes beköltözés már személyes coachingot és különböző szakmák műhelyfoglalkozásait is magába foglalja.\n\nMost a vállalkozás célja további húsz hasonló ifjúsági falut létrehozni országszerte.\n\n(Forrás: Korea in Hungary, fotó: Dontworryvillage/Facebook, borítókép: Unsplash, illusztráció)\n\nEz is érdekelhet:\n\nTetszett a cikk? Megosztanád?",
    "Magyar–olasz: őrült árak! Van, aki félmillió forintért árulja jegyé": "Mint ismert, a magyar labdarúgó-válogatott hétfő este Olaszország ellen lép pályára Puskás Arénában a Nemzetek Ligája 2022–2023-as kiírásának utolsó csoportmérkőzésén, a tét pedig a kvartett első helye. Utóbbiak fényében nem csoda, hogy elképesztő az érdeklődés a meccs iránt, s bár már a jegyértékesítés első napján telt házat hirdetett a Magyar Labdarúgó-szövetség (MLSZ), sokan az utolsó napon jutnak/juthatnak belépőkhöz – elképesztően borsos áron.\n\nSzinte minden magyar drukker ott akar lenni hétfő este a Puskás Arénában, de ezen sokan nyerészkednének... (Fotó: Szabó Miklós, archív)\n\nKorábban a g7.hu értesüléseire hivatkozva beszámoltunk róla, hogy a magyar labdarúgó-válogatott remek Nemzetek Ligája-szereplése miatt megnövekedett érdeklődést kihasználó jegyüzérek az eredeti ár tízszeresét kérik el a hétfői Magyarország–Olaszország mérkőzésre, de az MLSZ nem tehet semmit az ügyben. Ez három nappal a hétfő esti meccs előtt történt, azóta pedig csak emelkedtek az árak...\n\nA mérkőzés napján a jegyüzérek már 75 000 forinttól 90 000-ig, néhány esetben még drágábban kínálták jegyeiket, de voltak olyanok is, akik nem üzérkedni szerettek volna jegyükkel, viszont felajánlották az érdeklődőknek, hogy több százezer forint ellenében úgy is hajlandóak megválni belépőiktől, hogy egyébként ott lennének a nézőtéren.\n\nVolt, aki 500 000 forintért próbálta értékesíteni a jegyét...\n\nA MAGYAR VÁLOGATOTT KERETE\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ Alkmaar – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (MOL Fehérvár FC), Schäfer András (FC Union Berlin – Németország), Styles Callum (Millwall FC – Anglia), Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)\n\nNEMZETEK LIGÁJA, CSOPORTKÖR\n\nA-LIGA, 3. CSOPORT\n\nA MAGYAR VÁLOGATOTT PROGRAMJA\n\nJúnius 4.: MAGYARORSZÁG–Anglia 1–0\n\nJúnius 7.: Olaszország–MAGYARORSZÁG 2–1\n\nJúnius 11.: MAGYARORSZÁG–Németország 1–1\n\nJúnius 14.: Anglia–MAGYARORSZÁG 0–4\n\nSzeptember 23.: Németország–MAGYARORSZÁG 0–1\n\nSzeptember 26., 20.45: MAGYARORSZÁG–Olaszország – élőben az NSO-n!",
    "Női kosár-vb: minden idők legmagasabb vb-pontszámával nyert az amer": "Negyedik mérkőzését is megnyerte az Egyesült Államok válogatottja a Sydneyben zajló női kosárlabda-világbajnokságon: az amerikaiak 145–69-re megverték Dél-Koreát magyar idő szerint hétfőre virradóra – 145 pontjuk új világbajnoki pontrekord. A hétfői játéknapon a házigazda Ausztrália, valamint Belgium, Franciaország, Kína és Szerbia is biztossá tette továbbjutását – már csak egy hely kiadó a negyeddöntőben.\n\nKelsey Plum (jobbra) 19 ponttal és kilenc assziszttal zárt az amerikai csapatban (Fotó: AFP)\n\nA-CSOPORT\n\nA’Ja Wilson 10/11-es mezőnymutatóval 20 pontig jutott az amerikai csapatban, volt nyolc lepattanója is, őt választották meg az igencsak egyoldalú meccs legjobbjának. Az amerikaiak 66 százalékos pontossággal dobtak a mezőnyből, nem csoda, hogy két ponttal felülmúlták az eddigi vb-pontrekordot, amelyet a brazilok tartottak 1990-től a Malajzia elleni 143 pontjukkal.\n\n„Nagyszerű válogatottak írták a világbajnokságok történetét, csodálatos, egyben nagyon megtisztelő, hogy meg tudtuk dönteni a pontrekordot” – fogalmazott Brionna Jones, aki 24 ponttal vette ki a részét az amerikai termésből.\n\nA címvédő amerikai válogatottban – amelynek eddigi vb-rekordja 119 pont volt, kétszer is eljutott odáig – mindenki betalált a gyűrűbe, nyolcan legalább tíz pontot gyűjtöttek.\n\nA MÉRKŐZÉS ÖSSZEFOGLALÓJA\n\nA MECCS EMBERE: A’JA WILSON\n\nAz amerikaiak mellett továbbjutottak az A-csoportból a belgák is, akik nagyon simán megverték Bosznia-Hercegovina válogatottját – történetük során először könyvelvén el egymás után három vb-győzelmet. Az utóbbi években roppant sokat fejlődő, történetük második vb-jén szereplő Macskák soraiban Hind Ben Abdelkader 18 pontot jegyzett, Kyara Linskens 13 ponttal és hét lepattanóval zárt.\n\nA belga válogatottal együtt ünnepelt a két kerékpáros klasszis, a napokban szintén Ausztráliában világbajnoki címet szerző Remco Evenepoel, valamint Wout Van Aert.\n\nA MÉRKŐZÉS ÖSSZEFOGLALÓJA\n\nA MECCS EMBERE: HIND BEN ABDELKADER\n\nKínának sem kell izgulnia már a továbbjutás miatt, a csoport utolsó hétfői meccsén az ázsiai válogatott a legkisebb kétséget sem hagyta afelől, hogy jobb Puerto Ricónál. Az utolsó csoportfordulóban belga–kínai csata dönt a második helyről, a negyedik továbbjutó kiléte pedig a Puerto Rico–Dél-Korea meccs után válik ismertté. A még nyeretlen bosnyákok már nem léphetnek tovább.\n\nA MÉRKŐZÉS ÖSSZEFOGLALÓJA\n\nA MECCS EMBERE: HUANG SZI-CSING\n\nB-CSOPORT\n\nA B-csoportban a franciák és a japánok hullámzó mérkőzést vívtak egymással, többnyire a „kékek” vezettek, de győzelmüket csak az utolsó negyedben tudták biztossá tenni. A korábban Sopronban játszó Gabby Williams 16 ponttal vezette a francia lőlapot, Iliana Rupert 15 ponttal és 12 lepattanóval finiselt; csapatuk a győzelemmel biztossá tette, hogy ott lesz a negyeddöntőben – viszont a 2021-ben olimpiai ezüstérmes japánok lemaradnak a végjátékról.\n\nA MÉRKŐZÉS ÖSSZEFOGLALÓJA\n\n\n\nA MECCS EMBERE: ILIANA RUPERT\n\n\n\nMali az első félidőben még tartotta a lépést Szerbiával, de a nagyszünet után valamelyest kinyílt az olló, a 20 pontos Szasa Csadjo húzta európai csapat a győzelmével a negyeddöntő küszöbére lépett – és az ausztrálok helyi idő szerint késő esti győzelmének köszönhetően át is lépte azt.\n\nA MÉRKŐZÉS ÖSSZEFOGLALÓJA\n\nA MECCS EMBERE: SZASA CSADJO\n\nMerthogy a nap végére maradt a hétfő rangadója. A házigazda ausztrálok jól kezdtek, 9–3-ra megugrottak, de a már biztos negyeddöntős kanadaiak gyorsan megmutatták, miért voltak százszázalékosak három forduló után: Shay Colley két triplájára építve 17–2-es rohamot vágtak ki, amivel magukhoz ragadták a kezdeményezést. Nem kevesebb, mint 14 ponttal vezettek (33–19), csakhogy a második negyedből hátralévő négy percben egyszer sem találtak a gyűrűbe – nem úgy az addig gyengén dobó ausztrálok, akik váratlanul nagyon elkapták a fonalat, és 17–0-s szériával fordítottak!\n\nA harmadik negyed megint a kanadaiaké volt, de elhúzni nem tudtak, a végjátékra visszavették a kezdeményezést a házigazdák, és kiélezett küzdelemben meg is őriztek hárompontnyit az előnyükből – ez számukra is biztossá tette a negyeddöntőbe jutást.\n\nA MÉRKŐZÉS ÖSSZEFOGLALÓJA\n\nA MECCS EMBERE: EZI MAGBEGOR\n\n\n\nNŐI KOSÁRLABDA-VILÁGBAJNOKSÁG, SYDNEY\n\nCSOPORTKÖR, 4. FORDULÓ\n\nA-CSOPORT\n\nBelgium–Bosznia-Hercegovina 85–55 (17–12, 20–10, 25–17, 23–16)\n\nDél-Korea–Egyesült Államok 69–145 (21–32, 19–36, 12–38, 17–39)\n\nKína–Puerto Rico 95–60 (25–15, 26–10, 21–17, 23–18)\n\nAZ A-CSOPORT ÁLLÁSA 1. Egyesült Államok 4 4 – 415–246 169 8 2. Kína 4 3 1 363–232 131 7 3. Belgium 4 3 1 309–268 41 7 4. Puerto Rico 4 1 3 249–327 −78 5 5. Dél-Korea 4 1 3 273–402 −129 5 6. Bosznia-Hercegovina 4 – 4 230–364 −134 4\n\nB-CSOPORT\n\nSzerbia–Mali 81–68 (25–25, 18–14, 19–11, 19–18)\n\nFranciaország–Japán 67–53 (16–5, 13–21, 19–18, 19–9)\n\nKanada–Ausztrália 72–75 (23–14, 10–24, 24–13, 15–24)",
    "Észak-Korea bármikor előveheti atomfegyvereit, ha fenyegetve érzi magát": "Észak-Korea új törvényében rögzíti, hogy megelőző atomcsapásokat alkalmazhat saját védelmére, ha fenyegetve érzi magát. Kim Dzsongun vezető szerint ez a lépés „visszafordíthatatlanná” teszi az ország nukleáris státuszát, és kizárja a denuklearizációs tárgyalásokat – jelentette az állami média. A regionális feszültség ennek kapcsán tovább nő.\n\nA megfigyelők szerint Észak-Korea a jelek szerint 2017 óta először készül újraindítani a nukleáris kísérleteket, miután Donald Trump akkori amerikai elnökkel és a világ más vezetőivel 2018-ban tartott történelmi csúcstalálkozókon nem sikerült meggyőzni Kimet, hogy hagyjon fel a fegyverfejlesztéssel.\n\nAz észak-koreai parlament, a Legfelsőbb Népi Gyűlés csütörtökön fogadta el a jogszabályt.\n\n„Az atomfegyver-politika törvénybe iktatása azért fontos, hogy ne lehessen alkudozni az atomfegyvereinkről” – mondta Kim a közgyűlés előtt tartott beszédében, hozzátéve, hogy\n\nsoha nem hagy fel a fegyverfejlesztéssel, még akkor sem, ha az országot 100 évig tartó szankciókkal sújtják.\n\nA Legfelsőbb Népi Gyűlés egyik képviselője szerint a törvény erős jogi garanciaként szolgálna Észak-Korea nukleáris fegyverállamként való megszilárdításához, és biztosítaná nukleáris politikájának „átlátható, következetes és szabványos jellegét” – jelentette a Koreai Központi Hírügynökség, a KCNA.\n\nA két törvény közötti különbség\n\nA 2013-as törvény előírta, hogy Észak-Korea használhat atomfegyvereket egy ellenséges atomállam inváziójának vagy támadásának visszaverésére, illetve megtorló csapásokat mérhet – állítja a The Guardian.\n\nAz új törvény viszont ezen túlmutat:\n\nmostantól megelőző atomcsapást mérhet ellenfelére, ha tömegpusztító fegyverekkel vagy az ország vezetői ellen irányul a támadás.\n\nEz nyilvánvaló utalás a dél-koreai „kill chain” stratégiára, amelyet Dél-Korea először egy évtizeddel ezelőtt dolgozott ki, és amely megelőző csapásokat irányoz elő Phenjan rakétái és esetleg a felső vezetés ellen.\n\n„Van néhány nagyon homályos és kétértelmű helyzet, ahol Észak-Koreának lehet, hogy be kell vetnie az atomfegyvereit” – írta Chad O'Carroll, az NK News észak-koreai „nyomkövető” weboldal alapítója a Twitteren. „Szerintem Észak-Korea meg akarja félemlíteni az amerikai és dél-koreai katonai tervezőket” – tette hozzá.\n\nHajthatatlan a vezér\n\nJoe Biden felajánlotta, hogy bármikor és bárhol tárgyal Kimmel, a dél-koreai elnök, Yoon Suk-yeol pedig azt mondta, hogy országa hatalmas mennyiségű gazdasági segélyt nyújtana, ha Phenjan lemondana a fegyverkezésről.\n\nDél-Korea csütörtökön felajánlotta, hogy tárgyalásokat folytat Észak-Koreával az 1950-53-as koreai háborúban elválasztott családok újraegyesítéséről. Észak-Korea azonban visszautasította ezeket az ajánlatokat, mondván, hogy az USA és szövetségesei „ellenséges politikát” folytatnak, szankcióznak és hadgyakorlatoznak, ezek pedig aláássák a békéről szóló üzeneteiket.\n\nKim megjegyzései tovább fokozzák a növekvő regionális feszültséget, miközben felgyorsítja nukleáris fegyver- és rakétaprogramjának bővítését. Az elmúlt hónapokban egyre provokatívabb nukleáris konfliktusokkal fenyegetőzött az Egyesült Államok és ázsiai szövetségesei felé, és arra is figyelmeztetett, hogy fenyegetés esetén Észak-Korea képes lesz bevetni atomfegyvereit.\n\nKim idén rekord sűrűséggel rendelt el fegyver-teszteket. Észak-Korea több mint 30 ballisztikus fegyvert indított, köztük 2017 óta először mutatta be interkontinentális ballisztikus rakétáit.\n\nBorítókép: MTI/EPA/KCNA/KCNA",
    "NL: Hollandiában megtaláltam a szerencsémet – Kerkez Milos": "A holland élvonalbeli AZ-ban szereplő 18 éves Kerkez Milos múlt pénteken a Németország elleni 1–0-s győzelemmel mutatkozott be a nemzeti csapatban, s minden jel arra utal, hogy hétfő este az olaszok ellen második alkalommal is bevetheti őt Marco Rossi szövetségi kapitány. A magyar labdarúgás történelmének 1020. felnőttválogatott játékosa az olasz Tuttomercatoweb.comnak nyilatkozott a bemutatkozása után.\n\nKerkez (balra) Müllerék után az olaszokra is készen áll (Fotó: AFP)\n\nA 18 éves szerbiai születésű bal oldali szárnyvédő, Kerkez Milos tavaly februárban egyik pillanatról a másikra került a reflektorfénybe, amikor az olasz élvonalbeli Milan szerződtette a Győrtől – s maga Paolo Maldini mutatta be a sajtónak az ifjú tehetséget. Noha a piros-feketéknél a felnőttcsapatban nem szerepelt, a milánóiaknál töltött egy éve alatt így is gyakorta az első csapatnál edzett, majd idén januárban a holland élvonalban szereplő AZ csapatához igazolt.\n\n„Azt hiszem, Hollandiában megtaláltam a szerencsémet. Az Eredivisie egy nagyon intenzív, támadó szellemű bajnokság, amely megfelelő ugródeszkát jelenthet egy nagyobb liga felé” – idézi Kerkezt a Tuttomercatoweb.com a németek elleni mérkőzés után készített interjújában.\n\nA honlap kiemeli, Kerkez a szokásosnak a fordított útvonalát járta be, hiszen egy topligából érkezett a hollandokhoz, és ez azért általában fordítva szokott lenni.\n\n„Az olasz az egyik legfontosabb liga a világon. Nem játszottam az első csapatban, ez igaz, de ettől függetlenül nagyon fontos volt karrierem szempontjából, hogy a Milanhoz igazolhattam és a Milan első csapatának játékosaival edzhettem. Nagyon boldog voltam ott és rengeteget tanulhattam, fantasztikus időszak volt. Tanulhattam a posztomon szereplő Theo Hernandeztől, aki szerintem a világ legjobb balbekkje, igyekeztem mindent elsajátítani, megfigyelni őt alaposan minden edzésen. De nemcsak őt, a Milannak számtalan nagy játékosa van, óriási élmény volt, hogy a Rossoneri-családhoz tartozhattam” – árulta el a magyar válogatott bal oldali szárnyvédője, aki a lap kérdésére válaszolva beszélt a magyar–olasz meccsről is.\n\n„Nem tudom, hogy mi lesz a vége az olaszok elleni mérkőzésnek. Azt tudom, hogy Olaszországnak nagyszerű csapata van, amely remekül védekezik, és kiváló támadásban is. Biztos vagyok benne, hogy 100 százalékig felkészülten vágunk majd neki az összecsapásnak és nem fognak minket elsöpörni az útból. Ráadásul ott lesznek mögöttünk a fantasztikus szurkolóink is, az ő támogatásuk csak további motivációt jelent, hogy mindent beleadjunk” – fogalmazott Kerkez, aki arról is szót ejtett, hogyan éli meg ezeket a napokat.\n\n„Óriási megtiszteltetésnek érzem, hogy Rossi edzőtől lehetőséget kaptam, igazán boldoggá tett ezzel” – mondta a 18 éves fiatal a beszélgetést, amelyet a lap azzal zár, hogy Kerkeznek még bizonyára sok lehetősége lesz a magyar válogatottban bizonyítani, hiszen a nyilvánvaló tehetsége mellett fejben is ott van, ahol lennie kell, így igazán fényes jövő előtt áll.\n\nNEMZETEK LIGÁJA\n\nA-LIGA\n\n3. CSOPORT\n\n6. FORDULÓ\n\nSzeptember 26., hétfő\n\n20.45: Magyarország–Olaszország (Tv: M4 Sport) – élőben az NSO-n!\n\nA MAGYAR VÁLOGATOTT KERETE\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (Mol Fehérvár FC), Schäfer András (FC Union Berlin – Németország), Styles Callum (Millwall FC – Anglia) , Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)",
    "Letartóztattak egy nőt Dél-Koreában az Új-Zélandot megrázó gyermekgyilkosságok ügyében": "A dél-koreai rendőrség csütörtökön letartóztatott egy nőt, feltehetően annak a két gyermeknek az anyját, akiknek bőröndökbe rejtett maradványait Új-Zélandon találták meg augusztusban. A Dél-Koreában született új-zélandi nőt gyilkossággal vádolják.\n\nA rendőrségi közlemény szerint a 42 éves gyanúsítottat, aki ellen az Interpol is körözést adott ki, a dél-koreai Ulsanban vették őrizetbe csütörtökön. Korábban az új-zélandi rendőrség hívta fel dél-koreai kollégái figyelmét arra, hogy a nő Dél-Koreában lehet. A gyanú szerint a nő 2018-ban szökött Dél-Koreába, miután Aucklandben megölte 7 és 10 éves gyermekeit. A gyanúsított Új-Zélandnak történő kiadatásáról egy dél-koreai bíróság fog dönteni.\n\nAz új-zélandi rendőrség gyilkossági ügyben indítottnyomozást Aucklandben, miután egy család egy raktárvásáron megvett bőröndökben gyermekek maradványait találta meg.\n\nA maradványokat felfedező családot nem hozták kapcsolatba a bűnüggyel.\n\n(MTI)",
    "\"Durván toxic a mentalitás\" - Így érezte magát TsBlackii Dél-Koreában (Interjú)": "Az Unibet Korea Climb után arról kérdeztük TsBlackiit, hogy hogy érezte magát Dél-Koreában, és mit tapasztalt a LoL közösségben?\n\nAhogy arról az elmúlt egy hónapban rendszeresen beszámoltunk nektek, TSBlackii az Unibet Korea Climb program keretein belül Koreába utazott, hogy felmásszon League of Legends Challenger szintre. A cél eredetileg a Challenger szint elérése volt, de mindenki, aki ismeri a játékot tudta, hogy már egy Master is bőven sikernek könyvelhető el ilyen rövid idő alatt. A Red Bull SoloQ nyertese így hát összerámolt és július végén kiutazott Ázsiába.\n\nKoreai teljesítményével Blackii bekerült a világ legjobb Katarinái közé.\n\nMinden alkalommal több ezer néző követte élőben, összesen pedig több millió órát streamelték a műsorait. Biztosak vagyunk abban, hogy ha ez nem egy sprint, hanem egy maraton, akkor meglett volna a Challenger. A Unibet Korea Clim kapcsán kérdeztük a már hazatért TsBlackii-t.\n\nMilyen érzés volt eljutni Dél-Koreába? Hogyan telt az első időszak?\n\n“Leírhatatlan érzés volt, az első időszak azzal telt, hogy hozzászoktam az időeltolódáshoz és az ottani élethez próbáltam alkalmazkodni.”\n\nMennyire volt nehéz elindulni a tervezett úton a LoL ranglétrán? Volt-e valamilyen szokatlan dolog?\n\n“Az eleje nagyon zökkenőmentesen ment, a probléma ott kezdődött, amikor bekerültem “Smurf Que-ba. Ott tapasztaltam meg elsőnek a koreai szerver high ELO részét. Szokatlannak a monitoromat mondanám, mivel nem saját volt. Az hogy 60 Hz-es monitor volt, csak rátett egy lapáttal.”\n\nPontosan honnan indultál és hová jutottál el az egy hónap alatt?\n\n“Egy friss lvl 30-as unranked fiókról indultam, és 1 hónap alatt a legnagyobb szint, amit elértem: Master 360 lp volt.\n\nMit szólsz az eredményhez? Szerinted minek köszönhető mindez?\n\n“A helyzethez képest megvagyok vele elégedve, mentálisan nagyon megterhelő volt, főleg úgy, hogy egyedül voltam kint egy egész hónapot.”\n\nMit tapasztaltál az egy hónap alatt a LoL színterén Koreában? Olyan, amilyen a híre?\n\n“Nagyon durván jelen van a toxic mentalitás, gyűlölik a Kínai játékosokat (mivel gyakran széttrollkodják a szervert), viszont nagyobb szinten mechanikailag eszméletlen különbséget tapasztaltam az európai játékosokhoz képest.”\n\nVoltak koreai nézőid?\n\n“Néha bejöttek spammelni, hogy “go back to China”, de nem mondanám, hogy sűrűn lettek volna a koreai nézők.”\n\nHogy tetszett az ország, mennyit tudnál várost nézni, embereket megismerni?\n\n“Alapvetően a város nekem nagyon tetszett, izgalmas volt felfedezni a számomra új dolgokat, az ott élő emberek eszméletlenül kedvesek és segítőkészek, mindattól függetlenül, hogy alig beszélnek angolul. Ami nem tetszett, az az ottani klíma, nagyon sokszor esett az eső és magas a páratartalom.”\n\nHa lenne lehetőség, visszamennél-e Koreába, akár még egy Climbra, vagy ott élni, streamelni?\n\n“Nagyon örülnék még egy esélynek a koreai Challenger eléréséhez, de egyedül semmiképp nem mennék ki még egyszer. Azt, hogy ott éljek, nem tudnám elképzelni, már csak a nyelv miatt sem.”\n\nEzúton is gratulálunk TsBlakii-nek a Unibet Korea Climb-hoz és az eredményhez!\n\nAzt már láttad, mit ért el az egy hónap alatt?",
    "Léggömbökkel „bombázza” Phenjant a Kim-dinasztia nulladik számú ellensége": "Egy észak-koreai disszidens leleményes módon harcol a hazáját vaskézzel irányító Kim-dinasztia ellen. Dél-Koreából léggömböket reptet át a Korea-közi határon a diktatúrát bíráló plakátokkal és röplapokkal, a Covid-járvány kitörése óta pedig maszkokkal és gyógyszerekkel is. Park Szanghaknak kétségkívül sikerült felhívnia magára a phenjani vezetés figyelmét, ugyanis méreginjekcióval felfegyverkezett bérgyilkost küldtek rá, legutóbb pedig a rezsim második embereként számon tartott Kim Jodzsong, a diktátor húga katonai retorziókkal fenyegette meg Szöult, ha nem szűnnek meg a reptetések.\n\nPark Szanghak kiváltságos észak-koreai családba született. Apja a kémszolgálat tisztje volt. Az egyetemen számítástechnikát tanult, és pályakezdőként a Kim Ir Szen Szocialista Ifjúsági Liga propaganda egységének dolgozott. 1999-ben családjával együtt Dél-Koreába szökött.\n\nEgész családok tűnnek el\n\nAz észak-koreai fiatalok millióihoz hasonlóan Park Szanghak is gyakorlatilag születése óta azt hallotta, hogy bölcs vezetőik által irányított országuk a legjobb hely szerte a világon, és ezt a nagyszerű rendszert az ellenségei – főként Dél-Korea és az Amerikai Egyesült Államok – puszta irigységből bírálják és megpróbálják megdönteni. A hivatalos propagandát az sem ásta alá, hogy tinédzser korában a szomszéd család egy éjszaka nyomtalanul eltűnt; Park azt gondolta, biztosan valami rosszat tettek.\n\nA rezsimbe vetett hitét a nagymamája ingatta meg, miután egy Japánba tett látogatás után arról mesélt, hogy másfelé mennyivel boldogabbnak tűnnek az emberek, mint Észak-Koreában. Hasonlókat hallott később diáktársaitól, akik csereprogramok keretében más kommunista országokban jártak, ahol hozzájutottak odahaza tiltott információforrásokhoz. Így tudta meg például, hogy Európában az emberek nem vesznek részt hetente kötelező önkritikai gyakorlatokon.\n\nA defector identified as Park Sang-hak used 20 helium balloons to send Covid-19 supplies into North Korea from a city in the South on September 5, 2022. The shipment was sent weeks after the sister of the North’s supreme leader Kim Jong-un pic.twitter.com/2rFzA2CEFY — populist online (@PopulistOnline) September 8, 2022\n\nMindezek ellenére a fiatal Park nem akart disszidálni. Aztán egy nap, 1999-ben üzenetet kapott a Japánban szolgálatot teljesítő apjától: egy incidens lehetetlenné teszi a hazatérését. Ez azt is jelentette, hogy a családnak menekülnie kell, ha nem akarja koncentrációs táborban végezni. Park lefizette a koreai határőröket, anyjával és testvéreivel a Jalu folyón átúszva Kínába, majd onnan Dél-Koreába szökött.\n\nHarminckét évesen új életet kezdett. A Szöuli Egyetemen dolgozott, miközben a politikai rendszereket tanulmányozta. 2003-ban feladta az állását, miután megtudta, hogy szökésük után két nagybátyját halálra verték a kommunista rezsim pribékjei, kiskorú unokatestvérei pedig koldussá váltak. Egykori menyasszonyát nem ölték meg, de péppé verték, arca a felismerhetetlenségig eltorzult.\n\n16/9 vagy 1920x1080\n\nCSAK SAJÁT\n\nAzóta Park a Kim-rendszer megbuktatásáért küzd. A Harcosok egy Szabad Észak-Koreáért nevű szervezet elnöke, amely léggömbök segítségével szórólapokat, DVD-ket, rádiókat és USB-meghajtókat küld Észak-Koreába. Mivel a rezsim szigorúan ellenőrzi az országon belüli információáramlást, az anyagok értékes tájékozódási forrást szolgáltatnak a külvilágról, és aláássák a hivatalos propagandát, amelyet az észak-koreai kormány a hatalom megtartása érdekében használ.\n\nGyógyszeres „bombák”\n\nKorábban a szöuli kormány maga is folyamodott röplap-kampányokhoz, néhány éve azonban – az északhoz fűződő kapcsolatok javulásának reményében – üldözi ezt a fajta aktivizmust. Tavaly az akkori liberális kormány kriminalizálta a polgári szórólapozási kampányokat. Park 3 millió won (2100 euró) felfüggesztett pénzbírságot kapott a korábbi léggömbreptetések miatt. Az idei nyár elején Park a propagandaanyagokat maszkokra és gyógyszerekre cserélte. Ezután a phenjani állami média azt állította, a koronavírus azt követően terjedt el az országban, hogy állampolgárai kapcsolatba kerültek Dél-Koreából érkezett propaganda-léggömbökkel.\n\nNorth Korean defector Park Sang-hak has launched huge balloons carrying COVID-19 aid toward North Korea, including 20,000 masks, painkillers, and an anti-Kim Jong Un banner pic.twitter.com/IeSYARxONZ — NOVO Gazette (@novogazette) September 5, 2022\n\n2015 áprilisában a rendőrség őrizetbe vette Parkot, amikor a rendfenntartók megpróbálták megakadályozni Az interjú című film több ezer példányának átjuttatását a Korea-közi határon. A film – amelyben a CIA egy interjú ürügyén merényletet követ el Kim Dzsongun észak-koreai diktátor ellen – dühös reakciót váltott ki. Egy Phenjanhoz köthető hackercsoport támadást intézett a Sony Pictures ellen, illetve terrortámadással fenyegette meg azokat az amerikai mozikat, amelyek műsorra tűzik.\n\nDél-Koreában másként csapódnak le Phenjan ideges reakciói. Előfordult, hogy az észak-koreai hadsereg tüzet nyitott az átküldött léggömbökre, ami tavaly októberben tűzpárbajt robbantott ki a két ország szárazföldi határán. 2020-ban a diktátor nagyhatalmú nővére, Kim Jodzsong azzal fejezte ki haragját a szórólapozás miatt, hogy szétlövetett egy dél-koreai építésű összekötő irodát a két országot elválasztó demilitarizált övezetben. A múlt hónapban ugyancsak ő fenyegette meg „eltörléssel” a szöuli hatóságokat, ha továbbra is érkezik „szemét” Dél-Koreából. Néhány napra rá egy szöuli tüntetésen egy férfi Parkra támadt egy acélcsővel, és eltörte a karját. A rendőrség tájékoztatása szerint a támadót őrizetbe vették, de további részleteket nem közöltek. Park gyanítja, hogy az illető észak-koreai ügynök. Az aktivista okkal gyanakszik Phenjanra, ugyanis 2011-ben a dél-koreai hatóságok elfogtak egy észak-koreai ügynököt, aki méregtűvel próbálta megölni Parkot. A nyomozás során kiderült, hogy a műveletet Phenjan indította a „nulladik számú ellenség” ellen.\n\nPark mindezek ellenére folytatja a munkáját. A hét elején ismét 20 hatalmas léggömböt repített át a Korea-közi határon, maszkokkal, gyógyszerekkel és egy Észak-Korea-ellenes plakáttal.",
    "Viszlát, Dél-Korea: Koszta Márk Oroszországba igazolt": "Az orosz klub a honlapján közölte, hogy szerződést kötött a magyar támadóval, aki szeptember 26-án ünnepli 22. születésnapját.\n\n\n\nA miskolci születésű Koszta a kispestiek felnőttcsapatával 2017-ben bajnok lett. Magyarországon Kisvárdán, Mezőkövesden, Újpesten és Zalaegerszegen is szerepelt, tavasszal a dél-koreai Ulszanhoz igazolt, melyben hét tétmérkőzésen három gólt szerzett. Az ázsiai csapat a nyáron szerződtette a szintén támadó Ádám Martint.\n\n\n\n\n\nA Torpedo Moszkva az előző kiírásban megnyerte a másodosztályú bajnokságot, a Premjer Liga most zajló idényében hét mérkőzésen egy pontot szerzett, és az utolsó előtti helyen áll a 16 csapatot felvonultató mezőnyben – idézte fel az MTI.",
    "Nem várt helyről jön a segítség: Európa legerősebb haderejét építhetik fel Oroszország nyugati határán": "Az orosz-ukrán háború miatt számos európai ország átfogó haderőreform-programot indított el. Miközben az európai vezetők egy része csak most kapott észbe a modern katonai képességek szükségessével kapcsolatosan, az esetleges orosz terjeszkedés által fenyegetett Lengyelország eddig sem tétlenkedett és saját hadiipari képességeik építése mellett Amerikából és Németországból is százával vásárolták a modern tüzérségi rendszereket, harckocsikat, harcjárműveket. Az ukrajnai háború azonban a lengyel haderőfejlesztési programot is felpörgette, ráadásul úgy tűnik, Varsó legnagyobb partnere a program megvalósításában nem Amerika vagy Németország lesz, hanem a távoli Dél-Korea.\n\nKorea építi fel Európa egyik legerősebb haderejét\n\nA hadiipari szinergia Dél-Korea és Lengyelország közt nem teljesen újkeletű dolog. Lengyelország a 2010-es évek közepe óta átfogó haderő-reformprogramot folytat, melynek célja a haderő képességfejlesztése mellett a nemzeti hadiipar fejlesztése is. A lengyelek elsősorban Oroszország esetleges terjeszkedésétől tartanak, hiszen országuk keleti határán a Moszkva katonai ambícióit készségesen kiszolgáló Fehéroroszország található, északkeleten pedig az Oroszországhoz tartozó Kalinyingrád helyezkedik el.\n\n2014-ben a lengyel védelmi minisztérium szerződést írt alá a Samsung Techwin vállalattal, melynek keretein belül K9 Thunder önjáró tarackok alvázainak beszerzéséről és hazai gyártásáról állapodtak meg a felek. Az alvázakat az AHS Krab programban használták fel, melynek célja egy saját fejlesztésű és gyártású, modern önjáró tüzérségi rendszer létrehozása volt. Az 1990-es évek vége óta futó program első működőképes prototípusait 2015-ben mutatták be: a fegyverrendszer lényegében egy K9-es alvázon futó, francia Nexter 155 milliméteres löveg volt, egy brit BAE AS-90-es toronnyal és lengyel fejlesztésű tűzvezető és elektronikai rendszerekkel.\n\nAHS Krab egy katonai parádén. Itt a jármű még nem a K9-es alvázon, hanem Lengyelország saját fejlesztésű tüzérségi platformján látható. Forrás: Wikimedia Commons\n\nAz első Krabok 2016-ban érkeztek meg a lengyel csapatokhoz, első éles bevetésüket mégsem a lengyel haderő kötelékében látták, hanem Ukrajnában, miután Varsó úgy döntött, 18 Krabot az ukrán fegyveres erőknek adományoznak.\n\nOne of the 18 Polish AHS Krab self-propelled howitzers donated by Poland to Ukraine firing at Russian positions in the Donbas.Ukraine has ordered another 54 Krabs from Poland.The top-modern Krabs are about to become a significant problem for RU forces. pic.twitter.com/6jQQ7HUa9d — Visegrád (24) July 2, 2022\n\nMagának a Krabnak a teljesítményéről elég vegyes hírek vannak. Sok más, modern NATO-rendszerrel ellentétben Krabokból már vesztettek az ukránok legalább egy darabot, egyes hírforrások szerint viszont Kijev olyannyira elégedett a fegyverrel, hogy még 60 darabot rendeltek Varsótól a tüzérségi rendszerből. Maguk az ukrán katonák is pozitívan vélekednek a lengyel tarack teljesítményéről.\n\nAmi a legtöbbet elmond mégis a közös koreai-lengyel-brit-francia projektről az, hogy nagyon úgy néz ki, hogy ha kifut a mostani, 2024-ig szóló, 122 darabos rendelés (melyből jó eséllyel végül 78 darab Ukrajnában köt ki), Varsó inkább kukázza a Krab-projektet és a „natúr” K9-eseből vásárol be, ráadásul nem is kis számban:\n\nösszesen mintegy 600 darabról van szó.\n\nAz új, lengyel K9 Thunderek annyiban fognak különbözni a koreai típusváltozattól, hogy lengyel kommunikációs rendszereket kapnak, illetve integrálva lesznek a lengyel haderő által használt Topáz harctéri irányítási rendszerbe is. De úgy néz ki, a Nexter lövegét és az AS-90-es tornyot dobják a lengyelek.\n\nK9 Thunder a finn fegyveres erők kötelékében. Forrás: Wikimedia Commons\n\nA tüzérségi rendszerek mellett Lengyelország bevásárol a Hyundai Rotem K2 Black Panther általános / közepes harckocsijaiból is.\n\nA K2-est számos haditechnikai portál a világ egyik legütőképesebb és legmodernebb harckocsitípusának tartja, megoldásaiból, úgy tűnik, még az Egyesült Államok is átemel pár részletet az M1 Abrams legújabb korszerűsítéséhez.\n\nAmi itt is egészen elképesztő, az a darabszám:\n\nVarsó összesen 1000 darab K2-es beszerzéséről írt alá szándéknyilatkozatot, ebből 180-at már idén elkezdenek leszállítani a koreaiak, a maradékot pedig várhatóan Lengyelországban gyártják majd le.\n\nK2 Black Panther harckocsi lőgyakorlaton. Forrás: 대한민국 국군 Republic of Korea Armed Forces, CC BY-SA 2.0 via Wikimedia Commons\n\nCsak összehasonlításképpen: jelenleg a német haderő körülbelül 200 működőképes Leopard 2-essel, a franciák 222 Leclerc-kel, a britek 227 Challenger 2-essel rendelkeznek. A lengyel haderő ráadásul a K2-esek mellett hadrendben tart Abrams-harckocsikat, Leopard 2-eseket, illetve jelenleg még kisebb számú T-72-es variánst is.\n\nAmi érdekes még, hogy a lengyel légierő számára vásárol még a kormány 48 darab FA-50-es könnyű támadórepülgépet is (ez a T-50 Golden Eagle kiképzőgép felfegyverzett változata) a Korea Aerospace Industriestól. Az első, 12-es szállítmány várhatóan a 2023-as évben érkezik majd meg.\n\nFA-50-es kiképzőgép a Fülöp-szigetek légierejében. Forrás: Wikimedia Commons\n\nAz is kiszivárgott nemrég a lengyel médiába, hogy a korábban bejelentett, 500 darab amerikai HIMARS rakétarendszer mellett a varsói kormány tárgyal a Hanwaa és a Doosan által fejlesztett K239 Csunmó rakéta-sorozatvető rendszer beszerzéséről is. Így tehát\n\na gigantikus mennyiségű koreai tarack, páncélos és a támadórepülőgépek mellett jó eséllyel újabb üzletek várhatók majd a koreai-lengyel tengeren.\n\nMiért pont Korea?\n\nAz egész üggyel kapcsolatosan a legnagyobb kérdés talán az, hogy miközben Európában is számos nagymúltú és remek képességekkel rendelkező hadiipari vállalat található, Varsó mégis úgy döntött, hogy az egészen 2035-ig céldátumozott, átfogó hadiipari fejlesztési projektet elsősorban távoli, dél-koreai képességekre alapozva kezdi meg.\n\nA szokásos „kiváló technológiára,” illetve „kedvező ár-érték arányra,” valamint „stabil történelmi alapokra” vonatkozó politikai kijelentéseken kívül a mögöttes politikai játszmák dinamikájában két tényező foglalhatott el döntő szerepet:\n\na német politikai vezetés orosz-ukrán háborúval kapcsolatos, se nem túl hideg, se nem túl meleg szerepvállalása miatt Varsó bizalma látványosan megrendült a berlini döntéshozókban. Lengyelország legfontosabb szövetségese, az Amerikai Egyesült Államok, pontosabban az amerikai hadiipari cégek, nem igazán hajlandók gyártókapacitást külföldre telepíteni, különösen nem Kelet-Európába.\n\nA dél-koreai hadiipar úgy jött a képbe, hogy Szöul, illetve a helyi vállalatok folyamatosan keresték az elmúlt években a belépési pontot az európai piacra, amely jól látható a török Firtina és Altay projektek mellett abból is, hogy a magyar kormánnyal is tárgyaltak egy lehetséges hadiipari együttműködésről.\n\nJól látszott, hogy a koreai cégek hajlandók ipari és kutatás-fejlesztési kapacitást is Európába telepíteni, a lengyelek pedig úgy gondolták, hogy a high-tech koreai eszközöknek van helye a NATO keleti szárnyán épülő védelmi portfólióban, így jól fog teljesíteni vélhetően az exportpiacon is a koreai termékkör.\n\nA lengyel-koreai védelmi szinergia újfajta hadiipari termékeket hoz az európai piacra, versenybe szállva a tradicionálisan jelentős német, francia, brit és svéd hadiiparral. A szerződésben részt vevő felek valószínűleg úgy értékelték, hogy a koreai eszközök alternatíváját képezhetik a nagy európai védelmi cégek termékeinek, illetve feltehetik Lengyelországot, mint jelentős hadiipari beszállító, a kontinens térképére, akik egyedülálló értékpropozícióval tudnak versenybe szállni a németekkel, franciákkal, esetleg amerikaiakkal.\n\nMaga, Lengyelország pedig Európa egyik legerősebb, ha nem a legerősebb konvencionális képességekkel rendelkező haderejét építi fel a 2030-as évek közepére.\n\nCsak hogy néhány képességet említsünk:\n\na fent említett 1000 K2-es mellett a lengyelek még rendeltek 250 M1A2 SEPv3-as és 116 M1A1 Abrams harckocsit, illetve rendszerben tartanak vagy rendeltek 249 Leopard 2-es harckocsit is, különféle konfigurációban,\n\nvárhatóan vásárolnak 500 darab M142 HIMARS rakétarendszert,\n\nvásárolnak eltérő források szerint 350-400 Rosomak APC-t,\n\nvesznek 32 AW149-es közepes többcélú helikoptert,\n\nilletve 35 darab F-35 Lightning ötödik generációs lopakodó vadászbombázót is.\n\nF-35-ös vadászgépek, digitálisan módosított, demóképen. Forrás: Getty Images\n\nMindez nagyobb mennyiségű, modernizált szovjet haditechnika és saját gyártmányú eszközök mellé érkezik még, a lengyel haderő létszámát pedig 400 ezer főre növelik a következő években.\n\nEzzel jó eséllyel megvalósul a lengyelek abbéli célkitűzése, hogy érdemi elrettentő erőt képezzenek Oroszországgal és Fehéroroszországgal szemben is, a jelentős, hazai beszerzések pedig talán felfuttatják a hátukon a koreai cégek európai piaci belépését is.\n\nCímlapkép forrása: 대한민국 국군 Republic of Korea Armed Forces, CC BY-SA 2.0, via Wikimedia Commons",
    "Hogyan segíthetnek az észak-koreai fegyverek Oroszországnak?": "Észak-Korea kétségkívül rakéták és tüzérségi lövedékek millióinak eladására készül – ezek közül sok valószínűleg régi raktárkészletéből származik – hidegháborús szövetségesének, Oroszországnak.\n\nAmerikai tisztviselők szerint ez Oroszország eltökéltségét mutatja az ukrajnai háború mellett, és azt, hogy Moszkva nehézfegyverzetet vásárolhat Észak-Koreától. Oroszország hamisnak nevezte a vásárlás tervéről szóló amerikai hírszerzési jelentést.\n\nAzok a lövedékek, amelyeket Észak-Korea állítólag el akar adni Moszkvának, vélhetően szovjet fegyverek másolatai, amelyek illenek az orosz rakétavetőkbe. De még mindig vannak kérdések az utánpótlás minőségével és azzal kapcsolatban, hogy valójában mennyit segíthetnének ezek az orosz hadseregnek.\n\nPontosan mit szállít Észak-Korea Oroszországnak?\n\nA nemzetközi szankciók és exportellenőrzés alatt álló Oroszország augusztusban olyan iráni gyártmányú drónokat vásárolt, amelyekkel amerikai tisztviselők szerint műszaki gondok voltak. Oroszország számára Észak-Korea valószínűleg jó lehetőség a lőszerellátás biztosítására, mert jelentős készletekkel rendelkezik lövedékből, és ezekből sok a szovjet eredetik másolata.\n\nÉszak-Korea „a kompatibilis örökölt tüzérségi lőszerek egyetlen nagyobb forrása lehet Oroszországon kívül a további utánpótláshoz, beleértve a hazai gyártólétesítményeket is” – mondta Joseph Dempsey, a Nemzetközi Stratégiai Tanulmányok Intézetének (IISS) védelmi és katonai elemzésért felelős kutatója.\n\nLee Illwoo, a dél-koreai Koreai Védelmi Hálózat szakértője közölte, hogy Észak- és Dél-Korea – amelyet több mint hetven éve a világ legjobban megerősített határa választ el egymástól – egyenként tízmillió tüzérségi lövedéket tárol. Észak-Korea valószínűleg régebbi lövedékeket fog eladni, amelyeket újabbakra kíván cserélni rakéta-sorozatvetőihez vagy modern rakétáihoz a frontvonalon fekvő támaszpontjain – mondja.\n\nBruce Bennett, a kaliforniai székhelyű Rand Corporation vezető biztonsági szakértője azonban úgy véli, hogy az Oroszországba küldendő tüzérségi lövedékek nagy része valószínűleg kézi lőfegyverekhez, például AK–47-esekhez vagy géppuskákhoz való lőszer.\n\n„Nem több millió tüzérségi lövedékről és rakétáról van szó – ez több, mint ami várhatóan elfogy. Több millió kézi lőfegyverről lehet szó” – mondta Bennett.\n\nMennyire jók az észak-koreai fegyverek?\n\nAz IISS felmérése szerint Észak-Koreának körülbelül húszezer aktív tüzérségi fegyvere van, beleértve a rakéta-sorozatvetőket is, és ez Dempsey szerint „jelentősen több annál, amivel a világ bármely más országa rendelkezik”.\n\nAz észak-koreai állami média „a Néphadsereg első karjának és a világ leghatékonyabb fegyverének” nevezte az ország tüzérségi fegyvereit, amelyek „lángtengerré” változtathatják az ellenség állásait.\n\nDe Észak-Korea régi tüzérségi rendszerei, amelyek lövedékeit vélhetően Oroszországba szállítják, arról híresek, hogy közel sem pontosak.\n\nAmikor 2010-ben tüzérségi támadás érte a frontvonalban a dél-koreai Jeonpieong-szigetet, Bennett szerint az Észak-Korea által kilőtt három-négyszáz fegyverből csak nyolcvan talált célba. Lee értékelése szerint a kilőtt észak-koreai lövedékek körülbelül a fele vízbe zuhant, mielőtt elérte volna a szigetet.\n\n„Ez nyomorúságos tüzérségi teljesítmény. Az oroszok ugyanezt tapasztalhatják, ami nem fogja őket nagyon boldoggá tenni” – mondta Bennett.\n\nMegfigyelők kétségbe vonják az észak-koreai lőszerek hasznosságát az ukrajnai orosz hadjáratban, amely szerintük legyengítette a hadsereget. A közösségi médiában elformátlanodott csövű orosz fegyverekről tűntek fel fotók.\n\nNem világos, mennyire súlyos az orosz lőszerhiány. Júliusban egy magas rangú amerikai védelmi tisztviselő azt mondta újságíróknak, hogy Oroszország mindennap több tízezer tüzérségi lövést ad le, és nem tudja ezt a tempót örökké tartani.\n\n„Bár valószínűleg még mindig jelentős készletek állnak rendelkezésére, ezek egyre inkább érinthetik azokat, amelyeket egy szélesebb jövőbeli konfliktus esetére tartalékolnak” – mondta Dempsey.\n\nÉszak-koreai rakéták nem várhatók\n\nValószínűtlen, hogy Észak-Korea olyan ballisztikus rakétákkal látná el Oroszországot, amelyeket döntő fontosságúnak tart Washingtonnal és Szöullal szembeni katonai stratégiájában – mondja Yang Uk, a szöuli Asan Institute for Policy Studies elemzője.\n\nHa Észak-Korea úgy dönt, hogy rakétákat szállít Oroszországnak, akkor el kell küldenie az indítóplatformjaikat is, mert Oroszországnak nincsenek kilövőállásai az észak-koreai Scudokhoz és más rakétákhoz. Észak-Korea kifejlesztett egy rendkívül könnyen mozgatható, nukleáris képességgel rendelkező ballisztikus rakétát, amelyet valószínűleg az orosz Iszkander mintájára készített el. Shin Jongwoo, a szöuli székhelyű Koreai Védelmi és Biztonsági Fórum katonai szakértője szerint azonban a két rakéta különböző méretű.\n\nÉszak-Korea sok mindent tudna küldeni Oroszországba, tekintettel arra, hogy a két ország közös fegyverrendszereken osztozik még a szovjet időkből. De az a típusú lőszer, amelyet Észak-Korea biztosítana Oroszországnak, „valószínűleg régi, a lejárati időhöz közelíthet” – mondta Moon Seong Mook, a dél-koreai Nemzetstratégiai Kutatóintézet elemzője.\n\nMit kaphat Észak-Korea cserébe?\n\nA fegyverekért cserébe Észak-Korea valószínűleg élelmiszert, üzemanyagot, harcirepülőgép-alkatrészeket és egyéb anyagokat fog kérni Oroszországtól, miután az atomprogramja miatt bevezetett ENSZ-szankciók miatt nehéz ilyet külföldről vásárolnia.\n\nYang szerint lehetséges, hogy Észak-Korea olyan fejlett orosz fegyvertechnológiákat keres, amelyek hozzájárulhatnak ahhoz, hogy erősebb, csúcstechnológiás rakétákat építhessen, és azokkal célba vehesse az Egyesült Államokat és szövetségeseit.\n\n„Ez minden bizonnyal a legrosszabb forgatókönyv lenne” – mondja Yang.\n\nBennett szerint Észak-Korea azt szeretné, ha üzemanyaggal kompenzálnák. Fejlettebb fegyvereihez fejlett technológiákat kérhet Oroszországtól, esetleg olyanokat is, amelyekre a jövőbeni, öt év óta az első nukleáris kísérletéhez szüksége van – mondta.\n\nOroszországnak és Észak-Koreának nehéz lenne átszállítani a lőszert a rövid, 15 kilométeres közös határon, ahol csak egyetlen, egyvágányú vasúti híd vezet át a folyón – tette hozzá. Bennett szerint Kína segíthet, ha engedélyezi vasútvonalai használatát. Más szakértők szerint Észak-Korea tengeri utat is igénybe vehet.\n\nKészült az AP összefoglalójának felhasználásával.",
    "Kreatív hackerek: a fehérorosz elnök útleveléből NFT, és Elon Musk a dél-koreai kormány csatornáján": "Feltörték Dél-Korea Kormányának hivatalos Youtube csatornáját. A támadók egy kriptovalutákhoz kapcsolódó videót játszottak le. A klipben megjelent Elon Musk is, akinek neve erősen fűződik a kriptók világához.\n\nA támadók 2022. szeptember 3-án szombati napkezdésként meghackelték a dél-koreai videómegosztó csatornát. A támadás azzal kezdődött, hogy a csatorna nevét “SpaceX Invest.”-re változtatták meg. A csatornán egy kriptovalutának szentelt élő adás is látható volt, amelyben interjút készítettek az amerikai iparmágnással és a SpaceX alapítójával és vezérigazgatójával, Elon Muskkal.\n\nA Youtube-fiók kezeléséért felelős Koreai Köztársaság Kulturális, Sport- és Turisztikai Minisztériumának képviselője elmondta, hogy a tárca munkatársai reggel 6 óra körül értesültek a helyzetről. Azonnal biztonsági intézkedéseket hoztak, és 7:20-ra sikerült helyreállítaniuk a csatorna feletti ellenőrzést– jelentette a helyi média szöuli forrásokra hivatkozva.\n\nAz incidens valószínűleg úgy történhetett, hogy a fiók azonosítóját és jelszavát ellopták. A Google, a Youtube anyavállalata megerősítette, hogy a csatornát feltörték – tette hozzá a Yonhap, ugyanakkor idézte a Google Korea egyik tisztviselőjét, aki azt mondta, hogy az egység vizsgálja a támadást.\n\nNem ez volt az egyetlen csatorna azonban, amelybe belemásztak. A hét elején a koreai Turisztikai Szervezet (KTO) Youtube-fiókját is feltörték. A több mint félmillió feliratkozóval rendelkező csatornát először csütörtökön, majd pénteken vették célba. Ebben az esetben a helyreállításhoz nem volt elég másfél óra, sőt, a fiók még most sem elérhető. A KTO képviselője a hírügynökségnek elmondta, hogy a Google automatikusan blokkolja a fiókhoz való hozzáférést, ha rendellenes tevékenységet észlel.\n\nA közelmúltban egy másik hackertámadás során egy “Belarusz Kiberpartisánok” nevű kormányellenes csoport Alekszandr Lukasenko, fehérorosz elnök útlevelét próbálta NFT-ként eladni. A hacktivista kollektíva kirptót gyűjtött, hogy finanszírozza tevékenységét, amellyel Minszknek a szomszédos Ukrajna orosz megszállásában való részvétele ellen tiltakozik.",
    "NL: kihagyja az olaszok budapesti meccsét a Lazio sztárja": "Nem lép pályára szeptember 26-án a magyarok elleni Nemzetek Ligája-mérkőzésen a Lazio olasz válogatott csatára, Ciro Immobile, aki combizomsérülést szenvedett az angolok elleni találkozó előtt – írta meg a La Gazzetta dello Sport.\n\nCiro Immobile kihagyja az olaszok budapesti mérkőzését (Fotó: AFP)\n\nMarco Verratti után újabb meghatározó játékosa sérült meg Roberto Mancininek. Az olaszok szövetségi kapitánya ugyanis a magyarok elleni mérkőzésen a Lazio támadójára, Ciro Immobilére sem számíthat az A-divízió 3. csoportjának záró találkozóján, amelyen a mieink már döntetlennel is a csoport élén végeznének.\n\nA Lazio csatárának kiválása nagy érvágás lehet Mancininek, hiszen miután az olaszok nem jutottak ki a katari világbajnokságra, a 32 éves Immobile még azon is elgondolkodott, hogy lemondja a válogatottságot, de Mancini beválogatta, ennek köszönhetően újult motivációval léphetett volna pályára a nemzeti csapatban, ráadásul jó formának is örvend, az olasz bajnokságot hét mérkőzésen öt góllal kezdte.\n\nAz olaszok szeptember 26-án, hétfőn 20.45-től a Puskás Arénában a magyar válogatott ellen zárják a Nemzetek Ligája A-ligájának 3. csoportját.\n\nA MAGYAR VÁLOGATOTT KERETE\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ Alkmaar – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (MOL Fehérvár FC), Schäfer András (FC Union Berlin – Németország), Styles Callum (Millwall FC – Anglia) , Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)\n\nNEMZETEK LIGÁJA, CSOPORTKÖR\n\nA-LIGA, 3. CSOPORT\n\nA MAGYAR VÁLOGATOTT PROGRAMJA\n\nJúnius 4.: MAGYARORSZÁG–Anglia 1–0\n\nJúnius 7.: Olaszország–MAGYARORSZÁG 2–1\n\nJúnius 11.: MAGYARORSZÁG–Németország 1–1\n\nJúnius 14.: Anglia–MAGYARORSZÁG 0–4\n\nSzeptember 23.: Németország–MAGYARORSZÁG 0–1\n\nSzeptember 26., 20.45: MAGYARORSZÁG–Olaszország",
    "Kis híján öngyilkosságba hajszoltak egy, korábban szexuális erőszak áldozatául esett dél-koreai katonanőt, mert politizálni kezdett": "",
    "Alienoid - Kritika": "Sosem lehet elég felkészültnek lenni egy idegeninvázióra. Főleg, ha a dél-koreaiak csinálnak belőle filmet.\n\nA dél-koreai filmgyártás színvonaláról már korábban ódákat zengtek a kritikusok és a távol-keleti kultúrák iránt érdeklődők, de az utóbbi egy-két évnek különösen sokat köszönhetünk azért, hogy a szélesebb közönség is megismerhette és belekóstolhatott az ország filmnyelvébe (Élősködők, Squid Game, Minden, mindenhol, mindenkor). Ennek ellenére arról mégsem beszél senki, hogy szeptemberben debütált a mozikban Dél-Korea legdrágább filmje (átváltva kb. 24 millió dollárból készült), az Alienoid, ami bár nem veszi fel a versenyt minőségben az előbb felsoroltakkal, vagy a hollywoodi blockbusterekkel költségvetésben, néhány bekezdésnyi beszámolót mindenképp megérdemel.\n\nHirdetés\n\nAz Alienoid már alapkoncepciójában felkelti az ember figyelmét: egy számunkra ismeretlen földönkívüli civilizáció arra használja fel az emberiséget, hogy a népük börtönre ítéltjeit bennünk tartsák fogva. Minderről a Föld lakossága persze mit sem tud, de nem maradhat örökké titokban, főleg, ha egy fogva tartásért felelős android (Kim Woo-bin) örökbe fogad egy embergyereket (Choi Yu-ri) és ráadásul egy fogoly is megszökik…\n\nAmennyire egyszerűnek tűnhet a szinopszis alapján az Alienoid bizarr története, annál nagyobbat csavart a műfajban már tapasztalt Choi Dong-hoon rendező (Jeon Woo-chi: The Taoist Wizard, Tazza: The High Rollers) rajta. Azontúl, hogy nyomon követjük az események napjainkra gyakorolt hatását és következményeit, melyek valóban az alapkonfliktust hivatottak kibontani, betekintést nyerünk az 1300-as évek végi Dél-Koreába egy harcos (Ryu Jun-yeol) szemszögéből, ahol már akkor jelen volt az idegen megszállás. A történet az elejétől a végéig cikázik az idősíkok között, egy percre sincs megállás, a végére mégis kifullad, mert a szintén eposzokba illő Minden, mindenhol, mindenkor című koreai filmmel ellentétben itt nem olyan izmos a történet, és a mondanivaló mélysége sem élvez különösebb prioritást.\n\nAz Alienoid készítőinek viszont nem állt szándékukban a Danielsekhez hasonlóan filozofálgatni, ezért felesleges számon kérni a koreai filmekben fellelhető gondolatiság hiányát, mert ettől még lehet egy film látványos, eredeti és szórakoztató. Choi Dong-hoon filmje többé-kevésbé meg is felel ezeknek az elvárásoknak, de látszik rajta, hogy a fókusz itt a grandiózusságon volt. Mindent össze akartak kötni mindennel, mindennek hatása volt mindenre, ugyanakkor mégis komolyan vehetetlennek hatott az összkép, ami a film abszurd hangulatteremtéséből és a túlzsúfolt narratívából fakadt. Az Alienoid ugyanis vicces. Nem kicsit, nagyon. Az már a nézőre van bízva, hogy a több sebből vérző alapgondolat, vagy a spontaneitása miatt, mindenesetre mindkét szempontban van valami. Hogy mitől spontán? Például azért, mert ebben a világban teljesen természetes, hogy bizonyos karaktereket Kutyaszarnak és Twin Peaksnek hívnak, előszeretettel parodizálja ki a koreai mitológiát, és emellett egyszerre kápráztatja el a nézőt szemet gyönyörködtető látványvilágával, majd csorbít azon igénytelenebb CGI-munkáival. (Az utóbbi talán nem annyira szándékos.)\n\nEzt láttad már? Rengeteg hír, cikk és kritika vár ezen kívül is a Puliwoodon. Iratkozz fel a hírlevelünkre, mert kiválogatjuk neked azokat, amikről biztosan nem akarsz lemaradni. Kijelentem, hogy az adatkezelési nyilatkozat tartalmát megismertem és azt elfogadom.\n\nFeliratkozom\n\nFurcsa egyvelegre sikeredett az Alienoid, ami egyrészt hangulatában határozottan eltér a megszokott hollywoodi blockbuster-fősodortól, másrészt viszont pont ebből merítve akar úgy univerzumot építeni, hogy egy cliffhangernek köszönhetően a tervek szerint hamarosan érkezik a második rész (valószínűleg már az is elkészült, csak a hossza miatt kettészedték). Várjuk? Fenntartásokkal, de igen!\n\nJöhet még több film, sorozat, könyv, képregény? Katt ide!",
    "Nem meglepő, melyik országban születik a legkevesebb gyerek": "Ahogy arról a BBC Online is írt, ismét Dél-Koreában a legalacsonyabb a termékenységi ráta a világon. Míg tavaly átlagosan 0,84, addig idén már csak 0,81 gyermek jut egy nőre, ami azt jelenti, hogy nem minden termékeny korú nő ad életet gyermeknek. Az egy év alatt tapasztalt csökkenés ugyan csekély, ám figyelembe véve, hogy ez a tendencia immár hat éve folytatódik, és hogy a világ fejlettebb országaiban a termékenységi ráta átlagosan 1,6 körül alakul, Dél-Koreának nem túl jók a kilátásai, már ami a népességszám jövőbeli alakulását illeti.\n\nIsmét Dél-Koreában a legalacsonyabb a termékenységi ráta a világon. A kép illusztráció, forrása: Getty Images\n\nÁtlagos népességfogyás mellett családonként legalább két gyermek születésére „van szükség” ahhoz – ez 2,1-es rátát jelent –, hogy egy ország népessége migráció nélkül is nagyjából azonos szinten maradjon – írja a BBC. Dél-Koreában azért is drámai a változás, mert a nőknek az 1970-es évek elején átlagosan még négy gyermekük volt.\n\nA csökkenő népesség egyébként nemcsak Dél-Koreában, hanem más országokban is hatalmas problémát jelent: az egészségügyi szolgáltatások és a nyugdíjak iránti igény nő, ugyanakkor mivel évről-évre kevesebb fiatal áll munkába, viszonylag rövid idő alatt komoly munkaerőhiány alakul ki, ami negatív hatással van a gazdaságra. Dél-Koreában nagy riadalmat keltett, amikor 2020-ban – először – a halálozás több volt, mint a születés.\n\nNem véletlenül romlik a helyzet\n\nSzakértők szerint a gyermekvállalási kedv érzékelhető hanyatlásában fontos szerepet játszik a gazdasági nyomás és a karrier, de a párok döntését a magasabb megélhetési költségek, az emelkedő lakásárak és a koronavírus-járvány hatásai is befolyásolják. Dél-Koreában ráadásul sok nő magasan képzett, ennek ellenére munkahelyükön nem egyenlőek az azonos képzettségű férfiakkal: a nemek közötti bérszakadék a gazdag országok közül itt a legnagyobb. És mivel a házimunka és a gyermekgondozás nagy része még mindig a nőkre hárul, általában választaniuk kell a családi élet és a karrier között.\n\nAmennyiben folytatódik a jelenlegi tendencia, és Dél-Korea népessége tovább csökken, megtorpanhat a gazdaság növekedése. Nem lesz elég ember az elöregedő lakosság gondozására, és kevesebb fiatalt tudnak majd besorozni a hadseregbe.\n\n\n\nA legfrissebb tartalmainkért kövessen minket a Google Hírekben, Facebookon, Instagramon, Viberen vagy YouTube-on!",
    "Videó: a magyar szurkolók Lipcsét is bevették": "Magyar válogatott nemzetisport.hu\n\nALAPVONAL. Az Aranycsapat mesterhármasa óta semmi. Illetve már háromból kettő. Ha pedig a harmadik sorozat is éppen most szakadna meg, tovább gazdagodna a futball misztériuma. Bár döntetlennel is elsők maradunk, három sportági világhatalom előtt. Hogy ettől mi is mindjárt azzá emelkednénk? Nem. Még nem. És ebben kéretik nem keresni a rációt. Mint Szalai sarkazásában sem.",
    "Az Egyesült Államok erős üzenetet küldött az izolált államnak": "Amerikai és dél-koreai harckocsik és tüzérségi egységek füstgránátokat és éles töltényeket küldtek a levegőbe kevesebb mint 30 kilométerre az észak-koreai megerősített határtól szerdán. A hadgyakorlaton több, mint 1000 dél-koreai és amerikai katona vett részt a háborúra való felkészülés fokozásaként, Észak-Korea elítélte a hadgyakorlatot - írta meg a Reuters.\n\nDél-Korea és az Egyesült Államok újraindította közös hadgyakorlatait. A hadgyakorlatok 2018 óta felfüggesztésre kerültek, először az észak-koreai diplomáciai próbálkozások miatt. Donald Trump akkori amerikai elnök megpróbálta tárgyalásos úton meggyőzni Kim Dzongun észak-koreai vezetőt, hogy mondjon le az atomfegyvereiről. A tárgyalások sikertelensége után a Covid-19 járványból fakadó korlátozások hátráltatták a közös hadgyakorlatok újraindítást. A jelenlegi gyakorlatokat Észak-Korea növekvő nukleáris arzenálja miatti elrettentésnek szánják a döntéshozók.\n\nOroszország és Kína aggodalmát fejezte ki az ügyben, szerintük az ilyen jellegű műveletek növelik a feszültséget a térségben. Észak-Korea háborús előkészületeknek nevezte a határ közelében zajló fegyveres hadgyakorlatot.\n\nA gyakorlatok során amerikai és dél-koreai ágyúk, tankok, géppuskák és aknavetők éleslövészetét végezték, miközben amerikai A-10-es repülőgépek és Apache helikopterek támogatták a szárazföldi alakulatokat.\n\nMindannyian okkal vagyunk itt, mindannyian tudjuk, hogy az ok egy potenciális fenyegetés. De azt is tudjuk, hogy hogyan védekezhetünk ellene, ezt próbáljuk itt demonstrálni\n\n- mondta Brandon Anderson ezredes, a hadosztály parancsnok-helyettese, hozzátéve, hogy a gyakorlatok azt hangsúlyozzák, hogy az amerikai erők nem fogják elhagyni a félszigetet. Az Egyesült Államoknak mintegy 28 500 katonája van Dél-Koreában.\n\nCímlapkép forrása: Annabelle Chih/Getty Images"
}