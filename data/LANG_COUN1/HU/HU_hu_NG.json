{
    "Nigéria, a jobb sorsra érdemes ország": "Miért nem tölti be méltó helyét a hatalmas nyugat-afrikai ország, Nigéria, amely tele van a legkülönfélébb ásványi kincsekkel, és minden adottsággal rendelkezik ahhoz, hogy gazdasági teljesítményével vezesse a fekete földrészt? Ennek számos oka van. Az etnikai, vallási széttagoltság párosul a terrorizmussal és banditizmussal. Nigériában nincs közbiztonság, súlyos bűncselekmények maradnak megtorlatlanul. Ráadásul a silány kormányzást nyújtó kabinet Afrikában is az egyik legkorruptabb.\n\nPósa Tibor írása a Makronómon.\n\nA demográfiai előrejelzések szerint pár évtized múlva a nigériai lakosság száma meghaladja az Egyesült Államokét. Az ENSZ elemzése szerint 2050-re a nyugat-afrikai ország a mostani 206 millió főről megduplázza lakosságát, amely meghaladja majd a 400 milliót. Az Egyesült Államokban ekkor körülbelül 380 millióan fognak élni. A termékenység az afrikai országban is csökkenni fog, de 2100-ra a nigériai lakosság száma így is 700 millió körül fog mozogni, míg az Egyesült Államoké alig haladja majd meg a 430 milliót – állapította meg a tanulmány. A két ázsiai óriás, India és Kína áll majd a legnépesebb országok rangsora élén – India kétmilliárdos számmal –, de melléjük felkapaszkodik a dobogóra Nigéria is. Minek köszönhető ez? 1950-ben a nigériaiak még csak 38 millióan voltak, messze lemaradva az etiópiaiak 115 milliós számától.\n\nBemelegítés\n\nA függetlenség elnyerése utáni évtizedekben egész Afrikában javult a közgyógyellátás, amelynek következtében a csecsemőhalálozás a korábbi hihetetlenül nagy számokról – 1000 újszülöttből 200, azaz minden ötödik halva jött világra vagy hamarosan elhalálozott – elkezdett javulni. Ma 1000 újszülöttnél csak 50 esetben következik be ilyen tragédia.\n\nAz egy nőre jutó termékenységi adatok hétről ötre csökkentek, ami az egész Száhel-övezetre jellemző.\n\nFőleg a városi és gazdagabb nőkre hatott a szexuális felvilágosítás, nekik már csak három-négy gyermekük születik. Ám a szegényebb rétegekben változatlan a sok gyermek. Belőlük nagy számban lesznek olyanok, akik húszas éveikben elhagyják hazájukat, illegális migránsként érkeznek Európába. Amit eddig láttunk, az csupán a bemelegítés, a bevándorlási korszak kezdete, az igazi mérkőzés csak jó tíz év múlva kezdődik el.\n\nNigéria hatalmas ország, vagy tíz Magyarország elférne a területén. Ennek a térségnek a földje dúskál az ásványi kincsekben. Legfontosabb a kőolaj, amelyből Afrikában itt van legtöbb. Ez a legfőbb exporttermék, a kivitel 90 százaléka az olajból származik.\n\nAz ország költségvetése az olaj világpiaci árától függ: amikor az eladási árfolyam magas, akkor jó az év, amikor alacsony, akkor rossz év vár a költségvetésre.\n\nNigéria nemzeti összterméke évente 1-2 százalékkal nő, számszerűleg úgy 430 milliárd dollár körül mozog, ezzel az élen áll az afrikai országok között. Az utóbbi években a koronavírus-járvány hatására valamit csökkent Nigéria GDP-je.\n\nDrogközpont\n\nAz ország kivitele harminc százalékban Indiába irányul. A behozatalban viszont Kína vezet, a húsz százalékot is meghaladja a kínai import, amely főleg gépekből, vegyszerekből és közlekedési eszközökből áll.\n\nVan egy termék, amelyben Nigéria tranzitországként jelentős szerepet visz, ez pedig a kábítószer.\n\nAz olasz maffiák a lebukások elkerülése végett nem közvetlenül szállítják az árut Európába, hanem nyugat-afrikai megállóval, amelyből a nigériai szervezett bűnözés is szép hasznot hasít ki magának. Dél-Amerikából hajókon jön a kokain, amely Európába és Dél-Afrikába indul tovább. Az ázsiai országból érkező heroint meg európai és amerikai kikötőkbe kell továbbítani. Ezért a munkáért milliárdok landolnak a nigériai bűnözők zsebében.\n\nAz állam már rég külföldi koncesszióba adta az olaj- és gázmezőket. Jelen van szinte a világ összes jelentős kitermelője: az Exxon Mobil, a Chevron, a Shell, a BP, az ENI, a Total, de a nagy kínai cégek – a PetroChina és Sinopec – is kihasítottak maguknak egy szép szeletet a nigériai tortából. Most az Európai Unió udvarolja körbe a nigériai kormányt, hogy szorult helyzetében neki is biztosítsanak némi cseppfolyós gázt. Borítsunk fátylat a nigériai olajipart Európából érő korábbi bírálatokra, hogy a Föld egyik legnagyobb szennyezője, a legfőbb, hogy most megállapodjanak a nigériai tisztségviselőkkel. Az ércbányászat az ország hegyvidéki fennsíkján történik, errefelé rengeteg földfém van, főleg vanádiumot, titánt, ónt, kolumbitot hoznak fel a mélyből. A Földön nagy mennyiségben kolumbit szinte csak itt fordul elő. Erre az ércre különösen fáj az Egyesült Államok foga, az űrkutatásban használják fel.\n\nManióka\n\nA mezőgazdasággal sokan foglalkoznak. Az évekkel ezelőtti számadat, amely a lakosság 70 százalékát jelölte meg földművesként, mára 40 százalék körülire apadt. Számosan, főleg a hanuszák közül a muzulmánok, még mindig nomád pásztoréletmódot folytatnak. A többi népcsoport főként növénytermesztéssel foglalkozik, különösen az ország középső, illetve déli részei állnak mezőgazdasági művelés alatt. Gépeket alig látni, a technológiai szint rendkívül alacsony.\n\nAz exportnak csak öt százaléka származik a mezőgazdaságból, az élelmiszertermékek viszont jelentős súllyal vannak jelen a behozatali kosárban.\n\nManiókatermelésben viszont világelsők, de kukorica, köles, cirok, földimogyoró, kakaó és déligyümölcsök terén is jól állnak. A mezőgazdasági termelésben az északi és déli területek között jelentősek a különbségek. Északon főleg az égi áldásra várnak, hogy jó legyen a termés, az állatok meg dús mezőn legeljenek. Délen viszont már megjelentek a mezőgazdasági és élelmiszer-ipari nagyüzemek, a tejgazdaságok, a baromfitelepek, vágóhidak. De ezek kellenek is, ha Lagost, a húszmilliós fővárost akarják élelmezni.\n\nÁm ha Nigériáról hallunk, akkor nem ezeket az eredményeket taglaljuk, hanem borzalmasabbnál borzalmasabb merényletekről, robbantásokról, emberrablásokról szólnak a hírek. Mi ennek az oka? Az etnikai és vallási megosztottság. Amikor még a nagyhatalmak vonalzóval húzták a határokat, akkor senki sem törődött azzal, hogy a papírok mögött emberek élnek. Ez különösen igaz Nigériára. Három nagy – a hanuszák, a jorubák és az igbók – és 250 kisebb etnikum él a szövetségi köztársaságban. Ezek esetében nem nehéz feldobni egy olyan témát, ami egyeseket azonnal arra buzdít, hogy fegyverrel harcoljanak a függetlenségükért.\n\nA vallási kérdésekben legalább háromfelé oszlik az ország: az északi részen nagy többségben az iszlám az úr, délen a keresztény vallás hódít, míg közte vannak a természethívők.\n\nNigéria az a terület, ahol az északról terjeszkedő muzulmán vallás a déli kereszténységgel találkozik. Az iszlám hódító vallás, nem kell nagy képzelőerő ahhoz, hogy mi történik azokkal a népcsoportokkal, akik az útjába kerülnek. A keresztények védekeznek, amennyire tudnak.\n\nVaskéz\n\nA Boko Haram terrorszervezet kiváló példa erre. A muzulmán szektából 13 éve vált terrorszervezetté. Céljuk a nyugati oktatás akadályozása, mindennek az elutasítása, amely a volt gyarmatosítóktól érkezik, és a fekete muzulmánok védelme. Gyilkosainak fegyvereitől az elmúlt években 40 ezren vesztették életüket, és legalább százezren súlyosan megsebesültek. Legjobb napjaiban sem tömörített a terrorszervezet tízezer harcosnál többet, mára osztódással szaporodott, vagy három szervezet működik a helyén, együttes létszámuk nem haladja meg az ötezer főt. És ezekkel a néhány száz fős, egész területeket terrorizáló csapatokkal nem bír el a nigériai hadsereg. Pedig szinte mindenki segít nekik. Az amerikaiak a hírszerzést felügyelik, a nyugat-európaiak - a franciákkal élen - a katonák kiképzéséért felelősek. Mostanában – ha megsemmisíteni nem is tudták a szervezetet – a terroristák zöme a szomszédos országokba menekült, de még onnan is végrehajtanak olyan elrettentő merényleteket, mint idén pünkösdkor a protestáns hívek halomra lövése a nigériai Owó templomában. Tizenhárom év kevés volt arra, hogy a hatóságok kivágják ezt a rákos fekélyt, amely az ország társadalmát gyötri. Ha nem is akarják, akkor nem is megy. Közben a terrortámadások elől kétmillióan elmenekültek a lakóhelyükről, és táborokban húzzák meg magukat.\n\nAz országban nincs belbiztonság.\n\nA lakosság 70 százaléka a szegénységi küszöb alatt él, a különböző bűnszervezetek belőlük lelnek utánpótlásra. Az ország nyugati felén, akik nem jutottak munkához a nagy külföldi olajcégeknél, beállnak banditának. Errefelé a tengeri kalózkodás dívik, de a gazdag személyek váltságdíjért való elrablása is jó pénzt hoz a konyhára. Egy kis politikai szósszal leöntik a bűnszervezeteket, és máris a függetlenségért harcoló gerillacsoportokká válnak. A kábítószer-csempészésben pedig egyre többen vesznek részt, ez nem is csoda egy olyan országban, ahol a legfelső hatalomról is az járja, hogy velejéig korrupt.\n\nJövő februárban lesznek az elnökválasztások, amelyen megválasztják Mohammudu Buhari volt tábornok utódját. Négy éve a nigériaiaknak azért esett a választása Buharira, mert azt ígérte, hogy vaskézzel vezeti majd az országot, hatvan nap alatt felszámolja a Boko Haramot, és közbiztonságot teremt. Ebből csupán a vaskéz valósult meg. De ki jön majd utána? Lehet, hogy jó ideig senki. Ugyanis a hatalom azon gondolkozik, hogy elhalasztja a elnökválasztást. De miért is? Mert az országban katasztrofális a közbiztonság, és ilyen körülmények között nem lehet választást rendezni. Így az elnök addig marad a helyén, amíg javulás nem következik be. Ügyes.\n\n(Fotó: Pixabay)",
    "Felsült a Tesla, Nigéria Ausztráliában házal a lítiummal": "Átrendeződnek az energiafüggetlenség fogalmai és a nemzetközi tárgyalási pozíciók az olaj utáni korszakban, kiválóan példázza ezt a Tesla esete a nigériai lítiumbányákkal.\n\nFotó: Getty Images\n\nA The Africa Report hírportál bennfentes forrásoktól arról értesült, hogy Olamilekan Adegbite nigériai bányászati miniszter Ausztráliába utazott azzal a céllal, hogy olyan lítiumbányászokat találjon, akiknek a vállalásai jobban összeegyeztethetők Nigéria iparpolitikájával.\n\nAlig néhány hét telt el azóta, hogy a tárcavezető visszautasította a Tesla érdeklődését, arra hivatkozva, hogy az amerikai autógyártó akkor juthatna lítiumbányához, ha elektromosakkumulátor-gyárat létesítene Nigériában. A cél egyértelmű: nem egyszerűen nyersanyagot eladni, hanem minél előrébb jutni a hozzáadottérték-láncon.\n\nAhogy az olajkorszakot a zöldenergia kora váltja fel, új nyersanyagtermelők ébrednek tudatára a megjavult tárgyalási pozícióiknak. A lítium és az új technológiákhoz elengedhetetlen akkumulátorgyárak frontján pedig gyorsan peregnek az események, ahogy a nigériaiak térülnek-fordulnak, úgy a Tesla is. Ráadásul rajtuk kívül sok a szereplő, a naprakészek és a jól értesültek a törékeny részvénypiaci hangulatban is szépen kereshetnek a lítiumpapírokon.\n\nA lítium a jövő aranya\n\nA fehér aranyból 1955 és 1980 közt még csak évi 5000 tonnányit bányásztak, ám a népszerűsége a legutóbbi időkben meredeken emelkedik – hiszen a zöldkorszak akkumulátorainak nélkülözhetetlen alapeleme –, és a kereslet várhatóan meredeken a kínálat fölé emelkedik a következő években. Ennek megfelelően szárnyal a lítium ára is. Az e-autó-gyártásban vezető szerepre törekvő autógyáraknak, mint a Tesla is, igazi kincs.\n\nA 2016 és 2020 közötti időszakban a bányászott évi mennyiség 40 ezer tonnáról 86 300-ra szökött fel, és az ipar – különösen a fejlett országoké és az olyan fejlődő óriásoké, mint Kína vagy India – további hatalmas mennyiségekre éhezik. Az S&P Global előrejelzése szerint a lítiumkereslet 2030-ra elérheti a kétmillió tonnát, aminek a kielégítéséhez a kitermelésnek 2200 százalékkal kellene emelkednie a 2020-as szinthez képest.\n\nNigéria nem tartozik a legnagyobb lítiumtermelők közé, 2020-ban a világon kitermelt mennyiség 86 százalékán Ausztrália, Chile és Kína osztozott. De a hatalmas kereslet nyomán kutatják az új lelőhelyeket, és egy sor dél-amerikai, valamint afrikai ország szeretné kivenni a részét a zsíros üzletből.\n\nA lítium bányászatához kutatás, szakértelem és jelentős beruházások szükségesek. Erre az üzletre több amerikai, kanadai és ausztrál vállalat is ráállt, amelyeknek a részvényeivel és ETF-jeivel jó néhány tőzsdén kereskednek. Ami az államok és a geopolitikai tömbök helyzetét illeti ezen a piacon, az olajtól való függést a lítiumfüggés válthatja fel, ami a világ új területeire terjesztheti ki a gazdasági-politikai versenyfutást, és beláthatatlan következményekkel járhat, ha a jelen pillanatban az olajat és a gázt körülvevő politikai feszültségek középpontjába kerül. De ez a jövő kockázata, jelen pillanatban aki teheti, a saját területén, illetve befolyási övezetén belül keres lítiumtartalékokat, valamint ösztönzi a kutatás-termelést.\n\nFotó: dpa Picture-Alliance via AFP\n\nA Tesla-sztori\n\nAmi a Teslát illeti, ha Nigéria – vagy más szereplő – akkuüzem létesítéséhez köti a közvetlen hozzáférést a lítiumhoz, az számukra a jelen körülmények közt akkor is bevágja az ajtót, ha hajlanának erre.\n\nSzerdán írta meg a Wall Street Journal, hogy a Tesla – nem elég Berlinnek az ipart sújtó energiaválság – félreteszi németországi akkumulátor-gyártási terveit. Az akkugyártást a friss amerikai inflációcsökkentő törvény adókedvezményei miatt vinnék haza.\n\nA WSJ értesülései szerint a vállalatóriás saját lítiumfinomító létrehozását fontolgatja Texasban, vagy Louisianában.\n\nGreen-lighting lithium exportation from #Nigeria has the risk of repeating the environmental disasters of oil spills in the Niger Delta. Have lessons been learned? Report by @Lawatem.https://t.co/81F6skTLgM — The Africa Report (@TheAfricaReport) September 14, 2022\n\nA Nigéria-sztori\n\nA fejlődő országok, mint Nigéria példája mutatja, nemcsak abban lépnének előre, hogy a nyersanyagkészleteikből származó haszon nagyobb részét tegyék zsebre, hanem a nyugati országokban kifejlesztett „zöldérvelést” is egyre inkább kisajátítják és a maguk javára fordítják.\n\nAz energiazöldítést célzó e-akkugyártás egyik abszurd vonása, hogy a hozzá szükséges lítium kitermelése mérgező lehet a környezetre. A kitermeléshez használt tavak, amelyekből a lítiumot vonják ki, megcsappantják a környék vízellátását, sőt meg is mérgezhetik a vízbázist.\n\nNigeria rejects Tesla bid to mine lithium via /r/Africa https://t.co/YuNvbnsquh — Afropop (@sonnialigao) September 14, 2022\n\nAyodeji Adeyemi, a bányászati miniszter médiatanácsadója a hírportálnak elmondta, tanultak az olajkitermelés fiaskóiból, amelyek hatalmas és hosszan fennmaradó károkat okoztak a Niger-deltában, és\n\nszigorúan szabályozzák a lítiumbányászatot.\n\nA tárcavezető ausztráliai látogatása ugyanakkor mutatja, hogy nem mondanának le a jövedelmi forrásról. Lítiumlelőhelyeket Nigéria több pontján fedeztek már fel, északon Kogi, Nasarawa, Kwara és Plateau, délen Oyo, Ekiti és Cross River államban.\n\nKülföldről érkezni és lítiumot bányászni már nem lehet, erősítette meg.\n\nAmi a lítiumot illeti, ez nem feltétlenül azt jelenti, hogy a befektetőknek akkumulátorokat kell gyártaniuk itt, mielőtt bányászhatnának, de az érc valamiféle ipari feldolgozása elvárt\n\n– mondta.\n\nA bányabűnözés\n\nA környezetszennyezésen kívül a bányászat még egy nem kívánatos következménnyel is jár Afrikában, ha a hatóságok nem figyelnek. A nigériai Zamfarát például a banditák és emberrablók fővárosává tette. Ugyanitt korábban, 2010-ben a bányászat következményeképp 500 gyermeket ölt meg az ólommérgezés.\n\nA lítiumot nem feltétlenül hatalmas létesítményekben bányásszák, megy az kicsiben is, mint a lenti videó mutatja.\n\nA Global Witness végezte vizsgálat tárta fel – írta még áprilisban az afrikai hírportál –, hogy egyes cégek, mint az Apple, a Tesla és az Intel, olyan bányákból származó nyersanyagokat szereztek be, amelyeket milíciák birtokolnak és gyermekmunkát alkalmaznak.\n\nA lagosi Nairametrics jelentése szerint – aminek a valóságtartalmát nem állt módunkban ellenőrizni – kínaiak is bányásznak lítiumot Nigériában, méghozzá illegálisan.",
    "Beszakadt a nigériai olajexport, a többit ellopták": "Nigéria olajkitermelése átlagosan napi 1,18 millió hordóra csökkent augusztusban, ami 1997 óta a legalacsonyabb érték az OPEC szerint. Ez a mennyiség korábban sosem esett napi 1,4 millió alá, még akkor sem, amikor a Niger folyó deltájában 2009–10-ben, majd 2016-ban terroristatámadások zajlottak.\n\nFotó: AFP\n\nEnnek oka az ipari méretűvé vált lopás, amely az ország elnöke szerint már a költségvetést is súlyosan érinti. A visszaesés mértékét jelzi, hogy a régóta\n\nlegnagyobb afrikai olajexportőr Nigériát júliusban megelőzte Angola.\n\nA legnagyobb kitermelést az idén Nigéria januárban érte el napi 1,68 millió hordóval, miközben az országnak napi 2 milliós az exportkapacitása.\n\nAugusztusban az állami olajvállalat szerint nagyjából napi 700 ezer hordó hiányzott, vagyis ennyi kerülhetett a tolvajok kezébe. Egyes cégek arról számoltak be, hogy az általuk a csővezetékbe táplált olaj mintegy 80 százaléka eltűnik. Van olyan vállalat, amely emiatt átmenetileg be is szüntette a kitermelést. A tolvajok azonban olyan szervezettek és szemtelenek, hogy ilyen esetben felhívják az olajipari dolgozó szakszervezetét és fenyegetni kezdik őket.\n\nA szakszervezetek csütörtökön országszerte tiltakozó gyűléseket szerveztek, és általános sztrájkkal fenyegetnek arra az esetre, ha a kormány nem lép fel a tolvajokkal szemben.",
    "Több ezer szamárpéniszt foglaltak le Nigéria legnagyobb repterén": "Nigériai tisztviselők tetemes mennyiségű szamárpéniszt foglaltak le a főváros, Lagos nemzetközi repülőterén a múlt hétvégén. A Washington Post szerint a hímtagokat Hongkongba akarták exportálni, majd a feketepiacon értékesíteni.\n\nA szállítók előzetesen azt jelezték, hogy a zsákokban bikapéniszek vannak, de a helyszíni vizsgálat során hamar kiderült, hogy a nemi szervek szamaraktól származnak. Összesen 16 zsákot foglaltak le, mindegyik tele volt.\n\nNem mindennapos, hogy a Nigériában exportra szánt szamárpéniszeket foglaljanak le, ugyanakkor az is igaz, hogy a szamárbőrrel nagyon gyakran kereskednek az országban, a feketepiacra pedig ez hatványozottan igaz. Júliusban például 116 ezer dollár értékű szamárbőrt foglaltak le a hatóságok, amit a szomszédos Nigerből csempésztek be az országba. A szamárbőr kellendősége miatt az utóbbi időben drasztikusan lecsökkent az állományszám az országban, ami ellen már kormányzati szinten igyekeznek tenni, 2021-ben például szenátorok megpróbálták elérni, hogy betiltsák a szamarak leölését és a bőrük exportálását.\n\nA szamárbőrre messze Kínában van a legnagyobb kereslet, Nigériából is odaviszik a legtöbbet, hogy aztán leginkább a tradicionális orvoslásban használják azt fel.",
    "Iskolás kosárlabda-világbajnokság: Nigéria Humble Hungary, Törökország": "Által Victor Canayo\n\nNigéria képviselői a 2022-es iskolai kosárlabda-világbajnokságon – a Bishop Dimiari Gimnázium és a St. Jude’s Girls Secondary School, Amarata, Bayelsa állam, Dél-Dél-Nigéria, legyőzték Magyarországot és Törökországot a folyamatban lévő tornán.\n\nElsőként a Bishop Timiary Gimnázium fiúcsapata lépett pályára, de nem kezdték jól a tapasztalt magyar csapattal.\n\nA magyar csapat az első és a második negyedtől vezetve 15 ponttal vezetett a harmadik negyedre. De a harmadik negyed volt a fordulópont, amikor a nigériai csapat hét pontra csökkentette előnyét a harmadik negyed végén.\n\nAz utolsó negyedben a nigériai fiúk a legjobbak voltak, amikor az elejétől fogva felülmúlták ellenfelüket, és az utolsó negyedben 15 ponttal nyertek, így 59-52-re zárták a meccset.\n\nDixon Bumham volt a meccs embere, miután 14 gólt szerzett egy gólpasszal, John Wilberforce is kétszámjegyű volt 14-gyel, míg Favre Gaby 11-et szerzett.\n\nA nőknél a St. Jude’s Girls’ High School csapata Hembam Wandoo vezetésével a török ​​óriások ellen mutatta meg klasszisát.\n\nA nigériai nőket nem ijesztette meg török ​​nőik erőnléte, hiszen az első negyedtől a negyedik negyedig ők diktálták a játék tempóját.\n\nAnnak ellenére, hogy a negyed nagy részében vezettek, a török ​​nők erősek voltak a harmadik negyedben, de a visszatérésüket a nigériai nők felborították, így 48-37-re zárták a döntetlent.\n\nEz az első alkalom, hogy Nigéria részt vesz a bajnokságban a 19 ország, köztük Brazília, Bulgária, Chile, Franciaország, Görögország, Magyarország, India, Írország, Nepál, Észak-Macedónia és Szerbia Líbiával küzdő két afrikai csapata egyikeként. , Szlovénia, Kínai Tajpej és Törökország.\n\nA nigériai csapatok a Nemzetközi Iskolasport Szövetség (ISF) által szervezett, a Szerbiai Iskolasport Szövetség által szervezett fiú- és lányversenyen indulnak.",
    "Ifjúsági közösségi szolgálata alatt gyilkoltak meg egy keresztény fiatalt Nigériában": "A huszonnyolc éves Samaila Sabo Awudu ifjúsági szolgálatot végzett Nigéria Yola nevű városában, amikor augusztus 26-án meggyilkolták.\n\nA Nemzeti fjúsági Szolgálati Testület (National Youth Service Corps) egy nigériai kormányzati program, melynek célja a fiatalok bevonása az ország fejlesztésébe. A programban résztvevők, miután lediplomáztak, egy évet dolgoznak a testület szolgálatában.\n\nSamaila a Taraba Állami Egyetemen szerzett diplomát a biokémia területén. A program keretében az Elkanemi Iszlám Teológiai Főiskolába helyezték. A fiatal férfit itt gyilkolták meg, miközben szolgálatát teljesítette.\n\nhirdetés\n\nAz International Christian Concern információi szerint augusztus 26-án, hajnali fél kettőkor öt férfi támadta meg a lakóparkot, ahol a program résztvevőit szállásolták el. Betörtek a keresztény férfi szobájába, és matchetákkal rátámadtak, miközben aludt. Ez idő alatt az épület többi lakóját bezárták, hogy ne tudjanak közbeavatkozni.\n\nA fiatal férfi temetésén testvére a következőket mondta a történtekről:\n\n„Néhány kollégája, a program résztvevői azt mondták nekünk, hogy egy ötfős fegyveres muszlim csoport támadta meg őt. Betörtek a Nemzeti Ifjúsági Szolgálati Testület yolai szállására, ahol lakott, és machetákkal neki estek. Ezután a Yolai Szövetségi Egészségügyi Központba vitték, ahol később meghalt”.\n\nA család szerint a fiút a hite miatt támadták meg. A Samaila-t eltemető lelkész szerint a fiú példamutató, vallásos életet élt.\n\nCímlapkép forrása: International Christian Concern",
    "Szamárpénisz-csempészeket fogtak Nigériában": "Egy 7000 szamárpéniszt tartalmazó szállítmányt foglaltak le a lagoszi repülőtéren, miután a gyanús szag felkeltette az ellenőrző szervek figyelmét. A szállítmányt Hongkongba akartak csempészni - írja az occrp.org .\n\nA hagyományos kínai orvoslásban népszerű szamárrészek iránti növekvő kereslet világszerte veszélyezteti a szamárpopulációkat.\n\nA hasonló lefoglalások kivételesen ritkák. Ez az első alkalom, hogy ilyen típusú tételeket foglalunk le Nigériában\n\n- mondta Sambo Dangaladima nigériai vámellenőr.\n\nA jellegzetes méretéről ismert szamárpéniszt Kínában állítólag afrodiziákumként fogyasztják.\n\nA szállítmányt bika nemi szervként jelentették be, de a tisztviselőket - az ellenőr szerint - zavarba ejtette az erős szag, és folytatták a rakomány további vizsgálatát.\n\nMás szamárrészek, nevezetesen a bőr szintén népszerűek a hagyományos kínai gyógymódban, amely állítólag lassítja az öregedési folyamatokat.\n\nA becslések szerint évente mintegy 4,8 millió szamár leöléséért felelős a szamárrészek iránti növekvő kereslet, amely világszerte veszélyezteti a faj populációit.\n\nAfrika, ahol a szamarakat gyakran használják a mezőgazdaságban és a szállításban, különösen súlyos csapást szenvedett el.\n\nNigériában 2019-ben betiltották a szamárvágást és -exportot, hogy megvédjék a rohamosan csökkenő szamárpopulációt, de az intézkedés nem tűnik különösebben hatékonynak.\n\nIdén júliusban például Nigéria lefoglalt egy 2820 szamárbőrből álló szállítmányt, alig egy hónappal azután, hogy 3712 szamárbőrt foglaltak le.\n\nEközben a szamárkereskedők kritizálták a tilalmat, mivel az nem hatékony és káros a gazdaságra nézve.",
    "Nigériában kitiltják a külföldi szereplőket a reklámokból": "A nigériai reklámhatóság (Advertising Regulatory Council of Nigeria)azt a döntést hozta, hogy minden helyi piacra készülő reklámfilmben és marketingkommunikációs anyagban csak nigériai szereplők és hangok tűnhetnek fel. Az intézkedéssel a hatóság arra a jelenségre reagál, hogy az országban a reklámokban sokszor külföldi, Nigéira lakosságát aligha reprezentáló fehér modellek szerepelnek, illetve szintén gyakori a helyi akcentus helyett a brit akcentust használó narráció is. A hatóság elnöke, Steve Babaeko szerint 10-20 évvel ezelőtt a nigériai reklámok legalább felében britek szerepeltek.\n\nKülföldiek szerepeltetése reklámokban eddig is büntetéssel járt az országban, de ezzel a döntéssel még határozottabban foglal állást a helyi reklámhatóság.\n\nA nigériai kormány ettől a döntéstől a lokális piac erősítését, a helyi modellek előtérbe helyezését várja. A Times szerint ezzel Nigéria az első olyan ország, amely kitiltja a fehér szereplőket a reklámokból.\n\nAz új szelekre reagálva az AMV BBDO már tavaly novemberben olyan Guniess-reklámfilmmel jelentkezett az országban, amelyet helyi rendező készített helyi szereplőkkel.\n\nBabaeko szerint a törvény csak az országban érezhető változásokat követi le, mivel az utóbbi években felerősödött a helyi tehetségek előretörése a reklámszakmában.",
    "Dopping miatt négy évre eltilthatják a nigériai női sprintert": "Négy évre szóló eltiltással néz szembe Nzubechi Grace Nwokocha nigériai futó, aki országa 4x100 méteres női váltócsapatának tagjaként aranyérmes lett az idei brit Nemzetközösségi Játékokon, Birminghamben.\n\nVersenyzési jogának egyelőre ideiglenes felfüggesztését az atlétika tisztasága felett őrködő független testület (AIU) jelentette be, azt is közölve, hogy a 21 éves sprinter doppingtesztje két tiltott szerre, osztarinra és ligandrolra lett pozitív.\n\nElőbbi anabolikus szteroid, amelynek használata semmilyen formában nem engedélyezett például az Egyesült Államokban, ahol Nwokocha egyetemi tanulmányai során edzett – írta beszámolójában az insidethegames.biz –, míg a ligandrol az izomnövekedés fokozására, az energia növelésére, ily módon a sportteljesítmény javítására szolgál.\n\nHa a vágtázót vétkesnek mondják ki, s Nigéria stafétáját utólag kizárják, a július végi, augusztus eleji játékokon mögötte végzettek közül az első helyre Anglia, a másodikra Jamaica, a harmadikra pedig Ausztrália váltója lép előre. Nwokocha Birminghamben egyéniben ötödik lett a 100 méter döntőjében.\n\nA kiemelt kép: Rosemary Chukwuma, Favour Olfi, Nzubechi Grace Nwokocha és Joy Chinenye Udo-Gabriel ünnepel, miután harmadik lett a női 4×100 méteres váltó második futamában a 2022-es oregoni atlétikai világbajnokságon az amerikai Oregonban, a Hayward Field-en, Eugene-ben, 2022. július 22-én. (Fotó: EPA/Erik S. Lesser)",
    "Nigériai lehetőségek után kutat a Binance tőzsde – Kriptoworld.hu": "A nigériai kormány megbeszélést tartott a Binance kriptotőzsdével, hogy potenciálisan létrehozzanak egy különleges gazdasági övezetet, amelynek célja a blokklánccal kapcsolatos vállalkozások támogatása.\n\nA Nigériai Exportfeldolgozási Zónák Hatóságának (NEPZA) szeptember 2-i bejegyzése szerint a hatóság előzetes tárgyalásokat folytatott a Binance-szel és a Talent City technológiai infrastruktúrával foglalkozó céggel a javasolt digitális városról, amelyet „virtuális szabad zónának” neveznének.\n\nPróbáld ki a CoinCharliet, Magyarország legújabb kriptováltóját!\n\nA NEPZA ügyvezető igazgatója, Adesoji Adesugba szerint a javasolt zóna az első lesz Nyugat-Afrikában, és a dubaji speciális gazdasági zónákhoz hasonlóan fog működni, amelyek célja, hogy kripto-barát törvényeket, szabályozásokat és adókedvezményeket biztosítsanak a kripto vállalkozások számára.\n\nProfessor Adesoji Adesugba (NEPZA MD/CEO), Sameera Kimatrai (Binance Senior Legal Counsel), Luqman Edu (CEO Talent City), Sikiru Lawal (NEPZA Director). pic.twitter.com/73scHU4hYE — NEPZA (@officialNEPZA) September 2, 2022\n\nNigériában az egyik legmagasabb a kriptopénzek elfogadottsága világszerte, a Triple A szerint több mint 22 millió kriptotulajdonos van az országban.\n\nAdesugba szerint a zóna segítené Nigéria digitális gazdaságának fejlődését és „bővítené a foglalkoztatási lehetőségeket” a nigériai állampolgárok számára.\n\n„Célunk egy virágzó virtuális szabad zóna létrehozása, hogy kihasználjuk a közel billió dolláros virtuális gazdaság előnyeit a blokkláncokban és a digitális gazdaságban.”\n\nA korai szakaszban lévő tervekről pénteken tárgyaltak a Binance ügyvezető igazgatója, Nadeem Ladki, a Talent City vezérigazgatója, Luqman Edu és a NEPZA igazgatója, Sikiru Lawal Dubajban tartott találkozóján.\n\nAdesugba hozzátette, hogy a lépés Nigéria gazdasági fejlesztési elképzeléseinek a része lenne, azzal a vízióval, hogy tovább ösztönzi a kripto bevezetését a nyugat-afrikai régióban.\n\n„Arra törekszünk, hogy új utakat nyissunk, hogy a Hatóság megbízatásával, a tiszteletreméltó miniszter utasításával és Muhammadu Buhari elnök gazdaságfejlesztési menetrendjével összhangban kiszélesítsük a gazdasági lehetőségeket polgáraink számára.”\n\nA nem megfelelő pénzügyi rendszer és az instabil kormányzati politikák, valamint az infláció miatt a kriptopénzek elterjedése Afrikában az elmúlt években folyamatosan nőtt.\n\nA CoinGecko nemrégiben végzett felmérése szerint a nigériai lakosok a leginkább érdeklődők között vannak, a „cryptocurrency” és „buy crypto” kifejezésekre többet kerestek, mint a többi 14 vizsgált ország bármelyikében.\n\nNigéria 2021 októberében elindította az eNaira-t is – az ország első központi banki digitális valutáját (CBDC), amely jelenleg a második fázisban van, és célja a pénzügyi befogadás előmozdítása a banki hozzáféréssel nem rendelkező nigériai polgárok bevonásával.\n\nOlvastad már? Az orosz bank beleegyezne a kriptó legalizálásába a határokon átnyúló fizetésekre\n\nForrás: cointelegraph.com\n\nSZERETNÉD MEGKAPNI LEGFRISSEBB HÍREINKET? IRATKOZZ FEL HÍRLEVELÜNKRE!",
    "Emlékszel a palackból itatott, csontsovány kisfiúra? Így él ma a 8 éves Hope": "2016 év elején bejárta a világsajtót egy fotó. Egy vékony lábakon álló, aprócska, csontsovány kisfiú volt rajta, akit egy szőke, tetovált hölgy itatott vizes palackból.\n\nA legtöbben pusztán az afrikai éhezéssel kötötték össze a szívbemarkoló képet, ám valójában ennél jóval többről, a nigériai életveszélyes babonákról mesélt. És hogy mi történt azóta? Elmondjuk.\n\nHope megmenekült\n\nA képen szereplő ruhátlan, láthatóan elcsigázott és végletekig lesoványodott kisfiú kétéves volt és Nigéria utcáin élt, mivel elüldözték falujából. A szőke hölgyet, aki a palackból itatta őt, Anja Ringgren Lovénnak hívják. Anja felváltva él Dániában és Nigériában, ahol 2012-ben megalapította a DINNødhjelp nevű jótékonysági szervezetet, melynek célja a boszorkánysággal vádolt nigériai gyermekek védelme, megmentése.\n\nHiába tiltják ugyanis ma már törvényileg Nigériában, hogy bárkit boszorkánysággal vádoljanak, sőt van olyan tartománya az országnak, ahol a gyerekek boszorkánynak titulálása tíz év börtönbüntetést von maga után, a gyakorlati tapasztalatok azt mutatják, hogy mindez kevés ahhoz, hogy egy régóta tartó káros, veszélyes és végtelenül szomorú berögződést felszámoljanak.\n\nA boszorkányüldözés okai\n\nKülönösen Nigéria délkeleti részén elterjedt, és a hagyományos hiedelemrendszernek szerves része a boszorkányságtól való félelem. A rossz életkörülmények, a szűnni nem tudó nyomor, a kilátástalanság, a minőségi egészségügyi ellátáshoz való hozzáférés hiánya pedig tovább fokozza a problémát. De ráerősít minderre a nigériai pünkösdi egyház felekezetei, illetve nollywoodi - vagyis nigériai - filmipar is, melyeknek kedvelt témája a boszorkányhit, az ördögűzés.\n\nA boszorkánysággal vádolt kicsik között sok a beteg, fogyatékkal élő, epilepsziás, vagy egyszerűen csak az átlagnál nehezebben kezelhető, engedetlen gyerek, de akár a túl szótlanok, túl okosak is céltáblává válhatnak. Nem ritka, hogy a boszorkánysággal vádolt kicsik szülei meghaltak, és az őket nevelő rokonok vagy a falu ellenük fordul, megbélyegzi őket, hiszen a gyerekek könnyű célpontot jelentenek, akik okolhatók a családokat ért szerencsétlenségekért, ínségért.\n\nNem mellékesen pedig az ördögűzés jó üzlet. Sok önjelölt lelkipásztor él abból, hogy a boszorkánynak titulált gyerekekből valamilyen fájdalmas rituálé során jó pénzért kiűzi a gonoszt. De, ha a családnak nincs pénze, gyakori, hogy akár a pár éves gyerekeket is az utcára teszik. Ez történt Hope-pal is. Így - vagyis Reménynek - nevezte el Anja Ringgren Lovén a képen szereplő, palackból itatott kisfiút, aki a csodával határos módon életben maradt, és mivel a fotó vírusként terjedt az interneten, neki köszönhetően világszerte egyre többen szereztek tudomást a „boszorkánygyerekekről”, illetve a Nigériában uralkodó veszélyes babonákról.\n\nHope már 8 éves\n\nHope ma már 8 éves, egészséges kisfiú, aki jelenleg 87 sorstársával együtt él a DINNødhjelp nevű jótékonysági szervezet által működtetett Land of Hope nevű gyermekvédelmi intézményben. Nemrég Hope és Anja visszalátogattak a kisfiú egykori falujába. Részben azért tartotta fontosnak ezt a látogatást Anja, hogy Hope láthassa a családját. Sikerült találkoznia anyai nagybátyjával, illetve apjával - ők 2016-ban egy másik államban dolgoztak, így nem voltak jelen azokban az időkben, amikor a babonától tartó falusi közösség elüldözte a kétéves kisfiút. A lenti képen a ma már 8 éves Hope piros ingben látható apjával.\n\nHope nem fog már a családjával élni, de mint Anja mondja, joga van a személyazonosságához, ismernie kell a gyökereit, tudnia kell, honnan származik, hiszen ez segít formálni a személyiségét. Az identitás pedig alapvető emberi jog. Másrészt azért is volt fontos visszatérnie, hogy az ott lakók tanúi legyenek Hope elképesztő átalakulásának és ezzel segítsék csökkenteni a bennük élő káros, lelketlen babonákat.\n\nAfrikai gyermekházasságok\n\nMa a világon az UNICEF adatai szerint körülbelül 650 millió olyan lány és nő él, akit gyermekként, azaz 18 éves kora alatt adtak férjhez. Ez nagyjából a nők 21%-át teszi ki, a szám pedig egyre csak növekszik:",
    "Putyin háborúja nyomorba taszítja ezt a kontinenst": "Az év elején a Világbank arra figyelmeztetett, hogy „a legszegényebb országok 60 százalékában már súlyos az adósság-helyzet” – főként Afrikában –, és a következő 12 hónapban akár tucatnyi ország fizetésképtelenség is bekövetkezhet.\n\nÉv végére elérhet Szomáliába az éhínség. Fotó: Pixabay Év végére elérhet Szomáliába az éhínség. Fotó: Pixabay\n\nMoszkva ukrajnai inváziója óta Afrikában az élelmiszerek, az üzemanyagok és a műtrágyák árának ugrásszerű emelkedése, egyben a devizatartalékok kimerülése tapasztalható. Afrika 54 országa közül 23-ban Oroszországtól és Ukrajnától függ az egyik alapélelmiszerük importjának több mint fele. Egyes országok ráadásul még jobban rájuk vannak utalva: Szudán, Egyiptom, Tanzánia, Eritrea és Benin búzájának 80 százalékát, Algéria, Szudán és Tunézia pedig a napraforgóolaj több mint 95 százalékát Oroszországból és Ukrajnából importálja.\n\nAz infláció átka\n\nA globális infláció milliókat taszított szegénységbe. A Világbank arra figyelmeztet, hogy a rendkívüli szegénységben élő afrikaiak száma a 2019-es világjárvány előtti 424 millióról idén 463 millióra emelkedik, ami a kontinens 1,2 milliárdos lakosságának több mint egyharmada. Millióknak kell éhezniük, mivel a Világélelmezési Program 24 milliárd dollárra irányuló felhívása – hogy 2022-ben elérjen a 153 millió embert – csak a felét finanszírozza, mivel a nagyhatalmak forrásaikat a háborús erőfeszítésekre fordítják.\n\nKapcsolódó cikk ENSZ: Milliókat sújt a szárazság Afrikában Egy év alatt egymillió ember vált földönfutóvá Szomáliában az országot sújtó aszály miatt.\n\nNigériában, Afrika legnépesebb országában az árak 20,3 százalékkal nőttek, míg fizetőeszköze, a naira 25 százalékkal esett a dollárral szemben az év eleje óta, annak ellenére, hogy május óta 250 bázispontos kamatemelés történt. Etiópiában az árak 32 százalékkal emelkedtek, a birr értéke pedig körülbelül 82-re esett a dollárral szemben a feketepiacon, a június eleji 60-ról. Ghánában az árak 31 százalékkal emelkednek, és a valuta zuhan, holott Accra agresszíven emelte a kamatlábakat az összeomlás megfékezésére.\n\nÁllamcsődök árnya\n\nZambia 2020 végén ment csődbe, Mali pedig 2022 elején. Jelenleg a nagyobb afrikai országok valószínűtlennek tartják, hogy képesek lesznek 21,5 milliárd dollárnyi eurókötvényállományuk visszafizetésére. Ebbe beletartozik Ghána, amely 2022 júniusa és 2027 májusa között több mint 4 milliárd dollárral tartozik a kötvénytulajdonosoknak, Kenya csaknem 3 milliárd dolláros kötvénytörlesztő számlával a következő öt évre, valamint Etiópia egy 2024-ben esedékes 1 milliárd dolláros eurókötvényével a folyamatos konfliktusok közepette, amely az ország több részét érinti. A csaknem 2 milliárd dollárnyi eurókötvény-törlesztéssel adós Nigéria fizetési képessége szintén kétséges.\n\nMivel hiteleik nagy része kereskedelmi hitelezőktől származik - szemben a kormányoktól és a multilaterális pénzintézetektől, például a Világbanktól és a Nemzetközi Valutaalaptól (IMF) -, adósságaik most változó kamatozásúak, ami azt jelenti, hogy díjaik a kamatlábak miatt emelkedni fognak, követve az USA, az Európai Központi Bank és az Egyesült Királyság növekedését. Ez valószínűleg jelentős tőkekiáramlást idéz elő, és az afrikai központi bankokat kamatemelésre kényszeríti, és ezzel recesszióba sodorja gazdaságaikat.\n\nMivel az adósságuk nagy része dollárban van - amelynek értéke meredeken emelkedik -, az adósságszolgálati költségek még magasabbra fognak emelkedni. Ez arra kényszeríti a szubszaharai afrikai nemzeteket, hogy adósságkönnyítést vagy átstrukturálást keressenek, pusztán azért, hogy visszafizessék hitelezőiket, akik nagyrészt európai és amerikaiak.\n\nA Kína-kérdés\n\nAz Egyesült Államok és Kína közötti rivalizálás Afrikában, amely a versengő érdekek kulcsfontosságú harcterévé vált, még inkább megnehezíti az afrikai országok adósságaik átütemezését. Washington a Pekinggel szembeni egyre harciasabb álláspont részeként a kontinens növekvő eladósodottságát a kínai hitelek eredményének próbálja bemutatni, amelyek célja politikai befolyás megszerzése és afrikai eszközök lefoglalása, amikor az államok fizetésképtelenné válnak.\n\nMíg Kína hitelezése a 2000-es évek elejétől gyorsan bővült az erőforrásokban gazdag afrikai államok, különösen az olajtermelők felé, 2015 után a nyersanyagárak és a növekedési ütemek csökkenésével a hitelezés a 2016-os 29,5 milliárd dolláros csúcsról 2019-ben 7,6 milliárd dollárra esett vissza, és esés azóta is folytatódik. Hiteleit elsősorban infrastrukturális projektekre fordították több mint 10 ezer kilométer vasút, mintegy 100 ezer kilométer autópálya, ezer híd és száz kikötő, valamint erőművek, kórházak és iskolák építésére és korszerűsítésére. Kína jelenleg az Afrikának nyújtott hitelek körülbelül egyötödét adja.\n\nJönnek a zavargások\n\nAz adósság- és megélhetési válságok együttes hatásaként Afrika elszegényedett országaiban - ahol 1,2 milliárd lakosának 60 százaléka 25 év alatti, közel egymilliárd pedig 35 év alatti -, a legtöbben a megélhetésért küzdenek. Az elmúlt hónapokban Szudánban, Tunéziában, Dél-Afrikában, Ghánában és Nigériában tömeges tiltakozások és sztrájkok zajlottak le.\n\n(Káncz Csaba szerzői oldala itt érhető el.)",
    "Egynapos megnyitót tartanak Berlin új néprajzi múzeumában – kultúra.hu": "Szombat déltől vasárnap délig tartó fesztivállal nyitják meg Berlin új néprajzi múzeumát, amelyet a császári kastély és a keletnémet parlamenti palota helyén épült Humboldt Forumban rendeztek be a második világháború utáni német történelem legnagyobb szabású kulturális építészeti beruházásaként.\n\n\n\n\n\n\n\nA kiállítási és kulturális központ keleti szárnyában, 17 ezer négyzetméteren kialakított múzeumban a korábbi nyugat-berlini kelet-ázsiai és indiai múzeum egyesítésével létrejött Ázsiai Múzeum kincseiből és az egykori néprajzi múzeum gyűjteményének Európán kívüli térségekből származó részéből állítanak ki válogatást.\n\nA nagyjából húszezer darabból – művészeti alkotásokból és használati tárgyakból, fotókból, filmekből – összeálló tárlat Afrika, Ázsia, Amerika és a csendes-óceáni szigetvilág művészetéről és kultúráiról ad történelmi korszakokon átívelő áttekintést.\n\nAz egykori uralkodói székhely, illetve keletnémet parlament helyén épült Humboldt Forum így a világ távoli vidékeit bemutatva kiegészíti a szomszédságban, a Múzeumsziget negyedben működő öt testvérintézményt, amelyek gyűjtőköre Európa és a Földközi-tenger térsége. Ezzel a német főváros közepén kialakul egy múzeumi negyed, ahol a világ szinte összes népével és az emberiség történelmének csaknem valamennyi korszakával meg lehet ismerkedni.\n\nAzonban a 2020-ban megnyitott Humboldt Forum új kiállítóhelyén nem csupán egy-egy messzi táj kultúráját, művészetét mutatják be, hanem azt is, hogy miként kerültek a kincsek Berlinbe, és milyen viták zajlanak sorsuk alakulásáról. Így például kiállítják a mai Nigéria területén a 19. századi brit gyarmatosításig fennálló Benini Királyságból Európába hurcolt világhírű műremekek, az úgynevezett benini bronzok egy csoportját, és bevezetik a látogatót abba a történetbe is, amelynek következő fejezetében a kincsek egy része hamarosan visszakerül keletkezési helyére, Nigéria délnyugati részére.\n\nAz intézmény így annak az igénynek is igyekszik megfelelni, hogy fórumot biztosítson a kortárs társadalmi kérdések megvitatására, a kultúrák közötti találkozásra és a párbeszéd előmozdítására.\n\nEz mutatkozik meg a 24 órás megnyitó programjában is. Rendeztek a többi között negyven pódiumbeszélgetést, amelyeken Namíbiától Kanadáig és Venezuelától Japánig egy sor országból vettek részt művészek, szakemberek és tudósok, akik közreműködtek a tárlat kialakításában. Éjszaka a zene veszi át a szavak helyét, koncertek és dj-szettek szerepelnek a programon.\n\nA Humboldt Forum helyén legutóbb az NDK parlamentjét, valamint színházat, vendéglőt, házasságkötő- és hangversenytermet magában foglaló Köztársasági Palota (Palast der Republik) állt, amelyet hosszas viták után és sok kelet-németországi lakos bánatára 2008-ra lebontottak. Előtte több mint 550 évig Brandenburg, majd Poroszország, végül a német császárság uralkodójának székhelye, a berlini városi kastély (Berliner Stadtschloss) állt – a magas talajvíz miatt cölöpökön, a Spree folyó szigetének déli részén.\n\nA Humboldt Forum megteremtéséről a szövetségi parlament rendelkezett egy 2002-es döntésével, amely szerint újjá kell építeni a kastélyt, de nem az eredeti állapotot kell helyreállítani, hanem létre kell hozni egy új intézményt. A 200-szor 120 méteres épület három oldala teljes egészében megörökölte a barokk homlokzatot, de az épület belseje csak a szerkezetében és a belső udvarok egy részében idézi fel az uralkodói székhelyet. A törvényhozás azzal a feltétellel járult hozzá a beruházás finanszírozásához, hogy a rekonstruált elemek – a homlokzatok, a belső udvarok és a kupola – költségeit közadakozással gyűjti össze az intézmény vezetése.\n\nAz állampolgári felajánlásokból 2002 óta 105 millió euró gyűlt össze. A szövetségi államháztartásból további mintegy 570 millió eurót (230 milliárd forint) fordítottak a Humboldt Forumra, amely így a második világháború utáni német történelem legnagyobb szabályú kulturális építészeti beruházása.\n\nA 2008-ban kiírt tervpályázatot Franco Stella olasz építész nyerte el. Munkája megosztja a hozzáértőket.\n\nVisszatérő kifogás, hogy elképzelései 2008-ban még korszerűek lehettek, de időközben elavult, közhelyes építészeti megoldásoknak számítanak, ezért a Humbolt Forum belülről leginkább egy átlagos irodaházra, legjobb esetben egy biztosítótársaság előkelőnek szánt székhelyére emlékeztet.\n\nFotó: DPA/dpa Picture-Alliance via AFP/Jörg Carstensen",
    "NB I: Baloteli is Zalaegerszegen folytatja pályafutását": "A Zalaegerszegi TE FC labdarúgócsapata kedden, még a Debreceni VSC elleni, 4–2-re megnyert meccs előtt bejelentette két 18 éves játékos szerződtetését.\n\nPhilip Christopher Baloteli is Zalaegerszegen folytatja pályafutását (Fotó: ztefc.hu)\n\n„A ZTE FC a „jövő klubjaként” igyekszik lehetőséget biztosítani a tehetséges labdarúgóknak a folyamatos fejlődésben és karrierjük építésében. Most két játékos kapott profi szerződést a klubtól. Kámi Belián klubunk utánpótlásában nevelkedett, míg Philip Christopher Baloteli Nigériából érkezett Zalaegerszegre” – írja a ztefc.hu. Mind a ketten 2004-es születésűek, már betöltötték a 18. életévüket, előbbi középpályás, utóbbi támadó.\n\nDragóner Attila sportigazgató kifejtette, Kámi Belián korosztályának egyik kiemelkedő játékosa Zalaegerszegen, az elmúlt két évben már több alkalommal is lehetőséget kapott a második csapatban. Philip Christopher Balotelire pedig egy utánpótlástornán vetett szemet a zalaiak megfigyelői csapata, tavasszal pedig háromhetes próbajátékon vett részt Zalaegerszegen, melyen remekül teljesített. A sportvezető szerint gyors és alázatos labdarúgó, aki hasonló utat járhat be, mint Meshack Ubochioma, aki mára a ZTE meghatározó játékosává vált.",
    "Irániak tüntettek Debrecenben": "Irániak tüntettek Debrecenben\n\nDebrecen - Iránban már több mint egy hete tartanak a tüntetések, amit az váltott ki, hogy erkölcsrendészek agyonvertek egy 23 éves nőt.\n\nAmi sok, az sok, a győzelem a miénk lesz! - ilyen és ehhez hasonló transzparensekkel demonstráltak vasárnap este iráni diákok és az ügyüket támogatók Debrecen főterén.\n\nA résztvevők gyertyákat is gyújtottak Mahsa Amini emlékére. A 22 éves nőt Teheránban vette őrizetbe az erkölcsrendészet szeptember 13-án, mert nem a megfelelő módon viselte a hidzsábot.\n\nA rendőrök brutálisan megverték, miután a nő kómába esett, majd meghalt.\n\nMiután az eset eljutott a nyilvánosságban, Iránban tüntetések törtek ki. Nők nyilvánosan borotválják le a hajukat, égetik el fejkendőiket. A tüntetők többször összecsaptak a rendőrökkel, rendőrőrsöket gyújtottak fel. Az összecsapásoknak már negyvennél is több halálos áldozata van.\n\nMahsa Amini halála óta a világ számos nagyvárosában álltak már ki demonstrálók az iráni nők jogaiért, immár Debrecenben is. A Debreceni Egyetemre Románia és Nigéria után Iránból érkezik a legtöbb külföldi diák, jelenleg közel háromszázötven iráni hallgatója van egy intézménynek.",
    "Rákpáncélok jelenthetik az akkumulátorok jövőjét": "Az akkumulátorok piacát domináló lítiumionos megoldásokkal az az egyik probléma, hogy gyakran nem épp környezetbarát anyagokat tartalmaznak, de a lítium elérhetősége is korlátozott.\n\nFotó: AFP\n\nHogyan működne?\n\nA Marylandi és a Houstoni Egyetem kutatói azonban most találtak egy olyan megoldást, amely enyhítheti ezeket a problémákat. Az általuk javasolt módszer a lítium helyett cinket használna, amelyet a leginkább a különböző rákfélék páncéljában található kitozánnal stabilizálnának.\n\nEz a megoldás a cinkion fejlesztés alatt álló alternatíváinál hatékonyabbnak bizonyult.\n\nNoha a cink ára is emelkedett a sokéves átlaghoz képest, a recessziós félelmek miatt lefelé indult az idén, ellentétben a lítiummal, amellyel kapcsolatban egyre gyakrabban merül fel a hiány lehetősége.\n\nA Matter című tudományos lapban megjelent tanulmány egyik szerzője, Liangbing Hu a Daily Beastnek elmondta, hogy a vizes akkumulátorok lehetőséget biztosíthatnak a megújuló energiák nagy léptékű tárolására. A részletek kidolgozásával ez nagyon ígéretesnek tűnik a kutató szerint.\n\nA cinkalapú akkumulátorok kereskedelmi sikerét egy jól ismert probléma akadályozta eddig: a cinkionok kicsapódnak a vizes oldatokból, és dendrit nevű nyúlványokat képeznek, rövidre zárva a szerkezetet. A jelenség megelőzésére eddig megismert módszerek azonban csökkentik az eszközök teljesítményét. Hu és csapata azt vizsgálta, hogy vajon a rákfélék páncéljában található kitozán képes-e stabilizálni a cinkionos akkumulátorokat.\n\nEgy porózus struktúrát hoztak létre kitozánból és cinkből, amely túlszárnyalta a korábi cinkalapú akkumulátorok teljesítményét, és több száz töltési ciklust követően is csaknem százszázalékos hatásfokkal működött. Később,\n\naz eszköz eltemetését követően azt tapasztalták, hogy mindössze két hónap után a cink és a kitozán elkezdett lebomlani, és öt hónap alatt teljesen be is fejeződött a folyamat.\n\nEzzel szemben a lítiumból – amelynek kitermeléséhez óriási mennyiségű víz és energia szükséges – készült energiatárolókból az újrahasznosítással csupán a felhasznált anyagok 40 százalékát lehet kinyerni, így az elhasznált akkumulátorok gyakran szemétlerakókban végzik.\n\nHu és csapata reméli, hogy az eredményeikre építve olyan akkumulátorok születhetnek, amelyek teljesen lebomlanak, vagy újrahasznosíthatók, így a megújuló források által termelt energia tárolása is fenntarthatóvá válhat.",
    "Bivalyerős a dollár, és a fél világ szenved ettől": "Szeptember 23-án pénteken ütötte át a dollár ára a következő lélektani határt, amikor egy ponton 420 forintnál többet kellett fizetni érte. Tekintve, hogy néhány éve még 250 forint körül volt az árfolyam, a 420-as szint mindenképpen brutálisan magas, csak az elmúlt 12 hónapban 40 százalékkal drágult a forinthoz képest az amerikai valuta.\n\nElintézhetnénk ezt azzal, hogy a forint rettenetesen gyenge, de ez nem fedi a teljes valóságot. Az utóbbi néhány napban ugyanis a világ minden fizetőeszköze gyengült a dollárhoz képest, beleértve a legerősebb valuták közé számító eurót, kínai jüant és japán jent is. Az utóbbi kettő ráadásul annyival gyengült, hogy India után Kína és Japán is közvetlenül beavatkozott a pénzpiacokon, hogy javítson saját fizetőeszköze árfolyamán.\n\nA dollár erősödésének elsősorban két oka van:\n\negyrészt az amerikai gazdaság ugyan nincs jó helyzetben, de már éppen kifelé jön a válságból, miközben a többi nagy gazdaság különböző okokból mind komoly kihívásokkal küzd,\n\nmásrészt az amerikai központi bank feladatait ellátó Fed a héten ismét kamatot emelt, elnöke pedig megerősítette korábbi kijelentését, miszerint egészen addig emelik tovább a kamatot, amíg le nem törik az inflációt.\n\nAz Egyesült Államok gazdasága ugyan 2022 első félévében recesszióba került, azaz egymás utáni két negyedévben csökkent a mérete, de az év hátralévő részében valószínűleg már növekedni fog. A várakozások szerint így az év végére már pozitívba tudnak fordulni. Ezzel párhuzamosan Kínában ismét terjedni kezdett a Covid, ami újabb lezárásokhoz vezethet, lassítva a gazdaságot. Az Európai Unió gazdaságait pedig mind az orosz–ukrán háború következményei, mind az egekbe szálló energiaárak (és elsősorban gázárak) sújtják, és könnyen lehet, hogy csak a következő hónapokban üt majd be a válság.\n\nEzzel együtt most egy olyan helyzet alakult ki, hogy az USA gazdasága éppen csökkent, az EU és Kína gazdasága pedig növekedett az elmúlt időszakban. A befektetők azonban nem ezt nézik, hanem azt, hol mi várható a következő hónapokban és években. Ezt tekintve pedig az USA sokkal jobban áll, mint a többi fejlett gazdaság.\n\nNekik jó a Fed kamatemelése, másnak nem annyira\n\nArról, hogy a különböző országok jegybankjai hogy befolyásolják a gazdaság teljesítményét és az infláció mértékét, több cikkben írtunk már (ebben az infláció kezelésének elméletéről, ebben pedig arról, mi is az a kamatemelés). A lényeg röviden az: ha egy jegybank kamatot emel, azzal rontja az országa gazdasági teljesítményét, viszont cserébe kevesebbet költenek az emberek és a cégek, ami miatt csökken az infláció.\n\nEzt csinálja a Magyar Nemzeti Bank is, csak Magyarország annyira kitett a külkereskedelemnek, hogy elég keveset érnek az erőfeszítéseik. Az Amerikai Egyesült Államok viszont egy relatív zárt gazdaság, ráadásul a legnagyobb a világon, ami miatt náluk tényleg lehet hatni a gazdaságra ezzel a módszerrel. És így tesz az USA jegybanki feladatait ellátó Fed is, szeptember 21-én idén már harmadszor emeltek kamatot, ami most már a fejlett országoknál magasnak számító 3-3,25 százalék lett. Ennek a politikának pedig meg is van az eredménye, az amerikai infláció a júniusi 9,1 százalékról augusztusra 8,3 százalékra csökkent.\n\nA fejlett országok közül viszont nem mindenki tud vagy akar kamatot emelni. Ott van például Japán, amelynek gazdasága kis túlzással negyven éve nem tud növekedni, és a közeljövőben valószínűleg recesszióba fog csúszni. A Bank of Japan vezetői ezt nem akarják tovább rontani, ezért kitartanak a -0,1 százalékos kamatszint mellett.\n\nDe ott van az eurózóna is, amelynek kamatszintjéről a frankfurti székhelyű Európai Központi Bank dönt. Ők szeptemberben ugyan növelték a kamat szintjét, de az még mindig nagyon alacsony (0,75 százalék, 1,25 százalék és 1,5 százalék). Ennek az oka, hogy az eurózónában nem igazán lehet kamatot emelni, mert a déli államok euróban vannak eladósodva, és magasabb kamat mellett jelentősen megnőnének a törlesztőrészleteik. Ez pedig olyan összegeket jelentene, ami több déli államot, de elsősorban Olaszországot is az államcsőd szélére lökne.\n\nÍgy tehát előállt egy olyan helyzet, hogy a befektetők számára biztonságosnak számító fejlett államok közül az Egyesült Államokban jóval magasabbak a betéti kamatok, mint Japánban vagy az euróövezetben. A tízéves kincstárjegyek hozama például az USA-ban most 3,44 százalék körül van, szemben a német 1,75 százalékos és a japán 0,25 százalékos kamattal. Ez azt jelenti, hogy a világ legmegbízhatóbb gazdaságának számító Egyesült Államokban most jóval többet lehet keresni az államkötvényeken, mint a többi fejlett gazdaságban.\n\nAz egész világ szenved tőle\n\nA dollár erősödése mögött tehát egyrészt az áll, hogy az amerikai gazdaság kilátásai jobbak, mint a többi fejlett gazdaságé, másrészt az, hogy ha a befektetők az USA-ban sokkal jobban tudják kamatoztatni a pénzüket, mint más fejlett országokban, ezért nem is hezitálnak odavinni a tőkét. Ez a folyamat pedig az Egyesült Államokon kívül szinte mindenkinek rossz, aminek több oka van:\n\nazok a főleg fejletlen országok, amelyek dollárban vannak eladósodva, mint Nigéria vagy Törökország, most jóval magasabb törlesztőrészleteket fizethetnek,\n\na többieknek pedig egyszerűen csak sokkal drágábbak lesznek az olyan, dollárban árazott termékek, mint a nyersanyagok.\n\nEz utóbbi Magyarországot is érinti, a dollár száguldásával drágább lesz rengeteg olyan dolog, amit a világpiacról importálunk, ez pedig tovább pörgeti majd az inflációt. Ez persze mindenkit érint, a legfejlettebb országokat is, csak az olyan nagy valuták, mint az euró és a japán jen azért kevesebbet veszítettek az értékükből a dollárral szemben, mint a forint.\n\nA dollár erősödésével egyébként lehetne kollektíven, az egész világra kiterjedően kezdeni valamit. Az 1980-as évek elején ugyanis egyszer már elszáguldott a dollár mindenki mástól, és a legnagyobb gazdaságok vezetői megegyeztek, hogy megállítják a folyamatot. Az 1985-ös Plaza Egyezménnyel így leértékelték a dollárt a nyugatnémet, a japán, a brit és a francia valutákkal szemben, ami akkor helyrebillentette az egyensúlyt.\n\nMost azonban nincsen szándék hasonlóra, így az országok várhatóan egyedül fognak szembeszállni az erősödő dollárral. Az EU az orosz–ukrán háború és az energiaválság miatt valószínűleg nem nagyon fog tudni mit kezdeni a dologgal, míg Kína, Japán, India, Chile és a fejlődő országok egész sora folyamatosan lépéseket tesz az árfolyam kordában tartására.\n\nSoha nem lesz már 300 forintos dollár\n\nMost még nem lehet megmondani, hogy Magyarországon meddig fog drágulni a dollár, de ha tovább kúszik is fel az árfolyam, az év vége előtt valószínűleg meg fog állni. A forint árfolyama a válságok kezdeti időszakait leszámítva együtt szokott mozogni az euróval, és ha meglesz a megegyezés az újjáépítési alap kifizetéséről, akkor valamennyit erősödhet is. Egy ponton pedig az EU túlesik majd az inflációs és energiaválság nehezén, és akkor az euró is erősödni kezd majd a dollárral szemben.\n\nEnnek ellenére az esély, hogy a dollár megint 300 forintba kerüljön, mint egy évvel ezelőtt, gyakorlatilag nulla. Az elmúlt húsz év tapasztalata az volt, hogy a forint minden válság alatt veszített az értékéből nagy valutákkal szemben, és azt utána általában csak részben tudta visszanyerni. Ráadásul nálunk az infláció is csak most kezd felpörögni, ami a forint további gyengüléséhez vezethet. (Arról, hogy mi várható a következő hónapokban a világgazdaságban, ebben a cikkben írtunk bővebben)\n\nÖsszefoglalva tehát a dollár a világ összes jelentős valutájához képest erősödik, és valószínűleg az euró is csak évek múlva tud majd kimászni aktuális gyengeségéből. A forint viszont nagy eséllyel soha nem fog igazán, így nem számíthatunk már 400 forintnál sokkal olcsóbb dollárra."
}