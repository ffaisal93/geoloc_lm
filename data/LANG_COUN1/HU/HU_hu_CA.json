{
    "Lecsapott Fiona, süllyedő házakat, kidőlt fákat és leszakadt vezetékeket hagyott maga után": "Lecsapott szombaton Kanada keleti partvidékére Fiona. Az orkánerejű széllel érkezett vihar házakat mosott el, fákat döntött ki és vezetékeket rongált meg, ám a lakosság megfelelő tájékoztatása és a felkészültség miatt nem követelt áldozatokat.\n\nMint arról korábban beszámoltunk, Kanada hivatalos szervei arra készültek, hogy szombaton az ország legpusztítóbb viharával néznek szembe, miután a Fiona nevű hurrikán egy héttel ezelőtt hatalmas pusztítást végzett a Karib-térség egyes részein.\n\nA vihar az előrejelzéseknek megfelelően nagy erővel csapott le az országra, a zord időjárás Kanada keleti partvidékén okozta a legnagyobb károkat. A kárfelmérés, az áramellátás és a távközlési szolgáltatások helyreállítása jelenleg is tart. A helyi hatóság szerint a romok eltakarítása rengeteg időt vesz majd igénybe.\n\nA Reuters azt írja, a történelmi vihar orkánerejű széllel érkezett, evakuálásra kényszerítve a lakosságot. Fákat, villanyvezetékeket döntött ki és számos otthont változtatott törmelékké. Justin Trudeau, Kanada miniszterelnöke elmondta, a gyorsabb és hatékonyabb helyreállításért a kanadai fegyveres erőket is bevetik a takarítási munkálatokba és a segítségnyújtásba.\n\nNincs halálos áldozat\n\nA vihar intenzitása ellenére nem voltak súlyos sérültek vagy halálos áldozatok, ami a kormányzati tisztviselők szerint annak köszönhető, hogy a lakosok odafigyeltek az ismételt figyelmeztetésekre. Ennek ellenére Új-Skócia, a Prince Edward-sziget és Új-Fundland több ezer lakosa maradt áram nélkül, és a távközlési kapcsolatok is csak helyenként működnek.\n\nA vihar súlyosan megrongálta az atlanti-óceáni halászkikötőket is, ami károsíthatja az ország 3,2 milliárd dolláros homárágazatát, hacsak nem sikerül teljesen helyreállítani a szezon néhány hét múlva esedékes kezdete előtt.\n\n(Borítókép: Wreckhouse Press / Handout / Reuters)",
    "VIDEÓK : Fiona: Kanada történetének legnagyobb vihara ért partot szombaton hajnalban": "",
    "Kanada eltörölheti a beutazók oltási kötelezettségét": "Sajtóhírek szerint a kanadai kormány a beutazók oltási kötelezettségének eltörlésére készül. A kötelező maszkviselést azonban meghagynák a repülőgépeken és a vonatokon.\n\nEgybehangzó kanadai sajtóhírek szerint a kanadai szövetségi kormány szeptember végéig el akarja törölni a beutazók oltási kötelezettségét. Ezzel egyidejűleg a szúrópróbaszerű tesztelés is megszűnne a repülőtereken, az ArriveCAN applikáció használatát pedig opcionálisnak nyilvánítanák – írja a Travelnews.\n\nA módosítás, amely a szárazföldi, vízi és légi úton érkezőkre egyaránt vonatkozna, szeptember 30-tól lépne életbe, de még a kormánynak határoznia kell róla. A hírek szerint egyedül a kötelező maszkviselést tartanák meg a repülőgépeken és a vonatokon.\n\nAz ArriveCAN alkalmazást – amelyet a beutazók a vámnyilatkozatuk, az oltási igazolásuk és az útiterveik benyújtásához használnak –, számos kritika érte, állítólag túl körülményes, ezenkívül több kanadai repülőtéren okozott sorokat a nyár folyamán, ráadásul néhány személyt tévesen küldtek karanténba az app miatt, ezért tehetik opcionálissá.\n\nA kanadai Banff Nemzeti Parkban Fotó: 123rf.com\n\nA kanadai légiközlekedési és utazási ágazat régóta sürgeti a kormányt, hogy enyhítse a beutazási feltételeket, mivel azok elriasztják a látogatókat és nincsenek összhangban sok más ország szabályozásával, amelyek már régóta eltörölték a járványügyi korlátozásokat. Kanada ezzel szemben még júliusban is szigorította a szabályokat (ismét bevezette a rövid időre felfüggesztett, szúrópróbaszerű tesztelést a légi úton érkező látogatók számára).\n\nA kanadai kormány június 20-án már eltörölte a kanadai állampolgárok, szövetségi alkalmazottak és az államilag szabályozott ágazatok munkavállalóinak oltási kötelezettségét a beutazásnál. Az intézkedést a Covid-19-megbetegedések számának csökkenésével és a magas átoltottsággal indokolták.",
    "Kanada nem hajlandó lecserélni a bankjegyeit a III. Károly király arcképét ábrázolóra – Ez az oka!": "Kanada nem hajlandó lecserélni a bankjegyeit a III. Károly király arcképét ábrázolóra – Ez az oka!\n\nKemény volt az első munkahét Károly király számára. A rengeteg tennivaló mellett a gyásszal és a nemzetközi média kereszttüzével is meg kell küzdenie. Erre ráadásként Kanada - amely köztudottan a világ legkedvesebb országa - udvariasan nemet mondott arra, hogy az új király portréját ábrázoló papírpénzre váltsa le a jelenlegi bankóit.\n\nHatvanéves lett Rékasi Károly: „Sok minden nem sikerült az életemben”\n\nIlyen lesz Kulcsár Edina és G.w.M. esküvője: az aranyhintót sem hagynák ki – videó\n\nJelenleg a 20 dolláros bankjegyen II. Erzsébet királynő képe látható - aki 1935 óta szerepel a pénzükön. A Pollara Strategic Insights statisztikai társaság által végzett új felmérés szerint pedig a kanadaiak 56 százaléka nem szeretné, ha frissítenék - írja a Jezebel.\n\nAz 1982-es kanadai törvény megszüntette Kanada függőségét a brit parlamenttől, de Kanada továbbra is alkotmányos monarchia és a Nemzetközösség része. Az 1935-ös 20 dolláros bankjegy, amelyet akkor bocsátottak ki, amikor Lilibet mindössze 8 éves volt, az egyetlen bankjegy, amelyen valaha is a királyi család nem uralkodó tagja szerepelt.\n\nDráma a ravatalnál: összeesett egy ember II. Erzsébet királynő virrasztásán\n\nAz utolsó frissített bankjegyet, amelyen a királynő szerepel, 2012-ben nyomtatták (2015-ben a Bank of Canada - Kanadai Nemzeti Bank - emlékbankjegyet bocsátott ki, amelyen Liz fiatal fotója látható).\n\nLényegében Kanada már nyolc különböző alkalommal szerepeltette a királynőt a bankjegyeken, de most, hogy Károly arcáról van szó, úgy vannak vele, hogy \"elnézést, de köszi nem\".\n\nKanada merész feminista nyilatkozatot tesz azzal, hogy nem hajlandó megválni a királynő arcképétől? Nem. Csupán ki akarnak szabadulni a brit befolyás alól.\n\nDráma a ravatalnál: összeesett egy ember II. Erzsébet királynő virrasztásán\n\nA Pollara felmérése szerint több kanadai kész arra, hogy az alkotmányos monarchiának viszlátot mondjon, mint arra, hogy Kanada az alkotmányos monarchia része maradjon. Amikor a 34 év alatti kanadaiakat kérdezték, a többség azt mondta, hogy készek teljesen kiszállni.\n\nAusztrália és Új-Zéland, két másik alkotmányos monarchia, egy kicsit kedvesebb III. Károlyhoz: mindkét ország bankja valamikor kiad egy III. Károly király bankjegyet, de nem tervezik, hogy kivonják a forgalomból a királynő bankjegyeit.",
    "Kanada: holtan találták a késes mészárlás egyik gyanúsítottját": "A kanadai rendőrség közölte, hogy a vasárnapi saskatchewani késes tömeges gyilkosság két gyanúsítottja, egy testvérpár közül az egyiket holtan találták.\n\nA fotón baloldali, 31 éves Damien Sanderson holttestére a James Smith Cree Nation nevű településen leltek rá - ahol áldozataik többsége is élt -, testét sérülések borították, amelyeket feltehetően nem önmaga okozott. Testvére, Myles még szökésben van.\n\n“A halál pontos okát a saskatchewani halottkémi hivatallal közösen fogjuk megállapítani” - közölte a Kanadai Királyi Lovasrendőrség helyettes parancsnoka. “Myles Sanderson, Damien testvére is sérüléseket szenvedhetett. Ezt még nem erősítették meg\" – tette hozzá.\n\nVasárnap reggel két férfi támadt az emberekre egy saskatchewani kisvárosban, őslakos közösségben és a szomszédos Weldon faluban. Legalább 10 embert megöltek és 18-at megsebesítettek, mielőtt a gyanúsítottak egy lopott járművel elmenekültek. Több megkéselt személy súlyos sérüléseket szenvedett, 15 különböző kórházban ápolják őket.\n\nA rendőrség 13 különböző helyszínen nyomoz Kanada történetének egyik legbrutálisabb mészárlásában.",
    "Bekérette az orosz külügyminisztérium Kanada moszkvai nagykövetét": "Bekérette az orosz külügyminisztérium hétfőn Kanada moszkvai nagykövetét, akinek kifejezte határozott tiltakozását amiatt, hogy egy ismeretlen Molotov-koktélt dobott az ottawai orosz nagykövetségre, és tüntetők állták el a konzuli hivatal bejáratát.\n\nA tárca kifogásolta, hogy a képviselethez kiérkező rendőrosztag nem avatkozott be. A kanadai misszióvezető figyelmét a minisztériumban felhívták arra a tényre, hogy a bűnüldöző hatóságok a Kanadában működő orosz diplomáciai képviseletek elleni más ellenséges fellépések esetén sem akadályozták meg az incidenseket, és nem fogták el a felelősöket.\n\nMoszkva azonnali intézkedéseket követelt az orosz diplomáciai képviseletek és személyzetük, valamint családjaik védelmére. A külügyminisztérium hangsúlyozta, hogy ezt Kanada a diplomáciai kapcsolatokról szóló 1961. évi bécsi egyezményben foglalt kötelezettségeivel összhangban köteles megtenni.",
    "Kanada történelmében először Michelin-csillaggal díjaztak tizenhárom torontói éttermet": "Kanada történelmében először Michelin-csillaggal díjaztak tizenhárom torontói éttermet – írja a BBC. A Michelin-csillagok mellett egyéb díjakat is kiosztottak, összesen 74 étterem és 27 különböző konyhavilág munkáját ismerték el a keddi díjátadón. Az eseményen a BBC cikke szerint 350 ember vett részt.\n\nTizenkét torontói étterem kapott egy Michelin-csillagot, ami azt jelenti, hogy az étterem a saját kategóriájában nagyon jónak számít. Az egy csillagot kiérdemlő éttermek között van egy modern francia étterem, az Alo, amit a világ legjobb éttermei között tartanak számon. Valamint a Don Alfonso 1890 is, amire egyszer azt mondták, hogy az olaszországiakon kívül ez a valaha volt legjobb olasz étterem. Két Michelin-csillagot csak egy étterem kapott kiváló konyhájáért, a Sushi Masaki Saito.\n\nEzeken kívül tizenhét éttermet díjaztak Bib Gourmand-díjjal. Ezt a díjat többek között azok az éttermek nyerhetik el, amelyek elfogadható áron kínálnak nagyszerű ételeket. Míg más éttermek a kiváló sommelier-kért, a kiszolgálásért vagy a koktélválasztékért kaptak Bib Gourmand-díjat. A Bib Gourmand-díjazottak között van a Grey Gardens étterem is, amit a híres torontói vendéglős, Jen Agg vezet, és az Indian Food Street Company, amit a Delhiben és Mumbaiban található régi kávézók ihlettek.\n\nAashim Aggarwal torontói gasztroblogger elmondta, hogy nem számított arra, hogy a Michelin több mint hetven éttermet díjaz majd. Aggarwal azt is hozzátette, hogy szerinte a győztes éttermek valóban Michelin-csillagot érdemelnek, de hiányzik a sokféleség, a kiválasztott éttermek nem tükrözik eléggé azt, hogy milyen sokszínű is valójában Torontó gasztronómiája. Ezt talán legjobban az szemlélteti Aggarwal szerint, hogy a győztes étteremtulajdonosok között szinte kizárólag férfiak voltak, akik nyugat-európai és japán éttermek vezetői.\n\nAmióta májusban bejelentették, hogy elkészítik a Michelin-kalauz torontói változatát, New Yorkban és Los Angelesben is parázs viták bontakoztak ki arról, hogy a Michelin által kiválasztott éttermek valóban tükrözik-e az adott város gasztronómiai sokszínűségét. Gwendal Poullennec, a Michelin-kalauz nemzetközi igazgatója elmondta, hogy a csillagokról döntő zsűri tavasz óta látogatta Kanada legnagyobb városának éttermeit. Toronto külvárosai, mint például Markham vagy Richmond, nem szerepelnek az útmutatóban, a nemzetközi igazgató azonban elmondta: tervben van, hogy a jövőben ezen környékek éttermei is felkerüljenek a Michelin-térképre.\n\n\n\n",
    "MEGHALT KANADA KIRÁLYNŐJE": "Kilencvenhat évesen meghalt II. Erzsébet királynő, Kanada államfője. Már ma reggel, még a bejelentés előtt — de egészségi állapotának romlása után — sötét öltönyben és ruhában jelentek meg a kanadai kormány képviselői. A nap folyamán számos bejelentés elmaradt és érezhető volt a feszültség és komor hangulat a Trudeau kabinetben. Az államfó halála következében, kötelező lesz kanadai kormányhivatalokban a fekete nyakkendő és a sötét, gyászi öltözék.\n\nCsütörtök délután hunyt el II. Erzsébet királynő a skóciai Balmoral kastélyban – közölte a Buckingham-palota rövid közleményében. A királynő 96 éves volt.\n\n“A királynő ma délután békésen elhunyt Balmoralban. A király és a trónörökös királynő ma este Balmoralban marad, és holnap visszatér Londonba” – közölte a palota, utalva a királynő fiára, Károlyra, aki halálával automatikusan király lett, és feleségére, Camillára.\n\nErzsébet 1952-ben, viszonylag zsenge 25 évesen lett királynő, és hét évtizeden át irányította az országot és a Nemzetközösséget, beleértve Kanadát is. Az uralkodóként eltöltött 70 évet az idei platina jubileumi események során ismerték el, amelyek június elején Londonban tetőztek. Kanada emlékbélyeget adott ki a jubileum alkalmából.\n\nMa délutántól Kanada új uralkodója Károly herceg.\n\nA napokban több cikkben is megemlékezünk Erzsébet királynőre, akinek személye és öröksége szorosan összefonódik Kanadával és a kanadai nemzetépítéssel.\n\nNyudodjék békében. Rest in peace, rise in glory.",
    "Kanada lett a liberális mesterterv csúcsa: már élőkön is végrehajtható az “abortusz”, sőt, ajánlott (18+)": "Kanada lett a liberális mesterterv csúcsa: már élőkön is végrehajtható az “abortusz”, sőt, ajánlott (18+)\n\nKanadában 2016 óta legális az eutanázia, amelynek alkalmazását a világ egyik legliberálisabb, leghaladóbb országában az elmúlt időszakban elkezdték brutálisan félreértelmezni. A szabadság és a jólét földjén már nem arról van szó, hogy gyógyíthatatlan betegeket fájdalom nélkül a halálba segítenek a lehető legszigorúbb körülmények között, hanem gyakorlatilag az abortuszhoz hasonlóan szinte bárki elvégeztetheti önmagán, ha éppen nem tudja már kifizetni a rezsiszámláit, vagy nem talál magának megfelelő lakhatást. Sőt, Kanadában működik egy, a Planned Parenthoodhoz hasonló szervezet is, amelyek nem az abortuszra akarják rábeszélni az embereket, hanem szinte mindenkit támogatnak abban, hogy önként vessen véget az életének, ha nem lát más megoldást, a nevük pedig Death with Dignity, vagyis “Méltósággal meghalni”. Bosszantó és vérlázító percek következnek.\n\nAlan Nicholsnak korábban is volt depressziója, illetve egyéb egészségügyi problémákkal is küzdött, de egyik sem volt életveszélyes. Amikor a 61 éves kanadai férfi 2019 júniusában kórházba került, mert attól tartottak, hogy öngyilkos akar lenni, megkérte bátyját, hogy a lehető leghamarabb vigye ki őt onnan. Egy hónapon belül Nichols kérelmet nyújtott be az elaltatására, és megölték, annak ellenére, hogy a családja és egy ápolónő tiltakozott ez ellen. Az eutanázia iránti kérelmében egyetlen egészségi állapotot jelölt meg indoklásként: a halláskárosodást\n\n– írja az AP. És ez csak egy a sok megdöbbentő eset közül, amelyek egyre gyakoribbak a liberális Justin Trudeau Kanadájában! A Death with Dignity, vagyis az eutanázia helyi Planned Parenthoodja szerint az eljárást\n\naz együttérzés, a szenvedés és a megkülönbözettés megszüntetése, valamint a személyes autonómia iránti vágy vezérli.\n\nÉrtik, ugye? Tehát “az én testem, az én döntésem” alapon, a diszkrimináció ellen küzdve csinálnak üzletet mások halálából, még abban az esetben is, amikor lenne más kiút. A kanadai kormány szerint pedig mindez rendben van, mert szerintük nem szabad beleszólni abba, amit az emberek akarnak, még akkor sem, ha valójában azt nem akarják. Kivéve persze, ha az emberek keresztények, kedvelik Donald Trumpot, ellenzik Zelenszkij ámokfutását és azon a véleményen vannak, hogy a háborúnak véget kell vetni, nem pedig fegyvereket küldeni. Akkor nem számít, hogy az ember mit akar.\n\nSokan, akik még normálisan gondolkoznak Kanadában, azt mondják, hogy az eutanázia szabályozásából hiányoznak a szükséges biztosítékok, leértékelik a fogyatékkal élők életét, és arra késztetik az orvosokat és az egészségügyi dolgozókat, hogy javasolják az eljárást azoknak, akik egyébként nem gondolnának rá. És ez így is van!\n\nKanadában van az egyik legmegengedőbb eutanáziatörvény a világon. A fenti példa pedig csak egy közülük, ugyanis több ijesztő eset is történt. Ilyen például annak a kanadai nőnek a története, aki miután sikertelenül könyörgött megfizethető lakhatásért, hogy krónikus egészségi állapotát enyhítse a jobb körülményekkel, februárban kérte, hogy vessenek véget inkább az életének. Ez meg is történt, törvényi támogatással. Olyan is volt, hogy egy ontariói nőnek engedélyezték az orvosilag támogatott halált, mert csekély rokkantsági járandósága miatt alig tudta eltartani magát.\n\nA legijesztőbb eset talán egy Roger Foley nevű férfi ügye, akinek degeneratív agyi rendellenessége van, és az Ontario államban található London városában ápolták. Foley annyira megijedt az eutanáziát egyre gyakrabban emlegető orvosoktól, hogy titokban felvette néhány beszélgetésüket. Az AP birtokába került felvételen a kórház etikai igazgatója azt mondta Foley-nak, hogy a kórházban maradása napi 1500 dollárnál is többe kerülne. Foley erre azt válaszolta, hogy a díjak említésével szerint csak kényszerhelyzetbe akarják őt hozni, és megkérdezte inkább, milyen hosszabb távú tervek vannak a kezelésére.\n\nRoger, ez nem az én dolgom\n\n– válaszolta az orvosa a felvétel szerint, majd hozzátette:\n\nAz én dolgom beszélni veled, hogy lássam, érdekel-e a halálba segítés.\n\nFoley azt mondta, korábban soha nem említette az eutanáziát. A kórház azt állítja, hogy nincs tilalom, hogy a személyzet feltegye a kérdést.\n\nNagy kérdés, hogy vajon meddig mehet el az őrület? Meddig mehetnek el az eutanázia engedélyezésében? Hamarosan sorra kerülhetnek azok a fiatalok is, akiket nem vettek fel a kívánt felsőoktatási intézménybe? Azután következhet a szerelmi bánat, vagy netán az, ha valakinek a képét nem lájkolták elég sokan az Instagramon? Lehet ezzel viccelődni, de ne feledjük: amivel sok évvel ezelőtt poénkodtak a Brian életében, az mára valóság, de 2016 előtt azt sem gondoltuk volna, hogy valakit azért a halálba segítenek, mert halláskárosult és egy rejtélyes sugallattól vezérelve egyszer csak így rendelkezett a jövőjével kapcsolatban. És ki gondolta volna, mint ahogy az megtörtént az abortusszal, vagy a bolti lopással is Kaliforniában, ugyanis 950 dollár alatti lopás már nem számít bűncselekménynek, hiszen azzal csak az igényeit elégíti ki az ember, aki csak áldozata az egyenlőtlenségnek.\n\nEgyre ijesztőbb világban élünk, és csak rajtunk múlik a változás.\n\nEutanázia: amikor a gyógyíthatatlan beteg halála a beteg kívánságára, a beteg beleegyezésével történő meggyorsításával történik, illetve amikor a páciens szükségtelennek tartja az orvosi beavatkozást és erről lemond. Az eutanázia típusai között megkülönböztethetünk aktív és passzív eutanáziát. Aktív eutanáziáról beszélhetünk akkor, ha a halálhoz köthető beavatkozás történik, ezen belül pedig lehet közvetlen, közvetett, szándékos és nem szándékos is. Passzív eutanáziáról pedig akkor van szó, ha az életfunkciókat helyreállító (újraélesztő) eljárásokat az orvos elmulasztja, illetve abbahagyja. A passzív eutanázia Magyarországon az egészségügyi törvény alapján történik.\n\nFotó: The Sunday Guardian Live",
    "Kanada és Ausztrália sem cseréli le pénzeit": "Megosztás itt:\n\nA bankjegyek és az érmék továbbra is forgalomban maradnak, nincs arra vonatkozó jogszabály, hogy azokat le kellene cserélni, ha változik az uralkodó személye. A Brit Királyi Pénzverde bejelentése szerint hamarosan III. Károly arcképével ellátott bankjegyek és érmék kerülnek forgalomba az Egyesült Királyságban, felváltva az Erzsébet-bankókat. Világszerte több milliárd bankjegyen szerepel a múlt hét csütörtökön elhunyt uralkodó képmása. Csak az Egyesült Királyságban 4,7 millió bankjegy és 29 milliárd érme van forgalomban.",
    "Trudeau szerint Kanada jó helyen van a brit korona alatt": "„Ez nem prioritás számomra. Nem is olyasmi, amiről vitát nyitnék” - mondta Justin Trudeau kanadai miniszterelnök, amikor Erzsébet királynő temetésének előestéjén megkérdezték, mit gondol hazája esetleges kiválásáról a Nemzetközösségből. (Ezt az egykori brit gyarmatbirodalom részei alkotják. Bár Kanada 1867 óta független, ma is alkotmányos monarchia, amelynek hivatalosan III. Károly az uralkodója.)\n\nJustin Trudeau vasárnap a Downing Streeten, miután találkozott Liz Truss brit miniszterelnökkel Fotó: WIKTOR SZYMANOWICZ/Anadolu Agency via AFP\n\n„Számomra most nem tűnik jó ötletnek ilyen mély változást hozni egy olyan rendszerben, ami a világ legjobb, legstabilabb rendszerei közé tartozik” - folytatta Trudeau, aki éppen Londonban van, hogy részt vegyen az elhunyt uralkodó temetésén.\n\nAz Ipsos friss felmérése szerint a kanadaiak 58 százaléka támogatna egy népszavazást a nemzetközösségi tagságról, pedig egy éve öt százalékkal kevesebben voltak ezen az állásponton. Mindössze 44 százalék mondta, hogy jó véleménye van III. Károlyról. (Le Monde)",
    "Kanada nyerte a női jégkorong-világbajnokságot, megvan a jövő évi csoportbeosztás": "Kanada nyerte a női jégkorong-világbajnokságot, megvan a jövő évi csoportbeosztás\n\nA címvédő kanadai válogatott nyerte a dániai női világbajnokságot, miután a vasárnapi döntőben 2-1-re legyőzte az amerikai csapatot. Az szombaton derült ki, hogy a magyarok - minden idők legjobb szereplésével - a nyolcadik helyen zártak.\n\nAz IIHF 1990 óta rendez női vb-t, és eddig kizárólag ez a két ország lett első. A mostanival együtt Kanada 12-9-re vezet az aranyérmek számát illetően. A helyosztókon:\n\na döntőben:\n\nKanada-Egyesült Államok 2-1 (0-0, 2-1, 0-0) a 3. helyért:\n\nCsehország-Svájc 4-2 (2-1, 2-0, 0-1) az 5. helyért:\n\nJapán-Finnország 1-0 (0-0, 0-0, 0-0, 0-0), szétlövés után A végeredmény: 1. Kanada, 2. Egyesült Államok, 3. Csehország, 4. Svájc, 5. Japán, 6. Finnország, 7. Svédország, 8. MAGYARORSZÁG, 9. Németország, 10. Dánia A jövő évi, kanadai világbajnokság csoportbeosztása:\n\nA csoport: Egyesült Államok, Kanada, Svájc, Csehország, Japán\n\nB csoport: Finnország, Svédország, Magyarország, Németország, Franciaország",
    "Női kosárlabda-vb: Kanada alig 100 pontos meccsen győzte le a franc": "Kanada a franciákat is legyőzve százszázalékos teljesítménnyel áll a sydneyi női kosárlabda-világbajnokságon – adta hírül az MTI.\n\nKevés pont és nagy küzdelem jellemezte a Kanada–Franciaország találkozót (Fotó: AFP)\n\nA nyitókörben az Európa-bajnok szerbeket verő tengerentúliak főként a Törökországban szereplő Nirra Fields 17 pontjával nyertek. A tavaly Eb-ezüstérmes – és mindössze 45 pontot összehozó – ellenfél legjobbja a Sopron Baskettől a nyáron távozott Gabby Williams lett 13 ponttal.\n\nA házigazda ausztrálok az esélyeknek megfelelően az első negyedtől uralták a Mali elleni találkozójukat, melyet végül 118 pontot szerezve, 60 pontos különbséggel nyertek.\n\nA 12 válogatott részvételével zajló világbajnokságon a két hatosból a csoportkör végén a négy-négy legjobb jut tovább a negyeddöntőbe. A világbajnok kvótát szerez a 2024-es párizsi olimpiára.\n\n\n\nKOSÁRLABDA\n\nNŐI VILÁGBAJNOKSÁG, SYDNEY\n\n2. FORDULÓ\n\nB-csoport\n\nKanada–Franciaország 59–45 (15–9, 14–8, 16–13, 14–15)\n\nAusztrália–Mali 118–58 (23–12, 33–10, 36–23, 26–13)\n\nKORÁBBAN\n\nSzerbia–Japán 69–64 (24–9, 14–25, 16–12, 15–18)\n\nAz állás: 1. Kanada 4 pont, 2. Ausztrália 3 (175–128), 3. Japán 3 (153–125), 5. Franciaország 3 (115–116), 5. Szerbia 3 (129–131), 6. Mali 2\n\nKORÁBBAN\n\nA csoport\n\nEgyesült Államok–Puerto Rico 106–42 (27–11, 27–10, 26–6, 26–15)\n\nBelgium–Dél-Korea 84–61 (26–12, 24–18, 19–20, 16–11)\n\nKína–Bosznia-Hercegovina 98–51 (26–21, 24–10, 32–15, 16–5)\n\nAz állás: 1. Kína 4 pont (205–95), 2. Egyesült Államok 4 (193–114), 3. Belgium 3 (156–148), 4. Puerto Rico 3 (124–164), 5. Bosznia-Hercegovina 2 (109–180), 6. Koreai Köztársaság 2 (105–191)",
    "Kanadában olyan közlekedési rendszer épül, amilyet a világ még nem látott": "",
    "Davis-kupa: Hollandia csoportelsőként negyeddöntős": "Hollandia megszerezte a csoportelsőséget a Davis-kupa döntő szakaszának csoportkörében a D-csoportban, miután az Egyesült Államokat is legyőzte. Kanada is bejutott a nyolccsapatos málagai fináléba.\n\nBotic van de Zandschulp két szettben nyert Taylor Fritz ellen (Fotó: AFP, archív)\n\nBotic van de Zandschulp és Tallon Griekspoor Taylor Fritz, illetve Tommy Paul elleni sikerével biztosította a hollandok harmadik győzelmét a glasgow-i csoportban, az észak-amerikaiak a párosban vigasztalódtak a gyakorlatilag tét nélküli mérkőzésen, hiszen már a szombati összecsapás előtt biztos volt, hogy ez a két csapat jut tovább a málagai nyolcas döntőbe.\n\nA valenciai B-csoportban Kanada ugyan kikapott Szerbiától, a szombati mérkőzésen ugyanis egy győzelemre volt szüksége ahhoz, hogy biztosan az első kettőben zárja a csoport küzdelmeit. Ezt Félix Auger-Aliassime hozta is Miomir Kecmanovics ellen. A szerbeknek is van esélyük a továbbjutásra, de csak akkor, ha a hazai pályán játszó spanyolok kikapnak Dél-Koreától. Ez azt is jelentené, hogy a negyeddöntőben nem lenne ott a házigazda.\n\nA biztos kieső francia és belga csapat összecsapását előbbi nyerte meg Hamburgban, míg a horvátok Argentína legyőzésével megtartották esélyüket a kvalifikációra Bolognában.\n\nTENISZ\n\nDAVIS-KUPA, VILÁGCSOPORT, DÖNTŐ\n\nCSOPORTKÖR, 3. FORDULÓ\n\nA-CSOPORT (Bologna)\n\nArgentína–Horvátország 0:3\n\nBáez–Gojo 1:6. 6:3, 3:6\n\nCerundolo–Coric 4:6, 6:7\n\nM. González, Zeballos–Mektic, Pavic 2:6, 5:7\n\nA csoport állása: 1. Olaszország 2 győzelem/2 mérkőzés (5–1-es szettkülönbség), 2. Horvátország 2/3 (5–4), 3. Svédország 1/2, 3. Argentína 0/3\n\nB-CSOPORT (Valencia)\n\nSzerbia–Kanada 2:1\n\nDjere (Györe)–Diallo 6:2, 6:2\n\nKecmanovics–Auger-Aliassime 3:6, 4:6\n\nKecmanovics, Krajinovics–Galarneau, Pospisil 2:1-nél a kanadai duó feladta\n\nA csoport állása: 1. Kanada 2/3 (5–4), 2. Szerbia 2/3 (4–5), 3. Spanyolország 1/2 (4–2), 4. Dél-Korea 1/2 (2–4)\n\nC-CSOPORT (Hamburg)\n\nFranciaország–Belgium 2:1\n\nGasquet–Geerts 6:3, 6:3\n\nBonzi–Goffin 3:6, 7:5, 3:6\n\nMahut, Rinderknech–Gille, Vliegen 6:3, 7:6\n\nA csoport állása: 1. Ausztrália 2/2 (5–1), 2. Németország 2/2 (4–2), 3. Franciaország 1/3, 4. Belgium 0/3\n\nD-CSOPORT (Glasgow)\n\nEgyesült Államok–Hollandia 1:2\n\nPaul–Griekspoor 5:7, 6:7\n\nFritz–Van de Zandschulp 4:6, 6:7\n\nRam, Sock–Koolhof, Middelkoop 4:6, 7:6, 6:4\n\nA csoport állása: 1. Hollandia 3/3, 2. Egyesült Államok 2/3, 3. Nagy-Britannia 0/2 (2–4), 4. Kazahsztán 0/2 (2–4)",
    "Kreml: az Egyesült Királyság, Kanada és az Egyesült Államok akadályozza az EU-ba irányuló orosz gázszállítást": "Kreml: az Egyesült Királyság, Kanada és az Egyesült Államok akadályozza az EU-ba irányuló orosz gázszállítást\n\nAz Európába irányuló orosz gázszállítást csak Moszkvával szemben bevezetett nyugati szankciókkal kapcsolatos technológiai problémák akadályozzák – jelentette ki Dmitrij Peszkov orosz elnöki szóvivő kedden újságíróknak.\n\nPeszkov ezt azzal kapcsolatban jelentette ki, hogy szerdától három napig szünetel majd az Oroszországból Európába irányuló gázszállítás az Északi Áramlat gázvezetéken keresztül, a Gazprom orosz gázvállalat szerint az egyetlen üzemben maradt gázkompresszor-egység javítása miatt.\n\nGarantált, hogy a szállításokat – a szankciók okozta technológiai problémáktól eltekintve – semmi sem akadályozza. Oroszország kész volt és továbbra is kész eleget tenni minden kötelezettségének\n\n-válaszolta a Kreml szóvivője arra a kérdésre, hogy vajon a szervizelési munkálatok befejezése után van-e garancia arra, hogy ezen az útvonalon folytatódik majd a szállítás. Emlékeztetett arra, hogy az uniós országok, valamint az Egyesült Királyság, Kanada és az Egyesült Államok olyan szankciókat vezetett be Oroszországgal szemben, amelyek “nem teszik lehetővé a normál karbantartási és javítási munkálatok elvégzését, és nem teszik lehetővé, hogy jogilag formalizálják a szükséges egységeknek és szerelvényeknek a működési helyükre való visszatérését”.\n\nMás akadálya nincs annak, hogy Oroszország teljesítse kötelezettségei\n\n-hangsúlyozta Peszkov, aki “irracionálisnak” nevezte az európaiak magatartását, amelyért szerinte az egyszerű polgároknak kell megfizetniük.\n\nAz Oroszországból Németországba a Balti-tengeren át vezető Északi Áramlat gázvezeték július 27. óta több gázturbina leállása miatt maximális kapacitásának 20 százalékán üzemel. Az egyiket, amelyet a Siemens Energy Kanadában gyártott, Montrealba küldték javításra. A Moszkva ellen Ottawa által bevezetett szankciók miatt a gyártó kezdetben nem volt hajlandó visszaszolgáltatni a javított berendezést Németországnak, de Berlin megismételt kérései nyomán mégis a visszaszolgáltatás mellett döntött. Július 25-én a Gazprom bejelentette, hogy a Portovaja kompresszorállomáson egy újabb gázturbina hajtómű is leállásra kényszerült, az előírt javítási határidő elérkezése miatt. Így az állomáson csak egy turbina maradt munkaképes állapotban.\n\nPeszkov egyébként “az őrültséggel határos irracionalitásként” jellemezte az uniós vitát, amely az oroszok számára kiállítandó turistavízumok korlátozásának lehetőségéről zajlik. Az eljárást az “ésszerűtlen” európai gazdaságpolitikához hasonlította, és arra figyelmeztetett, hogy Moszkva nem fog válasz nélkül hagyni egy negatív vízumügyi döntést, és meg fogja védeni állampolgárai érdekeit.\n\nForrás/fotó: MTI",
    "Elfogyott a mustár a francia boltokból": "Arra buzdítják a francia növénytermesztőket, hogy növeljék a mustármag-termelésüket, miután az ország szupermarketjei kifogytak belőle – adta hírül az euronews.com.\n\nKanada a világ egyik legnagyobb termelőjeként és felhasználójaként vezető szerephez jutott a mustár globális kereskedelmében Fotó: pixabay\n\nAz aszály következtében Kanadában – amely a magvak egyik fő szállítója – körülbelül felére csökkent a tavalyi termés. Ez pedig azt eredményezte, hogy a mustár szerelmesei nehezen találnak egy üveget a francia szupermarketek polcain.\n\nFabrice Genin, a Burgundi Mustármag-termelők Szövetségének (APGMB) elnöke szerint a kanadai problémák újjáélesztették az ágazat jelentőségét a francia régióban.\n\nA szervezet júniusban felhívást tett közzé a helyi termelők számára, hogy a vetőmagok termesztésére szánt\n\nterületet a 2022-es 4000 hektárról jövőre 10 000-re növeljék, és tonnánként 2000 eurót ajánlottak számukra 2023-ra a tavalyi 900 euróval szemben.\n\n\"A hiány keresletnövekedést és áremelkedést is generált, ami lehetővé tette számunkra, hogy motiváljunk néhány gazdát ennek a vetőmagnak a vetésére, mert ez nem könnyű\" - mondta Luc Vandermaesen, a burgundi mustárszövetség ügyvezető igazgatója. A mustármagot nehéz termeszteni, és néha nagy kitartást igényel, voltak rossz éveink.\"\n\nA fehér mustár magját házigyógyszerként, sokféle betegség (például érelmeszesedés, magas vérnyomás, anyagcserezavarok, epe- és májbántalmak, emésztési problémák, felfúvódás, reuma) kúrálására is használják Fotó: Wikipédia\n\nA fehér mustár magjait már a sumérok is használták. Európában, így hazánkban is a rómaiak terjesztették el.\n\nBotanikailag a magjukért termesztett mustárfajok két növénynemzetségbe tartoznak, a Sinapis és a Brassica nemzetségekbe. Mindkét nemzetség a káposztafélék, vagy más néven Brassicaceae családjába tartozik. A Sinapis nemzetségből a fehér (más néven angol mustárt) (Sinapis alba), a Brassica nemzetségből a fekete (más néven francia mustárt) (Brassica nigra) és a szareptai mustárt (Brassica x juncea) termesztik.\n\nA magját házigyógyszerként, sokféle betegség (például érelmeszesedés, magas vérnyomás, anyagcserezavarok, epe- és májbántalmak, emésztési problémák, felfúvódás, reuma) kúrálására is használják. A fekete mustárt lényegében csak a konzervipar és a gyógyszeripar használja.\n\nA repce rokonnövényeként termesztéstechnológiája és növényvédelme nem sokban tér el Fotó: pixabay\n\nA hazai területcsökkenés hátterében a legfőbb ok a mustár piacának időszakos túltelítettsége.\n\nAz itthoni klíma tökéletesen megfelel a növény termesztésének. Magyarországon az 1990-es évekig 35 000 hektáron termeltek mustárt, ami mostanra 3-5 000 hektárra csökkent, az egykori 15 000 tonnás éves export pedig jelenleg mindössze 3 000 tonna. Még mindig jelentős vetőmagmennyiséget szállítunk zöldtrágyázási célra, főként Németországba, Franciaországba, Belgiumba és Hollandiába.\n\nA változó termésátlagok, a jelentős áringadozások ciklikusan térnek vissza, hol túltermelésbe, hol relatív piaci hiányba tolva a növényt. A piaci viszonyokat és értékesítési árakat alapvetően a kanadai termésmennyiség határozza meg.",
    "Erzsébet királynő halála miatt 141-en később lettek kanadai állampolgárok": "Viszont így ők lehettek az elsők, akik III. Károlyra esküdtek hűséget.\n\nMi jön most, hogy meghalt II. Erzsébet?\n\nIlyen volt Erzsébet királynő egyetlen magyarországi látogatása\n\nCsütörtök délután hunyt el II. Erzsébet királynő, fia került így automatikusan a trónra III. Károly néven. Kanadában aznap tartották 141 embernek az állampolgársági eskütételt online. Az eseményen egy barátja miatt részt vett Roberto Rocha újságíró is.\n\nA Twitteren aztán arról számolt be, hogy késik a kezdés, mert a hivatalnokok próbálják kitalálni, mi legyen, a tervek szerint a résztvevőknek a királynőnek kellett volna esküdt tenniük.\n\nI am sitting with my friend who is at his Canadian citizenship ceremony via Zoom. There is a long delay. He was supposed to swear his allegiance to the Queen. I'm guessing they're trying to sort out what to do now. — Roberto Rocha (@robroc) September 8, 2022\n\nAz eseményt vezető bíró aztán az elején leszögezte, hogy II. Erzsébet halott, az új uralkodó III. Károly király.\n\nŐk lehettek így az első olyan emberek, akik már III. Károlyra tettek esküt.\n\nKanada a Nemzetközösség 15 tagjának egyike, így az uralkodó ezekben az országban is Erzsébet fia lesz mostantól.\n\nRocha még azt is leírta, az esemény azzal a kijelentéssel zárult:\n\nMeghalt a királynő, éljen a király!\n\n(Insider)",
    "Ezért kért bocsánatot a pápa: borzasztó dolgokat műveltek a kanadai őslakos gyerekekkel": "A több mint száz éven át tartó erőszakos asszimilációs kísérlet legalább 3000 gyerek halálát okozta, és generációkon átívelő traumákat okoz a mai napig. Horrorisztikus részletek arról, hogyan bántak a bentlakásos intézetekbe kényszerített indián gyerekekkel.\n\n„Azon az éjszakán, közvetlenül azelőtt, hogy lekapcsolta volna a villanyt, Maura nővér megtanított bennünket, hogyan kell térdelve imádkozni, összetett kezekkel. Aztán mesélt nekünk az ördögről. Azt mondta, hogy láncokkal az ágyunk alatt várja, hogy a pokol tüzébe rángassa azokat, akik éjszaka felébrednek és felkelnek az ágyukból. Amikor lekapcsolta a villanyt, megrémültem. Nem mertem megmozdulni, lélegezni is alig. Tudtam, hogy ha csak megnyikkanok, jönnek az ördögök, és elvisznek. Mások sírtak. Később sem lett jobb: annyira féltem, hogy nem mertem éjjel felkelni, hogy kimenjek a mosdóba. Reggel észrevették, hogy bepisiltem, és a főnővér szíjjal megvert. Meg is jelöltek, én voltam a mocskos ágyba vizelő” – emlékezett vissza Shirley Sterling önéletrajzi ihletésű regényében a Kalamak (Kamloops) Indian Residential Schoolban gyerekként átélt borzalmakra.\n\n150 év szenvedés\n\nBő egy hónappal ezelőtt az indián fejdíszt viselő Ferenc pápa Kanadában bocsánatot kért azért, ahogyan a katolikus egyház a kanadai őslakosokkal, különösen a gyerekekkel bánt az elmúlt közel 150 évben. A katolikus egyház az 1800-as évek végétől egészen 1996-ig tartotta fenn bentlakásos intézményeit, amelynek falai között elképzelhetetlen kegyetlenséggel bántak az őslakosok gyermekeivel. A kanadai hatóságok ez idő alatt 150 000 indián, mesztic és inuit (eszkimó) gyereket szakítottak el a szüleiktől, hogy a 130 bentlakásos iskola valamelyikében erőszakkal „civilizálják” őket, legalább 3000 gyermek halálát okozva ezzel, akiket jeltelen sírokba temettek. Legutóbb 2021 júliusában sokkolta a kanadaiakat 160 gyerek földi maradványainak előkerülése – köztük egészen kicsik, két-három évesek is voltak.\n\nEgy bentlakásos iskola lakói Saskatchewan tartományban, 1908-ban Wikimedia Commons\n\nAz általános gyakorlat szerint indiánügynökök látogatták végig a már egyébként is rezervátumokba kényszerített családokat, és zsarolással, rábeszéléssel, megvesztegetéssel vagy erőszakkal vették rá őket, hogy engedjék el gyerekeiket az országszerte felállított intézetek valamelyikébe. Azzal fenyegették őket, hogy ha nem teszik meg, a szülőknek börtönbe kell menniük, vagy elesnek bizonyos juttatásoktól, vagy kevesebb élelmiszert adnak nekik.\n\nErőszakkal szakították el őket szüleiktől\n\nAz ideológia mindemögött az volt, hogy a gyerekeket meg kell menteni elődeik szörnyű és civilizálatlan életmódjától, és elhozni számukra akár erőszakkal is a kereszténység és a civilizáció áldásait. A gyerekeket a kanadai rendőrség erőszakosan bezsúfolta egy katonai teherautóba, majd egy számukra teljességgel idegen világba érkeztek. Nem ritkán a család lakóhelyétől a legtávolabbi iskolába küldték a gyerekeket, nehogy tartani tudják egymással a kapcsolatot. A hatóságok nem nézték jó szemmel, ha a szülők meglátogatták a gyerekeket, és azt sem engedélyezték, hogy a gyerekek nyáron vagy ünnepek alkalmával hazalátogassanak, mondván, hogy ez hátráltatja az asszimilációt.\n\nMegfosztották őket identitásuktól\n\nA rémült gyerekek a fehér embertől egyébként is tartottak – joggal, hiszen egykor hatalmas országukból alig maradt valami számukra –, az erőszakos „civilizálás” során azonban egyik napról a másikra egy, a megszokottól teljesen eltérő, idegen közegben találták magukat, ahol a testi erőszak, a szeretetlenség és az éhezés mindennapos volt. Megérkezés után fertőtlenítették, valamint nemük és korcsoportjuk szerint szétválasztották őket; minimálisra csökkentve annak az esélyét, hogy a testvérek találkozzanak. (A testvérek között minden kommunikáció tilos volt: még az integetésért is büntetés járt.) A fiúk haját teljesen rövidre nyírták, megfosztva őket ezáltal is bennszülött identitásuktól. Személyes tárgyaikat elvették, új nevet – vagy számot – és egyenruhát kaptak.\n\nAz erőszakos civilizálás eszköze volt az anyanyelvtől való megfosztás is. A bentlakásos iskolákban kizárólag angolul vagy franciául beszélhettek, mert a hatóságok úgy vélték, hogy amíg saját anyanyelvükön szólnak, „idegenek” maradnak. A nevelők ezt ellenőrizték: állandó felügyelet álltak, nehogy egymás között saját nyelvükön beszéljenek.\n\nSzüleiket ócsárolták\n\nMindez csak a kezdet volt. A gyerekek szigorú napirend szerint éltek, taníttatásuk és a kötelezően végighallgatandó prédikációk is mind azt sulykolták beléjük, hogy aki indián módra él vagy gondolkodik, a pokol tüzén fog elégni. Kultúrájukat, hozzátartozóikat ócsárolták, gyakran hazugságokat terjesztve róluk. Felmenőikről azt állították, hogy a „gonoszt” szolgálták, így akarták elérni, hogy a gyerekek ne akarjanak a bennszülött kultúrához tartozni. Mindez a hajtól, a ruhától, a névtől és a nyelvtől való megfosztottsággal együtt pedig gyakorlatilag azt eredményezte, hogy az önazonosságuk is odalett, sőt, sokan öngyűlölettől szenvedtek.\n\nMindennapos éhezés\n\nGyakran éheztek, hiszen ezen intézmények jóval kevesebb pénzt kaptak, mint a fehérek számára fenntartott iskolák. Moslékos hordókból ettek ételmaradékot, füvet legeltek vagy macskákat öltek meg. Ami ételt kaptak, az is romlott vagy kukacos volt, de kényszerítették őket, hogy megegyék, sőt, még hálásan meg is kellett köszönniük. Ha kihányták, újra megetették velük.\n\nHa megszöktek, megfagytak\n\nA gyerekeket dolgoztatták is. Saját tanáraik és gondozóik házában végeztek rabszolgamunkát, ők fűtötték be az iskolát, robotoltak annak gazdaságában, de ezért semennyi fizetséget nem kaptak. Mindennapos volt a fizikai erőszak, ököllel vagy szíjjal ütötték, de akár árammal, tűvel, forró vízzel is kínozták őket. Ha szökni próbáltak, az eltűnt gyerekeket az iskolák gyakran késve, vagy egyáltalán nem keresték, az eltűnést nem jelentették be a hatóságoknak. Akiket futni hagytak, sokszor megfagytak otthonuktól néhány kilométerre. Akit pedig elkaptak, a szökési kísérletért szó szerint véresre verte a személyzet, amelynek nagy része a fegyveres erőktől vagy a rendőrségtől kirúgott vagy leszerelt fehér férfi volt.\n\nA Kalamak (Kamloops) bentlakásos iskola 1930-ban Wikimedia Commons\n\nA kőszívű emberek fiai\n\n„Azokat az embereket, akik a bentlakásos iskolákat vezették, én kőembereknek neveztem el. Hogy mit tanultam ezektől a kőemberektől? Megtanultam, hogyan kell elnyomni természetes érzéseimet, szeretetérzésemet, együttérzésemet, a megosztás természetes örömét és a gyengédséget. Megtanultam, hogyan cseréljem el az érzéseimet kőszívre. Nem-ember lettem, nem-személy, nyelv nélküli, szeretet nélküli, otthontalan, kiszakított, önazonosság nélküli személy. Ebben a kőszívben pedig csak nőtt a harag, a gyűlölet, a sötét vak düh, a kegyetlen és érzéketlen világgal szemben” – idézi Németh Tibor Kulturális gyarmatosítás és iskola című disszertációjában (mely e cikk alapjául is szolgál) az egyik őslakost.\n\nDöbbenetes halálozási arány\n\nA fehérek soha nem bántak kesztyűs kézzel az őslakosokkal, de ezek az iskolák döbbenetes halálozási aránnyal működtek: az oda járó gyerekek 40-50%-a halt meg a 20. század elején. A halálozásért elsősorban nem az alultápláltság, hanem a tüdőbaj volt a felelős: a gyerekek gyakran rosszul megépített, fűtetlen épületekben, zsúfolt szobákban laktak, amelyeknek a szellőztetése sem volt megoldott. Előfordult, hogy a gyerekek tömeges öngyilkosságot követtek el – még 1981-ben is.\n\nVolt olyan iskola, ahol minden gyereket molesztáltak\n\nA szexuális bántalmazások gyakorlatilag mindennaposak voltak az intézetekben. A kanadai Egészségügyi és Jóléti Minisztérium egy tanulmányában ki is jelenti: „bizonyos iskolákban minden egyes gyereket molesztáltak szexuálisan.” Felnőttként sokszor tönkrementek a párkapcsolataik, nem tudták konfliktusaikat kezelni, elvesztették önazonosságukat, nem láttak maguk előtt szülői mintát, így el sem tudták sajátítani azt. Öngyilkossági gondolatoktól szenvedtek, eltávolodtak saját családjuktól, vagy éppen hajdani közösségük taszította ki őket.\n\nA kanadai miniszterelnök 2008-ban kért bocsánatot mindezért a tengernyi szenvedésért; idén júliusban a pápa kezdeményezte, hogy a még élő károsultak és leszármazottaik támogatásban részesüljenek. Az évszázadon átívelő trauma ettől azonban nem múlik el: az őslakosok leszármazottai, sőt, tágabb értelemben az indián közösségek is máig nyögik ennek a hatását.",
    "Ősz haja miatt rúghatták ki a népszerű riporternőt": "Óriási felháborodást váltott ki annak a kanadai tévésnek az ügye, akit ősz haja miatt meneszthettek a munkahelyéről.\n\nHiába vezette az ország egyik legnézettebb televíziós hírműsorát több mint tíz éve, augusztusban szerződést bontott a kanadai CTV csatorna egyik riporterükkel, Lisa LaFlamme-mal. Az 58 éves nőt több mint 35 év szakmai tapasztalattal „üzleti döntésre” hivatkozva menesztették, ám hamar szárnyra kapott a pletyka, miszerint a döntés hátterében valójában az állhat, hogy Lisa nem festtette tovább ősz haját.\n\nA műsorvezető a koronavírus-járvány első hullámának idején növesztette le ősz tincseit, majd teljesen ezüst hajkoronával tért vissza a képernyőre. A kiszivárgott információk szerint amikor a csatornát üzemeltető Bell Media cég alelnöke ezt meglátta, csak annyit mondott:\n\n„Ki hagyta jóvá Lisa döntését, hogy ősz legyen a haja?”\n\nSokan kiálltak Lisa mellett\n\nA szexizmust és ageizmust is jócskán tartalmazó megjegyzés heves reakciókat váltott ki a kanadai közvéleményben, és egyfajta támogató hullám indult Lisa LaFlamme mellett.\n\nTöbb rádiós és tévés kollégája is kiállt a kirúgott műsorvezető mellett, és egy internetes petíció is indult Lisa visszavételéért, amelyen jelenleg közel 200 ezer aláírást gyűjtöttek.\n\nSőt, több nagy márka, mint például a Wendy’s gyorsétteremlánc vagy a Dove is nyilvános kampányukban ítélte el a megbélyegzést és azt, hogy valakit az ősz haja miatt rúgjanak ki a munkájából.\n\nAge is beautiful. Women should be able to do it on their own terms, without any consequences 👩🏼‍🦳👩🏾‍🦳Dove is donating $100,000 to Catalyst, a Canadian organization helping build inclusive workplaces for all women. Go grey with us, turn your profile picture greyscale and #KeepTheGrey pic.twitter.com/SW5X93r4Qj — Dove Canada (@DoveCanada) August 21, 2022\n\nAugusztus végén a csatornát üzemeltető Bell Media elnöke, Wade Oostermana nyílt levélben tagadta a szexizmus és az ageizmus vádjait, és közölte, hogy a híradós elbocsátásának hátterében nem az ősz frizurája állt.\n\n„Kategorikusan megerősíthetem, hogy nem történt olyan intézkedés, amely sérti az újságírói függetlenségi politikánkat” – olvasható a közleményben.\n\nVia\n\nTetszett a cikk? Oszd meg másokkal is!",
    "Drámai végjáték, negyeddöntős a magyar válogatott": "A dánok két harmad után még vezettek 2-1-re, a kiesés elkerüléséért harcoló németek 4:11 perccel a vége előtt egyenlítettek. A hajrában lehozták a kapusukat, és egy másodperccel a lefújás előtt betaláltak. A játékvezetők először azt videózták, hogy a korong időben áthaladt-e a gólvonalon, majd azt, nem akadályozták-e a dán kapust a védésben.\n\nAz alapjátékidős sikerükkel a németek bennmaradtak az élvonalban, és negyeddöntőbe juttatták a magyarokat, míg a dánok kiestek.\n\nPat Cortina szövetségi kapitány alakulata – amely múlt csütörtökön 4-2-re legyőzte a németeket, majd pénteken 7-1-re kikapott a csehektől, vasárnap 1-0-ra a házigazda dánoktól, hétfőn pedig szétlövésben maradt alul a svédekkel szemben – csütörtökön az Egyesült Államok ellen lép jégre. A papírforma alapján ellenük nincs esély: az amerikaiak kilenc vb-n, valamint két olimpián diadalmaskodtak már, és a címvédő, idei olimpiai bajnok Kanadával együtt kiemelkednek a mezőnyből.\n\nA negyeddöntőt követően az 5-8. helyért sorra kerülő meccseket és az elődöntőket szombaton, a helyosztókat pedig a hatodik helyig vasárnap rendezik.\n\nA bennmaradásukat hétfőn biztosító magyarok számára a nyolc közé jutás óriási fegyvertény, a célkitűzés az volt, hogy jövőre is az elitben szerepelhessenek. A 2023-as vb-nek Kanada ad otthont, várhatóan Ottawában lesz a torna április elején.\n\nEredmények, csoportkör, 6. (utolsó) játéknap:\n\nB csoport (Frederikshavn):\n\nCsehország–Svédország 3-0 (0-0, 1-0, 2-0)\n\nNémetország–Dánia 3-2 (1-1, 0-1, 2-0)\n\nA végeredmény: 1. Csehország 12 pont, 2. Svédország 7, 3. Magyarország 4, 4. Németország 4, 5. Dánia 3\n\nAzonos pontszám esetén az egymás elleni eredmény döntött.\n\nAz ötös utolsó helyezettje kiesett a divízió I/A-ba, míg a legjobb három a negyeddöntőben folytatja.\n\nA csoport (Herning):\n\nFinnország–Svájc 4-0 (2-0, 2-0, 0-0)\n\nEgyesült Államok–Kanada 5-2 (0-2, 2-0, 3-0)\n\nA végeredmény: 1. Egyesült Államok 12, 2. Kanada 9, 3. Finnország 6, 4. Svájc 3, 5. Japán 0\n\nEbből a csoportból minden válogatott a negyeddöntőbe jutott.\n\nA csütörtöki negyeddöntők párosítása:\n\nSvájc–Japán, Herning 12.00\n\nEgyesült Államok–Magyarország, Herning 16.00\n\nFinnország–Csehország, Frederikshavn 17.30\n\nKanada–Svédország, Herning 20.00",
    "Búcsúzik a világ II. Erzsébet királynőtől": "A Buckingham-palota közleménye szerint a királynőt életének 97., uralkodásának 71. esztendejében érte a halál nyári rezidenciáján, a skóciai Balmoral kastélyában.\n\nHalálának pillanatától elsőszülött fia, a 73 esztendős eddigi trónörökös, Károly a brit uralkodó.\n\nKároly trónra lépése azt is jelenti, hogy az új király idősebb fia, Vilmos cambridge-i herceg a trónörökös.\n\nII. Erzsébet királynő 1952. február 6-án lépett az Egyesült Királyság trónjára.\n\nA Buckingham-palota először csütörtökön kora délután adott ki közleményt arról, hogy az uralkodó orvosi felügyelet alatt áll, miután orvosai \"aggasztónak\" találták egészségi állapotát.\n\nAz eddigi trónörökös, Károly Fülöp Artúr György, III. Károly néven lépett az Egyesült Királyság trónjára.\n\nAz ilyen esetekben összehívott trónutódlási tanács (Accession Council) várhatóan péntek délelőtt ül össze, és formálisan is királlyá nyilvánítja az új brit uralkodót.\n\nA világ vezető politikusainak és az európai királyi házak egész sora nyilvánította részvétét az este folyamán.\n\n\"II. Erzsébet királynő jó barátja volt az ENSZ-nek, kétszer is ellátogatott a világszervezet New York-i székhelyére több mint ötven év különbséggel. Mélyen elkötelezett volt számos jótékonysági és környezetvédelmi ügy mellett és megindítóan beszélt a glasgow-i COP26 klímacsúcs küldötteihez\" - emelte ki António Guterres, az ENSZ főtitkára.\n\n\"A legnehezebb szívvel fogadtuk II. Erzsébetnek, Kanada leghosszabban uralkodó királynőjének a halálát. Állandó része volt életünknek és a kanadaiaknak tett szolgálatai örökké fontos részét fogják képezni országunk törtében\" - olvasható Justin Trudeau kanadai kormányfő közleményében.\n\nOlaf Scholz német kancellár mindenek előtt \"a második világháború borzalmait követő brit-német kibékülés érdekében\" tett erőfeszítéseit emelte ki. Leszögezte, hogy ez nem merül feledésbe.\n\nMario Draghi olasz miniszterelnök úgy fogalmazott, hogy II. Erzsébet \"a világtörténelem főszereplője volt az utóbbi hetven évben\".\n\nMicheál Martin ír miniszterelnök közleményében úgy fogalmazott, hogy a legmélyebb együttérzéssel gondol a britekre szeretett uralkodójuk elvesztése miatt.\n\nEmmanuel Macron francia államfő \"Franciaország barátjának, a hazáját és az évszázadát meghatározó szívek királynőjének\" nevezte II. Erzsébetet.\n\nII. Erzsébet halálával történelmi személyiség távozott közülünk és vele egy hetven évig tartó korszak zárult le, amelyben máig hatóan a stabilitást képviselte - írta Karl Nehammer osztrák kancellár a Twitteren.\n\nUrsula von der Leyen, az Európai Bizottság elnöke Twitter-üzentében azt írta: mély szomorúsággal értesült Őfelsége II. Erzsébet haláláról.\n\nCharles Michel, az Európai Tanács elnöke üzenetében kiemelte, Erzsébet királynő, akit egykor \"Rendíthetetlen Erzsébetnek\" neveztek, szolgálatával és elkötelezettségével soha nem mulasztotta el megmutatni a tartós értékek fontosságát a modern világban.\n\nRoberta Metsola, az Európai Parlament (EP) elnöke üzenetében aláhúzta: kevesen tudták oly mértékben alakítani a világ történelmét, mint Őfelsége II. Erzsébet királynő.\n\nJens Stoltenberg NATO-főtitkár üzenetében azt írta: \"mélységesen elszomorította\" II. Erzsébet királynő halálának híre. Kiemelte: a királynő uralkodásának több mint 70 éve alatt önzetlenül vezette országát, és igazi közszolgálatot látott el.\n\nII. Erzsébet páratlan államvezetői méltóságával és állhatatosságával képes volt elmélyíteni az Egyesült Királyság és Egyesült Államok közötti szövetséget, és hozzájárult a két ország közötti kapcsolat különleges voltához - áll Joe Biden emerikai elnök és felesége - Fehér Ház által közzétett - közleményében.\n\n\"Őfelsége neve elválaszthatatlanul összekapcsolódik az Egyesült Királyság legújabb kori történelmének legfontosabb eseményeivel. II. Erzsébetet sok évtizeden át méltán szerették és tisztelték alattvalói, és a nagyvilágban megbecsülés övezte. Bátorságot és kitartást kívánok Önöknek e súlyos, pótolhatatlan veszteség idején\" - állt Vlagyimir Putyin orosz államfő üzenetében.\n\n\"Mély szomorúsággal értesültünk Őfelsége II. Erzsébet királynő haláláról. Az ukrán nép nevében őszinte részvétünket fejezzük ki a királyi családnak, az egész Egyesült Királyságnak és a Nemzetközösség országainak ezzel a jóvátehetetlen veszteséggel kapcsolatban. Gondolataink és imáink önökkel vannak\" - fogalmazott Volodimir Zelenszkij ukrán államfő.\n\n\"A királynő rendkívüli személyiség volt, egyedülálló vezető, a hazája iránti odaadás és szeretetet jelképe. A vezetés és a szolgálat páratlan örökségét hagyja maga után. Emlékéből fakadjon áldás\" - emlékezett az elhunyt uralkodóra Jaír Lapid izraeli miniszterelnök.\n\nVlagyimir Putyin orosz elnök részvétét fejezte ki az új brit királynak, III. Károlynak II. Erzsébet halála miatt. \"Őfelsége neve elválaszthatatlanul összekapcsolódik az Egyesült Királyság legújabb kori történelmének legfontosabb eseményeivel. II. Erzsébetet sok évtizeden át méltán szerették és tisztelték alattvalói, és a nagyvilágban megbecsülés övezte. Bátorságot és kitartást kívánok Önöknek e súlyos, pótolhatatlan veszteség idején\" - állt az orosz államfő üzenetében, amelyet a Kreml Telegram-csatornáján tettek közzé.\n\nHasonló méltató és részvénynyilatkozatokat tettek közzé egyebek között cseh, lengyel, román, horvát, szlovén, valamint a skandináv államok vezetői, valamint a belga, a holland, a svéd és a norvég királyi család.\n\nNyitókép: II. Erzsébet brit uralkodó halálának hivatalos bejelentése után összesereglett emberek a londoni királyi rezidencia, a Buckingham-palota előtt 2022. szeptember 8-án. MTI/EPA/Neil Hall",
    "RTL.hu – „Ő egy 8-as, de csak étkezéshez teszi be a fogsorát” – TikTok trend alapján pontozzák egymást a nyugdíjasok": "A TikTokon terjed egy trend, aminek a lényege, hogy külső alapján kap valaki egy számot, majd különböző tulajdonságai és szokásai alapján kap még, vagy éppen veszít pontokat az illető.\n\nEgy kanadai nyugdíjas otthon lakói úgy döntöttek, hogy maguk is csatlakoznak az őrülethez, és elmondják, hogy az ő szemükben ki hány pontot érdemel – írja a Daily Mail.\n\nA szabályok alapján a nyugdíjasok a következő pontszámokat ítélték meg.\n\n\n\nValaki, aki külsőre:\n\n2-es, de mindig felajánlja a desszertjét a vacsoránál, 7 pontot kap\n\n3-as, de mindig van nála cukorka, 7 pontot kap\n\n3-as, de sosem veszít kártyában, 7 pontot kap\n\n8-as, de csak az időjárásról tud beszélni, 3 pontot kap\n\n9-es, de sosem használja a hallókészülékét, 1 pontot kap csak\n\nAz egyik idős hölgy meglepő megállapítást is tett valakiről, aki külsőre 8-as, de csak az étkezésekhez teszi be a fogsorát. „Ó, nekem jó lesz foggal vagy anélkül is, nekem 10-es” – mondta a hölgy, utalva arra, hogy számukra mindenki 10-es.\n\nA kanadai nyugdíjas otthon videóját már több, mint 3 millió ember nézte meg. Az otthon lakói máskor is posztoltak már trending videókat, és az a céljuk, hogy ezekkel áthidalják a generációs különbségeket.\n\nA teljes videó itt tekinthető meg:\n\n\n\nNyitókép: Hinterhaus Productions / Getty Images"
}