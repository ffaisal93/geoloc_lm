{
    "Vb 2022: Messi duplájával nyert felkészülési meccset Argentína": "Az argentin labdarúgó-válogatott a duplázó Lionel Messi vezérletével 3–0-ra legyőzte felkészülési mérkőzésen Honduras csapatát – írja a Magyar Távirati Iroda.\n\nMessi duplázott Honduras ellen (Fotó: AFP)\n\nA Miamiban rendezett találkozón a hétszeres aranylabdás támadó büntetőből és egy látványos átemeléssel is betalált. A 35 esztendős Messi ezzel 88 gólnál jár válogatott színekben, amivel negyedik a nemzetközi örökrangsorban.\n\nAz argentin együttes a november 20-án kezdődő katari világbajnokságon Szaúd-Arábia, Mexikó és Lengyelország társaságában a C-csoportban szerepel majd.\n\nFELKÉSZÜLÉSI MÉRKŐZÉS\n\nArgentína–Honduras 3–0 (2–0)\n\nMarokkó–Chile 2–0 (0–0)",
    "Szijjártó Péter: Magyarország és Argentína azonos állásponton van az ukrajnai háborúról": "Santiago Andrés Cafieróval, Argentína külügyminiszterével találkozott Buenos Airesben Szijjártó Péter. A külgazdasági és külügyminiszter a magyar gazdaság iránt érdeklődő helyi nagyvállalatok képviselőivel találkozott, majd hosszabb programon vett részt argentin kollégájával. Kiemelte: az argentin cégek érdeklődése folyamatosan növekszik Magyarország iránt.\n\nMinden adott Magyarország és Argentína gazdasági együttműködésének fejlesztéséhez, részben annak köszönhetően, hogy a két ország között nincs semmifajta politikai vita – közölte Szijjártó Péter külgazdasági és külügyminiszter szerdán Buenos Airesben.\n\nA Külgazdasági és Külügyminisztérium közleménye szerint a tárcavezető a magyar gazdaság iránt érdeklődő helyi nagyvállalatok képviselőivel találkozott, majd hosszabb programon vett részt argentin kollégájával. Kiemelte, hogy az argentin cégek érdeklődése folyamatosan növekszik Magyarország iránt, ugyanis itt van Európa leginkább beruházásbarát környezete, itt a legalacsonyabbak az adóterhek.\n\nPéldaként említette egy rendkívül fejlett, GMO-mentes technológiával dolgozó mezőgazdasági vállalat magyarországi beruházását, valamint azt, hogy az argentin vasúttársaság magyar cégek bevonásának lehetőségét keresi járműparkja modernizálásához.\n\nNincsenek viták a két ország között\n\nSzijjártó Péter tudatta, hogy tavaly mintegy 80 százalékos növekedést követően megdőlt a kétoldalú kereskedelmi forgalom, annak értéke meghaladta a 200 millió dollárt.\n\nKomoly gazdasági együttműködési lehetőségek előtt állunk\n\n– emelte ki, rámutatva, hogy nincs semmilyen vitás kérdés a két ország között. Továbbá bejelentette, hogy megállapodást írnak alá, amely alapján évente huszonöt argentin diák érkezhet majd ösztöndíjjal a magyarországi felsőoktatási intézményekbe.\n\nAz Ukrajnában dúló háborúval kapcsolatban kifejtette: Magyarország és Argentína is azt az álláspontot képviseli, hogy minél előbb véget kell vetni a háborúnak Ukrajnában.\n\nMi azt szeretnénk, ha a nemzetközi közösség végre félretenné azokat a javaslatokat, amelyek a háború eszkalálódásával, meghosszabbodásával, továbbterjedésével fenyegetik a világot. És inkább azokat a javaslatokat kellene elővenni, amelyek közelebb visznek minket a békéhez\n\n– közölte a miniszter az MTI szerint.\n\nMint arról korábban az Index is beszámolt, hosszú napok állnak Szijjártó Péter előtt. A külgazdasági és külügyminiszter szeptember 6-án indult útnak Buenos Airesbe, ahonnan Limába repül, pénteken pedig Brüsszelben vesz részt az energiaügyi miniszterek rendkívüli tanácskozásán.",
    "Merényletet kíséreltek meg Argentína alelnöke ellen": "Cristina Fernandez de Kirchner éppen támogatóit köszöntötte otthona előtt, amikor a tömegből előbukkant egy férfi, és pisztolyt szegezett az arcába. Alberto Fernandez elnök elmondása szerint a fegyver öt golyóval volt megtöltve, de nem sült el, amikor megpróbálták használni.\n\nDe Kirchner asszony egy korrupciós per közepén van, és éppen a bíróságról tért haza, amikor megpróbáltak merényletet elkövetni ellene. A rendőrség közölte, hogy a lövöldözőt, akit a helyi média egy 35 éves brazil férfiként azonosított, őrizetbe vették. A támadás indítékát jelenleg vizsgálják.\n\nFernandez elnök csütörtökön késő este a nemzethez intézett beszédében elítélte a támadót, és azt mondta, hogy a de Kirchner elleni merénylet az egyik „legsúlyosabb incidens\" azóta, hogy az ország 1983-ban visszatért a demokráciához.\n\nLehetnek nézeteltéréseink, lehetnek súlyos nézeteltéréseink, de gyűlöletbeszédre nem kerülhet sor, mert az erőszakot szül, és nincs esély arra, hogy az erőszak együtt éljen a demokráciával\n\n– mondta az argentin elnök.\n\nAz elnök argentin nemzeti ünnepet hirdetett\n\nFernandez péntekre nemzeti ünnepet is hirdetett, hogy az „argentinoknak legyen idejük az élet, a demokrácia védelmében az alelnökünkkel való szolidaritásuk kifejezésére”. A helyi médiában megosztott felvételeken látható, amint a férfi a nő fejétől centiméterekre célzott a fegyverrel, és úgy tűnt, hogy lőni próbál. Ezután lehajtja a fejét, de lövés nem dördült el.\n\nA rendőrség szóvivője korábban azt mondta, hogy a férfi letartóztatása után a helyszíntől néhány méterre találtak egy fegyvert. Az elmúlt napokban több száz tüntető gyűlt össze a 69 éves férfi fővárosi otthona előtt, hogy támogassa, amíg a per folyik.\n\nAz alelnök asszonyt azzal vádolják, hogy 2007 és 2015 között, amikor még elnök volt, csalást követett el, és részt vett egy közpénzek elterelésére irányuló tervben. Ha a tárgyaláson elítélik, az ügyészek 12 év börtönbüntetést és a politikától való életfogytiglani eltiltást kértek de Kirchnerre.\n\nDe Kirchnernek azonban a szenátus elnökeként mentelmi joga van. Nem kerülne börtönbe, hacsak az ország legfelsőbb bírósága nem erősíti meg az ítéletet, vagy ha a következő, 2023 végén esedékes választásokon nem veszíti el a szenátusi mandátumát. A politikus számos más korrupciós perrel nézett szembe elnöki idejét követően. A mostani per ítélethirdetése hónapokig eltarthat – írja a BBC.\n\n(Borítókép: helyszínelő rendőrök az alelnök házánál 2022. szeptember elsején. Fotó: Martin Cossarini / picture alliance / Getty Images)",
    "Eddig ismeretlen dinófajra bukkantak Argentínában": "Egy eddig ismeretlen abeliszaurusz megkövült példányának maradványait fedezték fel kutatók Dél-Amerikában, Argentína déli részén – írja az MTI.\n\nAz abeliszauridák (Abel gyíkjai) családjába tartozó, Elemgasem nubilusnak elnevezett húsevő őshüllő 90 millió éve élt, két lábon járt, négy méter hosszú és két méter magas lehetett – közölték az argentin Tudományos és Technológiai Nemzeti Kutatási Tanács (CONICET) tudósai a Papers in Palaeontology folyóiratban.\n\nA legalább nyolcéves, de még nem teljesen kifejlett példány csontjait a patagóniai Neuquén tartományban, Plaza Huincul település közelében tárták fel.\n\nKína, az Egyesült Államok és Kanada mellett Argentína, ezen belül is főleg Patagónia a világ egyik legjelentősebb paleontológiai lelőhelye, évről évre új felfedezéseket publikálnak a térségből nemzetközi szakfolyóiratokban – mutatott rá a kutatás szerzője, Mattia Baiano.",
    "Rejtélyes tüdőgyulladást fedeztek fel Argentínában": "A harmadik ember halt bele a héten egy egyelőre ismeretlen tüdőgyulladásba Argentínában, amely eddig összesen kilenc embert fertőzött meg.\n\nAz összes eddigi eset egy magánorvosi klinika körül jelentkezett Tucuman tartomány északnyugati részén. A hatóságok szerint a Covid és az influenza gyakori típusai kizárhatóak, de tovább folytatják az egyéb fertőzések ellenőrzését. Ennek keretei között a helyi vízellátást és a klímaberendezéseket is tesztelik – írja a BBC.\n\nEgyelőre csak a klinikán szedi az áldozatait\n\nA harmadik áldozat egy hetvenéves nő volt, akit sebészeti beavatkozásra vittek be a klinikára, ő alapvetően is egy bizonyos légúti betegségben szenvedett. A későbbiekben a központ egészségügyi személyzete kapta el a betegséget. A szorosabb kontaktjaikat azóta megfigyelik, de még egyikőjüknél sem jelentkeztek a fertőzés tünetei.\n\nA rejtélyes betegség a klinika dolgozói közül szedte az első áldozatát, majd a másodikat is, két nappal később. Mindketten, akárcsak a hetvenéves nő, más alapbetegséggel is küszködtek. Az első hat betegnél augusztus tizennyolcadika és huszonharmadika között jelentkeztek a tünetek.\n\nA tünetei hasonlóak a Covidhoz\n\nLuis Medina Ruiz tucumani egészségügyi miniszter szerdán úgy nyilatkozott, hogy a betegek „súlyos légúti betegségben szenvedtek, kétoldali tüdőgyulladással, ami nagyon hasonló a Covidhoz”. A tünetek közé tartozott még a magas láz, a végtagfájdalom és a légzési nehézség is.\n\nHector Sale, a Tucuman tartományi orvosi kollégium elnöke a helyi újságíróknak azt mondta: „Nem olyan betegséggel van dolgunk, amely emberről emberre terjed”, mivel a fertőzöttek közeli hozzátartozó között nem jelentkezett a betegség. A Pánamerikai Egészségügyi Szervezet az argentin egészségügyi hatóságokkal együtt figyelemmel kíséri a helyzetet.\n\nA szakértők egyelőre tanácstalanok\n\nPaul Hunter professzor, a Kelet-Angliai Egyetem orvosprofesszora úgy nyilatkozott a BBC-nek, hogy ebben a szakaszban „elég lehetetlen” megmondani, mi okozhatja ezt.\n\nEzek a dolgok időről időre megtörténnek. Gyakran csak elpusztulnak, de nem mindig\n\n– magyarázta. „Néha jelentős helyi járványt vagy valami még nagyobbat okoznak” – tette hozzá. Azt mondta, hogy a gyors ellenőrzéseknek köszönhetően a szakértőknek napokon belül több választ kell kapniuk.\n\nBeate Kampmann professzor, a London School of Hygiene and Tropical Medicine munkatársa szerint „Túl korai még arról nyilatkozni, hogy ez fenyegetést jelent-e szélesebb lakosságra, vagy továbbra is csak az intézményre korlátozódik. Ahogy arról is, hogy valami új dologgal állunk szemben, vagy már ismerjük”.\n\n(Borítókép: Rendőrök a Luz Medica kórház bejáratánál, ahol kilenc, ismeretlen eredetű tüdőgyulladással fertőzött embert kezeltek 2022. szeptember 1-jén az argentin Tucumanban. Fotó: Diego Araoz / Telam / AFP)",
    "Argentínában nem gyászolják a királynőt, sőt, pezsgőt bontottak a halálhírére a tévében": "Nyomdafestéket nem tűrő szavakkal, pezsgőzve ünnepelte egy argentin politikus és újságíró II. Erzsébet királynő halálhírét. Míg a világ jó néhány országában gyászolják az uralkodót, addig Argentínában nem éppen kedvesen emlékeztek meg róla. A dél-amerikai ország és az Egyesült Királyság közötti feszült a viszony, amely a Falkland-szigeteki háborúra vezethető vissza.\n\n\"Cuneo\":\n\nPor sus comentarios sobre el fallecimiento de la reina Isabel II pic.twitter.com/OPM238Bf8G — ¿Por qué es tendencia? (@porquetendencia) September 8, 2022\n\nSantiago Cúneo a műsorban rögtön pezsgőt bontott, amikor felolvasták a királynő halálhírét. Miközben az italt pohárba töltötte, vigyorogva, kocsmai hangnemben ócsárolta a néhai uralkodót – írja a New York Post.\n\nMeghalt a királynő, életbe lépett a London Bridge művelet Az uralkodói család már a hatvanas évek óta készül a királynő távozására, részletes terv írja elő a következő napok eseményeit.\n\nAz argentin kormány nem osztotta a tévés véleményét: Buenos Aires hivatalos részvétnyilvánítást küldött Londonba a királyi családnak, amelyben együttérzéséről biztosította a brit embereket.",
    "Ne panaszkodjunk a magas kamatra, máshol 75 százalék lehet": "Az argentin jegybank 550 bázisponttal, 75 százalékosra emelheti szeptemberben az alapkamatot a jelenlegi 69,5-ről – tudta meg a Reuters a monetáris tanácsban folyó egyeztetést ismerő forrásból, a pénzintézet egyik tanácsadójától.\n\nFotó: Shutterstock\n\n\n\nBár az infláció mindenhol magas, Argentínában az egyik legrosszabb a helyzet a világon.\n\nA fogyasztói árak emelkedése éves szinten meghaladja a 70 százalékot, az év végére pedig túllépheti a 90-et is.\n\nA kamatemeléssel a jegybank a pesót próbálja megerősíteni, hogy harcoljon az inflációval. „Figyelemmel kísérjük a kiskereskedelmi árak alakulását, és nem kizárt, hogy a közelgő augusztusi fogyasztóiárindex-adatokkal együtt újabb kamatemelésre kerül sor, hogy az inflációt meg lehessen fékezni” – mondta a tanácsadó, hozzátéve, hogy még nem született döntés, de nem lenne észszerűtlen, ha a kamatláb 75 százalékra emelkedne. A központi bank szóvivője nem kívánta kommentálni az értesülést.\n\nA jegybank a korábbi rendszeres kisebb kiigazításai után az elmúlt hónapokban 800 és 950 bázisponttal emelte meg a 28 napos Leliq kamatlábat, és három elemző újabb 400 és 600 bázispont közötti növelést vár. Az augusztusi inflációs adatokat szeptember 14-én teszik közzé. Argentína azt is fontolgatja, hogy ismét a Nemzetközi Valutaalaphoz fordult segítségért, a gazdasági miniszter várhatóan szeptemberben utazik Washingtonba, hogy tárgyaljon erről.",
    "Vigyázat, spoiler! Megmondta a tőzsdeguru, ki nyeri a foci-vb-t": "Joachim Klement csak egy tőzsdei bróker, de valószínűleg jobban ért a futballhoz, mint megannyi szakember. Ugyanis a svájci tőzsdeguru kidolgozott egy matematikai képletet, amelynek segítségével – helyesen – megjósolta, ki nyeri a világbajnokságot 2014-ben (Németország) és 2018-ban (Franciaország). Klement most is belenézett a varázsgömbjébe, és kimondta a szentenciát: Argentína–Anglia-döntő lesz Katarban, és Messiék emelik magasba a trófeát.\n\nJoachim Klement svájci befektetési tanácsadó nem ma kezdi a szakmát. A matematikusi diplomával rendelkező bróker húsz éve dolgozik a tőzsdén, és közben előrejelzést is készít az éppen aktuális labdarúgó-világbajnokságra. Eddig kétszer tippelt matematikai-statisztikai képletének köszönhetően, mindkétszer telibe találta a végeredményt, Németország (2014) és Franciaország (2018) végső győzelmét.\n\nFelütésképpen csak annyit, hogy négyévente több nemzetközi bank is készít prognózisokat, de a legutóbbi két vb-re vonatkozóan csak Klement találta el a végeredményt. Íme:\n\nGoldman Sachs Brazília (2014) Brazília (2018)\n\nUBS Brazília Németország\n\nING Spanyolország Spanyolország\n\nNomura – Franciaország\n\nMacquarie Bank Németország Spanyolország\n\nJoachim Klement Németország Franciaország\n\nMeggyőző, nem?\n\nKlement matematikai képlete elsősorban szocioökonómiai tényezőket vesz figyelembe a futballszakmaiak mellett, ilyen például az egy főre eső GDP. Ne feledjük, hogy szegény ország eddig még nem nyert világbajnokságot, leszámítva Brazíliát és valamelyest Argentínát, de ezekben az országokban annyira erős a futball és annyira nyomósak a szakmai érvek, hogy elhomályosították a gazdaságiakat.\n\nTérjünk a tárgyra. Klement már a csoportkörtől kezdve megjósolta a továbbjutó válogatottakat.\n\nA csoport: Hollandia, Szenegál\n\nB csoport: Anglia, Egyesült Államok\n\nC csoport: Argentína, Mexikó\n\nD csoport: Franciaország, Dánia\n\nE csoport: Spanyolország, Németország\n\nF csoport: Belgium, Horvátország\n\nG csoport: Brazília, Svájc\n\nH csoport: Portugália, Uruguay\n\nA legjobb tizenhat között csupán egyetlen meglepetés lesz, de az elementáris: Klement szerint Mexikó kiveri a címvédő franciákat.\n\nHogy miért? Mert Európában már a derekánál tartanak a bajnokságok, fáradtak lesznek a játékosok, míg Mexikóban épphogy elkezdődött a pontvadászat, pihenten érkezik a válogatott a vb-re. Hmmm… Meglátjuk. A továbbjutók vastag betűvel:\n\nHollandia–Egyesült Államok, Portugália–Svájc, Argentína–Dánia, Spanyolország–Horvátország, Brazília–Uruguay, Anglia–Szenegál, Mexikó–Franciaország, Németország–Belgium.\n\nA negyeddöntők óriási csatákat hoznak, a következő eredményekkel:\n\nArgentína–Hollandia, Spanyolország–Brazília, Anglia–Mexikó, Portugália–Németország.\n\nItt már jönnek a meglepetések csőstül, ebbe a kategóriába tartozik Spanyolország és Portugália továbbjutása, és egy kicsit Argentínáé is. Két párharc is csak tizenegyesekkel dől el, a spanyolok és a portugálok így mennek az elődöntőbe.\n\nAz elődöntők igazi csemegét ígérnek:\n\nAnglia–Portugália, Argentína–Spanyolország\n\nKlement azt állítja, az angolok elsősorban azért gyűrik le Portugáliát, hogy a döntőben visszavághassanak Argentínának az 1986-os 2–1-es vereségért, amit, ugye, Maradona szabálytalan gólja fémjelzett. A másik ágon az argentinok hosszabbításban 3–2-re győznek, amihez Klement „tudományos” magyarázata csak ennyi: „Ne kérdezzék, miért…”\n\nÉs ezzel előállt a döntő:\n\nArgentína–Anglia.\n\nEnnek a döntőnek óriásiak a hagyományai, gondoljunk csak az 1986-os Isten keze-mérkőzésre. Negyven évvel a falklandi háború után békésen is lejátsszák a meccset, amit annak idején fegyverekkel – és angol győzelemmel – vívtak meg. Most viszont Argentína kerekedik felül. Amúgy világbajnokságokon eddig négyszer találkozott a két ország. 1966-ban a negyeddöntőben Anglia győzött 1–0-ra, 1986-ról már beszéltünk, 1998-ban Argentína ment tovább tizenegyesekkel, 2002-ben a csoportban David Beckham góljával nyertek a háromoroszlánosok, és ejtették ki a dél-amerikaiakat.\n\nMessinek most meglesz az egyetlen trófeája, ami eddig még hiányzott a gyűjteményéből, és ami nagy ellenlábasának, Cristiano Ronaldónak örökre hiányozni fog.\n\n(Borítókép: Lionel Messi 2022. szeptember 18-án, Franciaországban, Lyonban. Fotó: Catherine Steenkeste/Getty Images)",
    "Újabb segítséget kap Kárpátalja": "Hosszú út áll Szijjártó Péter előtt. A külgazdasági és külügyminiszter szeptember 6-án indult útnak Buenos Airesbe, ahonnan Limába repül, pénteken pedig Brüsszelben vesz részt az energiaügyi miniszterek rendkívüli tanácskozásán.\n\nA Liszt Ferenc Repülőtérről, élő adásban jelentkezett be Facebook-oldalán Szijjártó Péter külgazdasági és külügyminiszter. A politikus kiemelte, idén talán a leghosszabb út áll előtte, ugyanis körülbelül 16-17 óra múlva érkezik meg Buenos Airesbe, ahol fontos gazdasági és külpolitikai jellegű tárgyalások várják a magyar diplomatákat.\n\nArgentína fővárosából Limába repül, ahol több megállapodást is aláírnak a perui kormánnyal a kétoldalú együttműködés fejlesztéséről. Limát követően pedig Európába veszi az irányt. Itt az Európát súlytó energiaellátási válság miatt pénteken reggelre a cseh elnökség összehívta Brüsszelbe az energiaügyi miniszterek rendkívüli tanácskozását.\n\nÚjabb segítséget kap Kárpátalja\n\nA miniszter a reptéren számolt be arról is, hogy Magyarország újabb segítséget nyújt Kárpátalja számára. Szijjártó Péter kihangsúlyozta: „Kárpátalja most egy hármas nyomás alatt áll. Az Ukrajnában zajló háború miatt Kárpátalján a belső menekültek tízezreivel kell foglalkozniuk, és ellátást biztosítani számukra, másrészt sok kárpátaljai is részt vesz a háborúban, akiknek adott esetben sérüléseik ellátása is fontos feladata a kárpátaljai egészségügyi ellátórendszernek.” Valamint a világjárvány sem enged a szorításból. Ezeknek a terheknek az enyhítése miatt döntött úgy a magyar kormány, hogy 41 ezer Pfizer-vakcinát küld a régióba.\n\nAz oltások kedden érkeznek meg a megye központjába, Ungvárra, ahol Viktor Mikita, Kárpátalja kormányzója segítségével kerülnek szétosztásra.\n\nMagyarország továbbra is a békében érdekelt. Szomszédos országként nyilvánvalóan minket a háború következményei, mind gazdasági, mind energiaellátási, mind biztonsági, mind humanitárius szempontból súlyosabban érintenek, mint a kontinens többi részét. De reméljük, hogy Európa egésze belátja majd, hogy a háború elhúzódásával járó intézkedések helyett végre inkább a békére kellene koncentrálni\n\n– mondta a felvétel végén Szijjártó Péter.",
    "Nagy üzletet szimatolnak az argentínok": "Argentína, ami a természetes erőforrások tárházának tekinti magát, leteszi a főesküt, hogy segít a világon kialakult élelmezési válság és energiahordozó-hiány enyhítésében. A Buenos Aires-i kormány kész felpörgetni a gabonaexportot, illetve a olaj- és földgázkitermelést – mondta Sergio Massa gazdasági miniszter washingtoni látogatásán a Financial Timesnak.\n\nA viziten nagy lítiumbányászati és energetikai befektetésekről tárgyalt amerikai partnereivel, és mint mondta, úgy véli, hogy ezek segítségével olyan devizabevételre tehetnek szert, amely segíthet stabilizálni a peso, a nemzeti valuta árfolyamát. A miniszter nem hiába érkezett az USA fővárosába, ugyanis az amerikai kormány olyan megbízható, baráti partnereket, demokráciákat keres, amelyek segíthetnek az élelmezési és az energiaválság megoldásában.\n\nMegörökölt állami beavatkozás\n\nA jelenleg regnáló peronista kormány még a évszázad első évtizedében hatalmon lévő, szintén peronista elődjétől piackorlátozó intézkedéseket örökölt, amelyeket a kettejük közt kormányzó piacbarát vezetés nem tudott felszámolni.(Az argentin peronista politikai irányzat hasonlóan a jelenlegi magyar szisztémához a nemzeti és a szocialista elemeket ötvözi, azzal a különbséggel, hogy 70-80 éves története során uniós ingyen pénz híján hitelekből kellett finanszíroznia intézkedéseit, amikor hatalmon volt, ami ismétlődő adósságválságokhoz vezet – a szerk.)\n\nA korábban bevezetett devizaátutalási korlátozások és magas adók elriasztják a külföldi befektetőket. Massa, aki egy a feldolgozóipart, a mezőgazdaságot és a gazdasági szabályozást felügyelő, szuper minisztériumot vezet, azt ígéri, hogy ezeket gyorsan leépítik.\n\nBarátságos lesz a környezet\n\n\n\nHamarosan bejelentenek olyan intézkedéseket, amelyek a farmereket és az energiavállalatokat is termelésük felpörgetésére ösztönzi. Hasonlót terveznek a bányászatban is. Az utóbbi azért érdekes, mert Argentínában jelentős lítiumtartalékok vannak, és ez a fém az elektromos akkumulátorok fontos alapanyaga.\n\nEközben javítani akarják a kormány és a nemzetközi hitelintézetek viszonyát, ami nagy teljesítmény lenne, miután az országban az IMF szitokszó. Az első jele lehet ennek, hogy a washingtoni Inter-American Development Bank 3,7 milliárd dollárral, ötmilliárd dollárra emeli a 2022-2023-ban Argentínának kínált hitelei összegét. Jó hír az országnak, hogy a szója- és a kukoricatermés exportjából származó bevétel 42,3 milliárd dollárra ugorhat 2022-2023-ban szemben a 2021-es 1,3 milliárddal.\n\nEllenállni a leértékelődésnek\n\nAz argentin kormány abban bízik, hogy az extra devizabevételekre támaszkodva ellenállhatnak a pesóra nehezedő leértékelési nyomásnak. Az értékvesztéstől való félelem miatt a nyár közepén 333 pesót kellett adni egy dollárért a feketepiacon, ami az ősz elejére 268 pesóra szelídült. A hivatalos átváltási árfolyam 144 peso/dollár. Ez segíthet az idén a 95 százalékos tempó közelébe gyorsult infláció megfékezésében is.\n\nMassa úgy látja, hogy szemben elődjével, Martin Guzmánnal, akiben megbíztak a piacok, ám nem volt kellő támogatói bázisa a kormányzó pártban, neki megvan a szükséges belpolitikai hátszele ahhoz, hogy érvényesítse az akaratát.\n\nSzakértők szerint azonban kétséges, hogy át tudja-e vergődni magát a peronista párton belüli nézeteltéréseken. Ezekben az egyik tábort, peronistákhoz képest piacbarátnak tekinthető, viszonylag szerény létszámú csoportot ő vezeti, míg a kormány párton belüli ellenzékének élén a költségvetési kiadások bármilyen lefaragását ellenző Cristina Fernández alelnök áll.",
    "Válogatott: 50 év után juthatunk be újra európai tornán a négy legj": "A labdarúgó Nemzetek Ligája 2022–2023-as kiírásának záró csoportmérkőzésén az A-liga 3. csoportjában ma este 20.45-től a Puskás Arénában a tavalyi Európa-bajnok Olaszországot fogadja a magyar válogatott. Ha Marco Rossi csapata legalább egy pontot szerez, megnyeri kvartettjét és bejut az NL jövő júniusi négyes döntőjébe. Hasonlóra legutóbb 50 éve volt példa, akkor Illovszky Rudolf legénysége az Európa-bajnokság elődöntőjéig jutott. Az itáliaiaknál 12 játékos van itt az Eb-aranyérmes keretből.\n\nMarco Rossi (balról a második) és a magyar válogatott hétfőn visszavághat az olaszoknak a Cesenában elszenvedett vereségért (Fotó: Szabó Miklós)\n\nÉRDEKESSÉGEK, STATISZTIKÁK A NEMZETEK LIGÁJA 6. FORDULÓJA ELÉ\n\n\n\n♦ Az Európai Labdarúgó-szövetség (UEFA) 2018 őszén indította el a Nemzetek Ligáját (NL), amelynek ez a harmadik kiírása, és a magyar válogatott most először szerepel a legfelső osztályban, az A-ligában. Az első kiírásnak még a C-, a másodiknak a B-liga tagjaként vágott neki. Most az A-ligában 10 ponttal vezeti a csoportját, az összesített NL-mérlege pedig 9 győzelem, 4 döntetlen és 4 vereség, 24–13-as gólkülönbség, ráadásul a legutóbbi két meccsét kapott gól nélkül hozta le. Már az első, 2018. szeptemberi, finnek elleni találkozótól (0–1) fogva Marco Rossi a szövetségi kapitányunk. Itthon 5 diadal, 2 iksz és csupán 1 vereség – 2020. szeptember 6-án 2–3 az akkor még Sztanyiszlav Csercseszov által irányított orosz válogatott ellen – a magyar válogatott mérlege a Nemzetek Ligájában.\n\n\n\n♦ A magyar csapat az egyetlen válogatott a mezőnyben, amely a C-ligából indulva jelenleg az A-ligában szerepel, sőt, egy döntetlennel meg is nyerheti a csoportját a legfelső divízióban. Ugyanakkor az olaszoktól elszenvedett vereség esetén sem végezhet hátrébb a második helynél, és ennek köszönhetően biztosan kiemelt lesz a 2024-es németországi Európa-bajnokság selejtezőcsoportjainak sorsolásánál. Ráadásul az is biztos, hogy az NL következő kiírásában is az A-ligában szerepelhet a magyar válogatott.\n\n\n\n♦ Ha Marco Rossi csapata a 3. csoport első helyezettjeként bejut a Nemzetek Ligájában a legjobb négy közé, olyan tettet visz véghez, amelyhez hasonlóra legutóbb 1972-ben volt példa. Akkor Illovszky Rudolf együttese az Európa-bajnokság négyes döntőjében szerepelt, amelyben negyedik lett.\n\n\n\n♦ Nemzetközi tornán legutóbb 2020-ban, az NL B-ligájában nyerte meg csoportját Magyarország, előtte a 2016-os franciaországi Eb-n lett csoportgyőztes, Izlandot, Portugáliát és Ausztriát megelőzve. A selejtezőket tekintve 1985-ben a mexikói világbajnokság előtt végzett kvartettje élén, többek között az akkor kétszeres vb-ezüstérmes Hollandia előtt. Továbbjutást jelentő második helyezést 1997-ben ért el a vb-csoportjában, ám ezt követően a pótselejtezőt elbukta Jugoszláviával szemben.\n\n\n\n♦ A négyszeres világbajnok olasz válogatott kezdettől fogva a Nemzetek Ligája A-divíziójában játszik. Az első kiírásban a portugál és a lengyel válogatottal került egy csoportba és 6 pontjával (1 diadal, 2 iksz, 1 vereség) Cristiano Ronaldóék mögött a második helyen zárt, az összesített rangsorban pedig a 8. helyen végzett. A második sorozatban a holland, a bosnyák és a lengyel nemzeti együttessel szerepelt egy kvartettben és veretlenül (3 győzelem, 3 döntetlen) megnyerte a csoportot, így rész vehetett az NL tavaly októberi négyes döntőjében, amelyet ráadásul hazai pályán játszhatott. A milánói elődöntőben 2–1-re kikapott Spanyolországtól, majd a bronzmeccsen 2–1-re legyőzte Belgiumot, így a harmadik helyet csípte meg.\n\n\n\n♦ A júniusban indult harmadik kiírásban a 2021-ben Európa-bajnoki címet nyerő, ám az idei világbajnokságra kvalifikálni nem tudó Olaszország megfiatalított csapattal egy Németország elleni 1–1-gyel kezdett Bolognában. Ezt követően Cesenában 2–1-re legyőzte a mieinket, majd zárt kapus meccsen gól nélküli döntetlent ért el Wolverhamptonban Anglia ellen. A második kör nyitányaként – még mindig júniusban – Mönchengladbachban úgy kapott ki 5–2-re, hogy a németek már 5–0-ra vezettek. Múlt pénteken este Milánóban Giacomo Raspadori lövésével 1–0-ra verte meg Angliát, így 2 győzelemmel, 2 döntetlennel és 1 vereséggel, 8 ponttal a második helyről várja az utolsó fordulót, és hátrább már biztosan nem csúszhat. Ha pedig Roberto Mancini együttese Budapesten nyerni tud, akkor csoportelsőként 2020 után sorozatban másodszor jut be az NL négyes döntőjébe.\n\n\n\n♦ A Nemzetek Ligájában eddig összesen 17 mérkőzést vívtak az olaszok, az egyenlegük 7 győzelem, 7 döntetlen, 3 vereség. Idegenben kétszer veszítettek, 2018 szeptemberében Portugáliában 1–0-ra, majd idén júniusban Németországban 5–2-re.\n\n\n\nA-LIGA, 3. CSOPORT, 6. FORDULÓ\n\nMAGYARORSZÁG–OLASZORSZÁG\n\nPUSKÁS ARÉNA, 20.45 (Tv: M4 Sport)\n\n\n\n♦ Olaszország a magyar válogatott ötödik leggyakoribb ellenfele. Eddig 35-ször találkoztunk, az örökmérleg 9 magyar győzelem, 9 döntetlen, 17 olasz siker, tétmeccseken 3–6–10.\n\n\n\n♦ A párharc története hullámzó, mert mindkét válogatottnak volt már több évtizedes veretlenségi sorozata a másikkal szemben. 1910-től 1925-ig a magyar csapat négyszer nyert, kétszer ikszelt, a következő diadalra azonban egészen 1952-ig kellett várni – közben öt döntetlen mellett 11-szer győzött az itáliai együttes. Az Aranycsapat helsinki olimpián elért 3:0-s sikerét követő négy találkozóból viszont hármat a mieink nyertek meg, míg egy döntetlennel zárult. 1965-től több mint 40 éves szünet – öt olasz diadal és két iksz – után, 2007-ben, a két csapat máig utolsó budapesti találkozóján jött össze az újabb magyar siker. Várhidi Péter szövetségi kapitány együttese Juhász Roland, Gera Zoltán és Feczesin Róbert egy-egy góljával úgy nyert 3–1-re, hogy Fabio Cannavaróék akkor aktuális világbajnokként érkeztek a Puskás Ferenc Stadionba.\n\n\n\n\n\n♦ Magyarországon összesen 15-ször találkoztunk az olaszokkal, és a mérleg teljesen kiegyenlített: 5 győzelem, 5 döntetlen, 5 vereség. Valamennyi alkalommal Budapesten rendezték a találkozót, de öt különböző stadionban: a Millenárison, a Megyeri úton, a Hungária úton – akkor még így hívták –, az Üllői úton, valamint a Puskás Ferenc Stadionban, korábbi nevén a Népstadionban. Utóbbi helyszínen hatszor csaptak össze a felek, a mérleg 3–2–1 ide.\n\n\n\n♦ Tétre menő találkozón legutóbb 1955. november 27-én a Népstadionban rendezett Európa-kupa-találkozón győzött a magyar válogatott, a 2:0-s mérkőzés góljait Puskás Ferenc és Tóth II József szerezte.\n\n♦ A legnagyobb különbségű magyar siker 1924 áprilisában, az MTK stadionjában jött össze, amikor többek között Molnár György klasszikus mesterhármasával 7:1-re megvertük a taljánokat, akiknek máig ez történetük legnagyobb veresége. Molnár egyébként négy találattal – Puskás Ferenccel és Sárosi Györggyel holtversenyben – a párharc magyar gólkirálya is.\n\n\n\n♦ Az Európa-bajnoki címvédő, a világranglistán 7. Olaszország keretének értékét 655.5 millió euróra becsüli a Transfermarkt, ez az angoloké és a németeké mögött csak a harmadik legnagyobb a csoportban, de így is hétszerese a FIFA rangsorában 37. magyar válogatotténak, amelyet 93.45 millió euróra becsül a mértékadó átigazolási portál. Az olaszoknál 70 millió euróval az Inter középső középpályása, Nicolo Barella a legértékesebb játékos, a mieinknél továbbra is az RB Leipzigben futballozó Szoboszlai Dominik (28 millió euró).\n\n\n\n♦ Marco Rossinak ez lesz a 47. mérkőzése a magyar nemzeti együttes élén, a lipcsei találkozóval előzte meg a kapitányi örökranglistán Bicskei Bertalant, és most már egyedül áll a negyedik helyen. Az olasz szakvezetőnek 9 döntetlen és 15 vereség mellett a lipcsei volt a 22. győzelme a magyar válogatottal, ezzel szintén negyedik, és már csak két diadallal marad el Mészöly Kálmántól (24).\n\n\n\n♦ A válogatottól a mai mérkőzéssel való visszavonulását bejelentő csapatkapitánynak, Szalai Ádámnak ez lesz a 86. fellépése nemzeti színekben, ezzel az örökranglistán lehagyja Puskás Ferencet (85), beéri Grosics Gyulát és feljön a hetedik helyre.\n\n♦ Marco Rossi együtteséből a három középső védő, Lang Ádám, Willi Orbán és Szalai Attila játszotta végig mind az öt NL-meccsünket, az olasz csapatból egyedül a kapus Gianluigi Donnarumma.\n\n\n\n♦ A magyar csapatból Fiola Attila ötvenedszer léphet pályára nemzeti színekben. Először még paksi játékosként Dárdai Pál hívta be, és 2014 októberében a Feröer ellen 1–0-ra megnyert idegenbeli Eb-selejtezőn a szünetben állt be. A válogatottban kétszer talált be az ellenfeleknek, a franciáknak a tavalyi Európa-bajnokságon a Puskás Arénában lőtt gólja örökre emlékezetes marad.\n\n\n\n♦ Az olasz válogatottat némileg átalakította Roberto Mancini szövetségi kapitány, hiszen a júniusban Cesenában ellenünk pályára küldött tizenegyből csak négyen maradtak a kezdőben a múlt pénteki Anglia elleni mérkőzésre (1–0), a kapus Donnarumma, a középpályán Barella és Bryan Cristante, elöl pedig Raspadori, míg a mieink ellen kezdő támadó, Wilfried Gnonto ezúttal csak csereként szállt be.\n\n♦ A squadra azzurrában 25 labdarúgó kapott játéklehetőséget a tavalyi Európa-bajnokságon, az aranyérmes játékosok közül 11 szerepel most is a keretben. Az akkor egyetlen percet sem védő harmadik számú kapus, Alex Meret szintén eljött Budapestre, sérülés miatt hiányzik viszont a Lazio 55 válogatott fellépésén 15 gólt elérő támadója, Ciro Immobile.\n\n♦ Roberto Mancininek ez lesz az 55. mérkőzése az olasz válogatott kispadján, a mérlege 35 győzelem, 13 döntetlen és 6 vereség, utóbbiakból viszont hármat az idén szenvedett el, sorrendben Észak-Macedónia (0–1), Argentína (0–3) és Németország (2–5) ellen.\n\n♦ Mancini játékosként egyszer szerepelt a magyar válogatott ellen: végig a pályán volt, amikor az olaszok az 1992-es Európa-bajnokság selejtezőjében 1991 májusában Salernóban 3–1-re legyőzték Mészöly Kálmán együttesét. Ezenkívül a Sampdoriában mindkétszer játszott 1992 őszén, amikor a Bajnokok Ligája nyolcaddöntőjében a Serie A győztese a kispesti 1–2 után a genovai 3–1-es sikerrel tette biztossá helyét a csoportkörben. 1993 és 1995 között a Sampdoriánál Rossival csapattársak voltak,1994-ben megnyerték az Olasz Kupát.\n\nA MAGYAR VÁLOGATOTT KERETE\n\nKapusok: Dibusz Dénes (Ferencvárosi TC), Gulácsi Péter (RB Leipzig – Németország), Szappanos Péter (Budapest Honvéd FC)\n\nVédők: Bolla Bendegúz (Grasshoppers – Svájc), Botka Endre (Ferencvárosi TC), Fiola Attila (Mol Fehérvár FC), Kecskés Ákos (LASK – Ausztria), Lang Ádám (Omonia Nicosia – Ciprus), Mocsi Attila (ZTE FC), Willi Orbán (RB Leipzig – Németország), Szalai Attila (Fenerbahçe – Törökország)\n\nKözéppályások: Baráth Péter (DVSC), Kerkez Milos (AZ – Hollandia), Kleinheisler László (NK Osijek – Horvátország), Nagy Ádám (AC Pisa – Olaszország), Nego Loic (Mol Fehérvár FC), Schäfer András (FC Union Berlin – Németország), Styles Callum (Millwall FC – Anglia) , Vécsei Bálint (Ferencvárosi TC)\n\nTámadók: Ádám Martin (Ulszan Hyundai – Dél-Korea), Gazdag Dániel (Philadelphia Union – Egyesült Államok), Szalai Ádám (FC Basel – Svájc), Szoboszlai Dominik (RB Leipzig – Németország), Vancsa Zalán (Lommel SK – Belgium), Varga Kevin (Hatayspor – Törökország)\n\nAZ OLASZ VÁLOGATOTT KERETE\n\nKapusok: Gianluigi Donnarumma (Paris Saint-Germain), Alex Meret (Napoli), Ivan Provedel (Lazio), Guglielmo Vicario (Empoli)\n\nVédők: Francesco Acerbi (Internazionale), Alessandro Bastoni (Internazionale), Leonardo Bonucci (Juventus), Giovanni Di Lorenzo (Napoli), Federico Dimarco (Internazionale), Emerson Palmieri (West Ham United), Federico Gatti (Juventus), Luiz Felipe (Real Betis), Pasquale Mazzocchi (Salernitana), Rafael Toloi (Atalanta)\n\nKözéppályások: Nicolo Barella (Internazionale), Bryan Cristante (Roma), Jorginho (Chelsea), Lorenzo Pellegrini (Roma), Tommaso Pobega (Milan), Sandro Tonali (Milan)\n\nTámadók: Matteo Cancellieri (Lazio), Wilfried Gnonto (Leeds United), Vincenzo Grifo (Freiburg), Matteo Politano (Napoli), Giacomo Raspadori (Napoli), Gianluca Scamacca (West Ham United), Alessio Zerbin (Napoli)\n\nAz Európa-bajnok játékosokat dőlt betűvel jeleztük.\n\nNEMZETEK LIGÁJA, CSOPORTKÖR\n\nA-LIGA, 3. CSOPORT\n\nA MAGYAR VÁLOGATOTT PROGRAMJA\n\nJúnius 4.: MAGYARORSZÁG–Anglia 1–0\n\nJúnius 7.: Olaszország–MAGYARORSZÁG 2–1\n\nJúnius 11.: MAGYARORSZÁG–Németország 1–1\n\nJúnius 14.: Anglia–MAGYARORSZÁG 0–4\n\nSzeptember 23.: Németország–MAGYARORSZÁG 0–1\n\nSzeptember 26., 20.45: MAGYARORSZÁG–Olaszország",
    "Gazdaság: 75 százalékra emelték az argentin alapkamatot": "Az argentin központi bank a Leliq irányadó kamatlábat 5,5 százalékponttal 75 százalékra emelte, hogy megfékezze a vágtató inflációt.\n\nA bank a közleményében jelentette be a lépést, egy nappal az után, hogy közölték: az augusztusban mért éves infláció 79 százalékra ugrott, ami az utóbbi három évtized legyorsabb éves fogyasztóiár-drágulása. Az argentin jegybank idén már a kilencedik alkalommal emelt kamatot.\n\nE hét elején Miguel Pesce jegybankelnök arról biztosította Krisztalina Georgievát, a Nemzetközi Valutaalap (IMF) vezérigazgatóját, hogy Argentína elkötelezett az IMF-fel kötött 44 milliárd dolláros pénzügyi csomag végrehajtása mellett. Ebben szerepel, hogy az irányadó kamatlábat az infláció felett tartják.\n\nA legújabb kamatemelés sem biztos azonban, hogy elég lesz – értékelték a helyzetet szakértők. A hazai valuta, a peso leértékelődése tovább tarthat, ezért a 75 százalékos kamatláb sem győzheti meg a háztartásokat és a befektetőket, hogy abban tartsák a megtakarításaikat, illetve pozícióikat.\n\nRáadásul a központi bank közgazdászai szerint az infláció az év vége felé 95 százalékra gyorsulhat, sőt egyesek szerint elérheti a 100 százalékot is.",
    "Nagy árat fizethet a lítiumbányászatért a világ legértékesebb ökoszisztémája": "Az elektromos autók akkumulátoraihoz szükséges lítium iránti kereslet bányászati fellendülést okoz az Argentínában, Chilében és Bolíviában található száraz andoki régióban, ahol a világ készleteinek fele található. Hidrológusok arra figyelmeztetnek, hogy a bányák kiszáríthatják a létfontosságú ökoszisztémákat, és megfoszthatják az őslakos közösségeket az értékes víztől.\n\nDél-Amerikában egyre nagyobb a félelem, hogy ami jót tesz a globális klímának, az katasztrófát okozhat a világ legritkább és legértékesebb ökoszisztémái – sós síkságok, vizes élőhelyek, legelők és flamingótavak – számára az Andok hegyeiben.\n\nAz Argentína, Bolívia és Chile határán elterülő úgynevezett lítiumháromszög hirtelen a világ autóinak szén-dioxid-mentesítéséhez szükséges lítium-ion akkumulátorok gyártásához nélkülözhetetlen fémért folytatott globális roham középpontjába került. A lítium iránti kereslet az előrejelzések szerint 2030-ra megnégyszereződik, és évi 2,4 millió tonnára emelkedik, a várakozásoknak megfelelően a világpiaci árak az elmúlt évben közel tízszeresére emelkedtek.\n\nAz amerikai földtani intézet szerint a világ lítiumkészletének több mint fele a lítiumháromszögben található ősi földalatti vizekben oldódik. A globális bányászati konglomerátumok versengenek a fém megszerzéséért azáltal, hogy ezt a vizet a felszínre szivattyúzzák és a napon elpárologtatják, hogy a benne lévő lítium-karbonátot koncentrálják.\n\nFotó: CARLOS BECERRA / BLOOMBERG / GETTY IMAGES\n\nMinden egyes tonna lítium-karbonát, amelyet a föld alól ezzel az olcsó, alacsony technológiájú módszerrel bányásznak ki, jellemzően mintegy félmillió gallon vizet juttat a levegőbe, amely létfontosságú a száraz Magas-Andokban. A kitermelés csökkenti a talajvízszintet, kiszáríthatja a tavakat, vizes élőhelyeket, forrásokat és folyókat, amelyek ott keletkeznek, ahol a föld alatti víz a felszínre jut.\n\nEközben a Magas-Andok őslakosai egyre inkább attól tartanak, hogy a szűkös vízkészletet – amelyet háztartási célokra és a legelők fenntartására szánnak, amelytől állatállományuk függ – feláldozzák a klímaváltozás elleni küzdelemben fontosnak tartott zöld járművek gyártásáért.\n\nCsak Argentína északnyugati részén jelenleg mintegy 50 bányaprojekt van engedélyezve, illetve van folyamatban lévő megbeszélés. A bányavállalatok most úgy kívánják a lítiumot kinyerni, hogy drámaian felgyorsítják a természetes párolgást, és a sós földalatti vizet kutakból hatalmas párologtató tavakba szivattyúzzák, amelyeket a sós síkságok több tíz négyzetkilométeres területén hoznak létre. Jelenleg csak Argentína északnyugati részén összesen mintegy 50 projekt van engedélyezve.\n\nJellemzően körülbelül egy év napozás után, amikor a lítium-karbonát koncentrációja a vízben meghaladja a 3,5 százalékot, a sóoldatot teherautóval továbbküldik további kémiai kezelésre a lítium kivonása érdekében. Ekkorra azonban minden egyes tonna begyűjtött lítium-karbonátra körülbelül félmillió gallon víz párolog el – közölte Victoria Flexer, a CONICET vegyésze.\n\nHelyi kutatók tanulmányai rámutattak arra az egyedülálló biológiai sokféleségre, amelyet a terület vizes élőhelyeinek lecsapolásával járó fejlesztések veszélyeztetnek, amelyek pumáknak, andoki rókáknak, vikunyáknak, szőrös armadillóknak, valamint a veszélyeztetett andoki hegyi macskáknak és rövidfarkú csincsilláknak adnak otthont. Patricia Marconi ornitológus, a Yuchan Alapítvány, egy argentin természetvédelmi csoport elnöke szerint a vizes élőhelyek madárvilága is látványos. A világ andoki és puna flamingóinak mintegy 70 százaléka él itt. Marconi szerint az ilyen ikonikus fajok mellett a Magas-Andok vizes élőhelyei a Föld legszokatlanabb ökoszisztémái közé tartoznak.\n\nFotó: WOLFGANG KAEHLER / LIGHTROCKET / GETTY IMAGES\n\nA lítiumnak vannak alternatívái, a cink és a nikkel egyaránt potenciális helyettesítője az újratölthető akkumulátorokban. Egy másik forrás a spodumen nevű lítiumérc, amely a pegmatitnak nevezett vulkáni kőzetekben található. A kemény kőzetből származó készletek azonban jelenleg drágábbak, mint a párolgó sós lítium, és a bányászatuk nagyobb energiaigénnyel jár.\n\n(Forrás: e360.yale.edu)",
    "Davis-kupa: Hollandia csoportelsőként negyeddöntős": "Hollandia megszerezte a csoportelsőséget a Davis-kupa döntő szakaszának csoportkörében a D-csoportban, miután az Egyesült Államokat is legyőzte. Kanada is bejutott a nyolccsapatos málagai fináléba.\n\nBotic van de Zandschulp két szettben nyert Taylor Fritz ellen (Fotó: AFP, archív)\n\nBotic van de Zandschulp és Tallon Griekspoor Taylor Fritz, illetve Tommy Paul elleni sikerével biztosította a hollandok harmadik győzelmét a glasgow-i csoportban, az észak-amerikaiak a párosban vigasztalódtak a gyakorlatilag tét nélküli mérkőzésen, hiszen már a szombati összecsapás előtt biztos volt, hogy ez a két csapat jut tovább a málagai nyolcas döntőbe.\n\nA valenciai B-csoportban Kanada ugyan kikapott Szerbiától, a szombati mérkőzésen ugyanis egy győzelemre volt szüksége ahhoz, hogy biztosan az első kettőben zárja a csoport küzdelmeit. Ezt Félix Auger-Aliassime hozta is Miomir Kecmanovics ellen. A szerbeknek is van esélyük a továbbjutásra, de csak akkor, ha a hazai pályán játszó spanyolok kikapnak Dél-Koreától. Ez azt is jelentené, hogy a negyeddöntőben nem lenne ott a házigazda.\n\nA biztos kieső francia és belga csapat összecsapását előbbi nyerte meg Hamburgban, míg a horvátok Argentína legyőzésével megtartották esélyüket a kvalifikációra Bolognában.\n\nTENISZ\n\nDAVIS-KUPA, VILÁGCSOPORT, DÖNTŐ\n\nCSOPORTKÖR, 3. FORDULÓ\n\nA-CSOPORT (Bologna)\n\nArgentína–Horvátország 0:3\n\nBáez–Gojo 1:6. 6:3, 3:6\n\nCerundolo–Coric 4:6, 6:7\n\nM. González, Zeballos–Mektic, Pavic 2:6, 5:7\n\nA csoport állása: 1. Olaszország 2 győzelem/2 mérkőzés (5–1-es szettkülönbség), 2. Horvátország 2/3 (5–4), 3. Svédország 1/2, 3. Argentína 0/3\n\nB-CSOPORT (Valencia)\n\nSzerbia–Kanada 2:1\n\nDjere (Györe)–Diallo 6:2, 6:2\n\nKecmanovics–Auger-Aliassime 3:6, 4:6\n\nKecmanovics, Krajinovics–Galarneau, Pospisil 2:1-nél a kanadai duó feladta\n\nA csoport állása: 1. Kanada 2/3 (5–4), 2. Szerbia 2/3 (4–5), 3. Spanyolország 1/2 (4–2), 4. Dél-Korea 1/2 (2–4)\n\nC-CSOPORT (Hamburg)\n\nFranciaország–Belgium 2:1\n\nGasquet–Geerts 6:3, 6:3\n\nBonzi–Goffin 3:6, 7:5, 3:6\n\nMahut, Rinderknech–Gille, Vliegen 6:3, 7:6\n\nA csoport állása: 1. Ausztrália 2/2 (5–1), 2. Németország 2/2 (4–2), 3. Franciaország 1/3, 4. Belgium 0/3\n\nD-CSOPORT (Glasgow)\n\nEgyesült Államok–Hollandia 1:2\n\nPaul–Griekspoor 5:7, 6:7\n\nFritz–Van de Zandschulp 4:6, 6:7\n\nRam, Sock–Koolhof, Middelkoop 4:6, 7:6, 6:4\n\nA csoport állása: 1. Hollandia 3/3, 2. Egyesült Államok 2/3, 3. Nagy-Britannia 0/2 (2–4), 4. Kazahsztán 0/2 (2–4)",
    "Salakmotor: ifjabb Adorján Zoltáné a szabadkártya a debreceni flat": "Az elmúlt évhez hasonlóan újra flat track világbajnoki döntőt rendeznek Debrecen: az október 1-jén 15 órától kezdődő viadal a 4. forduló lesz az ötversenyes szériában.\n\nIfjabb Adorján bizonyíthat a világbajnoki döntőben (Fotó: Boros Norbert)\n\nTavaly debütált hazánkban a flat track szakág világbajnoki versengése, ráadásul egyből vb-döntőt rendeztek a cívisvárosi Perényi Pál Salakmotor Stadionban. A szervezés és lebonyolítás annyira jól sikerült, hogy a nemzetközi szövetség (FIM) illetékesei minden idők legjobb flat track világbajnoki viadalaként aposztrofálták a megméretést. Ilyen előzmények után nem volt meglepő, hogy a világszövetség illetékesei felkérték a SpeedWolf Debrecent, hogy 2022-ben is legyenek házigazdái a világbajnoki finálé egyik fordulójának.\n\nIdén az első versenynek a németországi Diedenbergen adott otthont, majd a franciaországi Morizesben, az elmúlt hét végén a csehországi Pardubicében mérte össze tudását a mezőny, most következik október 1-jén a debreceni erőpróba, majd egy héttel később az olaszországi Boves-Cuneóba zárul a versenysorozat.\n\nAz FIM által közölt világbajnoki nevezési listán a nagy motoros hatalmak közül megtalálhatók az olaszok, a franciák, a spanyolok, a németek, a britek és a csehek, de olyan ország képviselői is megmutatják tudásukat, mint Ausztria, Lengyelország vagy éppen Argentína és Japán. A rendező jogán hazánk is indíthat versenyzőt a Hajdúságban, s a szakági döntés értelmében a supermotós ifjabb Adorján Zoltán – a salakmotorozás örökös magyar bajnokának fia – bizonyíthat szabadkártyásként a vb-döntőben.\n\nMi is az a flat track? – A sportág az Amerikai Egyesült Államokban az 1920-as években vált népszerűvé, majd kontinensünkön is egyre többen próbálták ki. Napjainkban a motorsportok szerelmesei a világ minden táján ismerik, más szakágak vasparipás sportolói is gyakran kipróbálják. A szakágat 2011-ben a Nemzetközi Motorsport-szövetség is felkarolta, és immár a világbajnoki címért is megküzdhetnek a versenyzők. A versenyek kezdeti időszakban nagyrészt laza burkolatú utakon, ösvényeken, majd szilárd talajú közutakon, kisvártatva 45 fokban döntött, versenyzési célokra épült motodromokban zajlottak, deszkapályán. A gazdasági világválság nagyrészt elsöpörte a nagy karbantartási igényű deszkapályás versenyeket, de a jóval olcsóbban megrendezhető dirt tracket továbbra is imádták a népek. Különböző talajok, távok, lebonyolí­tási rendszer jellemezték a speedway, a grass track, long track (Európában ismertebb nevén sandbahn) és a flat track versenyeket. Ez utóbbiakat tömörí­tett agyagtalajokon kialakí­tott 1/2 és 1 mérföldes ovális pályákon tartották meg – olvasható a motorrevu.hu-n.",
    "Tangófesztivált rendeznek Pécsett": "Tavaly csaknem száz év hatósági tiltás után újra engedélyezte a helyhatóság a tangót a városban.\n\nAz idei – a Pécsi Nemzeti Színház épülete előtt tartott – rendezvényre az egyszerre tüzes és melankolikus tangó kedvelőit, valamint az Argentína iránt érdeklődőket várják.\n\nA Színház téri színpadon fellép a Tango Msytico, pécsi táncosokkal a Club Cubano, Kulik Johanna és az Arts Harmony Zenekar, az újvidéki Tangó Band és a Budai Tango Egyesület, emellett koncertet ad zenekarával, Györfi Anna közreműködésével és ifjú tanítványaival Kéméndi Tamás harmonikaművész.\n\nA zene és tánc mellett lesz argentin útinapló, vetítéssel egybekötött beszélgetés az 1978-as argentin-magyar futballmérkőzésről, de részletek is elhangzanak argentínai, Buenos Aires-i utazásokról született művekből.\n\nA rendezvényt mindkét este milonga, azaz táncest zárja a Színház téren.\n\nszeptember 9. péntek\n\n16.00 Megnyitó\n\nKöszöntőt mond:\n\nJosé Cura argentin operaénekes, zeneszerző, karmester\n\nHermán Maria Patino Mayer, az Argentin köztársaság nagykövete\n\nPéterffy Attila, Pécs M.J. Város polgármestere\n\n16.15 Nyitótánc\n\n16.30 Tangó és tangó inspirációk pécsi táncosok előadásában. Közreműködik: Club Cubano, Savage Works, Szigo KTSE és sokan mások\n\n17.00 Közjáték – Lázár Bálint: Harmonikazene\n\n17.15 Részletek és beszélgetés az Argentína – Magyarország (1978) labdarugó mérkőzésről\n\n18.00 Közjáték – Gerner Péter: Harmonikazene\n\n18.15 Argentin útinapló – a Jelenkor főszerkesztőjével, Ágoston Zoltánnal, részletek\n\n18.45 A Tango Mystico műsora\n\n19.30 Kulik Johanna és a Tango Harmony Budapest Argentintangó Zenekar műsora\n\nMilonga\n\nszeptember 10. szombat\n\n17.00 Bíró Zoltán Erik: Harmonikazene\n\n17.15 Soltész Béla–Deák Máté: Argentínai utazások – Beszélgetés\n\n18.00 Tango Band (Újvidék) műsora\n\n18.30 Tangó és tangó inspirációk pécsi táncosok előadásában. Közreműködik: Club Cubano, Savage Works, Szigo KTSE és sokan mások\n\n19.30 „Ezerarcú Tangó” – Kéméndi Tamás zenekara és Györfi Anna színművész koncertje – a Zeneszüret Fesztivál rendezvénye\n\n21.00 Az Argentin Tangó Táncszínház bemutatója\n\nMilonga",
    "Több mint 1500 ukrán hírszerző adatait tették közzé orosz hekkerek": "Az ukrán Külföldi Hírszerző Szolgálat (SZVR) több mint 1500 alkalmazottjáról tett közzé információkat a RaHDIt nevű orosz hekkercsoport – számolt be róla a RIA Novosztyi orosz állami hírügynökség, amelynek egy bűnüldöző szerveknél dolgozó forrás erősítette meg az információt.\n\nA hekkerek weboldalán közzétett adatokból kiderült, hogy olyan hírszerző tisztekről van szó, akik mintegy húsz ország nagykövetségének fedőszervezetében dolgoznak.\n\nAz orosz sajtóban megjelent információk szerint ezek közé az országok közé tartoznak az Ukrajnát aktívan támogató államok, mint például az Egyesült Államok, Franciaország, Olaszország, Németország és Lengyelország, illetve a visszafogottabb álláspontot képviselő államok, köztük Magyarország, Görögország, Irak, Azerbajdzsán, Argentína és Tádzsikisztán. A RaHDIt ezenkívül nyilvánosságra hozta az ENSZ, az Európai Unió és a NATO misszióiban dolgozó ukrán hírszerző tisztek adatait, valamint az SZVR több mint negyven egységének helyét, beleértve egy titkos oktatási intézményt.\n\nA hekkerek elmondása szerint hozzáférést szereztek az ukrán külügyminisztérium és az SZVR munkatársainak adatbázisához, összevetették őket, és találtak egyezéseket.\n\nA RaHDIt csoport már korábban is kiszivárogtatott információkat az ukrán különleges szolgálatok alkalmazottairól. Júniusban a hekkerek az Ukrán Biztonsági Szolgálat (SZBU) hétszáz alkalmazottjának adatait tették közzé, július elején pedig az ukrán védelmi minisztérium hírszerzési főigazgatóságának több ezer munkavállalójáét. Az ukrajnai háború kezdetén továbbá a csoport egyszerre mind a 755 ukrán kormányzati weboldalt feltörte.\n\nBorítókép: illusztráció (Fotó: 123rf)",
    "Mindenki a vb nevetséges nyitómeccse miatt dühös": "Sokszor, sok helyen elhangzott már, hogy mennyire rendhagyó és különleges világbajnokság lesz a 2022-es katari labdarúgótorna. Soha nem volt még foci-vb a Közel-Keleten, soha nem rendeztek világbajnokságot a november-decemberi időszakban, és soha nem kellett ekkora átszervezéseket végrehajtani a nemzetközi labdarúgó-programban. Majdnem a nyitómeccs is rendhagyóra sikeredett, de az utolsó pillanatban a FIFA addig sakkozott, amíg a szokásoknak megfelelően a házigazda meccsével indul a torna. Az már most biztos, hogy nem ez a nyitómeccs fog nézettségi rekordokat dönteni, mert finoman szólva sem túl erős a párosítás. Ebben a cikkben a világbajnokságok eddigi emlékezetes nyitómeccseit elevenítjük fel.\n\nAmikor még senkit sem érdekelt\n\nLassan kezdünk megbarátkozni a gondolattal, hogy mikor rendezik a világbajnokságot és a helyszínt is próbáljuk megszokni, de valahogy nem olyan érzésekkel várja az ember ezt a katari vb-t, mint egy nyári tornát. Az időponttal egyébként nem biztos, hogy rosszul járunk – ha nem arra gondolunk, hogy novemberben biztosan nem nagykabátban fogunk a kivetítők előtt ülni, akkor újabb közösségi élménnyel leszünk szegényebbek. Az más kérdés, hogy azzal még jól is járhatunk, ha a sztárfocisták még félig sem lesznek kizsigerelve a bajnokság kevesebb, mint féltávjánál, ugyanis nagyjából itt szakadnak majd ketté az európai topligák.\n\nDe térjünk vissza a nyitómeccsre. Augusztus közepén derült ki, hogy a tervezettnél egy nappal korábban kezdődik majd a torna, ugyanis a FIFA jóváhagyta, hogy a katari világbajnokság november 20-án kezdődjön. Ennek értelmében a megnyitót és Katar válogatottjának első, Ecuador elleni találkozóját az elfogadott menetrendhez képest 24 órával hamarabb rendezik meg. Az eredeti kiírás szerint a torna november 21-én négy mérkőzéssel rajtolt volna, és rendhagyó módon a nyitóünnepség, valamint a rendező ország csapatának bemutatkozó találkozója előtt két meccset - Szenegál-Hollandia, Anglia-Irán - is játszottak volna.\n\nHogy ezzel miért kellett augusztusig várni, az rejtély, de a lényeg, hogy helyreállt a világ rendje, azaz a házigazda kezdi majd a világbajnokságot. Ez így van rendjén, még akkor is, ha szinte teljesen érdektelen a számottevő futballkultúrával nem rendelkező Katar Ecuador elleni meccse.\n\nA múltban egyébként ugyanennyire volt érdektelen az, hogy az adott meccs a vb első vagy éppen sokadik meccse. A klasszikus megnyitó és a ma is ismert nyitómeccs fogalma sokáig nem létezett. 1930-ban, az első világbajnokságon például két meccset rendeztek egy időben a nyitókörben. Egy Franciaország-Mexikó (4-1) és egy Egyesült Államok-Belgium (3-0) meccsel indult a torna.\n\nNégy évvel később még ezt is sikerült felülmúlni, ugyanis nyolc meccset rendeztek egy időben az olaszországi világbajnokságon, azaz az összes csapat egyszerre kezdte meg a szereplését. A címvédő Uruguay el sem indult a tornán. A nyolc meccsen a kor szokásainak megfelelően rengeteg gól volt, Olaszország-Egyesült Államok 7-1, Spanyolország-Brazília 3-1, Ausztria-Franciaország 3-2, Magyarország-Egyiptom 4-2, Csehszlovákia-Románia 2-1, Svájc-Hollandia 3-2, Németország-Belgium 5-2, Svédország-Argentína 3-2 eredmények születtek.\n\n1938-ban, a franciaországi torna egy Svájc-Németország meccsel kezdődött, ez volt az első egyedüli nyitómeccs, és az első, ami döntetlenre (1-1) végződött. A II. világháború miatt legközelebb 1950-ben rendeztek világbajnokságot, akkor a házigazda Brazília 4-0-ra verte Mexikót. Mégsem lett rendszer ebből a felállásból, mert 1954-ben, Svájcban újra négy meccsel rajtolt a torna. A házigazda nem, de a címvédő Uruguay pályára lépett. Brazília-Mexikó (5-0), Jugoszlávia-Franciaország (1-0), Uruguay-Csehszlovákia (2-0) és Ausztria-Skócia (1-0) meccseket rendeztek.\n\nEzt követően úgy tűnt, kialakult valamiféle rendszer, mert négyből három alkalommal is a rendező kezdte a tornát. 1958-ban a rendező Svédország 3-0-ra verte Mexikót, majd 1962-ben megint négy meccsel indult a torna, a házigazda Chile 3-1-ra nyert Svájc ellen, valamint Uruguay 2-1-re verte Kolumbiát, Brazília 2-0-ra Mexikót és Argentína 1-0-ra Bulgáriát.\n\n1966-ban Angliában már visszafogott nyitóünnepség is volt az Anglia-Uruguay meccs előtt a londoni Wembleyben. A házigazda angolok végül 0-0-s döntetlent játszottak a dél-amerikaiak ellen, igaz, a későbbi vb-döntő hazai hősei, Hurst és Peters ekkor csak a kispadon ücsörögtek.\n\n1970-ben, Mexikóban is a házigazda kezdett, méghozzá a zsúfolásig megtelt Azték Stadionban, ahol 107 ezernél is több néző volt, ez a mai napig a nyitómeccsek rekordja. A zászlós, mezes, lufis megnyitó után, pokoli hőségen lépett pályára Mexikó a Szovjetunió ellen, de nem tudta így sem megtörni az ellenfelet, itt is gólnélküli döntetlen született.\n\nA kevés gólos, címvédős rendszer\n\nEz már egy lezárult korszak, ami 1974-től 2002-ig tartott és utólag el lehet mondani, hogy valamiért nem működött. Kevés volt az igazán szórakoztató, esetleg sokgólos meccs, ráadásul viszonylag hamar kiderült, hogy nem ez lesz a megoldás. Érthető volt, hogy a FIFA megpróbált kitalálni valamit, de sorrendben így nézett ki négy nyitómeccs is:\n\n1966: Anglia-Uruguay 0-0\n\n1970: Szovjetunió-Mexikó 0-0\n\n1974: Brazília-Jugoszlávia 0-0\n\n1978: NSZK-Lengyelország 0-0\n\nEbből is látszik, hogy hiába váltott szisztémát a FIFA, nem igazán változott semmi. 1982-ig kellett várni, hogy újra gól szülessen nyitómeccsen, ráadásul ez akkor óriási szenzációt jelentett. Argentína a Camp Nouban rendezett nyitómeccsen 1-0-ra kikapott Belgiumtól. Az igazsághoz hozzátartozik, ohgy az a belga csapat akkor éppen Európa-bajnoki ezüstérmes volt, de így is a Passarellával, Ardilesszel, Kempesszel, Valdanóval és a 21 éves Maradonával felálló argentinok számítottak esélyesnek.\n\nA belgák ha kellett faragták Maradonát, ha kellett szabályosan szerelték, a belgák küzdöttek és fokozatosan lelassították az argentin akciókat, fél óra elteltével már teljesen kiegyenlített mezőnyjáték folyt. A 64. percben aztán megszerezték a vezetést a belgák, egy beadás után Vandenbergh mellre vette labdát, majd kissé körülményesen lekezelte, még arra is jutott ideje, hogy állítson rajta egyet, és 12 méterről laposan a kapu jobb oldalába helyezett. Később Maradona 22 méteres szabadrúgása után a labda óriási erővel vágódott a felső kapufára, ezen kívül viszont Pfaff mindent védett, amit csak kellett.\n\nA két csapat így is továbbjutott a csoportjából, éppen a magyarokat megelőzve, de a következő csoportkörben elvérzett mindkét alakulat.\n\nA tévénézők nem adták fel, próbálkoztak tovább, ugyanis kialakult egy tendencia, miszerint a döntő után a nyitómeccsekre voltak a legkíváncsibbak a nézők. 1986-ban újabb meglepetéssel kezdődött a vb, ugyanis a címvédő olaszok nem bírtak a bolgárokkal. A vb-nyitányok egyik legunalmasabb meccsén Altobelli szerzett vezetést az olaszoknak, majd hiába ölték az olaszok az időt, a lefújás előtt, öt perccel Szirakov fejelt kapuba. Így is az elmúlt évtizedek leggólgazdagabb nyitómeccsét játszották Mexikóvárosban ezzel az 1-1-es döntetlennel.\n\nAz 1990-es nyitómeccset, aki látta, nem felejti el. Az argentinok öt világbajnokkal, köztük Maradonával kezdtek a lesajnált szelídíthetetlen oroszlánok, azaz Kamerun ellen. Az 1982-es torna után másodszor kijutó Kamerun a legendássá vált Francois Omam-Biyick góljával 1-0-ra legyőzte Argentínát. Rajta kívül még a torna legendás figurája lett a 38 éves Roger Milla is, akinek vezérletével első afrikai gárdaként jutott el a negyeddöntőig Kamerun, amely Anglia ellen esett ki.\n\nRoger Milla 1952-ben született, 1987-ben egy világbajnoksággal és egy olimpiával a háta mögött elköszönt a válogatottól. Vígan focizgatott (a Franciaországhoz tartozó) Réunion szigetén, amikor\n\na sikeres vb-kvalifikációt követően maga a kameruni elnök hívta föl telefonon, hogy keresse elő a régi stoplist, mert szüksége van rá a hazának. A válogatott szovjet szövetségi kapitánya, Valerij Nepomnjacsi csak egyszer küldte pályára sztárját 60 percnél hosszabb időre, de ez elég is volt neki. Románia ellen beállt a 61. percben, majd a 76.-ban és a 86.-ban rúgott egy-egy gólt. A kolumbiai elleni hosszabbításos nyolcaddöntőre esett a maratoni, 66 perces fellépése, de akkor is a végére tartogatta a show-t, a 106. és a 109. percben mattolta René Higuítát. És még a negyeddöntőt is majdnem megfordította.\n\nSzenvedős volt az 1994-es világbajnokság nyitómeccse is, a németek Jürgen Klinsmann góljával verték 1-0-ra Bolíviát. Az a nap nem a nyitómeccs miatt marad emlékezetes, sokkal ikonikusabbá vált Diana Ross alakítása, aki képtelen volt eltalálni öt méterről a játékkaput a megnyitó alatt.\n\nDiana Ross' penalty miss during the 1994 World Cup opening ceremony. pic.twitter.com/2CM74dWGyN — 90s Football (@90sfootball) January 17, 2021\n\n1998-ban a brazilok és a skótok meccse nyitott a vb-t, César Sampaio már az 5. percben gólt szerzett, de Collins tizenegyesből egyenlített. A skótok hősiesen harcoltak Colin Hendry vezetésével, de Boyd öngóljával a brazilok végül 2-1-re nyertek, így 1962 után született újra minimum három gól egy nyitómeccsen.\n\n2002-ben már megégett a címvédő, ugyanis a franciák a nyitómeccsen 1-0-ra kikaptak Szenegáltól. Igazi sztárok születtek azon a meccsen, ki ne emlékezne Aliou Cissé, az azóta elhunyt, győztes gólt szerző Papa Bouba Diop, Salif Diao vagy éppen El Hadji Diouf remek játékára, többen is remek lehetőséget kaptak a torna után, miközben a franciák csoportutolsóként mehettek haza.\n\nVisszatértek a gólok\n\n2006 óta nem a regnáló világbajnok, hanem a házigazda kezdi a világbajnokságokat. Először a németekre került a sor az új rendszerben, Jürgen Klinsmann csapata pedig 4-2-re verte Costa Ricát. Remek felhozó meccs lett az a németeknek, akik a bronzéremig jutottak.\n\nA meccs még egy dologhoz jó volt, az öt góllal gólkirály Klose ezen a meccsen duplázott, így nagy lépést tett az aranycipő felé.\n\nNégy évvel később először látogatott Afrikába a vb, itt lehetne egy kis párhuzam Katarral, de azért Dél-Afrikának komolyabb futballmúltja volt ekkor, mint most van Katarnak. Az a torna a kellemetlen vuvuzelákról marad emlékezetes, míg a nyitómeccsen egy életre megtanultuk Siphiwe Tshabalala nevét, aki bombagólt lőtt Mexikó ellen. A meccs vége 1-1 lett, a házigazda pedig balszerencsével nem jutott tovább a csoportjából.\n\n2014-ben a brazilok hazai pályán vb-győzelemre készültek, de már a nyitómeccsen is volt, hogy akadozott a gépezet. Azt a meccset még simán, 3-1-re nyerték Scolari fiai a horvátok ellen, de a németek elleni 7-1-et talán a mai napig nem heverték ki a futball legnagyobb művészei.\n\n2018-ban is az ideihez hasonló párosítással indult a torna, a házigazda oroszok 5-0-ra verték Szaúd-Arábiát, de a meccs, sőt, maga az eredmény sem vésődött be. Azzal, hogy a FIFA egyre bővíti a létszámot és folyamatosan felfedezetlen területekre viszi a világbajnokságokat, egyre több lesz a hasonló párosítás, mint a négy évvel ezelőtti vagy éppen a Katar-Ecuador.\n\nDe nézzük a jó oldalát, hasonló reformok nélkül soha nem jöhetnének létre ilyen egzotikusnak mondható (tét)meccsek. Hátha hosszú idő után újra egy izgalmakkal teli nyitómeccs vár ránk november 20-án.",
    "Fényűzésből nem lesz harci kedv – olyan csapat verte a magyarokat, amely ott sem lehetett volna a vébén": "Az 1938-as bronz- és az 1950-es ezüstérem után 1958-ban jött el Brazília ideje először: a dél-amerikai válogatott nagyszerű játékkal, a 17 éves Pelével soraiban nem talált legyőzőre a svédországi labdarúgó-világbajnokságon. A tornán a francia Just Fontaine 13 góljával lett a legeredményesebb (ezt a csúcsot azóta sem sikerült megdönteni), míg a magyar csapat – elvesztve az Aranycsapat keretének többségét) már a csoportkörbe sem jutott el. A végzetét az a walesi válogatott okozta, amelynek nem is lett volna szabad ott lennie. Vb-történelem, 6. rész.\n\nJúnius 5-én nagy örömöt okozott Walesnek a válogatott, hiszen Andrij Jarmolenko öngóljának köszönhetően 1-0-ra legyőzte Ukrajnát a világbajnoki pótselejtezőn, így európai nemzetek közül utolsónak kvalifikált a 2022-es katari világbajnokságra. A helyi sajtó harsogta is, hogy Wales története során másodszor jutott ki vébére: a válogatott 1958-ban, Svédországban a negyeddöntőben búcsúzott.\n\nCsak azt nem tette hozzá senki, hogy 64 éve elvileg nem is lehetett volna ott a csapat.\n\nMeccs nélkül nem lehet kvalifikálni\n\nElőzetesen Argentína, Chile, Mexikó és Svédország jelezte rendezési szándékát, de mire a végső döntésre került a sor, az európai ország egyedüliként maradt, így meg is kapta a jogot. Ez azt jelentette, hogy a házigazda svéd és a címvédő NSZK válogatott automatikusan kvalifikálta magát, a fennmaradó 14 helyből kilencet Európának, hármat Dél-Amerikának, egyet Észak-/Közép-Amerikának és egyet Ázsiának/Afrikának osztottak ki.\n\nA FIFA a selejtezők előtt új szabályt vezetett be: többet nem fordulhatott elő, hogy egy válogatott meccs nélkül kvalifikálja magát. Hogy ezt a négy évvel korábbi magyar eset kapcsán lépte meg a szervezet, nem tudni, de az tény, hogy 1954-ben a végül ezüstérmes Aranycsapat úgy jutott ki Svájcba, hogy a selejtező 7. csoportjában sem Izland, sem Lengyelország nem indult el végül.\n\nNégy évvel később hasonló helyzetbe került Izrael, amely az ázsiai selejtezők első körében Törökországot kapta, azonban az ellenfél zokon vette, hogy nem Európához sorolták, így visszalépett. A következő körben már négy csapat versengett volna, de Egyiptom a szuezi válság miatt visszalépett, míg Indonézia a belpolitikai válság miatt azt kérte a nemzetközi szövetségtől, hogy semleges pályán játszhasson Izrael ellen. A FIFA ezt elutasította, ezért Indonézia is visszalépett.\n\nEgyszerűsödött a helyzet, az izraeli-szudáni csata győztese ugyanis ott lehetett volna a világbajnokságon. Szudán azonban szintén lemondott a lehetőségről, az Arab Liga tagjaként ugyanis bojkottálta Izraelt. A válogatott azonban az új szabály miatt meccs nélkül nem lehetett vb-résztvevő, így valami megoldást kellett találni.\n\nA FIFA ötlete nyomán a selejtezőcsoportok második helyezettjei közül kellett ellenfelet találni, és miután Uruguay visszalépett, a 8. csoportban pedig még hátra volt a sorsdöntő olasz-északír mérkőzés, ez a három válogatott kikerült, a maradék kilenc közül kellett ellenfelet sorsolni.\n\nEz Belgiumnak sikerült, de a válogatott meglepetésre visszautasította a lehetőséget, így Wales ölébe pottyant a pótselejtező.\n\nA Jimmy Murphy irányította válogatott pedig élt a lehetőséggel, oda-vissza 2-0-ra verte az izraelieket (Ivor Allchurch mindkét meccsen betalált) és a történelem során először és eddig utoljára úgy jutott ki a világbajnokságra, hogy egyszer már kiesett a selejtezőn.\n\nAkik megúszták a légi katasztrófát\n\n1958. február 6-án súlyos tragédia rázta meg a futballvilágot. A Crvena Zvezda elleni BEK-meccsről hazafelé tartva a Manchester United repülőgépe leszállt Münchenben, hogy üzemanyagot vegyen fel. A kifutópálya azonban olyan jeges volt, hogy nem sikerült a felszállás. A gép kétszer is megpróbált felemelkedni, sikertelenül, harmadszorra pedig úgy megcsúszott, hogy irányíthatatlanná vált és egy használaton kívüli házba csapódott.\n\nA fedélzeten 44 ember tartózkodott, közülük 20-an a helyszínen, hárman a kórházban haltak meg. A légi katasztrófa nyolc játékos (Geoff Bent, Roger Byrne, Eddie Colman, Duncan Edwards, Mark Jones, David Pegg, Tommy Taylor, Liam „Billy” Whelan) életébe került – nem véletlen, hogy Anglia a világbajnokságon sem tudott nagyot domborítani.\n\nA walesi válogatott nem szenvedett kárt, pedig akadt két manchesteri alkalmazottja is. A csatár Colin Webster influenza miatt nem utazott el a BEK-mérkőzésre, míg Matt Busby edző jobbkeze, Jimmy Murphy a walesi válogatott szövetségi kapitányaként éppen az Izrael elleni pótselejtezőn tevékenykedett.\n\nMurphy egyébként is érdekes figurának számított, a West Bromwich Albion egykori válogatott szélsővédőjéből lehet, sohasem lett volna edző, ha Busby nem fedezi fel őt a világháborúban. Igen, nem tévedés, az akkor a harmincas éveiben járó sportember a seregben egyszer olyan lelkesítő beszédet mondott a futballról, hogy a teljesen lenyűgözött Busby – amikor kinevezték a Manchester United menedzserének – azonnal szerződtette.\n\nAz ő feladata lett felfedezni és kinevelni azokat a fiatalokat, akikből később a legendás MU, az ún. Busby Bébik (köztük Duncan Edwards és Bobby Charlton) lettek. Azt megelőzően a nagyobb csapatok inkább vásároltak, mint neveltek labdarúgókat, Busby úttörőszerepet töltött be abban, hogy csapatában az idősebb és tapasztaltabb játékosokat saját nevelésű fiatalokra cserélte.\n\nA müncheni légi katasztrófát Busby ugyan túlélte, de hosszabb időre kórházba került, akkor Murphy vette át az irányítást, és az újjászervezett csapattal bejutott az FA-kupa döntőjébe.\n\nLeginkább azonban a világbajnoki szereplésére lehetett büszke, hiszen Wales nem elég, hogy pótselejtezős párharcban harcolta ki a továbbjutást, de a világbajnokságon a vb-ezüstérmes magyarok ellen megismételt mérkőzésen is győzelemre és továbbjutásra vezette csapatát.\n\nVáratlan magyar búcsú\n\nBár az várható volt, hogy a magyar csapat meggyengült – melyik válogatott bírta volna el Puskás Ferenc, Kocsis Sándor vagy Czibor Zoltán elvesztését? –, de a berni döntősök közül még mindig ott volt a keretben Grosics Gyula, Bozsik József, Budai II László és a 36 éves Hidegkuti Nándor is. Mellettük pedig olyan fiatalok kaptak lehetőséget, mint Mátrai Sándor, Tichy Lajos vagy Fenyvesi Máté.\n\nArra senki sem gondolt, hogy a csoportból nem sikerülhet a továbbjutás: a Wales elleni 1-1-es döntetlen meglepetésként hatott, a svédektől elszenvedett 2-1-es vereség kevésbé (a házigazda bevetette olaszországi légiósait is a vébén), de úgy tűnt, a kétgólos Tichy vezérletével elért 4-0-s siker Mexikó ellen elég lesz a negyeddöntőhöz. Svédország azonban az utolsó fordulóban nem bírt Walesszel (0-0), pontazonosságnál pedig nem a gólkülönbség döntött (amiben a magyarok jobbak voltak), hanem új meccset kellett játszani.\n\nJúnius 17-én a stockholmi Rasunda-sstadionban a Grosics Gyula, Mátrai Sándor, Sipos Ferenc, Sárosi László, Bozsik József, Kotász Antal, Budai László, Bencsics József, Bundzsák Dezső, Tichy Lajos, Fenyvesi Máté összeállítású csapat nem bírt a riválissal. Ugyan Tichy a 33. percben vezetést szerzett, de Allchurch 55. percben szerzett egyenlítő gólja után Terry Medwin a 76. percben továbbjuttatta a walesieket (1-2).\n\nA walesi csapat megérdemelten győzött\n\n– állapította meg a Népsport másnapi száma, amely megállapította, hogy a magyarok váratlanul gyengén játszottak, és „Latisev játékvezető megfelelően látta el feladatát, megengedte a kemény játékot, a szabálytalanságokat azonban rendre észrevette. Az első walesi gól előtti lesállás elengedése partjelzőinek lelkiismeretét terheli.”\n\nPuritánabb légkörre van szükség\n\nBaróti Lajos szövetségi kapitány elismerte, hogy amíg a játékosai a mexikóiak ellen remegő lábakkal mentek ki a pályára, a jó játékkal elért 4-0-s győzelemmel megtalálták az önbizalmukat.\n\n„Sajnos, egy kissé túlságosan is, mert Wales csapatát már lebecsülték. Mesterembereknek, favágóknak nevezték őket. Még a mérkőzés szünetében is tréfálkoztak, mintha már a zsebükben lett volna a továbbjutás. Nekem viszont balsejtelmeim voltak a második félidőre…”\n\nA szakember szerint két hibát követtek el a felkészülés során. Egyrészt az alapozás után a játékosok nem folytatták azt a munkát, amellyel továbbfejleszthették volna az alapozó táborozás jó hatását. Ekkor ugyanis visszakerültek a játékosok az egyesületekbe. A másik hiba az volt, hogy az előkészületi mérkőzések során nem olyan ellenfeleket sikerült lekötni, amilyeneket szerettek volna – éppen a walesi mérkőzésre való tekintettel jó lett volna egy átlagos angol ligacsapattal játszani.\n\nDe a körülményekre nem lehetett panasz.\n\nA játékosok mindent megkaptak, sőt talán egy kicsit el is kényeztettük őket. Olyan kérdés ez is, amely megfontolást kíván. Puritánabb, egyszerűbb légkörre van szükség, ha növelni akarjuk labdarúgóink küzdőképességét. Fényűzésből nem lesz harci kedv.\n\nHa John Charles játszhatott volna…\n\nAmi Walest illeti, a negyeddöntőben Brazília ellen lépett pályára, és a helyi lapok akkor és azóta is azt ecsetelik, mi lett volna, ha…\n\nA csapat legjobbja, az olasz bajnok Juventus gólkirály középcsatára, John Charles ugyanis nem vállalhatta a játékot. A magyarok ellen ugyanis annyi rúgást kapott, hogy – csere híján – már a második félidő nagy részét a pályán sántikálva töltötte. A brazilok ellen azonban nem lehetett ott.\n\n„De nem volt szerencsénk, Brazília mindenkit könnyedén legyőzött, de nagyon jól teljesítettünk, kétszer is eltaláltuk a kapufát és a keresztlécet. Úgy gondolom, hogy ha a bátyám, John Charles játszott volna, másképp alakul minden. Ha ott volt, az mindig pokolian megváltoztatta a csapatunkat” – nyilatkozta róla még 2009-ben öccse, Mel Charles.\n\nA csatát egyébként a 17 éves Pelé döntötte el, ezzel a villanással:\n\nAmit tudni kell a vébéről:\n\nEz volt az egyetlen világbajnokság, amelyen az Egyesült Királyság minden válogatottja (angol, skót, északír, walesi) ott lehetett.\n\nA kialakult világbajnoki mezőny lehetőséget adott az irányított sorsolásra, a négy csoportot nem a csapatok erőssége alapján alakították ki, hanem földrajzilag: mindegyikbe került egy-egy nyugat- és kelet-európai, egy brit és egy amerikai válogatott.\n\nA csoportkörben rendezett brazil-angol összecsapás lett vb-történelem első gól nélküli döntetlenje.\n\nMinden idők legfiatalabb játékvezetője ezen a vébén dolgozott: a spanyol Juan Gardeazabal mindössze 24 éves és 193 napos volt, amikor 1958. június 8-án a Franciaország–Paraguay (7-3) mérkőzést vezette. Később ő fújt még a francia-északír (4-0) csatát is.\n\nmindössze 24 éves és 193 napos volt, amikor 1958. június 8-án a Franciaország–Paraguay (7-3) mérkőzést vezette. Később ő fújt még a francia-északír (4-0) csatát is. Az elődöntő két csatája is megerősítette, szükség lenne a cserelehetőségek bevezetésére. A brazil-francia csata csak az első félidőben volt szoros, mert az európaiak csapatkapitánya, Robert Jonquet 35 perc után megsérült, miután ütközött Vavával. Ugyan a szünetben a csapatorvos egy fájdalomcsillapító injekciót adott neki, de csak téblábolt a pályán – mint később kiderült, eltört a szárkapocscsontja. Brazília végül Pelé mesterhármasával 5-2-re nyert. A svéd-német csata során előbb megsérült Fritz Walter, majd Erich Juskowiakot kiállította a játékvezető (ő lett az első német, aki tétmérkőzésen erre a sorsra jutott), így a svédek a hajrában szerzett két góllal 3-1-re nyertek.\n\n35 perc után megsérült, miután ütközött Ugyan a szünetben a csapatorvos egy fájdalomcsillapító injekciót adott neki, de csak téblábolt a pályán – mint később kiderült, eltört a szárkapocscsontja. Brazília végül Pelé mesterhármasával 5-2-re nyert. A svéd-német csata során előbb megsérült majd kiállította a játékvezető (ő lett az első német, aki tétmérkőzésen erre a sorsra jutott), így a svédek a hajrában szerzett két góllal 3-1-re nyertek. Just Fontaine 13 találattal lett a torna gólkirálya lett, ezt a rekordot azóta megközelíteni sem tudták.\n\n13 találattal lett a torna gólkirálya lett, ezt a rekordot azóta megközelíteni sem tudták. 2002-ben a svéd közszolgálati televízió elkészítette a „Conspiracy 58” című filmet, amelyben azt állították, a világbajnokságot sohasem rendezték meg, ezt csak a CIA és a FIFA egy hidegháborús összeesküvésben hamis televíziós és rádiós közvetítések segítségével hitette el a világgal. A filmben elhangzott, hogy Svédországnak nem volt meg a gazdasági vagy technikai erőforrása egy ekkora esemény megrendezéséhez. Olyan bizonyítékokat mutattak be, miszerint a meccsekről készült televíziós felvételeken a háttérben látható házak valójában soha nem álltak ott vagy hogy a játékosok árnyékai nem vetődhettek úgy a földre. Természetesen kiderült, hogy áldokumentumfilmről volt szó, de ezt az eredeti vetítésen csak a végén árulták el a közönségnek. A film célja a rendező, Johan Löfstedt szerint az volt, hogy bemutassa, hogyan működik a történelemhamisítás (különös tekintettel a holokauszt tagadására vagy a Holdra szállás megkérdőjelezésében), és ezzel is felhívja a figyelmet a forráskritika fontosságára.\n\nVI. világbajnokság, 1958, Svédország I. csoport:\n\nNSZK–Argentína 3-1\n\nÉszak-Írország–Csehszlovákia 1-0\n\nNSZK–Csehszlovákia 2-2\n\nArgentína–Észak-Írország 3-1\n\nNSZK-Észak-Írország 2-2\n\nCsehszlovákia–Argentína 6-1 A végeredmény: 1. NSZK 4, 2. Észak-Írország 3, Csehszlovákia 3, 4. Argentína 2.\n\nA továbbjutásért: Észak-Írország–Csehszlovákia 2–1 – hosszabbítás után II. csoport:\n\nJugoszlávia–Skócia 1-1\n\nFranciaország–Paraguay 7-3\n\nParaguay–Skócia 3-2\n\nJugoszlávia–Franciaország 3-2\n\nFranciaország–Skócia 2-1\n\nJugoszlávia–Paraguay 3-3 A végeredmény: 1. Franciaország 4, Jugoszlávia 4, 3. Paraguay 3, 4. Skócia 1. III. csoport:\n\nSvédország–Mexikó 3-0\n\nMagyarország–Wales 1-1\n\nMexikó–Wales 1-1\n\nSvédország–Magyarország 2-1\n\nSvédország–Wales 0-0\n\nMagyarország–Mexikó 4-0 A végeredmény: 1. Svédország 5, 2. Magyarország 2, Wales 3, 4. Mexikó 1.\n\nA továbbjutásért: Wales–Magyarország 2-1 IV. csoport:\n\nBrazília–Ausztria 3-0\n\nSzovjetunió–Anglia 2-2\n\nBrazília–Anglia 0-0\n\nSzovjetunió–Ausztria 2-0\n\nBrazília–Szovjetunió 2-0\n\nAusztria–Anglia 2-2 A végeredmény: 1. Brazília 5, 2. Szovjetunió 3, Anglia 3, 4. Ausztria 1.\n\nA továbbjutásért: Szovjetunió–Anglia 1-0 . Negyeddöntő:\n\nNSZK–Jugoszlávia 1-0\n\nSvédország–Szovjetunió 2-0\n\nBrazília–Wales 1-0\n\nFranciaország–Észak-Írország 4-0 Elődöntő:\n\nSvédország–NSZK 3-1\n\nBrazília–Franciaország 5-2 A 3. helyért: Franciaország–NSZK 6-3 Döntő:\n\nBrazília–Svédország 5-2 (2-1)\n\nStockholm, 51 ezer néző\n\nv: Guigue (francia)\n\nBrazília: Gilmar – Djalma Santos, Bellini, Orlando, Nílton Santos – Zito, Didi – Garrincha, Vavá, Pelé, Zagallo\n\nSvédország: Svensson – Bergmark, Gustavsson, Axbom – Börjesson, Parling – Hamrin, Gren, Simonsson, Liedholm, Skoglund\n\ngól: Vavá (9., 32.), Pelé (55., 90.), Zagallo (68.), illetve Liedholm (4.), Simonsson (80.) Gólkirály: Fontaine (Franciaország) 13 góllal.",
    "4 kontinens kiállítóival, megnövelt területen és választékkal erősíti tovább regionális vezető pozícióját Közép- és Kelet-Európa legnagyobb művészeti seregszemléje": "Az Art Market Budapest jóvoltából néhány napra az idei évben is Budapest válik Európa egyik legvonzóbb kortárs képzőművészeti találkozóhelyévé: 2022. október 6-9. között a vásár 4 kontinens közel 30 országából érkező 116 kiállítója 500 feletti művész több ezer alkotásával várja a közönséget a Bálna Budapest épületében. A rendkívüli kiállítói érdeklődésre is tekintettel Közép- és Kelet-Európa vezető művészeti vására az idei évben a népszerű Duna-parti épület négy emeletén összesen mintegy 8.000 négyzetméteren épül fel. A művészeti seregszemle számtalan kísérőprogramja között ugyancsak a Bálna Budapest ad otthont Art Photo Budapest néven Közép- és Kelet-Európa egyetlen nemzetközi fotóművészeti vásárának, az Inside Art nemzetközi művészeti konferenciának, illetve a 360 Design Budapest design kiállításnak is. Az Art Market Budapest díszvendége 2022-ben Szerbia, Maja Gojković szerb miniszterelnök-helyettes, Kulturális és Tájékoztatási Miniszter védnökségével MOST.SERBIA címen a vásáron résztvevő tucatnyi kiállító mellett külső helyszíneken létrejövő kiállításokkal és eseményekkel kiegészített művészeti fesztivál jön létre. Az Art Market Budapest továbbra is a hazai és nemzetközi művészeti élet meghatározó szereplőit és legfrissebb alkotásait felvonultató Liszt Ünnep Nemzetközi Kulturális Fesztivál partnere, a fesztivál kiemelt nemzetközi képzőművészeti elemeként jelentősen hozzájárul Budapest kulturális turisztikai vonzerejéhez.\n\nTOVÁBB GYARAPSZIK A MŰVÉSZETI VÁLASZTÉK\n\nAz elmúlt években a nemzetközi művészeti vásárok mezőnyét jelentősen átrendezték a pandémia okozta nehézségek, a mindkét évben sikerrel megrendezett Art Market Budapest azonban ennek ellenére tovább erősítette nemzetközi pozícióját. Az idén 12. alkalommal megnyíló vásárral szembeni nemzetközi szakmai bizalom és a hazai művészeti piac stabilitása egyaránt hozzájárul ahhoz, hogy minden korábbinál nagyobb számú és a járvány előtti területi igényeket messze meghaladó kiállítói jelentkezés érkezett az idei évben az Art Market Budapesthez, ami minden eddiginél magasabb színvonalú és szélesebb válogatásra adott lehetőséget a vásár galériatulajdonosokból álló nemzetközi szakmai testülete számára. A vásár művészeti választékának gazdagságát jól illusztrálja, hogy az idei évben a következő országokból érkeznek kiállítók a budapesti seregszemlére: Argentína, Ausztria, Bosznia-Hercegovina, Chile, Csehország, Dél-Afrika, Egyesült Királyság, Finnország, Franciaország, Görögország, Horvátország, Japán, Kolumbia, Magyarország, Montenegró, Németország, Olaszország, Románia, Spanyolország, Svájc, Szerbia, Szlovákia, Szlovénia, Törökország, Ukrajna, USA. A rendkívül széles nemzetközi választékban Magyarország valamennyi számottevő kortárs képzőművészeti galériája is jelen van, miközben néhány új hazai szereplő is bemutatkozik.\n\nBár a jelentkezők kiállítási igényeinek így is csak töredékét sikerül kielégíteni, az Art Market Budapest minden korábbinál nagyobb alapterületen épül fel, a Bálna Budapest épületének 4 emeletén mintegy 8 ezer négyzetméteren 26 ország 116 kiállítójának köszönhetően 500 feletti művész több ezer alkotása válik hozzáférhetővé a látogató és vásárló közönség számára.\n\nForrás: Art Market Budapest\n\nDÍSZVENDÉG: SZERBIA\n\nKülönleges csemegének ígérkezik az Art Market Budapest idei díszvendége, Szerbia bemutatkozása. A Bálna Budapest területén a vásár valamennyi szekciójában kiállító tucatnyi szerb galéria és művészeti intézmény által garantált rendkívül széles választék MOST.SERBIA címmel művészeti fesztivállá bővül, és külső budapesti helyszíneken létrejövő kiállításokkal egészül ki. A nemrégiben nyílt Andrássy úti magánmúzeum, a Q Contemporary a nemzetközileg talán legismertebb szerb kortárs alkotó, Mira Brtka életművéből válogat, a Magyar Képzőművészeti Egyetem épületében a Belgrádi Szépművészeti Egyetemmel együttműködésben létrehozott kiállítás lesz látható, szerb magángyűjtemények anyagából Collecting Serbia – Public Hobby címmel a különleges adottságú kiállítóhelyként most bemutatkozó csepeli Szőke Gábor Stúdió mutat be egyedülálló tárlatot, míg a Magyar Műhely Galéria kiállítása elsősorban a magyar-szerb határ két oldalán élő kisebbségek alkotóinak munkásságára koncentrál. Európa egyik legszínvonalasabb művészeti konferenciája, az Art Market Budapest hagyományos kísérőeseménye, az Inside Art külön napot szentel a szerb kortárs képzőművészetnek, amelyen a vendégország művészeti intézményeinek vezetőivel is alkalom adódik a közvetlen kapcsolatteremtésre. Szerbia díszvendégként való meghívása és az ehhez kapcsolódó MOST.SERBIA fesztivál a most Budapesten bemutatásra kerülő anyag ismeretében rávilágít arra a tényre, hogy a szerbiai kortárs képzőművészet színvonala és gazdagsága alapján joggal követel magának nagyobb láthatóságot az európai művészeti életben, és egyben megerősíti az Art Market Budapest meghatározó nemzetközi szerepét régiónk művészetének bemutatásában és támogatásában.\n\nINSIDE ART: MŰVÉSZET ÉS INGATLANFEJLESZTÉS\n\nAz Art Market Budapest idején a Bálna Budapest legfelső szintjén kialakított konferencia központban látogatható Inside Art négy napos nemzetközi művészeti és műtárgypiaci konferencia célja ezúttal is a globális művészeti életet és piacot meghatározó tendenciák jelentős nemzetközi szakemberek bevonásával történő bemutatása mellett a kifejezett trendteremtés. Ebben a tekintetben az idei programból kiemelkedik a Building on Art címmel október 7-én szervezett szakmai nap, amelynek ma Magyarországon több szempontból is különösen aktuális témája az ingatlanszakmai és művészeti közeg kapcsolata, a művészet értéknövelő hatása, deklarált célja pedig a nemzetközi példákkal alátámasztott kultúrateremtés, annak a törekvésnek a hatékony bemutatása és kiterjesztése, hogy az ingatlan-beruházásokhoz művészeti tartalmak kapcsolódjanak.\n\nMŰVÉSZET ÉS DESIGN\n\nAhogy az Inside Art konferencia keretében október 8-án, úgy az Art Market Budapest más kapcsolódó programjaiban is kiemelt figyelmet kap a kortárs design és képzőművészet kapcsolata. Miközben általános szakmai jelenség a design és a képzőművészet közötti határvonalak elmosódása, a képzőművészet fogyasztói piacának bővítési lehetőségeit folyamatosan kereső Art Market Budapest különleges lehetőséget lát a design iránt fogékony közönség megszólításában. Részben ennek is köszönhető a vásár és a Magyar Divat és Design Ügynökség között 2021-ben nagy sikerrel indult együttműködés folytatása és mélyítése, amelynek leglátványosabb eleme a Bálna Budapest épületében megrendezésre kerülő 360 Design Budapest elnevezésű design kiállítás, amely a legkényesebb szakmai igényeket is kielégíti majd. Az Ügynökség és az Art Market Budapest együttműködése más területekre is kiterjed, példaértékű a külföldi újságírók egy csoportjának közös meghívása és vendégül látása éppúgy, mint a gyűjtői és VIP programok összehangolása.\n\nA design és művészet kapcsolatát még látványosabbá teszi a BMW partneri csatlakozása, Magyarországon ugyanis első ízben az Art Market Budapest keretében mutatkozik be a bajor prémiummárka különleges művészeti programja, a BMW Art Cars kollekció, ráadásul rögtön annak egyik csúcsmodelljével: a világ talán legismertebb élő kortárs képzőművésze által tervezett BMW 8 X JEFF KOONS egy darabjával személyesen is találkozhatnak a vásár látogatói. A BMW félévszázados művészeti szerepvállalását kiválóan példázza egyébként az is, hogy a Bálna épületében szintén kiállításra kerülő BMW i7 elektromos luxuslimuzin kampányának vizuális világáért a legendás brit képzőművész és fotós, Nick Knight felelős.\n\nForrás: Art Market Budapest\n\nART PHOTO BUDAPEST: TOVÁBBRA IS KIEMELT FIGYELMET KAP A FOTÓMŰVÉSZET\n\nAz Art Market Budapest fotóművészeti szekciójaként 2014-ben alapított Art Photo Budapest, a nemzetközi fotográfiai élet kedvelt találkozóhelye tovább őrzi különleges pozícióját, mint a közép- és kelet-európai régió egyetlen nemzetközi fotóművészeti vására. Az idei évben az európai galériák és fotóművészeti intézmények mellett többek között argentin, chilei és dél-afrikai galériák jóvoltából 3 kontinenst reprezentáló fotóvásár a fokozott érdeklődésre tekintettel ezúttal a Bálna Budapest épületének egyik kiállítási szintjét teljes egészében elfoglalja. A kiállítási programok között az egyik kimagasló érdekesség az a Magyar Divat és Design Ügynökséggel együttműködésben létrejövő válogatás, amely az alkalmazott (divat) fotó és a fotóművészet közötti kapcsolódási pontokat igyekszik láthatóvá és kézzelfoghatóvá tenni. A rendkívül változatos fotóanyagot az Inside Art konferencia immár hagyományosan egy fotóművészeti nappal egészül ki, amelynek fő témája a nők szerepe a fotóművészet történetének alakulásában.\n\nKIEMELKEDŐ NEMZETKÖZI VENDÉGEK\n\nAz idei Art Market Budapest vonzerejéhez a rendkívül széles kiállítói választék mellett a nemzetközi művészeti és kulturális élet néhány meghatározó személyiségének látogatása és szerepvállalása is hozzájárul. Az Art Market Budapest jóvoltából egyebek mellett Budapestre érkezik például a világ legfontosabb kortárs magángyűjtői közül James Keith (JK) Brown, a nagyhatású és trendteremtő New York-i New Museum kuratóriumi elnöke, aki kedvenc műtárgyait egy személyes tárlatvezetésen is bemutatja a vásáron. A legendás designer és építész, Piero Lissoni a Magyar Divat és Design Ügynökség partneri közreműködése révén előadást tart az Inside Art konferencia keretében. Maja Gojković szerb miniszterelnök-helyettes, Kulturális és Tájékoztatási Miniszter a MOST.SERBIA fesztivál programjait nyitja és tekinti majd meg Budapesten.\n\nForrás: Art Market Budapest\n\nCímlapkép forrása: Art Market Budapest",
    "Megható ajándékot kapott Lewandowski az ukrán legendától": "Robert Lewandowski minimum háromszor léphet pályára két csapatkapitányai karszalaggal, ugyanis a vb C-csoportjában Argentína, Szaúd-Arábia és Mexikó lesz a lengyelek ellenfele. Az FC Barcelonát erősítő focista a varsói Nemzeti-stadionban jelentős sajtóérdeklődéstől övezve találkozott az egykori ukrán válogatott Andrij Sevcsenkóval. Utóbbi egy kék-sárga színű ukrán csapatkapitányi karszalaggal ajándékozta meg Lewandowskit.\n\nLegendary striker Andriy Shevchenko gave Robert Lewandowski an armband in the colors of Ukraine’s flag which he will take to the World Cup 🇺🇦 pic.twitter.com/7ZyZLrlHKN — B/R Football (@brfootball) September 20, 2022\n\nA 45 éves Sevcsenko az ukrán-orosz harci cselekmények miatt minden lehetőséget megragad arra, hogy felhívja a világ közvéleményének figyelmét népe nehézségeire. A The42 azt írta, pénzügyi alapítványt hozott létre azért, hogy a háború majdani befejezését követően hozzájáruljon szülőhazája újjáépítéséhez. Az ajándékozás után a lengyel támadó azt mondta, örömére szolgál, hogy lengyel és ukrán szalaggal szerepelhet Katarban.\n\nA többek között az AC Milanban és a Chelsea-ben is bizonyító Sevcsenko 111 válogatott meccsen 48 gólt lőtt, aztán szövetségi kapitányként is vezette az ukránokat. Legutóbb az olasz Genoa vezetőedzői tisztét töltötte be, de 2024-ig érvényes szerződését 2022. január 15-én felbontották, ugyanis együttese egy győzelme mellett hét vereséget szenvedett el.",
    "Oroszország dominálja a globális atomenergia-piacot": "Napjaink energiaválsággal sújtott világában felértékelődik az atomenergia szerepe. Azonban minden, az atomenergiával kapcsolatos kérdésben benne rejlik az Oroszország-dilemma. Hogyan viszonyuljon az adott vállalat, ország egy olyan energiatermelő ágazathoz, amelyben mind a fűtőanyagot, mind pedig a kiégett fűtőelemek tartós tárolását illetően Oroszországi nemzetközi méretekben igen jelentős – egyes esetekben domináns – szerepet tölt be?\n\nA globális helyzetet regisztráló World Nuclear Association adatai szerint Oroszországnak csaknem félmilliárd tonnás (urán-hexafluoridban kifejezett) uránérctartaléka van, amely a világon rendelkezésre álló mennyiség 8 százaléka. Ezzel a világ öt legnagyobb uránérckészletekkel rendelkező országához tartozik. Egyetlen az atomhatalmak között ebben a klubban, mert a másik négynek (Ausztrália, Kazahsztán, Kanada és Namíbia) nincs atomfegyvere.",
    "Messi és Puskás mezét ajándékozta egymásnak az argentin és a magyar külügyminiszter (videó)": "Hírlevél feliratkozás\n\nNe maradjon le a szon.hu legfontosabb híreiről! Adja meg a nevét és az e-mail-címét, és mi naponta elküldjük Önnek a legfontosabb híreinket!",
    "Kína kirántja a szőnyeget az USA alól Latin-Amerikában": "Washingtont jelenleg különösen aggasztja, hogy Latin-Amerika országai nem állnak a Nyugat mellett az Oroszország elleni hatalmi harcban. Március elején az ENSZ Közgyűlésében a legtöbben elítélték az Ukrajna elleni orosz támadást. Az orosz gazdaság megrogyasztására szánt átfogó szankciókban azonban nem vesznek részt, kivéve a különböző kis karibi államokat, amelyek támogatnak bizonyos intézkedéseket az orosz oligarchák ellen.\n\nEmellett Latin-Amerika kormányai megtagadják Ukrajna politikai támogatását, sőt egyes esetekben nyíltan kritizálják a nyugati országok oroszellenes politikáját. A Mercosur államszövetség például kifejezetten megtagadta, hogy Zelenszkij elnök nyilvánosan felszólaljon a szervezet július 21-i asuncióni csúcstalálkozóján.\n\nKína lelépi az USA-t\n\nAz elmúlt két évtizedben Kína kirántotta a szőnyeget az USA alól, az ezredforduló óta Peking befolyása gyorsan nő Latin-Amerikában. Míg 2000-ben a régió exportjának mindössze 1,1 százaléka irányult Kínába, 2018-ban, a járvány kezdete előtt ez már 21 százalék volt - ha nem számítjuk az Egyesült Államokhoz szorosan kapcsolódó Mexikót. Kína már egyértelműen megelőzte az USA-t, ahova ugyanabban az évben az export mindössze 15 százaléka irányult.\n\nKína hitelezőként is egyre fontosabb szerepet tölt be. 2005-től a koronavírus-járvány kitöréséig összesen 141 milliárd dollárt biztosított a régió országainak, többet, mint a Világbank, az Amerika-közi Fejlesztési Bank és a Dél-amerikai Fejlesztési Bank együttvéve. Dél-Amerika öt legnagyobb gazdasága közül Kína jelenleg Brazília, Chile és Peru legnagyobb, míg Argentína és Kolumbia második legfontosabb kereskedelmi partnere.\n\nKína hitelezőként és befektetőként is egyre nagyobb jelentőséggel bír Latin-Amerikában. Fotó: Depositphotos Kína hitelezőként és befektetőként is egyre nagyobb jelentőséggel bír Latin-Amerikában. Fotó: Depositphotos\n\nKína kiemelt figyelmet fordított a regionális infrastruktúra bővítésére is. Hszi Csin-ping elnök 2015-ben ígéretet tett arra, hogy tíz éven belül 250 milliárd dollárt fektet be a térségbe. 2017 óta a latin-amerikai országok csatlakozhatnak Kína Új Selyemút (BRI) kezdeményezéséhez, amelynek célja kikötők, utak, vasutak és gátak építése kínai vezetéssel. Dél-Amerika kilenc spanyolajkú országa közül hét, köztük Argentína, Chile és Peru csatlakozott a BRI-hez. Latin-Amerika hat legnagyobb gazdasága közül csak Brazília, Mexikó és Kolumbia hiányzik.\n\nFüggőségek jönnek létre\n\nA Kínával való szorosabb gazdasági kapcsolatok azt is jelentik, hogy egyre több Kína-barát érdekcsoport jelenik meg, még olyan körökben is, amelyeknek ideológiailag kevés közük van kommunista párthoz. Például a brazil mezőgazdasági export lobbi, amelynek fő vevője Kína, sürgeti Bolsonaro elnököt, hogy javítsa kapcsolatait Kínával. Hasonlóképpen, a chilei üzleti elit ma már Kína-barátnak számít. Kína jelenleg Chile legfontosabb kereskedelmi partnere, jóval megelőzve az Egyesült Államokat.\n\nEmellett Kína együttműködik a politikai, üzleti és tudományos elittel, hogy meggyőzze őket a kínai politikai rendszer felsőbbrendűségéről. Ez különösen a kínai tanulmányutakra és konferenciákra szóló fizetett meghívások esetében fordul elő. Arról próbálják meggyőzni a látogatókat, hogy a demokrácia nélküli kínai fejlődési modell felülmúlja a nyugatit. Ennek valódi célja, hogy legitimálja az egypárti uralmat.\n\n2017-ben Hszi elnök bejelentette, hogy 2023-ra a térségből 15 ezer politikai szakértőt hívnak meg Kínába. A kínai lobbimunka minden bizonnyal sikerekre utalhat. A pekingi Qu Dongyu például felülmúlta az amerikai jelöltet az ENSZ Élelmezésügyi és Mezőgazdasági Szervezete (FAO) 2019-es főigazgatói választásán, részben annak köszönhetően, hogy elhozta a legtöbb latin-amerikai szavazatát.\n\nElfelejtett Monroe-doktrína\n\nA kínai terjeszkedés ellen természetesen az Egyesült Államoknak kellene ellenállást kifejtenie. James Monroe amerikai elnök már 1823-ban megfogalmazta a róla elnevezett doktrínát, amely szerint az USA befolyási övezetének tekintette az egész amerikai kettős kontinenst, és beavatkozással fenyegetőzött, ha idegen államok – akkoriban az európai gyarmati hatalmak – beavatkoznak. szánták. Ez volt az amerikaiak vezérelve egészen az ezredfordulóig – amelyet magában a térségben is gyakran kritizálták. De a jelenlegi kínai terjeszkedés kapcsán ez az elv úgy tűnik, hogy feledésbe merült Washingtonban.\n\nTrump tevékenységének romjain\n\nTrump volt elnök politikája különösen romboló hatással volt. Latin-Amerikát elsősorban olyan problémás régiónak tekintette, amely az illegális bevándorlással, a kábítószer-kereskedelemmel és a csoportos bűnözéssel megnehezítette az USA életét. Ahelyett, hogy a térség demokratikus erőit erősítette volna, az illegális migráció megfékezésének reményében az egyre inkább tekintélyelvű elnököket támogatta Közép-Amerika északi részén. A déli szomszédokkal kapcsolatos gyakori becsmérlő megjegyzései azt eredményezték, hogy az USA amúgy is megrongálódott hírneve az ottani lakosság körében beomlott.\n\nTrump négyéves hivatali ideje alatt mindössze egyszer járt a régióban, 2018-ban a G-20 Buenos Aires-i csúcstalálkozóján. Ezzel szemben Hszi Csin-ping már tizenkét latin-amerikai országban járt, több országban, mint Trump és Barack Obama együttvéve.\n\nA Covid-járvány tovább erősítette Kína pozícióját a régióban. Míg az Egyesült Államok és Európa nagyrészt a betegség otthoni leküzdésére szorítkozott, Peking már korán támogatta Latin-Amerikát maszkok, védőöltözetek és tesztkészletek – később vakcinák – nagyszámú szállításával.\n\nA Nyugat nélkülözhetetlen partnere\n\nMárpedig Latin-Amerika nem elhanyagolható erőforrásokkal rendelkezik. Az EU népességének körülbelül másfélszerese, a bruttó hazai össztermék jelenleg az EU egyharmadát kitevő mértéke, valamint globálisan jelentős nyersanyag-beszállító pozíciója miatt a Nyugat számára stratégiai partner kellene, hogy legyen.\n\nTekintettel a Nyugat érdeklődésének hiányára, sok latin-amerikai politikus úgy látja Kínát, mint pragmatikus és megbízható lehetséges szövetségest. Márpedig a tapasztalatok azt mutatják, hogy a kínaiakkal való együttműködés korántsem problémamentes.\n\nPéldául egy gigantikus kínai vízierőmű Ecuadorban rendkívül túlárazott projektnek bizonyult, jelentős környezeti problémákkal. Peruban heves összecsapás folyik a helyi lakosok és egy nagy kínai bánya között, miután az utóbbi nem teljesítette a szerződésben vállalt kártérítést. A kínai hitelek merev törlesztési feltételei sem teszik előnyössé a Kínával való együttműködést.\n\nKína növekvő befolyása azzal fenyeget, hogy aláássák a térség újonnan kialakuló demokráciáit. Az egyre erősödő tekintélyelvű tendenciák már számos országban azonosíthatók. Félő, hogy a tekintélyelvű fejlődési modell kínai népszerűsítése új legitimációs alapot ad az ilyen próbálkozásoknak.\n\n(Káncz Csaba szerzői oldala itt érhető el.)",
    "Hol áll Verstappen öt egymást követő győzelme a ranglistán?": "Balogh Tamás 3 órája 2022-09-23 12:00:00\n\nQuartararo: Régóta nem élvezem a motorozást a versenyeken\n\n//formula.hu/parc-ferme/33630\n\nBár továbbra is Fabio Quartararo vezeti a MotoGP világbajnoki összetettjét, sőt a Japán Nagydíjon még növelte is az előnyét, hiszen noha csak nyolcadik lett, két fő üldözője, Aleix Espargaro és Francesco Bagnaia egyaránt nullázott, a francia régóta hangoztatja, hogy komolyan küszködik a Yamahával. A címvédő szerint az időmérőkön folyamatosan a határon kell mennie, a futamokon pedig bolyban haladva képtelenség előzni az M1-essel, főleg a Ducatik ellen.\n\nA Motegiben rendezett futam után is úgy fogalmazott, hogy frusztráló volt a versenye, és azt is elismerte, hogy a fenti nehézségek miatt nem is élvezi a versenyzést: „Régóta nem élvezem a motorozást a versenyeken. Ha nem sikerül az első sorból indulnod, búcsút is inthetsz az esélyeidnek” – idézi Quartararót a Motorsport.com szaklap. Tény, hogy a Sachsenringen aratott győzelme óta a yamahás mindössze egyszer, Ausztriában fért fel a dobogóra, de négy fordulóval a vége előtt így is őrzi a vb-vezetést, 18 ponttal megelőzve ducatis riválisát.\n\nHa imádod a MotoGP-t és nem szeretnél semmiről lemaradni, akkor csatlakozz a Formula MotoGP Facebook-csoportunkhoz, ahol még több hírről és információról számolunk be a MotoGP és egyéb motoros bajnokságok kapcsán!",
    "Barcelona-gate: lehullt a lepel Messi döbbenetes követeléseiről": "Exkluzív magánpáholy, különrepülő és rengeteg pénz – csupán egy töredéke azoknak a követeléseknek, amelyeket az argentin labdarúgózseni, Lionel Messi és apja támasztott 2020-ban a játékos maradása érdekében az FC Barcelona felé. A spanyol El Mundo napilap tényfeltáró riportjában részletesen beszámol Messi és a Barcelona között megkezdett, majd hosszas huzavona után megfeneklett szerződéshosszabbítási tárgyalások kényes feltételeiről, amelyekhez a hivatalos dokumentumokból és a tengernyi e-mailes kommunikációk tartalmából jutott hozzá közel egy év leforgása alatt.\n\nA 35 éves Messi 2021. augusztus 5-én jelentette be távozását pályafutása addigi egyetlen klubjától, és tette át székhelyét Barcelonából a szaúdi olajtól túlfűtött Párizsba, és lett a francia labdarúgó-bajnokság egyeduralkodójává váló Paris Saint-Germain labdarúgója – írta az El Mundo, amely riportját az eredeti iratok fénymásolataival is igyekezett alátámasztani, cikkében pedig szinte meghökkentő tényeket közöl.\n\nKapcsolódó tartalom\n\nA Messi család képviseletéért felelős és a szerződéshosszabbítási tárgyalásokat is lefolytató ügyvéd, Jorge Pecourt, illetve a labdarúgó apja és egyben ügynöke, Jorge Messi egyáltalán nem kicsinyeskedett, amikor a következőket követelte a koronavírus-járvány okozta megszorítások és a felelőtlen gazdálkodás következtében pénzszűkébe került klub elnökétől, Josep María Bartomeutól a hároméves hosszabbítás fejében:\n\nmagánpáholyt a Barcelona stadionjában, a Camp Nouban Messi és akkori uruguayi csapattársa és jóbarátja, Luis Suárez és családja számára,\n\nmagánrepülőgépet, amely Messit és családját szállította volna Argentína és Spanyolország között az ünnepek és a szabadságok alatt,\n\ntízmillió euró összegű aláírási pénzt,\n\na koronavírus-járvány miatti 20 százalékos bércsökkentés visszapótlását évi háromszázalékos kamattal három év alatt,\n\nilletve a lelépési záradékban feltüntetett összeg csökkentését 700 millió euróról (282 milliárd forint) csupán egy jelképes 10 ezer euróra (kicsivel több, mint 4 millió forint).\n\nMessi apja foggal-körömmel ragaszkodott a szerinte bőven teljesíthető feltételekhez, mindezt pedig hangsúlyos mondattal nyilvánvalóvá is tette.\n\n„Hadd érezzék a nyakukon a bárd súlyát!”\n\n– írta Jorge Messi a fia vagyonát kezelő Leo Messi Family Office magánvállalkozás igazgatójának, Alfonso Nebotnak a feltételek megszabásakor folytatott e-mailes kommunikáció során, utalva rá, hogy olyan megállapodást érjen el, amely a lehető legjobban szolgálja a fia érdekeit. Az El Mundo egyébként a cikkének címébe is beékelte Jorge Messi erősen fenyegetőnek hangzó mondatát.\n\nKapcsolódó tartalom\n\nA Barcelona vezetőségének befolyásolhatóságát az akkori helyzetben és Messi iránti elkötelezettségét jól mutatja, hogy a spanyol napilap szerint Josep Maria Bartomeu – aki Messi hivatalos távozásakor már nem volt a klub elnöke – egy kivételével az összes feltételt elfogadta. A lelépési záradék összegének drasztikus csökkentésébe azonban a klub siralmas pénzügyi helyzete miatt már nem mert belemenni.\n\nMessiéknek azonban ez nem volt elég és megszakították a tárgyalásokat. Sutba vágva annak a klubnak az érdekeit, amely az El Mundo szerint 2017 és 2021 között pontosan 555 237 619 eurót (224 milliárd forint) utalt játékosa számlájára.\n\nKapcsolódó tartalom\n\nA lap ennek ellenére azt is hangsúlyozza, hogy Messi barcelonai pályafutása első kilenc évében szinte fillérekért varázsolt a Camp Nou gyepén.\n\nA labdarúgó szerződéseinek másolataiból kiderült, hogy első idényében, a 2003–2004-esben mindössze 45 977 euró (18,5 millió forint) volt a bére, a kilenc évre aláírt szerződés utolsó szezonjában, a 2011–2012-esben is csupán 433 188 euró (175 millió forint).\n\nEz összesen durván kétmillió eurót jelent (807 millió forint), amelyhez még hozzájárult a lejátszott mérkőzésekért járó bónusz, ami az első évben potom 1503 euró volt (607 ezer forint), az utolsóban pedig 8414 euró (3,4 millió forint).",
    "Eposzi erejű film készült az olasz labdarúgók eposzi meneteléséről": "Il viaggio degli eroi – A hősök útján. Ez a címe Manlio Castagna olasz rendező dokumentumfilmjének, amit szombat este vetítettek az Uránia Nemzeti Filmszínházban a Budapesti Olasz Kultúrintézet szervezésében, és amely után a közönség találkozhatott a rendezővel és Antonio Cabrinivel, a negyven évvel ezelőtti hihetetlen olasz diadal egyik hősével.\n\nMiközben az ország még csak emésztgetni próbálja a magyar labdarúgó-válogatott lipcsei történelmi tettét, a lipcsei 1-0-ás sikert a Nemzetek Ligájában Németország legjobbjai fölött, valamint azt, hogy csupán egy reménybeli hétfői döntetlen – vagy egy győzelem, de ne legyünk telhetetlenek – választja el Marco Rossi szövetségi kapitány válogatottját a csoportelsőségtől és négyes döntőbe jutástól, szombat este egy legendás labdarúgó, egy világbajnok járt Budapesten és beszélgetett a közönséggel egy megindító film magyarországi bemutatóján.\n\nRáadásul – ha már Rossi is szóba került – egy olasz férfiú, Antonio Cabrini, minden idők egyik legnagyszerűbb balhátvédje volt a premier utáni beszélgetés díszvendége a film rendezője, Manlio Castagna társaságában, a Budapesti Olasz Kultúrintézet szervezésében.\n\nDe miről is szól a film?\n\nA 75 perces mozi negyven év távlatából követi nyomon azt a hihetetlen utazást, amely 1982. július 11-én Olaszországot a spanyolországi világbajnokság megnyeréséhez vezette. Örül az egész ország, még a köztársasági elnök Sandro Pertini is, a vb-k történetének talán legmeghatóbb pillanatait produkálva. Mindenki úgy ünnepli a csapatot és edzőjét, Enzo Bearzot, akár a hősöket.\n\nA szinte eposzba illő történetben még a foci iránt kevésbé lelkesedőket is elragadja a győzelem mámora. Az archív anyagok és a számos visszaemlékezés megmutatja, hogy egy nagyobb jelentőségű sportesemény hogyan tud egy országot lelkesíteni, még a nehéz időkben is.\n\nNem várt siker volt ez, amelyet finoman fogalmazva is döcögős kezdet előzött meg. Három sovány döntetlen a csoportban, csak a több rúgott gólnak köszönhető továbbjutás Kamerun előtt – és a szenvedélyes olasz sajtó máris temette Enzo Bearzot válogatottját.\n\nDe korai volt a gyász, mert egy olasz válogatottat sohasem szabad lebecsülni – ahogyan azt 24 évvel később, a 2006-os németországi vb-n is bizonyították Del Pieróék. Jött a hihetetlen átalakulás az Argentína, majd a Brazília elleni meccsen, a vb-történelem legváratlanabb győzelme Zicóék csodacsapata felett, és máris ott volt a Squadra Azzurra a németek elleni fináléban, a Santiago Bernabéu Stadionban.\n\nAz ember először arra gondol, hogy ez bizony időutazás. Cigarettázó emberek a két kispadon – jó, nem a cserejátékosok, csak az edzők, gyúrók, segítők –, a pályán a maihoz képest viszonylag visszafogott tempó, a letámadás, a pressing, és főleg a gegenpressing teljes hiánya, és a legfelháborítóbb: a kapusok megfoghatják a labdát a hazaadás után!\n\nÉs akkor a dráma: a 23. percben Hans-Peter Briegel gólhelyzetben lerántja Bruno Contit. Tizenegyes. Coelho, a brazil bíró a partjelzővel folytatott rövid tanácskozás után megadja. Pont a hősünk, a nézőtéren helyet foglaló Antonio Cabrini, Bell’Antonio, az olasz nők bálványa fut a labdának, de ballal a bal alsó sarok mellé lövi, és különben is, Toni Schumacher rajta volt a labdán.\n\nA felvételen nem látszik semmilyen összeroppanás, Cabrini nem roskad a földre, visszakocog, mintha mi sem történt volna.\n\nUtólag azért kiderül a feszültség\n\nA budapesti filmvetítést követő beszélgetésen újságírók előtt Cabrini most azt mondta, hogy jól leplezte csalódottságát, s hogy egy világ omlott össze benne; az első gondolata az volt, hogy te jó isten, lehet, hogy miatta veszítik el a döntőt. Ám a második gondolata már az volt, hogy nincs veszve semmi, még mindig 0-0 az állás, menni kell, folytatni a győzelemig!\n\nÉs igaza volt, mert a második félidőben potyogni kezdtek a gólok – az olasz gólok. Rossi, Tardelli, Altobelli – a végén Breitner 83. percben 11-esből szerzett gólja már csak szépségtapasz a németeknek. Bearzot a levegőben, játékosai vállán, Pertini köztársasági elnök gyermeki öröme a díszpáholyban\n\n– mind, mind olyan jelenet, amely beleégett a memóriánkba.\n\nA film nagyszerű. Manlio Castagna, a salernói születésű rendező nyolcéves volt az 1982-es világbajnokság idején, gyerekként élte át Olaszország harmadik vb-győzelmét, és az élmény egész életére kihat. A dokumentumfilmet 2022. július 11-én mutatta be a RAI, az olasz közszolgálati televízió, kiemelkedő nézettséggel indult, 2 millió 225 ezren nézték.\n\nCabrini ma 65 éves. A Juventus remek balhátvédje nulla válogatottsággal a háta mögött került be az 1978-as világbajnoki keretbe, és attól kezdve három világbajnokság valamennyi olasz meccsén, szám szerint tizennyolcon a kezdő tizenegy tagjaként futott ki a gyepre. A kemény hátvéd felidézte a csoportmeccsek kálváriáját is, a brazilok elleni felejthetetlen 3-2-t, majd a finálét a kihagyott tizenegyesével. Cabrini megrendülten emlékezett a két éve elhunyt Paolo Rossira, aki 2017-ben járt Budapesten.\n\n(Borítókép: Antonio Cabrini. Fotó: Szabó Réka / Index)",
    "Heti ajánló: foci-BL, a Fradi El-meccse, Rossi kerethirdetése, kosárlabda-Eb, birkózó-vb, öttusa-Eb és foci MK az M4 Sporton": "Heti ajánló: foci-BL, a Fradi El-meccse, Rossi kerethirdetése, kosárlabda-Eb, birkózó-vb, öttusa-Eb és foci MK az M4 Sporton\n\nA héten a labdarúgásé a főszerep, de mellette számos sportág hazai bajnoki küzdelme és világeseménye is képernyőre kerül, utóbbiak kapcsán remélhetőleg magyar sikerekről is beszámolhatunk.\n\nFolytatódnak a labdarúgó Bajnokok Ligája küzdelmei, míg a Ferencváros Monacóban lép pályára az Európa-liga küzdelmeiben. Véget ér a kosárlabda Európa-bajnokság és a birkózó-vb, de a héten rendezik a ritmikus gimnasztikázók és az evezősök vb-jét, miként az öttusázók Európa-bajnokságát is. A hétvégén a labdarúgó Magyar Kupa meccseiből közvetítünk négy találkozót, de kézilabda, jégkorong és futsal is színesíti a heti kínálatot.\n\nszeptember 12., hétfő:\n\nA hét első napján magazinműsoraink mellett egy NB II-es rangadó a kínálatban.\n\n17:15 – Kézilabda magazin\n\n18:10 – Boxutca\n\n18:45 – Góóól!2\n\n19:45 – Labdarúgás, Merkantil Bank Liga, Diósgyőr – MTK\n\nszeptember 13., kedd:\n\nA kosárlabda-Eb negyeddöntője és a birkózó-vb küzdelmei mellett a nap sporteseménye, Robert Lewandowski visszatérése Münchenbe.\n\n16:45 – Birkózás, világbajnokság; elődöntők, döntők (m4sport.hu)\n\n17:15 – Kosárlabda, férfi Európa-bajnokság; negyeddöntő, Spanyolország-Finnország\n\n20:15 – Labdarúgás, Bajnokok Ligája, Bayern München – Barcelona\n\nszeptember 14., szerda:\n\nMarco Rossi keretet hirdet a hátralévő két NL-csoportmeccsre, folytatódik a birkózó-vb és elkezdődik az rg-vb. Női bajnoki kézimeccs mellett pedig a labdarúgó BL-ben Szoboszlaiék próbálnak meg csodát tenni a címvédő otthonában.\n\n14:00 – Labdarúgás, Marco Rossi kerethirdetése\n\n16:45 – Birkózás, világbajnokság; elődöntők, döntők (m4sport.hu)\n\n17:45 – Kézilabda, női bajnokság, Győr – Siófok\n\n20:00 – Ritmikus Gimnasztika világbajnokság (m4sport.hu)\n\n20:15 – Labdarúgás, Bajnokok Ligája, Real Madrid – RB Leipzig\n\nszeptember 15., csütörtök:\n\nA két világbajnokság mellett két futsal-meccs is a kínálatban, de a nap talán legfontosabb sporteseménye a Ferencváros monacói vendégszereplése.\n\n16:45 – Birkózás, világbajnokság; elődöntők, döntők (m4sport.hu)\n\n18:00 – Labdarúgás, Európa-liga csoportkör, AS Monaco – Ferencváros\n\n20:00 – Ritmikus Gimnasztika világbajnokság (m4sport.hu)\n\n22:00 – Futsal, Finalissima elődöntő, Paraguay – Portugália (m4sport.hu)\n\n00:30 – Futsal, Finalissima elődöntő, Argentína – Spanyolország (m4sport.hu)\n\nszeptember 16., péntek:\n\nA kosárlabda Eb-n már az elődöntőket rendezik, és folytatódik a birkózó-vb és az ritmikus gimnasztikázók vb-je is.\n\n12:30 – Ritmikus Gimnasztika világbajnokság (m4sport.hu)\n\n17:00 – Birkózás, világbajnokság; elődöntők, döntők (m4sport.hu)\n\n17:15 – Kosárlabda, férfi Európa-bajnokság; elődöntő\n\n20:30 – Kosárlabda, férfi Európa-bajnokság; elődöntő\n\n19:00 – Ritmikus Gimnasztika világbajnokság (m4sport.hu)\n\nszeptember 17., szombat:\n\nA már megszokott két világbajnokság mellett két labdarúgó Magyar Kupa-meccset közvetítünk, valamint a címvédő szegedi kézisek Balatonfüred elleni bajnokija a kínálatban.\n\n13:30 – Labdarúgás, Magyar Kupa, 3. forduló; Dorog – Budapest Honvéd\n\n14:00 – Ritmikus Gimnasztika világbajnokság (M4 Sport+)\n\n16:00 – Labdarúgás, Magyar Kupa, 3. forduló; DVTK – Szeged\n\n17:00 – Birkózás, világbajnokság; elődöntők, döntők (m4sport.hu)\n\n19:00 – Kézilabda, férfi bajnokság, Pick Szeged – Balatonfüred\n\nszeptember 18., vasárnap:\n\nVasárnap véget és a kosárlabda-Eb, a birkózó és az rg-vb is, valamint lezárul az öttusa Európa-bajnokság és a futsal Finalissima verseny is. Ugyanakkor elkezdődik az evezős-vb, és ismét két meccset adunk a labdarúgó Magyar Kupából.\n\n9:20 – Evezés, világbajnokság, előfutamok (m4sport.hu)\n\n12:15 – Öttusa, Európa-bajnokság\n\n13:00 – Labdarúgás, Magyar Kupa, 3. forduló; PMFC – Paks\n\n14:00 – Ritmikus Gimnasztika világbajnokság (M4 Sport+)\n\n16:00 – Labdarúgás, Magyar Kupa, 3. forduló; Bicske – Ferencváros\n\n17:15 – Kosárlabda, férfi Európa-bajnokság; bronzmérkőzés (M4 Sport+)\n\n18:00 – Birkózás, világbajnokság; elődöntők, döntők (m4sport.hu)\n\n18:30 – Öttusa, Európa-bajnokság\n\n19:00 – Futsal, Finalissima bronzmérkőzés (m4sport.hu)\n\n19:15 – Jégkorong, Erste Liga, FTC – UTE\n\n20:30– Kosárlabda, férfi Európa-bajnokság; döntő\n\n21:45 – Futsal, Finalissima döntő (m4sport.hu)",
    "Hivatalosan is felavatták a döntő helyszínét": "A Lusail Kupáért vívott barátságos mérkőzésen a szaúdi bajnok al-Hilal 1-1 után a tizenegyespárbajban 4-1-re bizonyult jobbnak az egyiptomi bajnokcsapatnál, a Zamaleknél.\n\nA 80 ezer ember befogadására alkalmas, csaknem 700 millió euróból megépített létesítményben augusztus közepén már tartottak egy főpróbát, akkor a katari bajnokságban az al-Rajjan és az al-Arabi mérkőzött meg. Múlt héten pedig ugyanott húszezer vb-önkéntesnek tartottak eligazítást.\n\nA november 20-án kezdődő és december 18-áig tartó vb-n a Lusail Stadionban hat csoportmeccset rendeznek, majd egy-egy nyolcad-, negyed- és elődöntőt, valamint a finálét. Az aréna első találkozója a november 22-ei Argentína - Szaúd-Arábia összecsapás lesz.\n\n",
    "Kiszámíthatatlan, öntörvényű zseni – Törőcsik útja a mennyből a pok": "Villogott az Újpestben és a válogatottban is, a népszerűséget viszont egyre nehezebben viselte, ráadásul barátaival be-betért a sörözőkbe is. Ennek ellenére Törőcsik András kiváló formában várta az 1978-as vb-t, az argentinok elleni nyitó meccsen viszont kiállították. Majd eltiltották.\n\n1978. június 2.: az Argentína–Magyarország világbajnoki csoportmérkőzés 87. percében Antonio Garrido játékvezető kiállítja Törőcsik Andrást (Fotó: Getty Images)\n\nTörőcsik András 1977. október 5-én a jugoszlávok ellen két gólt szerzett a 4–3-ra megnyert mérkőzésen, ám a pályán kívül a korábbról ismert alkoholproblémái mellett újabb veszélyek leselkedtek rá. Az egyik még jóval korábbról eredeztethető: az 1977. februári dél-amerikai túrán megszerezte első és második gólját (Peru és Mexikó ellen), de hazatérve a vámon megállították. Barátjával, Ebedli Zoltánnal a zöld folyóson akartak behozni vámköteles elektrotechnikai berendezéseket. Lebuktak, eltiltották őket a válogatottságtól. „Nem értettem, ma sem értem, mert hibáztam, jó, büntessenek meg, de miért zárnak ki a válogatottból?” – tette fel a csatár a költői kérdést az 1995-ben megjelent A Törő! (Rokob Péter, Zombori Sándor) című könyvben. Miért alapvetően a munkájukkal kapcsolatos tevékenységtől tiltották el őket?\n\nA Kádár-rendszerben a szocialista erkölccsel összeegyeztethetetlen volt az effajta viselkedés, a mindenható sportvezető, az MLSZ elnöke, Kutas István halmazati büntetésként azt is megszabta, a két futballista nem lehet együtt a válogatottban. Baróti Lajos Törőt választotta. A két jó barát ezért nem lépett pályára négynél többször együtt a nemzeti csapatban. A szövetségi kapitány szerette volna, hiszen a Práterben 4–2-re megnyert osztrák–magyaron, Peru, Mexikó és Argentína ellen „Ebédlő” a középpályán, Törő a csatársorban kapott helyet. A válogatottat leszámítva máshová járhattak együtt, például a belvárosi Liesinger sörözőbe. El-elkövettek kisebb stikliket, eleve nehezen viselték a népszerűséget, ivás közben meg pláne nem örültek, ha felismerték őket. Egressy Zoltán írja Lila csík, fehér csík című könyvében, „(...) autogramot kér tőle, nem akar adni, hülyéskedni kezd Ebedlivel, mással is szórakoznak, egy kissrác papírjára azt írják, Pityipalkó”. Volt komolyabb balhé is: a dél-amerikai túrán a hondurasi Motagua elleni találkozón (0–0) leküldték a pályáról. A helyi csapat játékosai ütötték-vágták a mieinket, Törő összeveszett a bíróval, sőt, le is köpte. Még az úriember Baróti Lajos is kiabálva vonta felelősségre az öltözőben.\n\nA vb-selejtező 1977. tavaszi meneteléséből kimaradt, de ősszel a jugók ellen már játszott, s innentől kezdve választ kapunk arra – noha az esztendőnek alig több mint a negyede van csak hátra –, miért bizonyult talán a legjobb évének 1977. Az UEFA-kupában két gólt lőtt a Linznek idegenben (3–2-es vereség), egyet a Megyeri úton (7–0-s győzelem), szeptember 24. és december 17. között 11 bajnokiból héten gólt szerzett. Október 19-én az UEFA-kupában az Athletic Bilbao ellen Újpesten (2–0) „Törőcsik a félpályától indult el, ördöngös testcselekkel egymás után csapta be a védőket, majd a 16-osnál jobbra cselezett, látta, hogy Iribar kiindul, s a rövid sarkot zárja, ezért alányesett a labdának, amely 15 méteres röppálya után (...) a kapu jobb oldalába hullott.”\n\n\n\n1977. október 29.: Törő gólt lőtt Bolíviának a 6–0-ra megnyert vb-pótselejtezőn (Fotó: Imago Images)\n\n\n\n\n\nAkárcsak Svédország ellen (október 12., Népstadion, 3–0): „A kezdőkörből egyedül tört kapura, Hagberg kétségbeesetten kiindult, a középcsatár 18 méterre a kaputól futtában alárúgott a labdának, az a kapus fölött átjutva a kapu közepébe hullott.”\n\n\n\nOktóber 29-én Bolívia érkezett vb-pótselejtezőre (6–0), Törő gólt lőtt, akárcsak a La Pazban 3–2-re megnyert visszavágón (november 30.). „Ezen a mérkőzésen is megcsillogtatta kivételes képességeit, okosan, higgadtan játszott.” Még a revansot megelőzően a rádióban (Sportvilág, november 10.) egy hallgatói kérdésre: „Lehet-e Törőcsikből Albert-szintű játékos?” Baróti így válaszolt: „Megítélésem szerint képességei alapján lehet. Az ismert közhely itt is helytálló: csak rajta múlik...” A kapitány egy 1995-ben adott nyilatkozatában mondott többet is: „Törőcsik nagyon aranyos gyerek volt, de akaratgyenge (...) A hosszú távú futásokat egyáltalán nem szerette és nem értette, miért nem engedem meg neki, hogy mindig kihagyja. Nem könnyű ember. Ha valaki szépen beszélt vele, akkor mindent elérhetett nála, ha nem, akkor azt érte el, hogy Törőcsik teljesen bezárkózott...”\n\n\n\n\n\n\n\nAz NS korábbi főszerkesztője, Buzgó József, aki 16 éves korában ismerte meg Törőt, ezt alátámasztotta: „Húzott egy falat, amin nem lehetett áttörni, mögé nem engedett be senkit.” Később Mészöly Kálmán kételkedett abban, Törő képes-e 12 perc alatt 3000 métert futni, a csatárt az akkor még öttusázó Buzgó segítette tanácsokkal, meg egy szöges cipővel, Kese 3050 métert futott, aztán odaszólt Mészölynek: „Pedig úgy mentem volna még...”\n\n\n\n\n\nAz olimpiai ezüstérmes, az 1972-es tornán a dánok ellen két gólt szerző, 12-szeres válogatott, most 73 éves Dunai Ede többnyire Törőcsik mögött játszott a fedezetsorban, szerinte Törő a rövid passzos összjátékban messze megelőzte a korát. „Törővel remekül megértette magát az ember. Körömpasszokkal hoztuk fel a labdát, mindig úgy adta, hogy elém kerüljön, s ő sem szerette, ha vissza kellett nyúlni érte. Abban az Újpestben ez nem volt gond, úgy tettük a zsugát, ahogyan a másik kérte. Remek testcselei voltak: balra bemutatott és elment jobbra. A balesetét követően sajnos már ritkábban tudta megcsinálni, az operált csípője akadályozta benne.” Hozzátette: „Zseni volt, de sohasem lehetett tudni, hogyan fog játszani. Nem tudott uralkodni az érzelmein. Ha úgy tartotta kedve, lekéredzkedett az edzésről. Ezt néha már a többiek is nehezményezték. Az öntörvényűségét a következő eset jellemzi a legjobban: Szegeden játszottunk (1977. december 17. – a szerk.), nem ment, a hazaiak négy egyre vezettek, ráadásul ítéltek ellenünk egy tizenegyest. A letett labdát Törő mérgében elrúgta, Tátrai játékvezető kiállította.” Várhidi Pál edző nem is hagyta szó nélkül: „Nem értem, hogyan jut el odáig egy válogatott csatár, hogy elrúgja a labdát?”\n\n\n\nVárady Bélával a nagy reményekkel várt 1978-as argentínai vb előtt (fotó: Imago Images)\n\n\n\n\n\nAz Újpest 1978. tavaszi 16 NB I-es meccséből 15-ön játszott, négy gólt szerzett. „Akkor nagyon normálisan éltem. Nem ittam. (...) Nagyon-nagyon boldog és elégedett voltam, a legszebb emlékeim közé sorolom azt az időszakot“ – nyilatkozta. Le akarta igazolni az Anderlecht – erre persze akkoriban csak úgy lett volna lehetőség, ha disszidál. A vb előtt április 15-én nyögvenyelősen vertük meg 2–1-re Csehszlovákiát, a szaklap szerint: „Törőcsik bemutatott most is néhány virtuóz cselsorozatot, többször átjátszotta a védőket, de nem mindig ismerte fel a kapura törés lehetőségeit, nem volt igazán gólveszélyes”. A meccset megtekintő Miljan Miljanics ezt mondta: „Törőcsikben az tetszik, hogy az egyéni játékot nem téveszti össze az egyénieskedéssel, cselsorozatai elég célszerűek.” A május 24-i Anglia–Magyarország (4–1) mérkőzés előtt egy londoni áruházban lopáson érték Fazekas László feleségét és Törő akkori barátnőjét, Erzsit. A center pingpongozás közben tudta meg a hírt, mérgében a falhoz vágta az ütőjét...\n\n\n\nARGENTINA–MAGYARORSZÁG 2–1 (TÖRŐCSIK SZABÁLYTALANSÁGA 2:18-NÁL)\n\nAz 1978. június 2-án lejátszott argentin–magyar vb-meccsnek irodalma van, itt csak röviden: 1–0-s magyar vezetés után 2–1-re kikaptunk, a vége előtt Törőcsiket, majd Nyilasi Tibort is kiállították. „Rúgtak, csíptek, haraptak, de nem ez váltotta ki a dühömet, hanem a bíró. Mosolygott, amikor ellenünk fújt. Amiért engem kiállított, az csak egy sima fault volt” – mondta csatár. A Nemzeti Sport így írt: „Nem menti őket, hogy sok rúgást kaptak az ellenfél védőitől, hogy nagy siker küszöbén botlottak el, (...) felelőtlen viselkedésükkel rendkívül súlyos helyzetbe sodorták a csapatot.” Bocsák Miklós A Császár és utána a sötétség című, 1984-ben megjelent könyvében azért ott lapul az igazság: „A kö­zépcsatárt rúgták-vágták, amit a középcsatárok általában kibírnak, különösen egy olyan, aki elég jó ahhoz, hogy az egész argentin védelmet foglalkoztassa. De elégtételt egyszer sem kapott; akik megrúgták, egyszer sem bűnhődtek. Így torlódott fel valami a szőke fiatalemberben, ami túlnyomást váltott ki, amikor az argentinok szerencséjükre mégis gólt lőttek.”\n\nA FIFA a két magyar játékost egy-egy mérkőzésre tiltotta el, a honi vezetőség „az összes körülményt figyelembe véve úgy döntött, hogy Törőcsik Andrást és Nyilasi Tibort kedvezménymegvonásban részesíti”. Törőt tízezer, Nyílt húszezer forintra megbüntették, az edzéseken külön küldték őket a többiektől... S ugyan a tekintélyes újságíró, Feleki László Nem bűnbakok című írásában amellett foglalt állást, nem a két futballistán kell elverni a port, az MLSZ úgy döntött: „Nyilasi Tibort, a Ferencváros, és Törőcsik Andrást, az Újpesti Dózsa játékosát a világbajnokságon tanúsított magatartása miatt 1979. július 31-ig kizárja a válogatott keretből.”\n\nTörőcsik a mennyből a pokolba jutott.\n\nTörő megtolja a labdát Américo Gallego mellett… (fotó: Imago Images)\n\n…az argentín védők durvaságai miatt akkorra már fejét vesztő magyar nem hagyja magát (Fotó: Imago Images)\n\n\n\n(A következő részben: Irány a spanyolországi vb)\n\n\n\n(A cikk a Nemzeti Sport szombati melléklete, a Képes Sport 2022. szeptember 10-i lapszámában jelent meg.)",
    "Latin-amerikai Filmnapokkal indul az ősz az Uránia Nemzeti Filmszínházban – kultúra.hu": "\n\n\n\n\n\nA nyitófilm szeptember 6-án Az évszázad rablása című argentin bűnügyi komédia, amely igaz történeten alapul: 2006-ban öt férfi kirabolt egy bankot Buenos Aires vonzáskörzetében, és a hatalmas rendőri jelenlét ellenére meglépett a hatalmas zsákmánnyal. Mivel a 2001-es gazdasági válság légkörében egy pénzintézet mesteri kifosztása sokak számára Robin Hood-i gesztusnak tűnt, az elkövetők nagy népszerűségre tettek szert. A médiában már akkor az évszázad rablásaként emlegetett esetet a népszerű vígjátékairól ismert Ariel Winograd vitte mozivászonra. Rendkívül szórakoztató thrillerét néhány hét alatt több mint kétmillióan látták az argentin mozikban.\n\nAz exemnek szeretettel\n\nMásnap, szeptember 7-én minden idők legnagyobb ecuadori mozis kasszasikerével, Az exemnek szeretettel című romkommal találkozhatnak a magyar nézők. A filmet egy humoros szkeccseket bemutató YouTube-csatorna fiatal alkotói készítették. A történet főhőse, Ariel összeomlik, amikor a barátnője elhagyja. Vissza szeretné szerezni bármi áron, még ha a világ végére is kell utaznia érte. Csakhogy ehhez rengeteg pénz kell. Jobb ötlet híján benevez egy zenei tehetségkutató versenybe a sebtében verbuvált rockzenekarával, és elindulnak a siker felé vezető úton – pontosabban egy úton, amelyről még maguk sem tudják, hová vezet.\n\nSzeptember 8-án egy nagy dél-amerikai regény adaptációja, a Julius világa című perui filmdráma nézhető meg az Urániában. Alfredo Bryce Echenique könyvét a pályatárs Mario Vargas Llosa, Nobel-díjas perui író a latin-amerikai irodalom egyik legszórakoztatóbb, legelmésebb könyvének nevezte. Julius egy előkelő perui család legifjabb sarja, aki az ötvenes évek Limájában nevelkedik. A kisfiú egy kastélyban él arisztokrata rokonaival és az őket kiszolgáló népes személyzettel. Az évek múlásával apránként elveszíti gyermeki naivitását, ahogy feltárul előtte a felnőttek társadalmi egyenlőtlenségekkel és igazságtalanságokkal teli, zavaros világa. A történetet finom kézzel, különös érzékenységgel vitte filmre Rossana Díaz Costa rendezőnő.\n\nA Szikla\n\nSzeptember 9-én, pénteken A Szikla című kolumbiai filmben a Cartagenában született rendező, Rafael Martínez mutatja be szülővárosa ritkán látott arcát egy bokszoló történetén keresztül. Reynaldo Salgado – „El Piedra”, azaz a címben nevezett „Szikla” – „csaliként” keresi kenyerét: minden esély nélkül száll ringbe. Egy nap felbukkan az életében egy kisfiú az utcáról, aki azt állítja magáról, hogy a fia, és bokszoló szeretne lenni. Reynaldo végre talál valakit, akitől újra értékesnek érezheti magát, a fiú pedig megtanulja csodálni őt. A film szokatlan szemszögből mutatja be a „lapos orrok sportját”: nem a csillagokat, hanem a középosztályt, autentikus helyszínekkel és amatőr színészekkel – köztük sok egykori bokszlegendával.\n\nA Latin-amerikai Filmnapok hétvégi programjában szombaton, szeptember 10-én a brazil Laís Bodanzky Akárcsak a szüleink című alkotása látható. „A film személyes indíttatásból született – vallja a rendezőnő –, a saját nemzedékemet szerettem volna bemutatni, ahogy a szerepek között őrlődünk: egyszerre vagyunk a gyerekeink szülei és a szüleink gyerekei, de néha a szüleink szüleiként és a gyerekeink gyerekeiként viselkedünk.” Történetének főszereplője, Rosa modern, jó megjelenésű és magabiztos szupernő, aki tökéletességre törekszik a munkájában csakúgy, mint a magánéletben. De minél jobban töri magát, annál inkább úgy érzi, hogy hibát hibára halmoz.\n\nA filmnapok záróestéjén, szeptember 11-én egy rendkívül személyes alkotás, a Velencében is díjazott Babenco: Szólj, ha meghaltam című dokumentumfilm kerül műsorra, középpontjában Dél-Amerika egyik legnagyobb rendezőjével, Hector Babencóval. „Már megéltem a halálomat, így nincs más hátra, mint hogy filmet készítsek róla” – szólt Babenco a feleségéhez, miután nyilvánvalóvá vált, hogy a napjai meg vannak számlálva. Bárbara Paz pedig vállalta, hogy teljesíti férje utolsó kívánságát: segít neki, hogy eljátszhassa a főszerepet a saját haláláról szóló filmben, melyben félelmek, szorongások, emlékek, reflexiók és ábrándok elevenednek meg.\n\nA filmnapok záróhétvégéjén délutánonként is lesznek vetítések: három olyan film kerül újra a nagyvászonra, amely a közelmúltban már ment a magyar mozikban. Az Angyal (16) című 2018-as argentin krimi – szombaton – a film a hetvenes évek híres angyalarcú Buenos Aires-i tinédzser sorozatgyilkosának igaz története alapján készült. Vasárnap délután egy bájos perui animációs film, az Ainbo – A dzsungel hercegnője (12) várja elsősorban a gyereknézőket egy bátor kis amazon és két segítője, az óriástapír és a tatu történetével. Majd egy véresen komoly, díjak sokaságát nyert történet, a több dél-amerikai ország közreműködésével készült Monos (16) pereg egy kamaszokból álló fegyveres gerillakülönítményről.\n\nNyitókép: részlet Az évszázad rablása című argentin filmből. Fotók forrása: Uránia Nemzeti Filmszínház\n\n",
    "Magyar Kupa, öttusa- és kosár-Eb, rg-, birkózó- és evezős vb, hoki és futsal vasárnap élőben az m4sport.hu-n": "Magyar Kupa, öttusa- és kosár-Eb, rg-, birkózó- és evezős vb, hoki és futsal vasárnap élőben az m4sport.hu-n\n\nA labdarúgó Magyar Kupa PMFC–Paks és Bicske–Ferencváros összecsapását, a székesfehérvári öttusa-Európa-bajnokság női és férfi lasar-run versenyszámát, a férfi kosárlabda-Eb bronzmeccsét és döntőjét, a futsal Finalissima bronzmérkőzését és fináléját, a ritmikus gimnasztika-világbajnokság csapat döntőjét, a jégkorong Erste Liga Ferencváros–Újpest találkozóját, valamint az evezősök és a birkózók világbajnokságát közvetíti vasárnap élőben az M4 Sport, az M4 Sport+ és az m4sport.hu.\n\nÉlő közvetítéseink szeptember 18-án, vasárnap:\n\nM4 Sport és m4sport.hu > > >\n\n12:15 – Öttusa, Európa-bajnokság: női laser-run\n\n12:45 – Labdarúgás, MOL Magyar Kupa: PMFC – Paksi FC\n\n15:45 – Labdarúgás, MOL Magyar Kupa: Bicskei TC – Ferencváros\n\n18:30 – Öttusa, Európa-bajnokság: férfi laser-run\n\n19:45 – Kosárlabda, férfi Európa-bajnokság, döntő: Spanyolország–Franciaország\n\n22:45 – Futsal, Finalissima, döntő: Spanyolország–Portugália (bekapcsolóddás, teljes egészében az m4sport.hu-n)\n\nM4 Sport+ és m4sport.hu > > >\n\n14:00 – Ritmikus gimnasztika, világbajnokság: csapat döntők\n\n17:15 – Kosárlabda, férfi Európa-bajnokság, bronzmérkőzés: Németország–Lengyelország\n\n19:05 – Jégkorong, Erste Liga: FTC-Telekom – UTE\n\nm4sport.hu\n\n9:20 – Evezés: világbajnokság > > >\n\n18:00 – Birkózás: világbajnokság > > >\n\n19:00 – Futsal, Finalissima, bronzmérkőzés: Argentína–Paraguay > > >\n\n19:00 – Öttusa, Európa-bajnokság: eredményhirdetések > > >\n\n21:45 – Futsal, Finalissima, döntő: Spanyolország–Portugália > > >\n\nMagazinműsorok az M4 Sporton\n\n8:45 – Múlt és jelen: Tajti József\n\n9:15 – Jövünk!\n\n15:15 – UEFA Bajnokok Ligája\n\n19:10 – Góóól!",
    "Pár száz dolláron múlna a bitcoin jövője?": "Egyre keskenyebb árfolyam csatornába szorult be a bitcoin árfolyama, ami azt jelenti, hogy nagy mozgás előtt áll a kriptopiac a közeljövőben.\n\nA hét legfontosabb kriptovaluta hírei egy helyen\n\nA világ egyik legnagyobb kriptotőzsdéjének számító Crypto.com is követhet el hibákat, és nem is akármilyet. A platform még 2021 májusában véletlenül 10,5 millió dollárt utalt át egy Melbourneben élő nőnek, akinek eredetileg 100 dollár visszatérítést kellett volna kapnia. Az egyik alkalmazott az eredetileg visszatérítendő 100 dollár helyett a fizetési rovatba egy számlaszámot írt be, majd ezután mit sem sejtve elutalta az összeget.\n\nA közösségi médiaóriás Meta bejelentette, hogy integrálta a nem-helyettesíthető-tokeneket (NFT) a Facebookra. Hozzátette, hogy az NFT-k készítői mostantól a Facebookon és az Instagramon keresztül is bemutathatják digitális gyűjteményeiket. Többek között a Coinbase wallet és a MetaMask wallet is a közösségi platform által támogatott és elfogadott tárcák közé tartozik.\n\nAz albán hatóságok Elbasan városában letartóztatták Faruk Fatih Ozer-t, a török Thodex kriptotőzsde vezérigazgatóját. Tavaly a platform leállította a kereskedést és a pénzkivételt, a 28 éves vezető pedig a hírek szerint 2 milliárd dollárnyi felhasználóktól ellopott pénzzel távozott Törökországból.\n\nAz Amerikai Egyesült Államok fővárosa, Washington DC adófizetési kötelességek elmulasztásával vádolja a MicroStrategy létrehozóját, Michael Saylort és cégét. A vádak szerint a Bitcoin evangelista egy évtized alatt több, mint 25 millió dollárnyi kifizetetlen adót halmozott fel.\n\nÚjabb helyen lehet már adót fizetni kriptovalutában is. Nemrégiben az Argentína nyugati részén található Mendoza tartományban tett közzé új információt a tartományi adóhatóság a honlapján. Eszerint augusztus 27-e óta már kriptokban is lehet adót fizetni. A kormány nem fog egyetlen kriptovalutát sem hodlolni, azonnal pezóra váltják át őket befizetés után egy meg nem nevezett online fizetési cég segítségével. Argentína mellett már például El Salvadorban és Svájcban is lehet kriptovalutával adót fizetni.\n\nPár száz dolláron múlik a bitcoin jövője\n\nA Bitcoin árfolyama szeptember 2-án visszatért a 20 000 dolláros szint fölé, ami lélektani határt jelent sok befektető szemében. Az emelkedéssel egyidejűleg a „short squeeze” lehetősége is egyre valószínűbbé vált. A short squeeze során az árfolyam gyors emelkedése miatt az árfolyam esésére fogadók pillanatok alatt esnek ki a piacról, mert a letétfeltöltési követelményeket nem tudják teljesíteni, így a short pozícióik zárására kényszerülnek.\n\nAz emelkedéssel azonban még nincs kinn a bitcoin a vízből. Az elmúlt hetekben egyre szűkebb árfolyam tartományban táncolt a bitcoin. A csökkenő sáv pedig rendszerint valami nagyobb előszeleként jelentkezett a tapasztalat szerint.\n\nAz BTC/USD kereskedési pár grafikonja azonban egyelőre nem engedett betekintést abba, hogy a következő kitörés milyen irányba indul majd el. A makrokörnyezetről pedig eltérő véleményeket alkotnak az elemzők.\n\nEgyfelől a kockázati eszközökre nehezedő lefelé irányuló nyomás és az erős amerikai dollár közepette az általános konszenzus a hosszú távú gyengeség folytatódásának kedvez.\n\nMásfelől viszont a fő medvepiaci trendvonal letörni látszik. Egy short squeeze kellő pozitív momentumot tudna biztosítani a trend továbbfolytatására. Ehhez arra van szükség, hogy a 20700-20800 dollár között húzódó ellenállást áttörje az árfolyam. Ezek után azonban a 22500-23000 dolláros szintet kellene már látnunk. Ha ez mégsem jönne össze és az árfolyam nem tud 20 ezer dollár felett megkapaszkodni, akkor az további esést hozhat magával, aminek az alja valahol 19 ezer dollárnál állna csak meg.\n\nPiaci kapitalizáció folyamatosan csökken\n\nMivel a BTC/USD már hosszabb ideje a 200 hetes mozgóátlag MA alatt járt. Ez tulajdonképpen először fordult elő a Bitcoin történetében. Így nem meglepő, hogy a piaci kapitalizáció is folyamatos csökkenésben van.\n\nA teljes piaci kapitalitáció azt mutatja, hogy a támasz már itt van előttünk. Eddig a 200-as MA tartotta magát erős támaszként.\n\nAzonban egyáltalán nem lehetetlen, hogy a 200 MA vonal újra tesztelés alá kerül. Ha pedig elveszik ez a szint akár 12 ezer dollárig is süllyedhet középtávon a bitcoin árfolyama.\n\nA grafikon alapján nagy a valószínűsége annak, hogy a kriptopiac egy csökkenő csatornába (vagy ékbe) lépett augusztus 15-én, miután nem sikerült áttörnie az 1200 milliárd dolláros ellenállást a teljes piaci kapitalizáció grafikonján. Bár ez az alakzat nem teljesen egyértelműen megkülönböztethető, az biztos, hogy az elmúlt néhány hét nem volt pozitív a bitcoin jövője szempontjából.\n\nA romló piaci feltételek a hagyományos eszközök esetében is meredek korrekciót hoztak. A techcégeket tömörítő Nasdaq Composite index 12%-ot esett augusztus 15-e óta. De még a WTI olajárak is 11%-ot zuhantak augusztus 29. és szeptember 1. között.\n\nCsúcson viszont a dollár\n\nMiközben minden esik, egyetlen egy dolog tartja magát: az amerikai dollár. Az amerikai dollárindex (DXY) új húszéves csúcsot döntött a héten.\n\nA befektetők a dollárban és az Egyesült Államok államkötvényeiben keresnek menedéket, miután a Federal Reserve elnöke, Jerome Powell megismételte, hogy a bank elkötelezett az infláció megfékezésére. Ennek eredményeként a befektetők a kockázatosabb eszközökön ismét profitot realizáltak. Ennek pedig közvetlen következménye, hogy az amerikai dollárindex (DXY) az elmúlt két évtized legmagasabb szintjét érte el, közel 110 ponton szeptember 1-jén. Az DXY index a dollár erejét méri a legnagyobb külföldi valutákból álló kosárral szemben.\n\nA Federal Reserve szigorítása által okozott kockázatkerülő hangulat arra késztette a befektetőket, hogy szélesebb körű piaci korrekcióra számítsanak. Ez pedig negatívan befolyásolja a növekedési részvényeket, nyersanyagokat és kriptovalutákat is.\n\nA hangultat a kriptovalut a piacon is megfordult. A félelem és kapzsiság indexe augusztus 14-én érte el a legutóbbi csúcsát, de akkoris csak a semleges tartományban 47/100-as értéket ért el. Ez már önmagában nem hangzott túl biztatóan. Szeptember 1-jén azonban a mutató már épp hogy elérte a 20 pontot, ami már a félelem jelenlétét jelzi a kereskedésben.\n\nAltcoin hírek\n\nMár közel egy éve egy titokzatos Axie Infinity kriptotárca csendben több milliárdnyi Smooth Love Potion (SLP) tokent halmozott fel. Az SLP token, az Axie Infinity, az egyik legnépszerűbb play-to-earn (P2E) kriptójáték saját, játékon belüli pénze. Augusztus végére a névtelen bálna tárcája már valamivel több mint 22 milliárd SLP-t birtokol. Ez a token teljes forgalomban lévő készletének több mint 50%-át teszi ki. Hogy mi ezzel a probléma? Csak egy dolog, hogy senki sem tudja, hogy kihez tartozik ez a tárca és mik a szándékai vele.\n\nA BNB Chain, a Binance kriptotőzsde blokklánca nemrégiben elindította az úgynevezett likvid stakelést három vezető Web3 protokoll vonatkozásában. A Binance által közzétett sajtóközlemény szerint ez a három az Ankr, a Stader és a pStake. A likvid stakelésben a felhasználók, akik valamilyen célból stakeltek vagy lekötöttek tokeneket, cserébe ugyanilyen értéken új tokeneket kapnak.\n\nSzombaton újra jelentkezik a BitcoinBázis podcastja, a Bitcoin Kebab. A Bitcoin Kebab célja, hogy olyan aktualitásokról beszéljünk, amik rányomják a bélyegüket a mindennapjainkra, legyen az a kriptovaluták, a decentralizáció, a blokklánc technológia, a digitális forradalom vagy éppen a mesterséges intelligencia témaköre.\n\nA BitcoinBázis újabb közösségi média platformon érhető el, csatlakozzatok hozzánk a Discordon!",
    "A baloldal visszavág: tényleg egy „új pink hullám” szemtanúi vagyunk Latin-Amerikában? « Mérce": "Augusztus 7-én lépett hivatalba Kolumbiában az a Gustavo Petro, aki júniusi megválasztását követően immár hivatalosan is az ország történelmének első baloldali elnökévé vált. Nem sokkal ezután pedig Brazíliában kezdetét vette az idén októberben esedékes elnökválasztás kampánya is, amelynek során az országot korábban már két cikluson át (2003-2011) nagy sikerrel vezető és ugyancsak baloldali Luiz Inácio Lula da Silva mérkőzik meg a jelenlegi szélsőjobboldali elnökkel, Jair Bolsonaróval.\n\nLula – jelen állás szerint erősen valószínű – győzelmével olyasmi történne, ami Latin-Amerika történelmében eddig példa nélküli volt: a régió hat legerősebb gazdaságának (Argentína, Brazília, Chile, Kolumbia, Mexikó és Peru) mindegyike valamilyen baloldali irányzatot képviselő elnök, illetve politikai erő vezetése alá kerülne. Gustavo Petro beiktatása és a közelgő brazil elnökválasztás mindezek fényében kellő apropót szolgáltatnak arra, hogy áttekintsük, és némileg kontextualizáljuk az elmúlt évek folyamán kibontakozó latin-amerikai baloldali fordulatot, egyúttal pedig feltegyük a kérdést: valóban egy „új pink tide”-nak lehetünk szemtanúi a régióban?\n\nHogyan lett a pink tide utáni jobboldali fordulatból újra baloldali hullám?\n\n1998-ban a venezuelai Hugo Chávez választási győzelme egy valóságos lavinát indított el az ezredforduló környékének Latin-Amerikájában, amelynek során valamivel több mint fél évtized alatt a térségbeli országok túlnyomó részének vezetését különböző baloldali rezsimek vették át. Ez volt az ún. pink tide (magyarul „rózsaszín hullám” vagy „rózsaszín dagály”), mely megkülönböztető elnevezés ugyanakkor nem csupán a szóban forgó vezetők és politikai formációk közel egy időben, egy régiós trend keretében történő hatalomra kerülését hivatott jelölni.\n\nEnnél lényegesebbnek bizonyultak ugyanis a 2000-es évek latin-amerikai baloldali kormányait ilyen vagy olyan mértékben összekötő általános ügyek és célok: a neoliberális hegemóniával való szembehelyezkedés és a 21. századi szocializmus megvalósítása, az amerikai imperializmus elutasítása, illetve általánosságban az Egyesült Államok dominálta nemzetközi rendszerrel szembeni kritika, továbbá a gazdasági és politikai integráció előmozdítása Latin-Amerikában.\n\nAz ezredfordulót követő csaknem másfél évtized során a pink tide kormányai komoly eredményeket értek el, többek között\n\na szociális ellátórendszerek kiépítését és a szegénység visszaszorítását illetően (kihasználva az energiahordozók és nyersanyagok világpiaci árában ekkortájt bekövetkező robbanást, az ún. commodity boom-ot);\n\nolyan alkotmányos reformok végrehajtásában, amelyek a gyarmati múlt örökségének felszámolását, s olyan több évszázadon át elnyomott, kirekesztett csoportok emancipációját szolgálták, mint a különböző őslakos nemzetek;\n\na regionális integráció terén, amely összekapcsolódott az ekkoriban már globális nagyhatalmi ambíciókat dédelgető Brazília felemelkedésével is.\n\nA gyakorlatban azonban a pink tide kormányai több vállalásukkal (pl. a térségbeli országok gazdasági szerkezetének diverzifikálása, környezeti kérdések) is adósok maradtak, valamint az idő előrehaladtával több esetben feszültségek alakultak ki a politikai elit és a baloldali fordulatban annak idején kulcsszerepet játszó népi és őslakos mozgalmak között. Mindezt tetézte, hogy a 2010-es évek első fele, illetve azok közepe tájt végképp lecsengett a commodity boom, nehéz helyzetbe hozva ezzel a túlnyomórészt még mindig a nyersanyagok és energiahordozók exportjára alapozó latin-amerikai gazdaságokat.\n\nEközben – felismerve a kínálkozó politikai lehetőséget – a csaknem egy évtizedig perifériára szorult jobboldali erők is aktivizálódtak. A hazai – és nem ritkán külföldi – tőkecsoportok által támogatott jobboldal hol választásokon (pl. Argentína, 2015), hol a „korrupcióellenesség” álcája mögé bújva és amerikai titkosszolgálati segítséggel (Brazília, 2018), hol pedig egyenesen puccsal (Bolívia, 2019) szerezte meg a hatalmat. A 2010-es évek végéig tehát erősen úgy festett, hogy a baloldali hegemóniát egy jobboldali fordulat válthatja fel a régióban. A tény, hogy ma mégis a baloldal újbóli előretöréséről beszélhetünk Latin-Amerikában, alapvetően két fontosabb szempontnak köszönhető:\n\nA pink tide politikailag, társadalmilag, és gazdaságilag is olyan új helyzetet teremtett a térség országaiban, amely a tőkepárti, a gazdaságba történő állami beavatkozást minimalizálni akaró és rendszerint USA-barát jobboldali erők számára lehetetlenné tette egy, az ezredforduló előtti neoliberális status quo-hoz való visszatérés lehetőségét. Az utóbbi évek globális válságai (köztük a koronavírus-járvány és az annak nyomában érkező gazdasági krízis, a fokozódó klímaválság vagy az Ukrajnában zajló háború), illetve azok „helyi lecsapódásai” nehéz helyzetbe hozták a regnáló jobboldali kormányokat, esélyt kínálva ezzel a baloldalnak.\n\nAz aktuális latin-amerikai folyamatok esetében a jelenleg is hivatalban lévő mexikói elnök, Andrés Manuel López Obrador (akire gyakran csak AMLO-ként hivatkoznak) 2018-as győzelme „nyitotta a sort”. Őt követte 2019-ben a mérsékelt baloldali Alberto Fernández sikere Argentínában, majd 2020-ban az egy évvel korábban puccsal eltávolított Evo Morales pártjának, a Mozgalom Szocializmusért (Movimiento al Socialismo, MAS) választási győzelme Bolíviában, Luis Arce vezetésével. 2021-ben Peru és Chile, illetve Honduras következtek: míg a két andoki ország közül előbbiben Pedro Castillo nyerte el az elnökséget a júniusi elnökválasztáson, addig utóbbiban Gabriel Boric győzedelmeskedett decemberben, Hondurasban pedig Xiomara Castro személyében a közép-amerikai ország nemcsak egy baloldali vezetőt, de egyúttal az ország történelmének első női államfőjét választotta meg.\n\nMindezek „betetőzése” volt idén júniusban a kolumbiai elnökválasztás, ahol a már említett Gustavo Petro személyében a dél-amerikai államban először nyert baloldali elnök. A felsoroltak fényében az új latin-amerikai baloldali hullám kapcsán egyértelműen Lula da Silva esetleges októberi győzelme tehetné fel végképp a pontot az i-re. De „összeállnak-e” az elmúlt évek baloldali sikerei egy olyan átfogó és bizonyos ügyek mentén legalább egy minimális szinten egységes folyamatba, mint amilyen a pink tide volt?\n\nHasonlóságok és eltérések\n\nAmennyiben a 2000-es évek latin-amerikai eseményeit, illetve az utóbbi négy év történéseit összevetjük, úgy több hasonlóságot, de legalább ugyanennyi eltérést is felfedezhetünk. Az egyik legalapvetőbb átfedés az egyes politikai vezetők és pártok/mozgalmak szerepét illető kontinuitás: gondolhatunk itt például Lula mellett a pink tide alatt Argentína elnökeként szolgáló Cristina Kirchnerre, aki most Alberto Fernández mellett tölti be az alelnöki posztot, vagy a MAS-ra Bolíviában, amelynek színeiben korábban Evo Morales vezette csaknem másfél évtizeden át az országot, most pedig egykori gazdasági és pénzügyminisztere, Luis Arce teszi ugyanezt. Az ezredforduló környéki, valamint a mostani baloldali hullámot így az említett politikusok és pártjaik/mozgalmaik, továbbá az általuk képviselt ügyek egy bizonyos fokig mindenképpen összekötik.\n\nA második, ennél is fontosabb tényező, hogy a pink tide-hoz hasonlóan ezúttal is számos esetben jól beazonosítható az alulról szerveződő tömegmozgalmak akár több éven tartó küzdelmének szerepe a baloldal sikereiben. Itt is jó példa egyfelől Bolívia, ahol a 2019-es puccsot követően a MAS-szal szövetséges baloldali és őslakos mozgalmak ellenállása bírta rá az (elvileg) ideiglenes jobboldali kormányzatot arra, hogy ténylegesen megtartsa a már többször elhalasztott választásokat. Emellett mindenképpen meg kell említenünk Chilét és Kolumbiát: előbbinél ugyanis a 2019-ben kirobbant társadalmi felkelés, s az azt követő események (pl. az alkotmányozási folyamat megindítása) során kulcsfontosságú szerepet játszottak a már meglévő és ekkortájt újonnan születő társadalmi mozgalmak (mi sem szemlélteti ezt jobban, hogy maga a chilei elnök, Gabriel Boric is diákmozgalmárként kezdte politikai pályafutását). Kolumbiában pedig Gustavo Petro győzelmét ugyancsak a kolumbiai népnek az ország radikális jobboldali vezetése és konzervatív gazdasági elitje elleni, több éven át tartó küzdelme, illetve Petro baloldali és őslakos mozgalmakkal kötött szövetsége előzte meg.\n\nA jelenlegi és korábbi latin-amerikai baloldali hullám közti hasonlóságot képviseli a fentieken túl az a tény is, hogy miként egykor a pink tide, úgy a régió aktuális folyamatai is globális jelentőségű, a fennálló nemzetközi viszonyokat befolyásoló eseményekkel és fejleményekkel párhuzamosan – helyenként azokkal összefüggésben – zajlanak. Hiszen\n\nmíg a 2000-es évek baloldali fordulatát többek között 9/11 és a terror elleni háború kezdete, az USA globális hegemóniájának megrendülése és a – javarészt a kínai gazdasági felemelkedés által pörgetett – commodity boom kísérte, addig a térség mostani történései a globális pandémia, az orosz-ukrán háború és az egyre súlyosbodó nemzetközi gazdasági helyzet „árnyékában” folytak/folynak.\n\nE harmadik hasonlóság viszont egyúttal átvezet minket a pink tide és a kortárs baloldali hullám különbözőségeire is.\n\nA fenti bekezdésben felsorolt példákból ugyanis már első ránézésre kitűnik, hogy azok a nemzetközi politikai és gazdasági folyamatok, amelyekkel Petro, Arce, Boric vagy Fernández szembesülnek, sokkalta kedvezőtlenebbek, mint voltak mondjuk Chávez, Lula, Néstor és Cristina Kirchner vagy Rafael Correa elnöksége idején. Előbbiek közel sem számolhatnak olyan szerencsés feltételekkel, mint annak idején a commodity boom vagy egy töretlenül felfelé ívelő kínai gazdaság által kiváltott egyéb pozitív hatások; helyette a koronavírus-járvány társadalmi és gazdasági utóhatásaival, a globális ellátási láncok szétesése okozta nehézségekkel és az ukrajnai konfliktus, továbbá az Oroszország elleni nyugati szankciós rezsim következményeivel kell megküzdeniük.\n\nEgy, a pink tide és az aktuális baloldali hullám közti másik lényeges eltérés figyelhető meg egyfelől a „résztvevő országok” körét tekintve, másfelől pedig a jelenleg kormányzó vezetők, illetve pártok által priorizált ügyeket illetően. A jelenlegi latin-amerikai folyamatokban ugyanis több olyan ország tölt – vagy tölthet be – fontos szerepet, amelyek a pink tide alatt vagy partikuláris tényezők voltak (pl. Mexikó) az olyan országokhoz képest, mint Venezuela és Brazília, vagy teljesen kimaradtak belőle (pl. Kolumbia). De említést érdemelnek még azok az újonnan fókuszba kerülő – vagy a korábbiakhoz képest hangsúlyosabban megjelenő – ügyek és kihívások is, melyeknek Latin-Amerika kortárs baloldali vezetői közül többen is hatványozottabb figyelmet szentelnek elődjeikhez képest. Ezek közé tartoznak például a klímaválság, a fenntarthatóság, vagy a nemi emancipáció kérdései.\n\nA harmadik meghatározó – s egyben kifejezetten szembeötlő – különbséget az ezredforduló környéki és mostani baloldali hullám között az a tény jelenti, hogy a régió államfői közül egyelőre továbbra sem vállalta fel senki egyértelműen azt a karizmatikus vezetőszerepet, amelyet annak idején a pink tide radikálisabb szárnyán – illetve általánosságban is – Hugo Chávez, míg a mérsékelt oldalon Lula da Silva töltött be. Bár az Egyesült Államokban még június elején megrendezett, a nyugati félteke országainak részvételével zajló Összamerikai Csúcs (Summit of the Americas) esete (ahol Kubának, Venezuelának és Nicaraguának az eseményről történő kizárására hivatkozva számos latin-amerikai ország elnöke bojkottálta a csúcsot) megmutatta, hogy a Latin-Amerika baloldali kormányai közti szolidaritás továbbra is igen erős, azonban az együttműködés és koordináció terén ennél többre volna szükség.\n\nA térség államai közti erősebb kooperáció ugyanis nemcsak az itteni országokat egyaránt érintő kihívásokra való hatékonyabb válaszadást tenné lehetővé, de Latin-Amerika nemzetközi ügyekben történő egységesebb és hangsúlyosabb fellépését is előmozdítaná.\n\nUgyanakkor egy esetleges regionális vezető fellépésének és az új baloldali fordulatban résztvevő országok számára történő „iránymutatásnak” a legkevésbé sem kedvez, hogy a már említett államfők közül pillanatnyilag többeknek is komoly belpolitikai kihívásokkal, válságokkal kell megküzdeniük. Miközben Gabriel Boricnak a chilei alkotmánymódosító népszavazás és romló támogatottsági mutatói miatt kell aggódnia, addig Peruban Pedro Castillo folyamatos korrupciós vádakkal és egy jobboldal által dominált törvényhozással kénytelen szembenézni, míg Alberto Fernández Argentínáját súlyos gazdasági nehézségek és három évtizede nem látott mértékű infláció sújtják.\n\nA chilei választók a vasárnap tartott népszavazáson nagy többséggel, 62:38 arányban elutasították az új alkotmány tervezetét. A 154 tagú, többségében független politikusokból álló chilei alkotmányozó gyűlés egy éven keresztül dolgozott azon a javaslaton, amelynek az lett volna a célja, hogy felváltsa az Augusto Pinochet jobboldali katonai diktatúrája idején elfogadott, a neoliberális gazdaságpolitikát támogató alkotmányt. A népszavazás előzményeiről itt olvasható a szerző elemzése, a népszavazás kimeneteléről pedig ebben a hírben tájékoztattunk.\n\nVigyázó szemetek Bogotára vessétek\n\nHa az eddig elmondottak fényében kellene pálcát törnünk afelett a kérdés felett, hogy az aktuális latin-amerikai baloldali hullámra tekinthetünk-e jelenleg egy „új pink tide”-ként (amelynek keretében – „elődjéhez” hasonlóan – nem csupán baloldali erők közel egyidejű, s egyfajta regionális trendbe illeszkedő kormányra kerüléséről, hanem az említett vezetők és politikai formációk bizonyos közös ügyek mentén való összekapcsolódásáról, illetve egységéről is beszélhetünk), úgy a válasz jó eséllyel „Nem” lenne. Ez azonban nem jelenti egyúttal azt is, hogy mindez ne változhatna meg a közeljövőben, vagy baloldali szempontból ne találhatnánk okot a bizakodásra.\n\nNem véletlen ugyanis, hogy az utóbbi időkben mind a nemzetközi mainstream sajtóban, mind a rendszerkritikus médiafelületeken egyre nagyobb figyelem irányul Gustavo Petrora – akit én sem ok nélkül emlegettem a cikk folyamán már több ízben is. A baloldali közgazdász és a korábbi M-19 nevű gerillaszervezet egykori tagjának elképzelései és elnökségének esetleges sikeressége motiváló erőként, de leginkább egy új mintaként szolgálhat Latin-Amerika baloldali kormányai és mozgalmai számára régiószerte. Petro szakítana a korábbi chávez-i modellel, vagyis az energiahordozók és nyersanyagok kitermelésére építő extraktivista gazdaságpolitikára, s az így befolyt állami jövedelmek jóléti programokba fektetésére alapuló rendszerrel. Helyette az igazságos környezeti átmenetre, a fenntarthatóságra és a magasabb hozzáadott értéket képviselő, diverzifikált gazdasági rendszer kialakítására helyezné a hangsúlyt.\n\nAz Új Egyenlőség egy közelmúltbeli, ugyancsak a kolumbiai eseményeket taglaló podcast-adásában Lenti Attila mindezek kapcsán többek között arról beszélt, hogy Gustavo Petro „életnagyhatalommá” tenné Kolumbiát, azaz jelentős mértékben építene az ország biológiai sokféleségében és természeti kincseiben rejlő lehetőségekre (pl. ökoturizmus). Ezzel összhangban az új államfő véget vetne hazája kőolajkitermeléstől és -értékesítéstől való függésének, az emiatt kieső bevételeket pedig a kolumbiai társadalom leggazdagabb osztályainak intenzívebb megadóztatása révén fedezné.\n\nDe a fentiek mellett a regnáló latin-amerikai baloldali kormányok számára fontos tanulságokkal szolgálhat Petro azon pragmatizmusa is, amelynek segítségével – az eddigi jelek szerint – sikerült a törvényhozásban egy széles koalíciót létrehoznia az őt támogató szövetség, a Pacto Histórico (Történelmi Paktum), illetve a különböző liberális és jobbközép politikai erők között. E koalíciónak létfontosságú szerepe lehet az elnök elképzeléseinek megvalósításában.\n\nKiemelendőek továbbá egyfelől Gustavo Petronak a vidék felzárkóztatására és a mindenki számára elérhető, jó minőségű oktatás, illetve egészségügy megteremtésére irányuló tervei, másfelől pedig a kolumbiai történelem során lényegében mindvégig kirekesztett, kizsákmányolt csoportokkal, az őslakossággal és az afro-kolumbiaiakkal kötött szövetsége.\n\nPetro elnöksége ugyanakkor nemcsak odahaza mutathat utat a kortárs latin-amerikai baloldalnak, hanem a regionális együttműködés és a tágabb értelemben vett külkapcsolatok terén is. A kolumbiai államfő klímaváltozás elleni küzdelmet, igazságos környezeti átmenetet és egy fentartható, egyenlőbb gazdasági berendezkedést hangsúlyozó nézetei értő fülekre találhatnak olyan vezetők esetében, mint Gabriel Boric vagy – egy őszi elnökválasztási győzelmet követően – Lula da Silva.\n\nA felsorolt ügyek ezáltal könnyen olyan, a térség jelenlegi baloldali kormányait összefogó aktuális kapcsokká válhatnak, amelyek a közeljövőben kiforrottabb és szorosabb regionális kooperációhoz vezethetnek. Emellett Gustavo Petro és a venezuelai elnök, Nicolás Maduro nemrégiben megállapodtak arról, hogy helyreállítják a két ország között korábban mélypontra jutott diplomáciai kapcsolatokat. Nem kizárható tehát az sem, hogy Petro – jobboldali elődjeihez képest – jóval konstruktívabb attitűdje új lendületet adhat az immár hosszú évek óta húzódó venezuelai válság megoldását célzó törekvéseknek is.\n\nVégezetül pedig érdemes megemlíteni az Egyesült Államok és Kolumbia kapcsolatainak jövőbeli sorsát is. Az andoki ország ugyanis a múltban mindvégig az USA legszilárdabb latin-amerikai szövetségeseként funkcionált, különösen fontos szerepet töltve be az amerikaiak ún. „drogok elleni háborújában” (’war on drugs’). Gustavo Petro azonban júniusi megválasztását követően hamar jelezte, hogy – az addig igencsak aszimmetrikus viszonyok helyett – egy új alapokra helyezett, partneribb viszonyt képzel el a két ország között. Mindez a későbbiekben akár egyfajta „látleletként” is szolgálhat arra, hogy Latin-Amerika államai miként fogalmazhatják újra kapcsolataikat az utóbbi évtizedekben a „hátsó udvarában” is mind több befolyást veszítő Egyesült Államokkal.\n\nÖsszességében tehát elmondható, hogy habár a mostani latin-amerikai baloldali hullám a közelmúltig több szempontból is „elmaradt” a pink tide-tól, Gustavo Petro elnöksége – kiegészülve Lula da Silva várható győzelmével az októberi brazil elnökválasztáson – végre meghozhatja azt a várt áttörést, amely révén a régió jelenlegi baloldali fordulata „felnőhet elődjéhez”.\n\nPetro sikeres kormányzása ugyanis egyrészt segíthet meghaladni a chávez-i modellt, illetve felülkerekedni annak hibáin, másrészt a kolumbiai államfő nemcsak „élére állhat” a régióban zajló folyamatoknak, de a zászlajára tűzött ügyek (pl. fenntarthatóság, harc a klímaváltozás ellen) immár képesek lehetnek erőteljesebben is összekapcsolni az elmúlt években inkább „széttartó” módon tevékenykedő baloldali kormányokat, harmadrészt pedig a térség folyamatai akár egy új időszak kezdetét is jelenthetik az USA és Latin-Amerika közti kapcsolatokban.",
    "Meghalt II. Erzsébet királynő": "Az Egyesült Királyság királynője és az anglikán egyház vezetője 96 évet élt és hetven évig uralkodott. A királynő békésen hunyt el csütörtök délután a család balmorali birtokán, gyermekei és unokái körében. Halálával legidősebb fia, Charles, Wales egykori hercege 14 nemzetközösségi birodalom új királyaként és államfőként vezeti majd az országot.\n\nII. Erzsébet 1926-ban született a későbbi VI. György király és Erzsébet anyakirályné gyermekeként. Angliában nőtt fel, főúri neveltetést kapott, és a második világháborúban sem hagyta el hazáját. A háború alatt kezdődtek a nyilvános szereplései még hercegnőként, 1945-ben még a brit hadsereg női részlegéhez is bevonult pár hónapra.\n\nTúlélte a húgát\n\nErzsébetnek egy testvére volt, a négy évvel fiatalabb Margaret hercegnő leginkább nagyvilági életéről volt híres az 1950-es évektől. Margaret 2002-ben, 71 évesen hunyt el.\n\nA háború után házasodott össze harmad-unokatestvérével, Fülöp herceggel. Apja 1952-es halála után pedig az Egyesült Királyság és a brit nemzetközösség számos államának uralkodójává is vált.\n\nErősen igyekezett népszerűsíteni a a királyi családot, mellette uralkodása elején sokat utazott. Az 1970-es években olyan kommunista vezetőket is meglátogatott, mint Tito vagy Ceaucescu. Az angol uralkodó az anglikán egyház feje is, Erzsébet pedig igyekezett fejleszteni a vallási kapcsolatokat is, uralkodása alatt öt katolikus pápával is találkozott.\n\nII. Erzsébet uralkodása alatt zajlott 1982-ben a rövid Falkland-szigeteki háború, amelyben a szigeteket visszafoglalni kívánó Argentínát legyőzte a brit hadsereg. A beavatkozást II. Erzsébet teljességgel támogatta. A szigetek azóta is brit fennhatóság alatt vannak, Argentína viszont azóta is magának követeli azokat. Erzsébet később hasonlóan támogatta az Egyesült Királyság öbölháborús részvételét is a következő évtized elején.\n\nA királyi család népszerűségét az 1990-es évek óta súlyos csapások érték. Közülük is kiemelkedett fia, immár az új uralkodó Károly herceg és felesége Diana hercegnő elhidegülése és viszálya, majd Diana hercegnő 1997-es tragikus halála.\n\nII. Erzsébet összes gyermeke az Aberdeen melletti Balmoralba utazott, amikor az orvosok felügyelet alá helyezték a királynőt. A Buckingham-palota közleménye szerint az új uralkodó, Károly és hitvese Balmoralban marad, és pénteken visszatér Londonba.\n\nNovák Katalin: Európa történelmének egyik legmeghatározóbb alakja volt\n\nA nőtől, az édesanyától, a királynőtől, az európai államfőtől búcsúzunk - írta a Facebookon II. Erzsébet előtt tisztelegve a köztársasági elnök. Novák Katalin a XX. századi brit és Európa történelmének egyik legmeghatározóbb alakjának nevezi az uralkodót, akitől szerinte a magyarok sokat tanultak a nemzetért és a családért való kiállásban.\n\nOrbán Viktor miniszterelnök is részvétét fejezte ki II. Erzsébet halála miatt: Isten nyugosztalja II. Erzsébet királynőt – olvasható a miniszterelnök közösségi oldalán.",
    "A Lexus maradt a Davis-kupa hivatalos autós partnere 2022-ben is": "Hivatalosan is bejelentették, hogy a Davis-kupa több európai városban megrendezésre kerülő 2022-es döntőjének (Davis Cup by Rakuten Finals 2022) hivatalos autószállító partnere ismét a Lexus. A verseny szeptember 13. és 18. között a Bolognában, Glasgow-ban, Hamburgban és Valenciában rendezett csoportkörrel kezdődik, a döntővel záródó kieséses szakaszt pedig a spanyolországi Malagában rendezik meg november 22. és 27. között. A Davis-kupa hivatalos autógyártójaként a bajnokság ideje alatt a Lexus felel majd a 16 résztvevő nemzet játékosainak és csapatainak hivatalos szállításáért a teniszfalukba.\n\nElőször az új Davis-kupa formátum első évében, 2019-ben lett a Lexus a verseny hivatalos autószállító partnere, 2021-ben pedig egy évvel meghosszabbították a szerződését, miután a 2020-as eseményt a Covid-19 világjárvány miatt törölték.\n\nA Lexus és a Davis-kupa közötti hiteles kapcsolat annak köszönhető, hogy a vásárlók és a rajongók egyaránt törekednek a luxusra és felejthetetlen élményekre. Idén a japán márka a „Lexus Electrified”-ra, azaz a fenntarthatósági víziójára helyezi a hangsúlyt, így nem csoda, hogy a teniszmérkőzések helyszínein csupa elektrifikált hajtásláncú (öntöltő és konnektoros hibrid, valamint tisztán elektromos) modell, az RX 500h, az NX 450h+, a RZ 450e és az UX 250h kerül majd rivaldafénybe. Az újgenerációs, teljesítményre hangolt, turbómotoros öntöltő hibrid hajtáslánccal szerelt Lexus RX 500h a spanyolországi és olaszországi mérkőzéseken szerepel majd, a németországi és az angliai találkozókon pedig a dedikáltan villanyautónak készült, tisztán elektromos, Lexus RZ 450e-vel lehet majd találkozni.\n\nAz 1900-ban alapított Davis-kupa a sportág legnagyobb éves világbajnokságává nőtte ki magát, 2021-ben 142 nemzet nevezett be. A 16 csoportkörben szereplő csapat négy csoportra osztva, körmérkőzéses rendszerben méri össze tudását, egy találkozón két egyes és egy páros mérkőzésre kerül sor, amelyek két nyert szettig tartanak. A csoportok első két helyezettje jut be a negyeddöntőkbe. A döntő (Finals) idén új formátum szerint kerül megrendezésre, ami azt jelenti, hogy kilenchetes szünetet fognak tartani a csoportmérkőzések és az egyenes kieséses szakasz között.\n\nAz 1900-ban alapított Davis-kupa a férfiak teniszvilágkupája és egyben a sportág legnagyobb éves csapatversenye. Idén a döntőbe 16 csapat jutott be, ami úgy jött össze, hogy a selejtezők 12 győzteséhez – Argentína, Ausztrália, Belgium, Franciaország, Németország, Olaszország, Kazahsztán, Dél-Korea, Hollandia, Spanyolország, Svédország és az Egyesült Államok – csatlakozott Horvátország (2021 második helyezettje), Szerbia (2021-es elődöntős) és a két szabadkártyás nemzet, Kanada és Nagy-Britannia.\n\n2021 bajnokaként az Orosz Teniszszövetség automatikusan bejutott volna a 2022-es döntőbe, de miután Oroszország megtámadta Ukrajnát, a szövetséget további értesítésig kizárták minden nemzetközi csapatversenyből.\n\nA Lexus nagykövete, a 34 éves Roberto Bautista Agut természetesen szülőföldjét, Spanyolországot képviseli a rangos megmérettetésen. A világranglistán jelenleg a 21. helyen álló játékos az első csoportkörben, szeptember 14-én Valenciában szoros csatában, 7:6 (7:5), 7:6 (7:5) arányban győzte le a szerb Miomir Kecmanovicot.\n\n„A Davis-kupa a világ egyik legikonikusabb sportversenye, amelynek egyedi formátuma több európai városban is zajlik. A profi sport, és különösen a tenisz, remek lehetőség arra, hogy egy fedél alá hozzuk az élsportolókat és a szurkolókat, akikben az a közös, hogy azt a luxust keresik, ami személyesen nekik és a szenvedélyeiknek szól. A Lexus mint márka osztozik a tehetség, a páratlan luxus és a kihagyhatatlan élmények iránti hihetetlen elkötelezettségükben.” - mondta Pascal Ruch, a Lexus Európáért felelős alelnöke.\n\n„Nagy luxus, hogy ismét számíthatunk a Lexusra a harmadszorra megrendezett Finals szakaszban. Az idei eseményt négy országban, több helyszínes formában rendezik meg, így a Lexusnak lehetősége nyílik demonstrálni hatalmas irányítási és szolgáltatási kapacitását. Bízunk benne, hogy a múlthoz hasonlóan a világ legjobb játékosai és csapatai idén is el lesznek ragadtatva a Lexus versenyen nyújtott teljesítményétől\" - tette hozzá David Ferrer, a Davis-kupa döntő versenyigazgatója.\n\nFotó: Lexus\n\nTovábbi autós tartalmakért kövess minket Facebookon is!",
    "Davis Kupa: továbbjutottak a spanyolok": "A csoportkörben és a végjátékban is házigazda Spanyolország továbbjutott a negyeddöntőbe a tenisz Davis-kupa-döntő csoportkörének vasárnapi zárónapján.\n\nA friss világelső Alcaraz a dél-koreai Kvon Szun Vut verte meg (Fotó: AFP)\n\nA valenciai csoportban a friss US Open-bajnok és világelső Carlos Alcaraz két szettben verte a dél-koreai Kvon Szun Vut. A kvartettből még Kanada jutott tovább.\n\nMind a négy csoportból az első két helyezett jutott a novemberi, málagai negyeddöntőbe, ahol Ausztrália–Hollandia, Horvátország–Spanyolország, Olaszország–Egyesült Államok és Németország–Kanada párharcokra kerül sor.\n\n\n\nDavis-kupa, csoportkör, 3. forduló:\n\nA-csoport (Bologna):\n\nOlaszország–Svédország 2–1\n\nMatteo Berrettini–Elias Ymer 6:4, 6:4\n\nJannik Sinner–Mikael Ymer 4:6, 6:3, 3:6\n\nSimone Bolelli, Fabio Fognini–André Göransson, Dragos Nicolae Madaras 7:6 (7–1), 6:2\n\nA végeredmény: 1. Olaszország 3 győzelem/0 vereség, 2. Horvátország 2/1, 3. Svédország 1/2, 4. Argentína 0/3\n\n\n\nB-csoport (Valencia):\n\nSpanyolország–Dél-Korea 3–0\n\nRoberto Bautista–Hong Szong Csan 6:1, 6:3\n\nCarlos Alcaraz–Kvon Szun Vu 6:4, 7:6 (7–1)\n\nMarcel Granollers, Pedro Martínez–Nam Dzsi Szung, Szong Min Kju 7:5, 3:6, 6:1\n\nA végeredmény: 1. Spanyolország 2/1, 2. Kanada 2/1, 3. Szerbia 2/1, 4. Dél-Korea 0/3\n\n\n\nC-csoport (Hamburg):\n\nNémetország–Ausztrália 2–1\n\nJan-Lennard Struff–Max Purcell 6:1, 7:5\n\nOscar Otte–Thanasi Kokkinakis 6:7 (6–8), 1:6\n\nKevin Krawietz, Tim Pütz–Matthew Ebden, Max Purcell 6:4, 6:4\n\nA végeredmény: 1. Németország 3/0, 2. Ausztrália 2/1, 3. Franciaország 1/2, 4. Belgium 0/3\n\n\n\nD-csoport (Glasgow):\n\nNagy-Britannia–Kazahsztán 2–1\n\nAndy Murray–Dmitrij Popko 6:4, 6:3\n\nCameron Norrie–Alekszandr Bublik 4:6, 3:6\n\nNeal Skupski, Joe Salisbury–Bublik, Alekszandr Nyedovjeszov 7:6 (7–2), 6:7 (9–11), 7:6 (7–4)\n\nA végeredmény: 1. Hollandia 3/0, 2. Egyesült Államok 2/1, 3. Nagy-Britannia 1/2, 4. Kazahsztán 0/3",
    "TIFF után OWR filmfesztivál Nagyváradon": "A 15. One World Romania dokumentumfilm-fesztivál filmjeit vetítik le szeptember 23–25. között Nagyváradon, a rendezvény helyszíne a római katolikus püspöki palotában található Fix Makerspace (bejárat a Dacia út felőli épületszárnyban). Az idei évi fesztivál fő tematikája az ember és a környezet kölcsönhatása, de lesznek alkotások a migrációról, a toleranciáról, az igazságszolgáltatásról, és a fenntartható gazdaságról is. A fesztivál programja a következő: szeptember 23., 18:30 óra - A Föld kék, mint a narancs (2020, Ukrajna, Litvánia, Rendező Iryna Tsilyk). Szeptember 24., 15:30 óra - A kert megszelídítése (2021, Grúzia, Svájc, Németország; Rendező: Salomé Jashi); 18:30 óra - Szabad vagyok (2021, Franciaország, Belgium; Rendező: Laure Portier). Szeptember 25., 15:30 óra - Szálkák (2020, Argentína; Rendező Natalia Garayalde); 18:30 - Erkélyfilm (2021, Lengyelország, Rendező: Pawel Lozinski). A vetítésekre a belépés díjtalan.",
    "Leo Messi: \"Most a PSG-nél jobban érzem magam": "© Getty Lionel Messi főszerepet játszott abban, hogy Argentína pénteken legyőzte Hondurast\n\nAz argentin sztár, Lionel Messi úgy véli, kezdi megtalálni a helyét a Paris Saint-Germainben, miután egy évre volt szüksége, hogy beilleszkedjen Franciaországba költözése után.\n\nMessi a PSG-nél töltött első szezonjában, 2021-22-ben 34 fellépésen mindössze 11 gólt szerzett, de ebben a szezonban már hatszor talált be 11 fellépésen a Ligue 1-es óriásoknál. A korábbi barcelonai játékos a nemzetközi porondon is jól érzi magát, pénteken kétszer is betalált és egy asszisztot adott a Honduras ellen 3-0-ra megnyert barátságos mérkőzésen.\n\nA TyC Sportsnak nyilatkozva a győzelem után Messi a tavalyi szezonhoz hasonlította jelenlegi formáját.\n\n\"Jól érzem magam, másképp, mint tavaly, és tudtam, hogy ez lesz a helyzet. Tavaly, ahogy mondtam, volt egy rossz időszakom, nem találtam magamra, és ez most más. Más fejjel érkeztem, jobban alkalmazkodtam a klubhoz, az öltözőhöz, a játékhoz, a csapattársaimhoz. Az igazság az, hogy nagyon jól érzem magam, és ismét jól éreztem magam\".\n\nA pénteki duplával Messi 163 fellépésen 88 gólt szerzett az Albiceleste színeiben, és amikor november 22-én Argentína Szaúd-Arábia ellen megkezdi a világbajnokságot, csatlakozik azon játékosok szűk csoportjához, akik öt világbajnokságon vettek részt.",
    "Napenergiával működő kriptofarm jön létre Ausztriában – Kriptoworld.hu": "Egy Dél-Ausztrália államban található kriptobányászati adatközpont főként napenergiával termelt villamos energiával fog működni – derül ki egy médiajelentésből.\n\nAz bányászati létesítményt egy olyan régióban hozták létre, amely az energiaigényes vasérckitermeléséről és acélgyártásáról ismert.\n\nPróbáld ki a CoinCharliet, Magyarország legújabb kriptováltóját!\n\nEgy Bitcoin-farm napenergiával és felesleges energiával bányászik kriptopénzt Dél-Ausztráliában\n\nA dél-ausztráliai Whyalla „acélváros” egy új kriptobányászati létesítménynek adott otthont, amely napenergiából előállított villamos energiával fog működni.\n\nA Lumos Digital Mining vállalat által üzemeltetett 5 megawattos létesítmény bitcoint fog bányászni – egy olyan folyamatot fog végezni, amelyet gyakran okolnak az energiaigényessége miatt.\n\nAz ABC ausztrál nemzeti műsorszolgáltató egy riportban megjegyzi, hogy egy olyan időszakban, amikor a világ igyekszik csökkenteni az energiafogyasztást, a piaci kapitalizáció alapján vezető kriptopénz kitermelése több energiát használ fel, mint az olyan közepes méretű országok, mint Argentína. Ez visszhangozza a tömegmédia által világszerte gyakran kiemelt kritikát.\n\nA helyi hatóságok a napelemes kriptobányászati projektet annak bizonyítékaként tekintik, hogy a bitcoin előállítása lehet környezetbarátabb is.\n\nA vállalkozás terveit kommentálva Nick Champion, Dél-Ausztrália állam kereskedelmi és beruházási minisztere részletezte:\n\n„Ez fontos a blokklánc dekarbonizációja szempontjából, amely egy nagyon energiaigényes iparág. Szerintem ez egy új gazdaság kezdete itt, Whyallában.\n\nA kormánytisztviselő azt is reméli, hogy a jövőben más adatközpontok is megújuló energiával bányásznak kriptovalutát. „Lesz kereslet a blokkláncra, de a szén-dioxid-semleges blokkláncra is, így szerintem egyre több ilyen létesítményt fogunk látni” – írta.\n\nKijelentése azután hangzott el, hogy a Fehér Ház Tudományos és Technológiai Politikai Hivatalának nemrégiben kiadott jelentése szerint csak az Egyesült Államokban a kriptopénz előállítása a globális üvegházhatásúgáz-kibocsátás 0,3%-át teszi ki.\n\nLÉGY TE A KRIPTOWORLD CSÁSZÁRA\n\nA Lumos Digital Mining képviselője szerint az új kriptofarm potenciálisan évente körülbelül 100 BTC-t tudna bányászni, a rendelkezésre álló energiától függően.\n\nAngelo Kondylas elmondta, hogy a vállalat a napenergia egy részét más fogyasztóknak is eladhatja, vagy növelheti a kriptokibocsátást, hogy felhasználhassa a különböző forrásokból származó többletenergiát, amikor az áramtermelés meghaladja a keresletet.\n\nKondylas rámutatott, hogy az áramtermelők súlyos veszteségeket szenvedhetnek el, amikor alacsony fogyasztás idején kikapcsolnak.\n\n„Alapvetően olyanok vagyunk, mint egy szivacs. Felszívjuk a felesleget, amit nem használunk fel” – magyarázta. Az üzemeltető idővel meg kívánja duplázni a bányászati létesítmény méretét.\n\nA megújuló és többletenergián alapuló Bitcoin-bányászat világszerte egyre nagyobb teret nyer: az Egyesült Államokban egyre nagyobb a befektetői érdeklődés a napenergia-alapú coinbányászati projektek iránt, az oroszországi olajmezőkön a felesleges kőolajgázzal (APG) működő kriptopénz-farmok kapacitása pedig növekszik.\n\nForrás: news.bitcoin.com\n\nSZERETNÉD MEGKAPNI LEGFRISSEBB HÍREINKET? IRATKOZZ FEL HÍRLEVELÜNKRE!",
    "Budapesttől 2 órára készül a világ egyik legjobb pizzája": "",
    "A világ legrosszabb bíróját haza kellett zavarni a focivébéről": "A labdarúgó-világbajnokságok legnagyobb bírói bakijait bemutató sorozatunkban ezúttal egy 60 évvel ezelőtti meccs is szóba kerül, melyen a játékvezető minden idők egyik legrosszabb bíráskodását produkálta. Természetesen haza is zavarták, ám néhány évvel később olyan döntést hozott, mely forradalmasította a labdarúgást\n\nKétszer ugyanabba a folyóba nem lehet lépni – tartja a bölcs közmondás. Pedig dehogynem, főleg ha fociról van szó. Erre gondolhatott Ken Aston, angol játékvezető, amikor a lelátóról nézte az 1966-os világbajnokság Argentína-Anglia negyeddöntőjét. Ugyanis ez a csata felidézte benne a négy évvel korábbi vb-n általa vezetett Chile-Olaszország találkozót.\n\nElőtte az 1962-es világeseményen ő kapta a nyitómérkőzést is, holott még a saját szövetségének elöljárói sem tartották jó játékvezetőnek. Ami a legmegalázóbb lehetett számára, hogy a FIFA akkori elnöke (aki történetesen honfitársa volt), Sir Stanley Rous is többnyire botrányosnak ítélte szakmai teljesítményét. Mégis jelölte az angol szövetség a világbajnokságra. Sőt, a FIFA illetékesei az egyik legnagyobb presztízsű feladattal bízták meg.\n\nAkik éles kritikával illetik a nemzetközi labdarúgás mostani, és közelmúltbeli vezetőit, azok gondoljanak rá: ennél a szervezetnél csak ragaszkodnak a hagyományokhoz.\n\nAston sporttárs a sok negatív felhang ellenére olyan jól vezette a Chile-Svájc találkozót, hogy három nappal később megkapta a házigazdák következő meccsét is. Amely sorsdöntő volt a csoportból továbbjutást illetően, ugyanis előzetesen mindenki úgy számolt, hogy az NSZK mögött Olaszország mehet tovább másodikként, de Chile talán kicsit megnehezítheti az utóbbi dolgát. Ám az otthon lévő dél-amerikai válogatott olyan taktikát dolgozott ki, hogy esélyt adjon magának a győzelemre, így a nyolc közé kerülésre. Olyan eszközöket vetett be, melynek semmi köze a labdarúgás nevű, gyönyörű játékhoz. És ebben a foci elleni merényletben társa lett Olaszország is. Az első félidő 58 percig tartott, ennek okáról a Népsport másnapi számában ezt írta:\n\nMiért kellett Aston játékvezetőnek 13 percet hosszabbítani? Íme egy jelenet a sok közül: A chilei Toro és az olasz Tamburus ökölcsapásokkal tarkított pankrációs küzdelmet vívott a zöld gyepen. Mind a ketten a földön hemperegtek, s ügyet sem vetettek Aston játékvezető sípjelére. A játékvezető úgy próbálta szétválasztani a küzdőfeleket, hogy közéjük térdelt. Hogy kit hirdessen ki győztesnek, afelől tanácstalan maradt, mert pankrációból nem tett játékvezetői vizsgát.\"\n\nAz első durva szabálytalanságra már a 12. másodpercben sor került, és a 6. percben már kiállította a bíró Giorgio Ferrinit. Ám hiába próbálta leküldeni, az olasz „játszotta a süketet\", ami azért is könnyen ment neki, mert a két sportembernek nem volt közös nyelve. Piros lap akkor még nem létezett. Végül hosszas értetlenkedés után a chilei rendőrök vezették le a játékost. Ebből már értett, nyilván ő is tudta, ha ellenkezik még néhány pofont is kaphat.\n\nPofonokból a folytatásban a pályára is jutott. Ugyanis egyáltalán nem nyugodott meg senki. A félidő hajrájában újabb olasznak kellett elhagyni a gyepet. A chilei Sanchez megütötte az olasz Davidot, aki erre fejberúgta őt. Az angol játékvezető csak az utóbbi tettet büntette. A hazaiak maradhattak 11 emberrel, és a második félidőben a 9 játékossal szenvedő ellenfelet legyőzték 2-0-ra. Ezzel az európai csapat kiesett, a dél-amerikai bejutott a világ legjobb nyolc gárdája közé.\n\nAstont egyértelműen csalással vádolták az olaszok (és persze mindenki, aki ott volt a mérkőzésen) és a „nem zörög a haraszt, ha nem fújja a szél\" mondás jegyében a találkozó után az illetékesek haza is zavarták. Ő volt az első bíró, akivel megesett ez a csúfság. Ezzel a ténnyel tulajdonképpen kiérdemelheti a „legrosszabb vb-bíró\" címet.\n\nSoha többé nem kapott nemzetközi mérkőzést. Ám téved, aki azt hiszi, hogy a lehető legtávolabbra száműzték a labdarúgás világától! Szó nincs erről, hanem beválasztották a FIFA játékvezetői bizottságába a londoni általános iskola igazgatóját.\n\nEbbéli minőségében volt jelen négy évvel a botrányos meccse után az angliai vb-n. És a sors itt ismételte önmagát. Ráadásul egy nap alatt kétszer. A negyeddöntőkben.\n\n\n\nElőször Sheffieldben a 49. percben az uruguay-i Troche megrúgta a német Emerichet, majd megütötte Overathot, ezért kellett lemennie. Öt perccel később pedig Silva pofozta fel Hallert, ezért az angol játékvezető, Finney őt is leküldte. Illetve leküldte volna, de az uruguayi játékos ugyanazt a cirkuszt csinálta, amit négy évvel korábban Ferrini egy másik angol bíróval. Itt is a nyelvtudás akadályozta a kommunikációt, végül itt is hosszú huzavona után a rendőrök kísérték le a futballistát.\n\nMég aznap ez a jelenet egy kissé felturbózva megismétlődött. A Wembley-ben az angol-argentin találkozón a német Rudolf Kreitlein bíró az eszelősen reklamáló Antonio Rattint állította ki. A dolog érdekessége, hogy az argentin spanyolul üvöltött, a bíró meg csak németül értett. Ám utóbbi valahogy megérezte, hogy nem vacsorázni invitálja a játékos a találkozó utáni órákra.\n\nNémetül közölte, hogy kiállította, de az argentin nem akarta elfogadni a döntést. Hosszú percekig tartott az értetlenkedés, Rattin válogatottjának vezetői teljes létszámban a pályára rohantak. Ők sem barátkozni akartak a némettel. Tíz percig állt a játék. Ezért a cirkuszért másnap viccesnek számító 1000 svájci frankos büntetést kapott az argentin szövetség, melynek elnöke, Dr. Menendez Bethy a következő szavakkal védte a tárgyaláson játékosát:\n\nRattin nem vitatkozott a bíróval, csak azt kérte hívjanak be egy tolmácsot, akinek segítségével megmagyarázhatják, hogy ők nem sportszerűtlenek. A játékvezető nyilván félreértett valamit.\" A bíró sajnos tolmács nélkül nem értette azt a mondatot, hogy „kell egy tolmács\", és a játékos gesztusaiból, és hangerejéből másra következtetett.\n\nA másnapi argentin lapok nem is kegyelmeztek sem neki, sem az ősellenség, Angliának. Mert természetesen a házigazda, és a német 11 is bejutott az elődöntőbe (majd később a fináléba).\n\nCronica:\n\nAhogy az angol kalózok elrabolták tőlünk Malvin szigetét (Falkland-szigetek — a szerk.) , ugyanúgy lepaktáltak a bíróval, hogy az eladja csapatunkat.\" Las Razon:\n\nKreitlein az angoloknak kedvezett, ugyanakkor az NSZK-Uruguay mérkőzésen egy angol játékvezető az uruguayiakat sújtotta ítéletével. Véletlen ez?\" Antonio Rattin a vezetők támogatását élvezve talán még ma is ott hisztizne a pályán, ha nem jön le a díszpáholyból valaki.\n\nTörténetünk eredeti főhőséről, Ken Astonról van szó, aki már átélt egy ilyen szituációt. És ekkor már felelős sportvezetőként érezte, hogy valamit tenni kell a sok-sok félreértés miatt. Mert ez így nem mehet tovább! Ráadásul ugyanazon a meccsen a két Charlton, Bobby és Jackie figyelmeztetést kaptak, amit csak a jegyzőkönyvből tudtak meg a mérkőzés után. Valahogy meg kellett szüntetni ezeket a nyelvi félreértéseket.\n\nA történet meseszerű megoldása minden focirajongó előtt ismert. Amikor a viharos meccs után Ken Aston hazafelé vezetett, egy kereszteződésben megállította a piros lámpa. Nézte-nézte, várta a piros-sárgát, majd a fejére csapott, mint Arkhimédész, amikor megfejtette a felhajtóerőt, vagy Columbo, amikor leleplezte a gyilkost.\n\nSárga: nyugi, pihenj egy kicsit, piros: nincs tovább út számodra.Egyszerűbb, mint Arkhimédész törvénye. Aston feltalálta a nyelvektől független sárga és piros lapot. A következő vb-n, 1970-ben már használták azokat Aston utódai. A már szóba hozott Bobby Charlton később így lelkendezett honfitársa nagy ötletéért:\n\nNem csak a futballban vált általánossá a sárga és a piros lap. Elfogadták más sportágakban és az élet sporttól távoli területein is. Sajnálatos módon Mr. Aston nem kapott elismerést ezért az újításért. Ahogy más találmányáért sem. Ő volt az első játékvezető 1946-ban, aki a tradícionális, teljesen fekete játékvezetői mezre fehér díszítést varratott. Ő volt az, aki a következő évben világossárga és piros zászlókat vezetett be a partjelzők számára a korábban használt hazai csapat színei helyett. 1974-ben bevezettette a cseréket jelző táblákat, így azóta a nézők és a játékosok egyértelműen tudják kinek kell lejönni a pályáról.\"\n\nKen Aston, aki nagyon ellentmondásos játékvezető volt, aki a vb-k történetében az egyik legrosszabb teljesítményt nyújtotta egy meccsen, végül pozitív hős lett. 2001. október 23-án, 86 évesen hunyt el, addigra már 31 éve fegyelmeztek a játékvezetők sárga és piros lapokkal, 27 éve emelgették a cseréket jelző táblákat a negyedik bírók, akik szintén az ő ténykedésének köszönhetik a létüket.",
    "Bemutatta LMDh-autója festését és pilótáit a BMW": "Balogh Tamás 3 órája 2022-09-23 13:30:00\n\nQuartararo: Régóta nem élvezem a motorozást a versenyeken\n\n//formula.hu/parc-ferme/33630\n\nBár továbbra is Fabio Quartararo vezeti a MotoGP világbajnoki összetettjét, sőt a Japán Nagydíjon még növelte is az előnyét, hiszen noha csak nyolcadik lett, két fő üldözője, Aleix Espargaro és Francesco Bagnaia egyaránt nullázott, a francia régóta hangoztatja, hogy komolyan küszködik a Yamahával. A címvédő szerint az időmérőkön folyamatosan a határon kell mennie, a futamokon pedig bolyban haladva képtelenség előzni az M1-essel, főleg a Ducatik ellen.\n\nA Motegiben rendezett futam után is úgy fogalmazott, hogy frusztráló volt a versenye, és azt is elismerte, hogy a fenti nehézségek miatt nem is élvezi a versenyzést: „Régóta nem élvezem a motorozást a versenyeken. Ha nem sikerül az első sorból indulnod, búcsút is inthetsz az esélyeidnek” – idézi Quartararót a Motorsport.com szaklap. Tény, hogy a Sachsenringen aratott győzelme óta a yamahás mindössze egyszer, Ausztriában fért fel a dobogóra, de négy fordulóval a vége előtt így is őrzi a vb-vezetést, 18 ponttal megelőzve ducatis riválisát.\n\nHa imádod a MotoGP-t és nem szeretnél semmiről lemaradni, akkor csatlakozz a Formula MotoGP Facebook-csoportunkhoz, ahol még több hírről és információról számolunk be a MotoGP és egyéb motoros bajnokságok kapcsán!",
    "A vadnyugat is megelevenedik a csabai makettkiállításon": "Bodó Imre, a klub vezetője elmondta, az ország több városából, illetve külföldről is érkeztek a rendezvényre. Harminckilenc kategóriában hirdettek versenyt. A bírálók nézik azt, hogy a makettek mennyire hasonlítanak az eredetire, hogy miként ragasztották össze a darabokat, hogy mennyire készítették elő az alapozás és a festés előtt a felületeket. Most nagy divat a repülőgépek és a harci járművek szándékos koszolása, koptatása az élethűség kedvéért.",
    "Döntetlennel zárult Sopronban a válogatottak találkozója!": "A tavalyi esztendőben számoltunk be arról, hogy Sopronba látogat egy labdarúgómérkőzés erejéig a Magyar Országgyűlés Válogatottja, akiket házigazdaként a Soproni Közéleti Válogatott fogad majd, a Városi Stadionban. A mérkőzés jelképes kezdőrúgása már akkor megtörtént, azonban a koronavírus-járvány miatt a lebonyolítás csak az idén jöhetett létre. A mérkőzés apropója az volt, hogy ezzel a sporteseménnyel tiszteleg az országgyűlés labdarúgócsapata Sopron városa előtt, amely a hűségének a 100. évfordulóját ünnepelte 2021-ben.\n\nA Jubileumi Gálamérkőzés előtt az SC Sopron fiatal labdarúgói is megmérkőztek egymással, majd a válogatott derbi előtt dr. Ragány Misa, színművész, énekes, a Pro Kultúra Sopron Nonprofit Kft. ügyvezető igazgatója illetve Papp Attila, a Soproni Petőfi színház művésze adta elő a Himnuszt illetve az Ismerős Arcok népszerű dalát, a Nélküledet a csapatoknak és a lelátókon helyet foglaló szépszámú közönségnek. A zenéhez kapcsolódik még az a zenei betét is, ami Balázs Palihoz kötődik, ez pedig az Összetartozunk című dal, ami a félidőben hangzott el.\n\nA Magyar Országgyűlési Válogatottat Magyar Zoltán, az Országgyűlési Válogatott szövetségi kapitánya irányította, míg a Soproni Közéleti Válogatott edzője Csiszár Ákos, az SC Sopron elnöke volt. A tényleges kezdőrúgást pedig Csapó Károly végezte el, aki a Magyar Válogatottban 19 alkalommal szerepelt 1974 és 1986 között. Az 1978-as argentínai és az 1982-es spanyolországi világbajnokságon szereplő csapat tagja. Egyetlen válogatottbeli gólját az Argentína ellen elveszített nyitómérkőzésen (1-2) szerezte az 1978-as világbajnokságon, ami egyben a világbajnokság leggyorsabb gólja is volt, amiért különdíjat kapott a FIFA-tól. A Sopron térségi válogatott csapatot a városi önkormányzatban dolgozók, közéleti személyiségek, térségi polgármesterek illetve soproni kötődésű sportolók alkották, akik természetesen mindent megtettek azért, hogy megnehezítsék az ellenfelük dolgát, és annak rendje és módja szerint vezetést is szereztek. A mérkőzés összességében kiegyenlített játékot hozott, ami aztán a végeredményben is megmutatkozott, hiszen 1-1-es eredménnyel zárult a találkozó.",
    "Pénteki sportműsor: jön a férfi kosár Eb elődöntője": "Pénteken jön a férfi kosárlabda Európa-bajnokság elődöntője: Lengyelország–Franciaország és Németország–Spanyolország mérkőzést rendeznek. Két találkozó lesz az angol Premier League-ben, s nem maradunk német, olasz, spanyol és francia bajnoki nélkül sem.\n\nSZEPTEMBER 16., PÉNTEK\n\nFUTBALLPROGRAM\n\nANGOL PREMIER LEAGUE\n\n8. FORDULÓ\n\n21.00: Aston Villa–Southampton (Tv: Spíler1)\n\n21.00: Nottingham Forest–Fulham (Tv: Match4)\n\nFRANCIA LIGUE 1\n\n8. FORDULÓ\n\n21.00: Auxerre–Lorient\n\nNÉMET BUNDESLIGA\n\n7. FORDULÓ\n\n20.30: Mainz–Hertha BSC (Tv: Arena4)\n\nOLASZ SERIE A\n\n7. FORDULÓ\n\n20.45: Salernitana–Lecce (Tv: Sport2)\n\nSPANYOL LA LIGA\n\n6. FORDULÓ\n\n21.00: Valladolid–Cádiz (Tv: Spíler2)\n\nSZERB SZUPERLIGA\n\n12. FORDULÓ\n\n19.00: Mladoszt–Topolyai SC – élőben az NSO-n!\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\n\n\nBIRKÓZÁS\n\nVilágbajnokság, Belgrád\n\n10.30: szabadfogás 57 kg, 74, 92 selejtező a negyedöntőkig\n\n16.45: elődöntők\n\n10.30: 70 kg, 79, 86, 125 vigaszág\n\n18.00: döntők\n\nDARTS\n\n19.00: 1. nap, World Series of Darts Finals, Amszterdam (Tv: Sport1)\n\nJÉGKORONG\n\nERSTE LIGA\n\n16.45: Dunaújvárosi Acélbikák–Budapest JAHC\n\n18.00: Újpest TE–DVTK Jegesmedvék\n\n18.30: Debreceni EAC–FTC-Telekom\n\nOSZTRÁK LIGA\n\n19.45: HC Pustertal Wölfe (olasz)–Hydro Fehérvár AV19, Brunico\n\nKERÉKPÁR\n\n14.00: Luxemburgi körverseny, 4. szakasz (Tv: Eurosport1)\n\n16.00: Szlovák körverseny, 4. szakasz (Tv: Eurosport1)\n\nKÉZILABDA\n\nFÉRFI NB I\n\n18.30: Mol Tatabánya KC–Csurgói KK\n\nNŐI NB I\n\n17.00: DVSC Schaeffler–Dunaújvárosi Kohász KA\n\nKOSÁRLABDA\n\nFÉRFI EURÓPA-BAJNOKSÁG, BERLIN\n\nELŐDÖNTŐ\n\n17.15: Lengyelország–Franciaország (Tv: M4 Sport)\n\n20.30: Németország–Spanyolország (Tv: M4 Sport)\n\nÖTTUSA\n\nEurópa-bajnokság, Székesfehérvár\n\nNői elődöntő\n\nA-csoport\n\n10.40: bónusz vívás\n\n11.20: úszás\n\n12.00: lövészet-futás\n\nB-csoport\n\n17.30: bónusz vívás\n\n18.20: úszás\n\n19.00: lövészet-futás\n\n13.30: férfi körvívás\n\nMOTOGP\n\nARAGÓNIAI NAGYDÍJ\n\n9.00: Moto3, 1. szabadedzés (Tv: Arena4)\n\n9.45: MotoGP, 1. szabadedzés (Tv: Arena4)\n\n10.45: Moto2, 1. szabadedzés (Tv: Arena4)\n\n13.15: Moto3, 2. szabadedzés (Tv: Arena4)\n\n14.00: MotoGP, 2. szabadedzés (Tv: Arena4)\n\n15.00: Moto2, 2. szabadedzés (Tv: Arena4)\n\nRÖPLABDA\n\n18.00: a Bajnokok Ligája csoportkörének sorsolása, Brüsszel\n\nRITMIKUS GIMNASZTIKA\n\nOlimpiai kvalifikációs világbajnokság, Szófia\n\n13.30: együttes kéziszercsapat, selejtező (5 karika, 3 szalag és 2 labda)\n\nSPORTLÖVÉSZET\n\nOlimpiai kvalifikációs Európa-bajnokság (25.50 m puska, pisztoly), Wroclaw – női sportpisztoly csapat, kisöbű szabadpuska összetett vegyes csapat, kisöbű szabadpuska fekvő vegyes csapat\n\nTENISZ\n\nDavis-kupa, osztályozó, Vilnius\n\n16.00: Ukrajna–Magyarország\n\nIlja Beloborodko, Vladiszlav Manafov–Fucsovics Márton, Marozsán Fábián\n\nVladiszlav Orlov–Fucsovics Márton\n\nVjacseszlav Bielinszkij–Piros Zsombor\n\nDavis-kupa, csoportkör, 2. forduló\n\nA-csoport (Bologna)\n\n16.00: Argentína–Olaszország\n\nB-csoport (Valencia)\n\n16.00: Kanada–Spanyolország\n\nC-csoport (Hamburg)\n\n14.00: Belgium–Németország\n\nD-csoport (Glasgow)\n\n16.00: Nagy-Britannia–Hollandia\n\nA SPORTRÁDIÓ MŰSORA\n\nReggeli műsor Harsányi Leventével és Risztov Évával\n\n6.00: Sportösszefoglaló, Európa-liga-eredmények, Nemzeti Sport-lapszemle\n\n7.00: Kisorsolták a Nemzeti Vágta előfutamainak sorrendjét – minden, ami érdekes a vágtával kapcsolatban\n\n7.30: Lázár Vilmos, a Magyar Lovassport-szövetség elnöke beszél a futamokról és érdekességekről\n\n8.00: Miközben a Ferencváros a csütörtöki, Monaco elleni idegenbeli Európa-liga-csoportmérkőzésre készült, a klub elöljárói kedden az impozáns MVM Dome Platinum Lounge termében mutatták be „A nagy Fradi-lemez: a zene ereje” című albumot. A lemezről beszélünk Lotfi Begivel, aki közismerten nagy Fradi-szurkoló, emellett az album producere is. És ha már a zenénél tartunk, megnézzük az európai nagy csapatok indulóit is.\n\n9.00: Borbola Bence, a Nemzeti Sport munkatársa a Ferencváros El-mérkőzéséről; Lantos Gábor elmondja, mi lesz a Hazafutásban\n\n10.00: Műsorvezető: Szani Roland\n\n14.00: Műsorvezető: Gazdag Krisztina\n\nHazafutás, műsorvezető: Lantos Gábor\n\n16.00: Sportkör: Szöllősi György, Ballai Attila, L. Pap István (Nemzeti Sport)\n\n17.00: Vendég: Dénes Tamás, az idei Szepesi György-díjas újságíró\n\n18.00: Labdarúgó Európa-liga-csoportmérkőzés után a Ferencváros: Hajnal Tamás, az FTC sportigazgatója és Somogyi Zsolt (Nemzeti Sport); Minifoci Ek: Hegedűs Gábor (Origo)\n\n19.00: Lehet-e meglepetés a labdarúgó Magyar Kupa szombati játéknapján? A kis csapatok hogyan várják NB I-es ellenfelüket, hétvégi előzetes: Smahulya Ádám (Nemzeti Sport)\n\n20.00: Sportidőgép\n\n22.00: Sportösszefoglaló",
    "Mario Götze még él, és futballozni sem felejtett el + videó": "Két éve méltatlan helyzetbe került Mario Götze. Nevelőklubja, a Dortmund 2020 nyarán nem hosszabbította meg a lejáró szerződését, és hónapokig munkanélküliként tengődött az egykor német Messinek kikiáltott tehetség.\n\nVégül amikor már rég zajlottak a bajnokságok, a PSV Eindhoven októberben dobott neki mentőövet. A holland klub német edzője, Roger Schmidt volt az, aki nem hagyta teljesen odaveszni a játékost, aki a 2014-es vb-döntőben győztes gólt lőtt Argentína ellen, és ünnepelt hős volt szerte az országban.\n\nAkkoriban a Bayern München játékosaként a határ a csillagos ég volt számára, de épp ekkor indult Götze mélyrepülése.\n\nA vb után egyre fásultabban kezdett futballozni. A 2016-os Eb-n már szemet szúrt, hogy mennyire nincsen formában, de Joachim Löw szövetségi kapitány akkor még makacsul kitartott mellette. A Bayern nem, azon a nyáron visszatért Dortmundba. Egy-két hónappal később, 2016 őszén ritka anyagcsere-betegséget diagnosztizáltak Götzénél, ami választ adott a súlyproblémáira, a fáradságra és a lassulásra. Újabb fél évig nem futballozott, de a visszatérése után sem volt a régi, ezért engedte el a kezét végül a Dortmund is.\n\nMario Götze újra lendületben. Fotó: dpa Picture-Alliance via AFP/DPA/Carmen Jaspersen\n\nGötze az elmúlt két idényben igyekezett összekapni magát Hollandiában, 77 tétmeccsen 18-18 gólt és gólpasszt ért el a PSV-ben, amellyel idén kupagyőzelmet ünnepelt, a nagy rivális Ajaxot legyűrve a döntőben. Hiába azonban a felfelé ívelő időszak, 63-szoros német válogatott játékosként nehéz volt nem süllyesztőként értékelni azt, hogy kiszorult a topligás mezőnyből.\n\nGötze lényegében eltűnt az európai elitfutball radarjáról. A PSV-ben nyújtott teljesítménye azonban kinyitotta a kaput előtte a visszatéréshez.\n\nAz Európa-liga-győztes, ezáltal BL-csoportkörös Eintracht Frankfurt négymillió euróért kivásárolta Götzét a PSV-től. A harmincéves középpályás így egy csapásra a Bundesligába és a legrangosabb nemzetközi kupába is visszatért, újra a legnagyobb színpadon mutathatja meg a képességeit. S úgy tűnik, érdemes lesz odafigyelni rá.\n\nEddig mind a négy Bundesliga-fordulóban kezdő volt a Frankfurtban, és vasárnap a Werder Bremen otthonában aratott 4-3-as győzelemből már góllal vette ki a részét. Götze a második percben lőtt szép gólt a tizenhatoson kívülről.\n\nMario Götze gólja:\n\n– Csodálatos, hiszen régóta nem lőttem már gólt a Bundesligában, úgyhogy örülök neki, főleg, hogy szerintem fontos gól is volt. Ez volt az első találatom a csapatban, ami különlegessé teszi a napot számomra, és szerencsére végül a győzelmet is megszereztük, ami még fontosabb – értékelt Götze, aki egyébként az 58. találatát érte el a német élvonalban, ám 2019 decembere óta az elsőt.\n\nVissza a válogatottba?\n\nGötze korábban a Kickernek idén elárulta, hogy a német válogatottba való visszatérésről sem tett még le, noha legutóbb 2017-ben lépett pályára a Nationalelfben.\n\n– Jól kell játszanom és fittnek kell lennem – mondta Götze a válogatottságról. – Még nem mondtam le az idei vb-ről sem. Ha ott lehetek Katarban, boldog leszek, de nem erőltetem a kérdést. A legfontosabb, hogy jól játsszak és érezzem jól magam. A többit soha nem tudhatjuk előre.",
    "Különleges gyümölcsöket szeretnél a kertedben? Semmi akadálya!": "A saját kertünkben termett gyümölcs igazán büszkévé tehet bennünket, ráadásul pontosan tudjuk, hogy mivel volt, vagy éppen nem volt kezelve a gyümölcsfa, így teljesen biztonságosan szüretelhetünk. Szintén jó érv arra, hogy miért legyen gyümölcsfánk, hogy a kertben termett gyümölcsöt az érésének legtökéletesebb pillanatában tudjuk leszedni, amikor a legfinomabb.\n\nDe nem csak a hagyományosnak számító alma, körte, barack termesztésébe vághatunk bele. Próbálkozhatunk valami különlegessel, mondjuk a kivi, vagy a maracuja termesztésével is. Ha pedig tudjuk, mire van szükségük és azt meg is adjuk nekik, igazán különleges gyümölcsöket tehetünk az asztalunkra.\n\nÍgy legyen maracuja a kertedben\n\nA golgotavirág, vagy másik nevén passiógyümölcs, vagy maracuja kúszó lián. Éppen ezért, ha belevágunk a termesztésébe fontos, hogy támasztékra van szüksége. De nagyon megéri belevágni, hiszen nem csak a gyümölcse csodálatos, de a hatalmas, egzotikus és fantasztikusan illatos virágai hosszú heteken át fogják díszíteni a kertet.\n\nA maracuját nem csak a gyümölcse, de a virága miatt is érdemes a kertben tartani. Fotó: Pixabay\n\nA maracuja Argentína, Brazília és Paraguay területein őshonos, de a világ számos részén termesztik. Így hazánkban is bele lehet vágni a termesztésébe, azonban csak akkor fog termést hozni, ha egy ecset segítségével a kinyílt virágok portokjairól virágport veszünk, és rákenjük a virágzat közepén elhelyezkedő bibére.\n\nA maracuját a kert napos, vagy félárnyékos részére ültessük. Fontos, hogy jól szellőző helyre kerüljön, és jó vízáteresztő képességű talajba ültessük. A maracuja csemete ültetésekor az ültetőgödörbe forgassunk szerves trágyát. Mivel futónövény, szüksége van támasztékra, ahová fel fog tudni kapaszkodni. Vízigénye átllagos, ezért ügyeljünk rá, hogy rendszeresen öntözzük.\n\nMivel a maracuja nem jól viseli a fagyot, így érdemes cserépben tartani, vagy ősszel átültetni egy nagy cserépbe, és fagymentes helyre vinni. Ha már régóta megvan, akkor kint is hagyhatjuk, de csak úgy, ha tövét alaposan betakartuk szalmával. Télen elegendő 2-3 hetente öntözni.\n\nÍgy legyen a kertedben kivi\n\nBár sokan tévesen azt feltételezik, hogy a kivi déligyümölcs, így a mi klímánkon problémás a termesztése, ez egyáltalán nem így van. A kivi kínai eredetű, az itthoni éghajlat pedig tökéletes számára.\n\nA kivi kétlaki növény, vagyis külön töveken fejlődnek a porzós és a termő virágok. Létezik önporzós kivi is, azonban ez kisebb mennyiségű gyümölcsöt hoz. Akinek tehát van már kivi a kertjében, de az nem terem, az határozza meg elsőként a kivi nemét. Ez egyáltalán nem nehéz feladat. Virágzáskor a termős virág közepében nagyon jellegzetes formát alkotó, kerékküllőre emlékeztető, sugaras alakzatban elhelyezkedő bibeszálak láthatók, míg a porzós virágban nincs bibe, de a virágpora megtermékenyítő képes.\n\nA kivi nem déligyümölcs, így mi is bátran belevághatunk a termesztésébe. Fotó: Pixabay\n\nNagyon fontos, hogy mindig egy pár kivink legyen, és akkor lesz termésünk is. A kivi nevelése és metszése nem túl bonyolult feladat, így ez se riasszon vissza minket. Fontos, hogy jól határozzuk meg a kivi helyét. Egy porzós növény 6-8 termő egyed beporzásához is elég. Az egyes töveket ne ültessük két és fél méternél közelebb egymáshoz, mert így nem lesz elég helyük. Az ültetés legjobb időpontja a tavasz, vagy a késő ősz.\n\nA kivi nem kedveli túlzottan a napfényt, így félárnyékos helyre is ültethetjük. A talajban sem válogatós, de a kedvence a mély rétegű, jó vízgazdálkodású, nem pangó vizes terület. Ültetéskor az ültetőgödörben jól porhanyítsuk el a talajt, és keverjük át szerves trágyával. A metszéssel azonban nagyon óvatosan kell bánni, hiszen ha a vesszők rövid csapra történő metszését alkalmazzuk, akár az összes termőrügyet el tudjuk távolítani. A kivi metszése csak ritkításból és hajtásválogatásból álljon, ha szüretelni szeretnénk. Csak a letermett vesszőket kell lecserélni az éves vesszőkkel.\n\nAz idén ültetett kivi estében csak a következő évben kell metszeni, egy ígéretes, erőteljes rügy fölött, 20-30 cm-es magasságban, és az ebből előbukkanó hajtást kell használni a leendő törzs kialakításához. Ehhez szükségünk lesz egy körülbelül 5 méter hosszú karóra is. A kivinek ugyanis támrendszerre van szüksége, amin minden irányban el tud futni. A támrendszerre érdemes egy madzagot kifeszíteni, és ekkor a kivi kedvére futhat.\n\nA kivi rendkívül vízigényes növény, így nyáron 2-3 naponta meg kell öntözni. Nem szabad hagyni, hogy a talaja kiszáradjon, ezért érdemes rendszeresen fellazítani a tetejét. Azonban óvatosnak kell lennünk, hiszen a gyökerei nincsenek túl mélyen, ezért ha nem figyelünk, könnyen megsérülhetnek.\n\nA kivi utóérő gyümölcs, így nem a teljes érési állapotában kell leszedni. Azonban ügyeljünk rá, hogy még a fagyok előtt védett helyre kerüljön. Hideg helyen tárolva hónapokig is eláll. A tökéletesen érett kivi állaga az érett őszibarackhoz hasonlít.\n\nBőséges termést kívánunk!",
    "Az UEFA elnöke elárulta, hogy melyik két ország rendezhetné meg a 2030-as vb-t": "Aleksander Ceferin, az Európai Labdarúgó Szövetség (UEFA) elnöke biztos benne, hogy a 2030-as világbajnokságot Spanyolország és Portugália rendezi majd közösen.\n\nA két ország még 2020-ban írt alá megállapodást arról, hogy együtt pályázzák meg a rendezést, s az idén júniusban szándékukat hivatalosan is bejelentették. Ez a pályázat győzelemre van ítélve, mi pedig minden megteszünk majd azért, hogy segítsük azt a két országot, amely szenvedélyes a sportágunk iránt, valamint jó infrastruktúrával rendelkezik - jelentette ki a szlovén sportvezető egy hétfői videokonferencián Lisszabonban.\n\n\n\nA nemzetközi szövetség (FIFA) 2024 májusában dönt majd a 2030-as vb helyszínéről, a délnyugat-európai országok pályázata szerint 12 város adna otthont a 48 csapatos eseménynek, a meccsek megrendezéséhez Spanyolország 14, Portugália pedig három stadiont biztosítana.\n\nA spanyolok 1982-ben rendeztek világbajnokságot, aztán Portugáliával közösen pályáztak a 2018-as tornára, melyet végül Oroszország kapott meg. A portugálok soha nem voltak még házigazdái vb-nek, de 2004-ben Európa-bajnokságot rendeztek.Korábban Argentína, Uruguay, Chile és Paraguay jelentette be, hogy közösen pályázza meg a 2030-as vb megrendezését, 100 évvel azután, hogy Uruguay 1930-ban otthont adott a futballtörténelem első világbajnokságának. Az Egyesült Királyság négy labdarúgó-szövetsége ugyancsak közös pályázatban gondolkodott Írországgal együtt, de ezt az ötletet végül elvetették, ahogyan kútba esett a bolgár, szerb, görög, román együttes jelentkezés is.Marokkó 2018-ban jelentette be, hogy pályázik a 2030-as vb-re, később a sajtó már arról írt, hogy ez a kandidálás is közös lehet, mégpedig Szaúd-Arábiával és Egyiptommal. Médiaértesülések szerint Kína szintén benyújt majd egy pályázatot a 2030-as eseményre.\n\n\n\nA november 21-én kezdődő idei vb-t Katar rendezi, 2026-ban pedig Kanada, Egyesült Államok és Mexikó lesz a házigazda.",
    "Elkezdődött az iskola, ezeket ebédelik a gyerekek szerte a világon": "Van, ahol a magyar rendszerhez hasonló menza működik, máshol mindenki viszi magával az ebédre szánt hideg vagy meleg ételt az iskolába. A Store insider számolt be róla, hogy a tanévkezdéskor mi kerül a gyerekek tányérjára az iskolákban világszerte."
}