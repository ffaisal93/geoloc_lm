{
    "Senki nem érti, hogy tűnhettek el a bőröndben megtalált új-zélandi gyerekek": "Néhány hete egy aucklandi család elég hátborzongató történetbe keveredett, amikor egy online raktáraukción bőröndöt vásárolt. A család a csomagok kézhezvétele után elkezdte kinyitogatni a bőröndöket, mire\n\nemberi maradványokra bukkantak bennük.\n\nAz új-zélandi rendőrség azonnal nyomozásba kezdett. Azóta kiderült, hogy mindkét holttest gyerekeké, az anyjuk pedig feltehetőleg egy dél-koreai származású nő, akiről 2018 óta nincs sok hír. A gyerekek rokonsága foghíjas, nem tudni, hogy miért nem szűrte ki a rendszer, hogy egyszer csak eltűntek. Az új-zélandi rendőrség bejelentetése szerint azonosította a két gyermeket, de nevüket a családjuk kérésére nem hozták nyilvánosságra.\n\nNem egy átlagos raktárvásár\n\nAz aucklandi család egyik szomszédja azt mondta: az út túloldaláról látta, hogy felnyitották a bőröndöket, és mindenki hirtelen pánikba esik. Egy korábban krematóriumban dolgozó szomszéd szerint iszonyatos bűz terjedt el a levegőben. „Azonnal felismertem a szagot, és nem tudtam elképzelni, honnan jöhet” – mondta.\n\nA raktárt a szabályok szerint nem lehetett átnézni az aukció előtt. Ilyen árveréseken rendszerint olyan tárolókat adnak el, amelyekre egy ideje már nem fizette senki a bérleti díjat. A raktárt eladó Safe Store cég igazgatója a Daily Mailnek azt mondta, a cég együttműködik a rendőrséggel a nyomozásban, de más információt nem adhatnak ki a sajtónak. A bőröndöket megvásárló család nem hozható kapcsolatba a bűnténnyel, sőt segítséget kaptak a hátborzongató felfedezés okozta trauma feldolgozásához – jelezte az új-zélandi rendőrség.\n\nHelyszínelés az utcában – Fotó: Tvnz / Reuters\n\nAz eddig ismert információk alapján az emberi maradványok már három-négy éve voltak a bőröndökben, amikor rájuk találtak. Mindkét testet megvizsgálták, ez alapján jutottak arra, hogy a két áldozat 5–10 éves korú, iskolás gyermek volt. A testek mellett néhány személyes tárgy is volt, például babakocsi, bébikomp, egyéb játékok. A hatóságoknak néhány héttel a megtalálásuk után sikerült azonosítaniuk a két gyereket, de a család kérésére egyelőre nem hozták nyilvánosságra, kikről van szó.\n\nAz új-zélandi Stuff szerint egy 2012-es születésű kisfiúról és egy 2009-es születésű kislányról van szó, de ezt egyelőre hivatalosan nem erősítették meg.\n\n„Nem számít, ki hány éve dolgozik rendőként, az ilyen szörnyű eseteknél a nyomozás sose könnyű. Én is kisgyerekes szülő vagyok, de teszem a dolgom” – mondta Tofilau Faamanuia Vaaelua nyomozófelügyelő. A rendőrség megerősített információkkal rendelkezik arról, hogy az áldozatoknak vannak rokonaik Új-Zélandon, más források azonban Dél-Koreát jelölték meg.\n\nKoreai szál\n\nÚj-Zélandon és Ausztráliában elég sok dél-koreai bevándorló él. A helyi koreai közösségeket megrázta a hír, miszerint koreai származásúak lehetnek az áldozatok. Diane Lee, a Korea–Új-Zéland Kulturális Egyesület társelnöke kijelentette, hogy megdöbbentette őket az eset.\n\n„A koreai közösségemben mindenki szomorúnak találja a hírt, imádkozunk az ártatlan gyermekekért, akik a mennybe kerültek. Sajnos most nem tehetünk mást, de reméljük, hogy a nyomozás jó irányban fog haladni” – mondta. Lee nem hallott arról, hogy a közösségen belül bárki ismerte volna a gyerekek családját.\n\nNemcsak a kulturális szervezeteket, hanem a helyi koreai egyházközségeket is sokkolta a hír. Andrew Moon, a Glenfield Community Church lelkésze azt mondta, mindenki számára meglepetés volt a koreai szál, szégyellik a történteket. Moon sem hallott korábban semmit az eltűnt gyerekekről, amíg a médiában meg nem jelent a hír.\n\n„Nem erősítették meg, hogy a gyerekek koreaiak, ezért úgy tűnik, hogy a koreai közösség még mindig egy kicsit szkeptikus” – mondta. A lelkész szerint elképzelhető, hogy tartanak majd megemlékezést, ám egyelőre más plébániákról nem tud, akik ezt tervezték volna.\n\nAz anyjuk évekkel ezelőtt továbbállhatott\n\nNéhány nappal a holttestek megtalálása után kiderült, a rendőrség beazonosította a gyerekek édesanyját is. A feltételezett anya egy dél-koreai születésű, de új-zélandi állampolgárságú nő. Ő 2018-ban elhagyta a szigetországot és Dél-Koreába utazott. A KBS dél-koreai hírállomás arról számolt be, hogy a nő hosszabb ideig Új-Zélandon élt, épp azon a címen, ami a bőröndökön is szerepelt.\n\nA dél-koreai rendőrség még nem indított nyomozást az ügyben, de az Interpolon keresztül együttműködik az új-zélandi hatóságokkal. A helyi hatóságok egyik külügyekkel foglalkozó tisztviselője szerint ha a nő egyértelműen gyanúsítottá válik, akkor valószínű, hogy az Interpol is vörös kategóriába rakja. Ez esetben elfogatóparancsot adnak ki ellene, és megkezdik a kiadatási eljárást is.\n\nFotó: Tvnz / Reuters\n\nLance Burdett korábbi rendőrségi szakértő a Stuffnak azt mondta: az új-zélandi rendőrség nem véletlenül fordult az Interpolhoz. Szilárd feltételezéseik vannak arról, pontosan ki lehet a gyilkos. Az Interpol megkeresése azt is jelentheti, hogy a gyerekek anyja Dél-Koreát is elhagyta.\n\n„Számos érdekes tárgyat találtak a raktárban – mindig marad valami, ami árulkod, és valószínűleg olyan levelek vagy dokumentumok lehettek ott, amelyek segítik az azonosítást.”\n\nDe hogy nem vették észre évekig, hogy két gyerek eltűnt?\n\nBurdett a Stuffnak azt mondta, ilyen esetben az egyik első „riasztó” az iskola. A gyerekek iskoláskorúként valószínűleg tanultak valahol, normál esetben pedig az intézmény jelzi ilyenkor, ha valaki egyszer csak hiányozni kezd. Ilyenkor az iskola keres egy hozzátartozót, ám az egyszerűen lesöpörheti a megkeresést, például azzal, hogy a gyerekek külföldre költöztek – ez ugye a bevándorló szülő miatt akár indokoltnak is tűnhet. Az intézmények így könnyen szem elől tévesztik a gyerekeket.\n\nEgy iskolázatlan fiatalokkal foglalkozó szervezet vezetője, Brendon Crompton szerint az is könnyen lehetséges, hogy a gyerekek nem is jártak iskolába. Szerinte Új-Zélandon sok olyan gyerek van, akit soha nem is írattak be iskolába.\n\nBurdett szerint nagyon ritka viszont, hogy két gyerek évekre eltűnjön, és senki ne nézzen utána, mi lett velük.\n\n„Soha nem láttam még ehhez hasonló helyzetet a karrierem során – példátlan és nagyon szomorú” – mondta.\n\nJoggal merül fel ezek után a kérdés, vajon milyen szerepet játszhatott a történetben a gyerekek családja. Hol volt például az áldozatok édesapja? A Stuff szerint a gyerekek anyja férjezett volt, egy szintén dél-koreai származású férfihoz ment feleségül Új-Zélandon. Ő lehetett a gyerekek édesapja is. A férfi azonban 2017 vége felé meghalt rákban, még azelőtt, hogy a felesége Dél-Korába ment volna. Valószínűsíthető, hogy a két gyerek az ő halála és az édesanya Dél-Koreába való távozása között tűnt el.\n\nEzen túlmenően a tágabb család egyelőre csak annyiban került be a történetbe, hogy azt kérték: ne hozzák nyilvánosságra a gyerekek identitását, hogy őket se lehessen beazonosítani. Arról egyelőre nincs hír, hogy őket valamilyen formában bevonták-e a nyomozásba.",
    "Meteorit csapódott be Új-Zélandnál": "Hetekkel az után, hogy meteorérzékelő kamerák hálózatát telepítették, a Fireballs Aotearoa tagjainak teljesült a leghőbb kívánságuk: egy meteorit a földre esett.\n\nAugusztus 28-án, nem sokkal este 11 óra előtt hatalmas fénycsíkot láttak Új-Zéland déli égboltján elsuhanni, amit hangos robbanás követett. A látványt, amely olyan volt, mint egy fehér festékes ecsetvonás a fekete tintán, 20 csúcstechnológiás kamera rögzítette, amelyeket pontosan erre az eseményre állítottak fel. Egy meteor belépett a légkörbe Új-Zéland felett.\n\nKinyomozták, hova esett\n\nMásnap reggel a szemtanúk beszámolói és a biztonsági kamerák felvételei elkezdtek beérkezni a Fireballs Aotearoa nevű csoporthoz, egy nemrégiben alakult szervezethez, amely geológusokból, csillagászokból és civil tudósokból áll. A csoport kezdetben nem volt biztos benne, hogy mit is lát – a villanás olyan fényes és nagy volt, hogy néhány kamerafelvétel alapján a Holdnak nézték. Később, még aznap este, a felvételek elemzése után a csoport rájött, hogy valójában egy igen nagy méretű meteor volt.\n\nNéhány nappal az után, hogy a tűzgömb átszakította az eget, az Otagói Egyetem 22 geológusból álló csoportja elindult, hogy megtalálja a ritka és értékes űrsziklát, amely segítheti a Naprendszer kialakulásának kutatását.\n\nA súlyát is megsaccolták\n\nA Guardian szerint a meteorfigyelő kamerahálózat felvételeinek elemzésével a tudósok meg tudták jósolni, hogy az egy és 30 kilogramm közötti súlyú meteorit valószínűleg Dunedintől 20 kilométerre nyugatra esett le.\n\nAz elmúlt 150 évben mindössze kilenc megerősített meteoritot fedeztek fel Új-Zélandon, de ennél sokkal több hullott, amit soha nem találták meg. Új-Zéland lakossága kicsi, így a légkörbe belépő meteoritok többségét nem valószínű, hogy észreveszik, a durva és fás terep pedig akadályozhatja a törmelékek keresését, és hiányzik a leszállás helyének háromszögelését segítő infrastruktúra is.",
    "Gigavulkán törhet ki Új-Zélandon, földrengések százai jelzik előre": "Száz köbkilométernyi anyagot lőtt az atmoszférába a vulkán akkor, amikor legutóbb, nagyjából 1800 évvel ezelőtt kitört: az elmúlt 5000 év legnagyobb vulkáni kitörése volt ez. A Geonet földtani ügynökség szakemberei nulláról egyes szintre emelték a vulkánkitörési készültségi szintet.\n\nA készültségnek összesen hat szintje van, de bármelyiken bekövetkezhet a kitörés, figyelmeztettek. A vulkáni aktivitás ugyanis nagyon dinamikusan változhat – írja a Sky News cikke.\n\nA Geonet szerint ez az első alkalom, hogy a Taupo kapcsán meg kell emelni a készültségi szintet, ugyanakkor vulkáni tevékenységet már korábban is érzékeltek, és\n\nösszességében még mindig alacsony az esélye annak, hogy a Taupo kitörjön.\n\nAmikor időszámításunk szerint 200 körül ez bekövetkezett, a vulkáni hamu és törmelék hatalmas pusztítást okozott a sziget északi részén még az előtt, hogy emberek népesítették volna be.\n\nA szakemberek szerint a földrengések hónapokig jelentkezhetnek még e területen: Új-Zéland a csendes-óceáni és az ausztrál tektonikus lemezek határán fekszik, ezáltal jelentős vulkanizmusnak és földrengéseknek van kitéve.\n\n2019-ben a Whakaari néven ismert Fehér-sziget tűzhányó váratlan kitörve gőzt és hamut okádott. Ekkor 22 ember halt meg, valamint 25-en súlyosan megsérültek, főként turisták.\n\nNyitókép: MTI/EPA/Davide Caudullo – Képünk illusztráció",
    "Új-Zéland feloldja a járványügyi beutazási korlátozásokat": "Az Új-Zélandra utazóknak szeptember 13-tól nem kell oltási igazolvánnyal rendelkezniük ahhoz, hogy belépjenek az országba.\n\nA mostanáig érvényes szabályok szerint a beutazóknak közvetlenül az érkezés után és a tartózkodás 5. napján teszteltetniük kellett magukat, ez az előírás már csak önkéntes alapú marad szeptember 13-tól. Ezenkívül maszkot is már csak a kórházakban és az idősotthonokban kell viselni – értesült az aero.de.\n\nJacinda Ardern új-zélandi miniszterelnök hétfőn azt nyilatkozta, elérkezett az ideje annak, hogy az ország lapozzon egyet és rendkívüli járványügyi intézkedések nélkül éljen.\n\nÚj-Zéland 2020 márciusában zárkózott be, és végig szigorú zéró-Covid stratégiát folytatott, csak idén júliusban nyitotta meg újra teljesen a határait.\n\nA miniszterelnök szerint a járvány kezelése tekintetében mérföldkőhöz érkeztek, ugyanis ahelyett, hogy azt éreznék, a Covid dönti el, mi történik velük, az életükkel és a jövőjükkel, visszaveszik az irányítást.\n\nAuckland, Új-Zéland legnagyobb városa Fotó: 123rf.com\n\nAz ötmilliós lakosú Új-Zélandon több mint 1,7 millió koronavírusos megbetegedést regisztráltak eddig, és majdnem kétezren haltak meg a betegség szövődményeiben.",
    "Vb-felkészülés: Ausztrália győzelemmel hangolt, Mexikó legyőzte Per": "Az ausztrál labdarúgó-válogatott 2–0-ra legyőzte Új-Zélandot az utolsó felkészülési mérkőzésén a katari világbajnokság előtt. Mexikó Peru ellen tudott nyerni, míg a tornáról lemaradó Kolumbia Guatemalát verte meg.\n\n!­­Goa3 beépítés: 640*360 1 nso aloldal külföldi foci minden más foci, 1614178 -->\n\nMitchell Duke (balra) szerezte az ausztrálok vezető gólját (Fotó: AFP)\n\nAz ausztrálok az 54. percben szerezték meg a vezetést Új-Zéland ellen, Mitchell Duke talált a kapuba. A vendégek a 80. percben büntetőhöz jutottak, amelyet pont a Duke helyére beállt Jason Cummings értékesített.\n\nGraham Arnold csapata a katari világbajnokságon Franciaország, Dánia és Tunézia mellett szerepel majd a D-csoportban.\n\nSzintén nyerni tudott a tornára készülő Mexikó, az észak-amerikaiak Peru válogatottját győzték le a Kalifornia állambeli Pasadenában 1–0-ra. A győztes gólt a Napoli 27 éves támadója, Hirving Lozano szerezte a találkozó 85. percében.\n\nMexikó Kolumbiával játszik még felkészülési mérkőzést a novemberben kezdődő világbajnokság előtt, a tornán pedig Argentínával, Szaúd-Arábiával és Lengyelországgal mérkőzik meg a C-csoportban.\n\nA vb-ről lemaradó Kolumbia 4–1-re megverte Guatemalát a New Jersey-i Red Bull Arénában rendezett találkozón, amelyen betalált a Frankfurt játékosa, Rafael Borré, és az Olympiakoszhoz frissen igazolt James Rodríguez is.\n\nFELKÉSZÜLÉSI MÉRKŐZÉS\n\nÚj-Zéland–Ausztrália 0–2 (Duke 54., Cummings 80. – 11-esből)\n\nPeru–Mexikó 0–1 (Lozano 85.)\n\nKolumbia–Guatemala 4–1 (James Rodríguez 40., Sinisterra 57., Borré 76., Asprilla 89., ill. Santis 90.)",
    "Új-zélandi katonák tánccal emlékeztek II. Erzsébetre": "Egy háborús emlékműnél tisztelegtek a brit uralkodó emléke előtt.\n\nCsütörtökön elhunyt II. Erzsébet, a brit uralkodóról szerte a világon megemlékeznek.\n\nÚj-Zélandon sajátos formában tisztelegtek a királynő előtt, egy csapatnyi katona a haka nevű tradicionális maori harci táncot adta elő az aucklandi háborús emlékműnél.\n\nA táncról az ABC News tett közzé egy videót a Facebookon.\n\nAz egész világ a brit uralkodó halálával foglalkozik, a legfontosabb történésekről élő hírfolyamunkban számolunk be.",
    "Új-Zéland déli szigetének rejtélyekkel teli szépségére nehéz szavakat találni": "Ha megnézi az ember, nem csoda, ha viszketni kezd a talpa, és egyre gyakrabban pillant az útlevelére és a bőröndjére.\n\nAz Ausztráliától is mintegy 1600-km-re fekvő ország két nagy, és számtalan kis szigetből áll. Ez a szemet gyönyörködtető film csak egy részére, a Déli szigetre koncentrál, ami azt jelenti, hogy az a töménytelen szépség, amit ebbe a rövid kisfilmbe tömörítettek, csak Új-Zéland egy részét mutatja be.",
    "Széthullóban II. Erzsébet öröksége? Új-Zéland és Ausztrália már függetlenedne a brit koronától": "Széthullóban II. Erzsébet öröksége? Új-Zéland és Ausztrália már függetlenedne a brit koronától\n\nII. Erzsébet királynő halálával véget ért egy korszak és egy új kezdődött el / Fotó: MTI/EPA/Neil Hall\n\nÉppen csak kiderült a fájdalmas hír, miszerint elhunyt II. Erzsébet brit uralkodó, szinte azonnal felerősödtek azok hangok a korona egyes országaiban, amelyek nyíltan szakítani akarnak az egykori brit birodalom kötelékével, és alkotmányos monarchia helyett köztársasággá válnának.\n\nA világ szinte minden szegletéből együttérzésüket fejezik ki az emberek a brit királyi család felé, miután csütörtökön kora este elhunyt II. Erzsébet királynő. Így tett Jacinda Ardern, új-zélandi miniszterelnök is, aki részvétnyilvánításában a történelem egy fejezetének lezárásaként jellemezte II. Erzsébet királynő halálát.\n\n– Legyen szó fiatalokról vagy idősekről, az kétségtelen, hogy ma lezárult egy fejezet. Ezzel fejezzük ki köszönetünket egy hihetetlen nőért, akit volt szerencsénk királynőnknek nevezni – mondta Ardern egy sajtótájékoztatón.\n\nII. Erzsébet rendkívüli uralkodó volt.\n\nArdern hozzátette azt is, hogy amikor kora hajnalban felébresztették az otthonában, rögtön tudta, mi történt.\n\nMegszólalt II. Erzsébet királynő halála kapcsán Putyin is: Károlynak üzent\n\nErzsébet csütörtöki halálát követően legidősebb fia, III. Károly király lett az Egyesült Királyság uralkodója, és 14 másik ország államfője: így Ausztráliának, Kanadának, Új-Zélandnak, Antigua és Barbudának, a Bahamáknak, Belize-nek, Grenadának, Jamaicának, Pápua Új-Guineának, Saint Luciának, a Salamon-szigeteknek, Szent Kitts és Nevisnek, valamint Szent Vincentnek és a Grenadine-szigeteknek is.\n\nSzintén részvétét fejezte ki Ausztrália nevében Anthony Albanese miniszterelnök is, kifejezve, hogy a királynő halála komoly veszteség számukra.\n\n– Hét évtizedes uralkodása alatt szokatlan és megnyugtató állandóságot képviselt a gyors változások közepette – fogalmazott Albanese.\n\nPápua Új-Guinea miniszterelnöke, James Marape pedig azt mondta, hogy II. Erzsébetet „Mama Királynőként” emlegetik az országukban. A királynő 70 éves uralkodása alatt számos csendes-óceáni országot meglátogatott és egyben kormányzott is.\n\n– Szerencsénk volt, hogy a királynő meglátogatott minket... és elismerjük hihetetlen elkötelezettségét a szolgálata iránt – mondta Simon Kofe, Tuvalu megbízott miniszterelnöke.\n\nMáris függetlenednének?\n\nÚj-Zélandon és Ausztráliában is félárbócra engedték a zászlókat, Ausztrália felfüggesztette a parlamentet, Új-Zélandon pedig várhatóan jövő héten gyűlnek össze a politikusok, hogy leróják tiszteletüket.\n\nMindkét ország alkotmányos monarchia, azaz a brit uralkodó az államfő, bár ez a szerep nagyrészt inkább formális. Mind Ausztráliában, mind Új-Zélandon egy ideje éles vita folyik az államformáról: az egyik tábor a köztársaság létrejöttét szorgalmazza, ahol a mindenkori brit uralkodó államfői szerepét az állampolgárok kezébe adnák. Erről 1999-ben az ausztrálok népszavazást is tartottak, ám annak ellenére, hogy a közvélemény-kutatások szerint az ausztrálok többsége a köztársaság mellett tenné le a voksát, a szavazást végül a változáspártiak elbukták.\n\nIII. Károly királlyá válása viszont ismét felerősítette azokat a hangokat, akik például a Karib-térségben, vagy épp Ausztráliában megfosztanák a brit uralkodót államfői posztjától.\n\nMost Ausztráliának előre kell lépnie. Köztársasággá kell válnunk\n\n– írta Adam Bandt, az Ausztrál Zöldek Pártjának vezetője a Twitteren. Kijelentése nem várt reakciókat váltott ki, és még egyes támogatói is tiszteletlenséggel vádolták meg II. Erzsébet halála miatt.\n\nAz Ausztrál Köztársaság Mozgalom megjegyezte, hogy a királynő az 1999-es népszavazás során támogatta Ausztrália jogát, hogy teljesen független nemzetté váljon, és hozzátették: ez a kérdés „csak az ausztrál népre tartozik és egyedül ő kezükben van a döntés” – idézte szavukat a Reuters.",
    "Világfutball: lemondta a válogatottságot az új-zélandi csapatkapitá": "Visszavonul a válogatottól Winston Reid, az új-zélandi labdarúgó nemzeti együttes csapatkapitánya – írja az MTI.\n\nA korábban a West Hamben is játszó Winston Ried lemondta a válogatottságot (Fotó: nzfootball.co.nz)\n\nA 34 éves játékos hétfőn közölte, hogy az Aucklandben vasárnap sorra kerülő, Ausztrália elleni felkészülési mérkőzésen lép pályára utoljára a gárdában. A védő 32-szer szerepelt a válogatottban, amelynek évek óta a kapitánya.\n\nReid Aucklandben született, de Dániában nőtt fel, ezért utánpótlásszinten a skandináv országot képviselte, majd a 2010-es világbajnokság előtt döntött úgy, hogy szülőhazája színeiben folytatja.\n\nA futballista sok sérüléssel bajlódott pályafutása során, ennek ellenére több mint 200 alkalommal szerepelt a West Ham United színeiben, a londoni klubtól tavaly, 11 év után távozott. A 2021-es tokiói olimpián a hatodik helyig vezette Új-Zéland csapatát, ez az ország történetének legjobb sportági eredménye.\n\nÚj-Zéland csütörtökön, Brisbane-ben is összecsap Ausztráliával, majd vasárnap következik a hazai felkészülési meccs.",
    "Bálnának ütközött és felborult egy hajó Új-Zélandnál, öten meghaltak": "Bizarr tengeri baleset történt Új-Zéland partjainál, egy kisebb halászhajó bálnának ütközött és felborult. A baleset következtében öten vesztették életüket– közölte a Stuff című helyi hírportál\n\nA baleset az ország Déli-szigetének keleti partján fekvő Kaikoura város partjainál történt. Craig Mackle, Kaikoura polgármestere az AP amerikai hírügynökségnek elmondta, hogy a baleset idején a víz teljesen nyugodt volt, és a feltételezések szerint egy bálna bukkant fel a hajó alól. Hozzátette, a térségben átutazóban volt néhány ámbráscet és púpos bálna.\n\nKapcsolódó tartalom\n\nA 8,5 méteres hajón összesen 11-en tartózkodtak, hat embert sikerült élve kimenteni a vízből. A mentésbe helikopterek és búvárok is bekapcsolódtak, a holttesteket megtalálták. Egy szemtanú, Vanessa Chapman arról számolt be, hogy ő és egy baráti társaság a Kaikoura melletti Goose Bayből figyelte a mentési munkálatokat.\n\nAzt látta, hogy egy felborult csónak tetején ülő ember lengette a karját. Három helikopter körözött a levegőben, majd két búvár ugrott a vízbe, hogy segítsen. A csónak tetején lévő embert kimentették, egy másikat pedig, úgy látták, kihúztak a vízből.\n\nAz érintett hajó a Fish Kaikoura nevű helyi halászati vállalkozáshoz tartozik. A cég tulajdonosai nem kívántak nyilatkozni az ügyben. A rendőrség jelenleg vizsgálja a történteket.\n\nFive dead, six rescued after boat overturns in Kaikōurahttps://t.co/R1OaWPaKH4 pic.twitter.com/Tr14u8ObI2 — 1News (@1NewsNZ) September 10, 2022\n\n„Példátlan, tragikus esemény történt. A rendőrség megpróbál teljeskörű támogatást nyújtani az érintetteknek a nehéz időszakban” – mondta Matt Boyce, Kaikoura rendőrőrmestere.\n\nA település egyebek között azzal vonzza a turistákat, hogy a körzetben bálnákat és delfineket lehet megfigyelni. Több hajótársaság kínál olyan hajókázást, amelynek fő célja a tengeri állatok megközelítése, tanulmányozásuk megkönnyítése.\n\nA kiemelt kép illusztráció. (Forrás: MTI/EPA)",
    "Egyre több nagy fehér cápát látnak Új-Zéland népszerű üdülőhelyén, és ennek az óceánok felmelegedése is oka lehet": "Kutatócsoportot hoztak létre Új-Zélandon annak érdekében, hogy kiderítsék, a Plenty-öböl környéki cápaészlelések számának gyarapodása összefüggésbe hozható-e az óceánok felmelegedésével. A Guardian cikke szerint az ország egyik legnépszerűbb üdülőhelyén egyre többször látnak nagy fehér cápákat. A Plenty-öböl strandjait nyaranta elözönlik a turisták, akik azonban az utóbbi években egyre jobban tartanak attól, hogy cápatámadás érheti őket.\n\nAz eddigi utolsó végzetes eset 2021 januárjában történt, de azóta is voltak észlelések, megesett, hogy szörfösök csak nehezen menekültek meg egy három és fél méteres „szörnytől”.\n\nPhil Ross, a waikatói egyetem tengerbiológusa, a projekt vezetője azt mondta, az a céljuk, hogy kiderítsék, valóban több-e a cápa a környéken, vagy csak a megnövekedett turistaforgalom miatt nőtt az észlelések száma. A csapat azt is vizsgálja, hogy milyen szerepet játszhatnak a fejleményekben a körülmények változásai, és hogy valóban módosultak-e a cápák szokásai és vándorlási mintái.",
    "Madárritkaságot fotóztak a Maconkai-víztározón": "Madárszenzáció Nógrád megyében.\n\nKülönleges madárfajt észleltek a Maconkai-víztározón – írta Facebook bejegyzésében a Bükki Nemzeti Park Igazgatósága.\n\nHazánk nemzeti parkjaiban gyakran előfordul, hogy a szakemberek ritka növények és madárfajok példányaiba botlanak. A védett fajok többségének váratlan felbukkanása sokszor azért különleges, mert ezek a fajok ritkán fordulnak elő az adott élőhelyen. Így volt ez a napokban a Maconkai-víztározó partján is, ahol a természetvédelmi szakember egy kis goda (Limosa lapponica) fiatal példányát fotózta.\n\nA kis goda (Limosa lapponica) országos szinten is ritka fajnak számít, a térségben pedig igazi szenzáció a feltűnése. Ez a faj tartja a non-stop repülés világrekordját, három éve, egy műholdas jeladóval ellátott egyed több mint 12000 kilométert repült megállás nélkül Új-Zéland és Alaszka között.\n\nA kis godák testtömege mindössze 230-450 gramm, a ritka vendégből Magyarországon hetven év alatt csupán hét példányt sikerült meggyűrűzni a madarászoknak. A faj példányait augusztus és október, valamint április és június között lehet megfigyelni, sokszor más partimadarak társaságában, növényzettől mentes, iszapos területeken.\n\nVonuló, a telet Dél-Európa és Afrika partjain tölti, a keleti madarak Délkelet-Ázsiában, Ausztráliában és Új-Zélandon telelnek. Molnár Márton természetvédelmi területfelügyelő még 2014-ben, Ipolyvecén találkozott egy hasonló madárral, azóta nem sikerült Nógrád megyében ezt a fajt lefotózni, így ez a faj második előfordulása a területen.",
    "Visszatért az élet a Zagyva-völgybe": "Volt előnye is a drasztikus vízcsökkenésnek.\n\nA vízimadarak védelme napjainkban kiemelt feladata a természetvédelemnek, annál is inkább, mivel az idei év extrém szárazsága komoly nehézségek elé állította a vízhez kötődő madárfajokat, akiknek a fészkelő- és táplálkozó területének egy része, a kisebb tavak, folyók kiszáradásával teljesen megszűnt, olvasható a Bükki Nemzeti Park Igazgatóságának weboldalán.\n\nA Zagyva felső szakaszain a természetes jellegű vizes élőhelyek sajnos már korábban teljesen eltűntek a mederrendezések és lecsapolások következtében. Az idei őszön egy extrém eseménynek köszönhetően azonban mégis visszatért az élet a folyóvölgybe!\n\nA Bátonyterenye mellett található Maconkai-víztározó vízszintje ugyanis drasztikusan lecsökkent a súlyos vízhiány miatt, így vízimadarak százai jelenhettek meg rajta. Köztük olyan különleges fajok is feltűntek, melyeknek eddig alig-alig volt ismert előfordulásuk a térségben.\n\nDe miért is jó a madaraknak, hogy lecsökkent a vízszint?\n\nA vízimadarak egy jelentős része gázlómadár, hosszú lábaikkal a vízben sétálva szerzik táplálékukat. Amennyiben túl mély a víz, úgy nem ér le a lábuk az aljzatra, és nem tudnak táplálkozni. Van továbbá egy igazán különleges fajcsoport is mely a sekély vízhez kötődik, ők a partimadarak. A parti zónában táplálkoznak, innen kapták nevüket. Számukra elengedhetetlen, hogy iszappadok is kialakuljanak, ugyanis csak itt képesek megszerezni apró ízeltlábúakból, férgekből álló táplálékukat. Ezek az iszappadok csak a folyamatos vízszintváltozás következtében jöhetnek létre.\n\nA mesterséges víztározók általában nem adnak otthont gazdag élővilágnak, hiszen az állandó vízszint és az ápolt gyepek a tóparton az élővilág számára rendkívül szegényes élőhelyet biztosítanak.\n\nValaha a Zagyva is rendszeresen kiöntött, és jelentős árterületei voltak, melyen számos vízimadár talált otthonra. A szabályozott folyómedrek, és állandó vízszinten tartott mesterséges víztározók azonban túl mélyek a vízimadarak számára, így, mivel nem találtak megfelelő táplálkozóhelyet, teljesen eltűntek a régióból.\n\nA Maconkai-víztározó vízcsökkenése után az első iszappadok megjelenésével rögtön jelentős mennyiségű vízimadár vette birtokba a területet. Partfutók, cankók és lilék, a sekély vízben csörgő récék és kócsagok valamint több száz billegető gyűlt össze.\n\nBizonyos fajoknak a régióban csak egy-két előfordulási adata volt eddig ismert, most azonban többször is feltűntek! Ilyenek a nagy póling, az apró partfutó, a havasi partfutó, a sarlós partfutó, a Temminck-partfutó, vagy a parti lile. Egy igazi különlegesség is megjelent a területen, egy fiatal kis goda hosszasan időzött a víztározón. Ez a faj országos viszonylatban is ritkának mondható, itteni feltűnése pedig igazi szenzáció.\n\nA kis godával kapcsolatosan érdekesség, hogy a non-stop repülés hivatalos világrekordere, egy jeladóval ellátott példány ugyanis több mint 12 000 kilométert tett meg leszállás nélkül Új-Zéland és Alaszka között\n\n– áll a közleményben.\n\nA partimadarak mellett más csoportoknak is kedvez az alacsony vízállás, megjelentek többek között kormos szerkők, kis sirály, nyílfarkú réce, kanalas réce, kis kárókatona és még számos vízimadárfaj. Nagy kócsagok is folyamatosan jelen vannak a területen, ezek közül két színesgyűrűs példányt is sikerült leolvasni, egyikük a Velencei-tónál kelt fióka volt, másikuk pedig a Tápióságban lett gyűrűzve. Az alföldi vizes élőhelyek kiszáradása miatt a gémfélék idén hajlamosabbak a kóborlásra, így lehetséges, hogy ez a két példány is eljutott ide.\n\nA tározó lecsökkent vízszintje következtében tehát nagyszerű vízimadár élőhely jött létre az idei őszön. Bár a jelenség mögött álló súlyos vízhiány elszomorító, ez a különleges esemény mégis felhívta a figyelmünket arra a fontos természetvédelmi problémára, hogy ebben a térségben is szükséges lenne visszaállítani a természetes vizes élőhelyeket, ugyanis jelentős mennyiségű vonuló vízimadár igényelné ezt.",
    "Elképesztő látvány: Hatalmas óriáskalmár sodródott a partra Új-Zélandnál": "A gerinctelen állatvilág leghatalmasabbra növő faja, egy óriáskalmár teteme vonzotta a turistákat az új-zélandi tengerpartra. A szakértők szerint a kisodródott puhatestű kisebb szenzációnak számít – olvasható a LiveScience oldalán.\n\nA giant squid has washed up on Farewell Spit pic.twitter.com/zFV3KIFwhL — David Mackenzie ⚰️ (@davemaxz) September 13, 2022\n\nA mélytengerek egyik leglátványosabb lénye, egy óriáskalmár (Architeuthis dux) teteme sodródott ki egy új-zélandi tengerpartra. A kolosszális lábú, körülbelül 4 méter hosszú állatot szeptember 9-én fedezték fel Farewell Spit tengerpartján. A Farewell Spit Tours természetjáró csoport idegenvezetője talált rá a félig homokba temetett maradványokra, és gyorsan riasztotta a turistacsoport tagjait, akik fotókat készítettek a ritka jelenségről.\n\n\"Ez egy egyszeri alkalom az életben\" - mondta Anton Donaldson, a Farewell Spit Tours kalauza, aki a csoportot vezette. \"Meghökkentő és egyben szomorú volt látni egy ilyen hatalmas tengeri lény csodálatos példányát a szárazföldön\" - tette hozzá.\n\nA giant squid appeared in a beach of New Zealand just a few days ago pic.twitter.com/Nrw63n185K — adro (@adroxyz) September 13, 2022\n\nAz óriáskalmár akár 13 méter hosszúra is megnőhet. A hatalmas mitológiai tengeri lény, vagyis a Kraken valós ihletője, több mint 900 méter mélységben él, és ritkán látható a felszínen. Egyelőre nem tudni, hogy pontosan mekkora volt a partra sodródott, elhullott állat mérete, mert a csápjainak többsége hiányos volt, vagy a homokba volt temetve.\n\n\"Úgy tűnt, hogy a csápokat más tengeri élőlények, például kis cápák vagy halak rágták meg\" - mondta Donaldson. A turistacsoport vezetője tájékoztatta az új-zélandi természetvédelmi minisztériumot a partra vetett óriáskalmárról, akik tanulmányozni fogják a maradványokat. Az elmúlt 30 évben összesen 6 alkalommal láttak óriáskalmár tetemet Új-Zéland partjainál.",
    "Egyre több a fehér cápa Új-Zélandon, de miért?": "Tudósok vizsgálják, hogy miért van egyre több nagy fehér cápa a népszerű nyaralóhely közelében, feltételezéseik szerint ugyanis az észlelések megszaporodása összefüggésben lehet az éghajlatváltozással.\n\nKutatók jelenleg azt vizsgálják, hogy milyen összefüggés lehet a Plenty-öböl környékén megszaporodott fehér cápákról szóló jelentések és az óceánok felmelegedése között.\n\nÚj-Zéland egyik legnépszerűbb tengerparti nyaralóhelyén egy meglepő tendenciára lettek figyelmesek a kutatók: szemmel láthatóan megugrott a nagy fehér cápa-észlelések száma, ez azonban komoly aggodalmat keltett a turisták körében, mivel félnek a cápák egyre gyakoribb nyári látogatásaitól.\n\nA legutóbbi, halálos kimenetelű cápatámadás a régió északi részén történt még tavaly januárban, s bár azóta számos észlelés történt, szerencsére mindenki megmenekült.\n\nA megszaporodott észlelések miatt most egy tudósok, cápaszakértők, természetvédelmi szakemberek és a helyi iwi törzs tagjaiból álló csoport vizsgálja az eseményeket, s arra próbálnak választ találni, hogy mi okozhatja a nagy fehér cápák egyre növekvő jelenlétét a térségben.\n\nPhil Ross, a Waikato Egyetem tengerbiológusa, a projekt vezetője megosztotta, a csapat célja, hogy kiderítse, valóban több cápa van-e a vízben, vagy csak a nyaralóhelyen tartózkodó turisták számának növekedése vezetett ahhoz, hogy az elmúlt időszakban sokkal több észlelés történt.\n\nMindemellett arra is keresik a választ, hogy az észlelések megnövekedett száma összefüggésben lehet-e az óceánok felmelegedésével, vagyis az éghajlatváltozással, ugyanis nem elképzelhetetlen, hogy az állatok általános szokásai, vagy épp vándorlási szokásai megváltoznak a változó környezeti hatásokra reagálva.\n\nA csoport a megfigyelésekhez GoPro-kamerákat fog telepíteni a tengerfenékre, Ross elmondása szerint ugyanis a nagy fehér cápák gyakran kíváncsiskodnak a kamerák környékén, s korábban is sikeresen alkalmazták ezt a megfigyelési módszert a cápák esetében.\n\n",
    "Döbbenetes lendületben a kínai autóexport": "Újabb világválság, újabb kínai autóipari sikersztori?\n\nA 2008-as világgazdasági válságból a kínai autóipar jól jött ki: 2007-ben az USA járműgyártása mögött még a második legnagyobb volt. A válság alatt az amerikai járműipar termelése csökkent, a kínai a központi gazdaságélénkítő intézkedések hatására folytatta a korábbi növekedést, így 2008-ban világelsővé vált. Ezt a pozíciót azóta is őrzi.\n\nA 2020-22 közti COVID, a chiphiány és az orosz-ukrán háború miatti újabb világválság előtt Kína a világ negyedik legtöbb autót exportáló országa volt. 2021-ben Japán volt az első 3,82 millió autóval, Németország a második 2,3 millióval, Kína a 2020-as 1 milliós exportját megduplázva feljött a harmadik helyre megelőzve az 1,52 millió járművet exportáló Dél-Koreát. 2022-ben a félévi eredmények alapján várhatóan közel 3 millió autó exportjával megelőzik Németországot is, és a második helyre jön fel az ázsiai ország, de a kijelölt 23-as cél Japán megelőzése.\n\nA kínai tengerentúli autóeladások hónapról-hónapra emelkednek, augusztusban új havi export rekord született, 308 ezret szállítottak külföldre, így jó esély van jövőre az évi 3,8 milliós japán export meghaladására.\n\nForrás: autonews.gasgoo.com,\n\nA kínai autóexport hagyományos célországai a szomszédos ASEAN országok, Közel-Kelet és Dél-Amerika. Az exportált járművek elsősorban olcsó, 100 ezer jüan (5,9 milli forint) alatti személyautók, de nagy számban exportálnak ennél drágább, azonban kategóriájukban továbbra olcsó haszongépjárműveket is.\n\nország szállított autó átlagár USD Chile 115.280 19.000 Mexikó 93.824 22.000 Szaúd-Arábia 91.452 25.000 Belgium 77.191 73.100 Oroszország 58.254 74.000 Fülöp szigetek 53.917 15.000 Ausztrália 47.491 46.000 Egyesült Királyság 42.470 88.000 Malajzia 41.627 16.000 Peru 38.757 16.000\n\n2022 első félév kínai autóexport célországok Forrás: d1ev.com\n\nA hagyományos export célországok a dél-amerikai országok, mint Mexikó, itt az MG a hetedik, a JAC a tizenötödik a márkák közt. De sok kínai autót embléma cserével árulnak, Baojun-ok és Wulingok Chevrolet jelzéssel, GAC Trumpchik Dodge jelvénnyel egészen előkelő helyeket szereznek az értékesítési listán.\n\nChevrolet Grove Kínában Baojun 510\n\nChevrolet Tornado Van Kínában Wuling Honguang\n\nChevrolet Captiva Kínában Baojun 530 Indiában MG Hector\n\nDélkelet-Ázsia és Ausztrália is régi vásárlója a kínai autóknak, és itt kezdi a BYD júliusban induló elektromos autó export offenzíváját. Első országok Szingapúr és Új-Zéland, augusztusban ért ide az első szállítmány, a BYD egyből a 9. helyre ugrott, megelőzi a Nissant, Hondát és az MG-t. A BYD Atto 3 (a BYD Yuan Plus export neve) a hatodik helyen kezd a benzines autókat is tartalmazó értékesítési listán.\n\nByd Atto 3 Kínában Byd Yuan Plus\n\nA Közel-Kelet országai is az olcsó benzines autók vásárlói, érdekes kivétel Izrael. Ide 2022-ben júliusig 10.460 elektromos autót szállított Kína, a Tesla ezalatt mintegy 2 ezret. A Geely Geometry C augusztusban listavezető. A Geely és az MG mellett olyan kisebb villanyautó márkák is itt vannak, mint a Seres, a Polestar, az Aiways, a Skywell vagy a Hongqi.\n\nGeely Geometry C\n\nÚj export célpont Európa, ide lényegesen drágább autókat exportálnak, jelentős arányban elektromos autókat, aminek az ára a szokásos kínai exportautókénak a háromszorosa, darabonként legalább 45-88 ezer amerikai dollár.\n\nAz exportáló cégek zömében a hagyományos állami tulajdonú autógyárak mint a SAIC, a Changan és a Chery és a régebbi, húsz éves múlttal rendelkező magán cégek, mint a Geely, a BYD és a Great Wall.\n\nmárka darabszám 2022 H1 (db) SAIC 381.000 Chery 148.000 Changan 101.700 Tesla 97.000 Dongfeng 91.000 Geely 88.000 Great Wall 62.800 JAC 48.700\n\nA legtöbbet exportáló kínai márkák (forrás: d1ev.com)\n\nA kínai export listán első félévben negyedik helyen állt a Tesla, esetében a második félévben a sanghaji COVID lezárások miatti viszonylag alacsony első féléves eredménynél sokkal jobbat várnak.\n\nA Tesla mellett jelentős exportőr a Dongfeng-Easyjet, amiben a kínaiak mellett a Nissan és a Renault is tulajdonos. Egyetlen termékük az Európában Dacia Spring néven kapható kis elektromos SUV.\n\nAz elmúlt hónapokban megjelentek külföldön az új, elektromos autót gyártó cégek is, összesített darabszámuk azonban most még nem jelentős. A növekedés azonban gyors, második félévben a BYD már a TOP10-be várható, jövőre pedig van esély a Nio legjobb tízbe kerülésére is. Rajtuk kívül dinamikusan nő az Xpeng, a Neta, a Skywell és a Leapmotor exportja is.\n\nXpeng P7\n\nBYD Tang EV\n\nHongqi E-HS9\n\nKülön érdekesség az Aiways, ami Európában majdnem több autót ad el, mint hazájában.\n\nNEV export (forrás: auto.sohu.com)\n\nKínai adatok szerint az európai autóexport fő célországa Belgium és az Egyesült Királyság. Belgium tranzitország, a kínai márkájú járművek itteni forgalomba helyezése csak a kilencedik Európában, a belga kikötőkből szállítják a kínai autókat Franciaországba, Németországba, Hollandiába és Skandináviába.\n\nAz Egyesült Királyságban kínai kézbe kerülése óta az MG folyamatosan jelen volt. 2020-ban nagyjából már 20 ezer járművet adtak el, mellette Norvégiában és Hollandiában adtak el 5-7 ezer kínai autót. Olaszországban szintén tizenöt éve jelen van a DR Automobiles nevű vállalkozás, ami évi 3-4 ezer benzines Chery és JAC elektromos autót adott el saját, DR Motor és Evo márkanéven. A forgalom itt is nő, idén húszezer autó forgalomba hozatala várható.\n\n2021-ben az európai export megduplázódott. A brit piacon az MG vezette kínai értékesítés 35 ezerre, az olaszon főleg a DR Motornak köszönhetően 11 ezerre nőtt. Ez eddigi célországok mellé felzárkózott Svédország és elindult a lényegesen nagyobb német és francia piacon is az értékesítés.\n\n2022-ben újabb duplázódás várható. Az Egyesült Királyságban 50 ezer, Olaszországban 30 ezer autó eladására számítanak, de felpörög a spanyolországi export is.\n\nNorvégiában legerősebb a kínai jelenlét, MG, BYD, Polestar, Hongqi, Nio, Xpeng, Maxus, Voyah és a DFSK (Dongfeng-Seres) összesen mintegy 10%-kal részesedik a norvég piacból. Ez szorosan összefügg azzal, hogy Norvégiában a legmagasabb az elektromos autók részesedése.\n\nSvédországban mintegy 5% a kínai márkák aránya, Dániában, Hollandiában, az Egyesült Királyságban és Olaszországban 2-3%.\n\nMárkák közt az MG a felét viszi el a kínai márkák európai villanyautó eladásainak, fél év alatt 50 ezres nagyságrendben. Mögötte a Polestar elektromos autója és a Lynk&Co plug-in hibridje, mindkettő a Geely csoport márkája fél év alatt mintegy tíz-tízezer eladással. A többi mintegy tíz kínai márka várhatóan 1-3 ezer autót ad el 2022-ben Európában.\n\nPolestar 6\n\nMG4 Kínában MG Mulan\n\nA legrégebbi versenyző Európában a SAIC MG ötödik modelljét vezeti be, ebből három elektromos és egy plug-in hibrid. Kínában a SAIC az MG mellett a Roewe, IM, Maxus, Feifan vagy R Auto márkaneveket is használja, 23 különböző BEV és PHEV modellt kínál. Hozzánk a Kínában Roewe Ei5-ként ismert modell MG 5 néven érkezik, a Feifan Marvel R pedig MG Marvelként lesz kapható. A BYD, a Nio, a Voyah és a Polestar csak egy-egy modellt hoz el, jellemzően a legigényesebb, így drágább modelljeiket. Hazájában a BYD kínálata bőséges, 18 modellből áll, jó része BEV és PHEV változatban is elérhető. A Nio is most dobja piacra hatodik modelljét.\n\nA közeljövőben a már bevezetett márkák modellkínálatának bővülése várható, és ezek a márkák – a nagyobbak, mint az MG gyorsabban, a kisebbek később – a többi európai országban is megjelennek. Meg persze még további márkák érkeznek, Kínában 40-50 komolyabban vehető villanyautó gyártó és márka van, ezek fele biztosan ellátogat a tengeren túlra is.\n\nTehát a kínai autók részesedése Európában a tavalyi 1% alattiról nagyjából 2%-ra nő az idén. Mennyi várható hosszabb távon? A norvég és a holland példa alapján 5-10% közti részesedést érhetnek el, egyre több márka megjelenése nem jelent arányosan több eladást, hiszen részben egymástól vesznek el vevőt, jórészt azonos a célközönség.\n\nKorábbi számítások szerint 50-100 ezer autó éves exportjánál megéri helyi összeszerelésre váltani. Ez alapján, ha az Európában eladott kínai autók száma eléri a 3-400 ezret, várható az európai összeszerelő üzemek létrehozása.\n\nJelenleg a Great Wall Oroszországban és Thaiföldön szerel össze autókat, Brazíliában pedig egy Mercedes gyárat vettek át, de Indiában szemet vetettek egy GM üzemre, Spanyolországban pedig egy Nissan gyárra. A terjeszkedést Ázsiában politikai, Európában gazdasági okok késleltetik.\n\nA Geely Belaruszban, a SAIC Indiában, Indonéziában és Thaiföldön rendelkezik összeszerelő üzemekkel. A BYD Thaiföldön állapodott meg első személyautó összeszerelő üzeme létrehozásáról, és az indiai üzemnek is keresik a helyét. A Chery Brazíliában gyárt autókat, amit a környező országokba is szállítanak.\n\nA külföldön eladott kínai autók számát korábban 2025-re 3 millióra, 2030-ra 5,5 millióra várták, de ezt a mennyiséget az elektromos autók 2025-re várt 25%-os részarányához hasonlóan valószínűleg már az idén elérik.\n\nA Dongfeng, a Renault és a Nissan közös Easyjet nevű gyárában készülő mini elektromos SUV Európában Dacia Spring néven kapható, nálunk 8,1-8,9 millió forintért. Kínában a jelenlegi, december végéig élő nagyjából 300 ezer forintnak megfelelő támogatással és az ottani szabályoknak megfelelően fogyasztási adó mentesen 3,1-3,5 millió ft.\n\nSokan bíznak abban, hogy a kínai elektromos autók megjelenése nem csak a választékot bővíti, de az árakat is csökkenti. Izraelben hasonló tapasztalatokról számolnak be, kérdés ez Európában sikerül-e?",
    "Több is veszhet II. Erzsébet halálával – Összeomlik minden, ami megmaradt a Brit Birodalomból?": "II. Erzsébet királynő halálát és III. Károly király trónra lépését követően újra felerősödtek azok a hangok, hogy szüntessék meg a monarchiát azokban az Egyesült Királyságon kívüli országokban, ahol a mindenkori brit uralkodó az államfő, és térjenek át a köztársaságra. Hazáján kívül jelenleg 14 egykori brit gyarmati területen uralkodik királyként Károly: Kanadában, Ausztráliában, Új-Zélandon, Pápua Új-Guineában, két óceániai szigetországban és a karibi térség nyolc államában. Míg Ausztráliában és Új-Zélandon egyelőre teoretikus a vita, a karibi régióban ebben az évben több ország vezetése is kinyilvánította szándékát, hogy a gyarmati múlttól való végleges megszabadulás jegyében eltörli a királyságot, és köztársasággá alakul, ahogy ezt tavaly novemberben egy karibi szigetország, Barbados már meglépte.\n\nZsugorodó brit birodalom\n\nA Brit Birodalom valaha a világ legnagyobb kiterjedésű birodalma volt: a brit korona fennhatósága kis túlzással a fél világra kiterjedt. Része volt Nagy-Britannia és Írország mellett Kanada, Ausztrália, Új-Zéland, a Brit India (ma India, Pakisztán, Banglades és Mianmar), valamint számos gyarmat a Közel- és a Távol-Keleten, Afrikában, a karibi térségben és az amerikai kontinensen, illetve a csendes-óceáni szigetvilágban, a Földközi-tengeren pedig Málta és Ciprus. A II. világháború után azonban nagy függetlenedési hullám indult meg, és mára 14 úgynevezett tengerentúli terület tartozik az Egyesült Királyság közvetlen fennhatósága alá, köztük Gibraltár, Bermuda, az Argentínával háborút is kiváltó Falkland-szigetek, vagy éppen Napóleon száműzetésének helyszíne, Szent Ilona szigete. A Brit Birodalom örökségét jelenleg a Nemzetközösség (Commonwealth of Nations) nevű nemzetközi szervezet őrzi, amely az egykor a birodalomhoz tartozó országokat foglalja magában (bár később olyanok is csatlakoztak, amelyek soha nem tartoztak a Brit Birodalomhoz, például Mozambik és Ruanda).\n\nEzen túl Nagy-Britannia mellett 14 független ország ismeri el államfőjeként a mindenkori brit uralkodót:\n\nKanada\n\nAusztrália\n\nÚj-Zéland\n\nPápua Új-Guinea\n\nBelize\n\n7 szigetország a karibi térségben: Antigua és Barbuda, Bahama-szigetek, Grenada, Jamaica, Saint Kitts és Nevis, Saint Lucia, Saint Vincent és a Grenadine-szigetek\n\n2 szigetország a csendes-óceáni térségben: Salamon-szigetek, Tuvalu\n\nEzekben az országokban, ahogy Nagy-Britanniában is, a brit uralkodó hatalma csak formális, az országokat ténylegesen kormányfők vezetik. Több országban is felmerült, hogy végleg szakítsanak a brit monarchiával, ahogy ez legutoljára a karibi szigetországgal, Barbadosszal történt, amely tavaly november 30-a óta köztársaság. A dél-amerikai Guyana 1970-ben, a karibi térségben található Trinidad és Tobago 1976-ban, az ugyancsak a térségben fekvő Dominikai Közösség két évvel később vált köztársasággá, az óceániai Fidzsi-szigetek 1987-ben, az indiai-óceáni Mauritius szigete 1992-ben szűnt meg királyság lenni.\n\nAusztráliában 1999-ben szavaztak az államformáról, ám akkor 55–45 arányban a királyság hívei győztek a republikánus érzelműekkel szemben, így a kontinensnyi ország államfője továbbra is a mindenkori brit uralkodó. A Saint Vincent és a Grenadine-szigeteken 2009-ban tartottak referendumot az államformáról, ahol a választók 55 százaléka az új alkotmány tervezete ellen szavazott, így a parányi, mindössze 100 ezres lakosú szigetország megtartotta monarchikus berendezkedését.\n\nA térkép világoskékkel jelöli az Egyesült Királyság tengerentúli birtokait, sötétkékkel azokat a független államokat, ahol jelenleg a mindenkori brit uralkodó az államfő, barnával pedig azokat a köztársaságokat, ahol korábban uralkodott a brit király(nő). Forrás: Applysense / Wikimedia Commons\n\nKanada, Ausztrália, Új-Zéland\n\nA brit uralkodót államfőjüknek elismerő országok közül a három legjelentősebb Kanada, Ausztrália és Új-Zéland. Hármójuk közül Ausztráliában és Új-Zélandon van valós esélye, hogy középtávon megszüntessék a monarchikus államformát, és köztársasággá alakuljanak.\n\nKanadában népszavazásra nem lenne szükség az államforma megváltoztatásához, alkotmányos akadálya ennek azonban az észak-amerikai országban a legnagyobb. Az alkotmánymódosításhoz ugyanis arra lenne szükség, hogy az alsóház, a felsőház, illetve mind a tíz tartományi parlament tagjainak többsége rábólintson erre, ez azonban még egyetlen alkotmánymódosítási javaslat esetén sem történt meg. Vagyis\n\na gyakorlatban Kanadában az egyik legkisebb az esélye annak, hogy megszűnjön a mindenkori brit uralkodó államfői pozíciója.\n\nAusztráliában népszavazás révén dönthetnének az államforma megváltoztatásáról, ahogy erre 2009-ben történt is kísérlet. Az országban jelentős republikánus mozgalom van, maga Anthony Albanese miniszterelnök is köztársaságpárti, sőt, nemrég az ország történetében először külön köztársasági miniszterhelyettest nevezett ki. Akik azonban azt várták, hogy a népszerű II. Erzsébet halála után Ausztrália gyorsan megszabadulhat a brit monarchiától, azoknak a vágyait épp a kormányfő hűtötte le a királynő halála után tett nyilatkozatával.\n\nAlbanese, aki idén májusban kezdte meg első, négyéves miniszterelnöki ciklusát, a Sky News kérdésére azt mondta,\n\nebben a ciklusban még biztos nem tartanak referendumot az államformáról.\n\nSzerinte most annak van ideje, hogy tisztelegjenek II. Erzsébet emléke előtt. Bár Albanese hosszabb távon valószínűleg nem mondott le a köztársasági államformáról, minden bizonnyal rosszul venné ki magát, ha a királynő halála után rögtön a monarchia megszüntetése kerülne szóba, főleg hogy a 70 évig uralkodó Erzsébet iránti szimpátia halálával vélhetően megerősödik Ausztráliában. Ám ha III. Károly hasonló tiszteletet nem tud kivívni magának, mint édesanyja, néhány év múlva a republikánus érzelműek nagyobb eséllyel futhatnak neki egy sikeres köztársaságpárti referendumnak. Ausztrália harmadik legnagyobb pártjának, a Zöldeknek a vezetője, Adam Bandt mindenesetre a királynő halála miatt részvétét kifejező Twitter-bejegyzésében egyben megjegyezte, Ausztráliának tovább kell lépnie, és köztársasággá kell válnia.\n\nKapcsolódó cikkünk 2022. 09. 11. Köztársasággá nyilvánítanák Ausztráliát, de nem most\n\nÚj-Zélandon szintén van egy jelentős republikánus érzelmű tábor, a most 42 éves miniszterelnök, Jacinda Ardern pedig tavaly azt nyilatkozta, úgy gondolja, a szigetország még az ő életében köztársasággá válik. II. Erzsébet halálát követően azonban igyekezett hűteni a kedélyeket, kijelentve, hogy bár Új-Zéland a köztársasági államforma felé halad, de\n\na közeljövőben nem lesz napirenden a monarchia eltörlése.\n\nArdern szerint ennél most sokkal fontosabb feladatokat kell megoldaniuk, ez a kérdés egyáltalán nem sürgető. Szakértők szerint ugyanakkor a királynő halála ismét feléleszti az államformáról szóló vitát az 5 milliós országban.\n\nA csendes-óceáni térségben még Pápua Új-Guineában, a Salamon-szigeteken és a mindössze 11 ezer lakosú Tuvalu szigetén foglalja el az államfői posztot a mindenkori brit uralkodó. A három ország közül Tuvalun volt 2008-ban alkotmányügyi népszavazás, de a választók jelentős többsége a királyság fenntartása mellett szavazott. Így Tuvalun egyelőre nincs tervben az alkotmány megváltoztatása, ahogy Pápua Új-Guineában és a Salamon-szigeteken sem.\n\nKöztársaságpártiakat eligazító plakát az 1999-es ausztráliai népszavazáson. Végül a nemek győztek. Forrás: Wikimedia Commons\n\nKaribi térség\n\nMíg Kanadában, Ausztráliában és a csendes-óceáni térségben a közeljövőben tehát nem várható, hogy „letaszítanák” a trónról III. Károlyt, a karibi térségben jóval nagyobb esélye van annak, hogy pár éven belül áttérnek a köztársasági államformára. A régióban összesen nyolc országban államfő a brit uralkodó: a közép-amerikai földnyelven, a Karib-tenger partján található Belize-ben, illetve hét szigetországban. A nyolc ország közül a Saint Vincent és a Grenadine-szigeteken és Saint Lucia szigetén nincs napirenden a brit uralkodó leváltása, a másik hat országban viszont komoly törekvések vannak az államforma megváltoztatására, nem annyira köztársasági államforma iránti szeretetből, mint inkább amiatt, hogy ezzel végleg maguk mögött tudják a rossz emlékű gyarmati múltat.\n\nA legutóbb államformát váltó, szintén a karibi térségben található Barbadosban, ahol a lakosság nagy része afrikai rabszolgák leszármazottja, ez volt az egyik legfőbb érv a brit uralkodó leváltása mellett. A brit uralkodói család nem támasztott akadályt a barbadosi törekvések elé, sőt Károly még trónörökösként részt is vett a köztársaságot bejelentő ünnepségen. Néhány hónappal később azonban előbb Vilmos trónörökös és felesége, Katalin, majd II. Erzsébet legkisebb fia, Eduárd wessexi herceg és felesége is látogatást tett a karibi térségben, hogy megmutassa, a brit monarchia nem csak szimbolikusan van jelen a régió királyságaiban. A két út azonban rendkívül felemásan sült el, és mind Vilmos, mind Eduárd megtapasztalhatta a korábbi gyarmattartóval szembeni nehezteléseket.\n\nVilmost idén márciusi karibi útján, melyet hivatalosan II. Erzsébet 70 éves jubileumára terveztek, előbb Belize-ben tüntetők fogadták, akik megakadályozták, hogy a hercegi pár meglátogasson egy kakaóültetvényt. Jamaicában még kellemetlenebb élményben volt részük, ahol a miniszterelnök személyesen közölte Vilmosékkal, hogy az ország a köztársaság felé halad, ráadásul a látogatást megelőző napon jamaicai értelmiségiek és politikusok nyílt levelet tettek közzé, melyben felszólították a királyi családot, hogy kérjen bocsánatot a gyarmati múltért és a rabszolgaságért. Megjegyezték, hogy Vilmos és Katalin személyesen is kedvezményezettjei az uralkodó család gazdagságának, amely részben az afrikaiak rabszolgasorba vetéséből származik. Útjuk harmadik és utolsó állomásán, a Bahama-szigeteken tüntetők, illetve egy kormányzati bizottság is követelte, hogy a királyi család fizessen sérelemdíjat a gyarmatosítás alatt az ország népe által elszenvedett károkért.\n\nA wessexi herceg, Eduárd április végi karibi körútja sem nevezhető éppen sikertörténetnek. Antigua és Barbuda miniszterelnöke például arra kérte II. Erzsébet legkisebb fiát, vesse latba diplomáciai befolyását, hogy London sérelemdíjat fizessen a rabszolgatartásért, majd megjegyezte, a szigetország „egy napon” szakít a brit monarchiával és köztársasággá alakul. A Saint Vincent és a Grenadine-szigeteken tüntetők fogadták a hercegi párt, grenadai útjukat pedig a helyi kormány tanácsára inkább le is mondták. Elemzők szerint a két nem túl fényesen sikerült hercegi körút után egy ideig nem várható a brit uralkodó család látogatása a karibi térségben.\n\nBarbados novemberi államformaváltása után – ahogy az elemzők megjósolták – a karibi térségben felerősödtek a köztársaságpárti hangok, és\n\na négy, még a brit uralkodót elismerő országban is hivatalos bejelentés történt arról, hogy elkezdődik a köztársaságra való áttérés folyamata.\n\nBelize -ben márciusban jelentette be a kormány, hogy megkezdik a konzultációkat a köztársasági államformára való áttérésről az úgynevezett dekolonizációs folyamat részeként. Az államformáról később a népszavazással fognak dönteni.\n\n-ben márciusban jelentette be a kormány, hogy megkezdik a konzultációkat a köztársasági államformára való áttérésről az úgynevezett dekolonizációs folyamat részeként. Az államformáról később a népszavazással fognak dönteni. Saint Kitts és Nevis vezetése április végén jelezte, szándékában áll az országban megszüntetni a monarchiát, és felvenni a köztársasági államformát.\n\nvezetése április végén jelezte, szándékában áll az országban megszüntetni a monarchiát, és felvenni a köztársasági államformát. Jamaicában júniusban a kormány bejelentette, 2025-re szeretnék elérni, hogy az országból köztársaság legyen. Bár mind a két nagy párt támogatja az államformaváltást, a szigetországban komoly akadályt gördít ez elé, hogy erről meg kell kérdezni az ország népét, a szavazók kétharmadának pedig támogatnia kellene az alkotmánymódosítást.\n\njúniusban a kormány bejelentette, 2025-re szeretnék elérni, hogy az országból köztársaság legyen. Bár mind a két nagy párt támogatja az államformaváltást, a szigetországban komoly akadályt gördít ez elé, hogy erről meg kell kérdezni az ország népét, a szavazók kétharmadának pedig támogatnia kellene az alkotmánymódosítást. Antigua és Barbuda miniszterelnöke II. Erzsébet halálát követően néhány nappal kijelentette, országában három éven belül népszavazást tartanak a köztársasági államformára való áttérésről.\n\nMindez azt mutatja, hogy a karibi térségben már rövid távon, néhány éven belül több ország is leválthatja a brit uralkodó családot, és alkotmányos monarchia helyett köztársasági államformát vezethet be. Ausztráliában és Új-Zélandon erre egy-két évtizedes távlatban lehet számítani. Azonban az is előfordulhat – ahogy azt a The Guardian kolumnistája tanácsolta a nemrég trónra lépett uralkodónak –, hogy III. Károly önként mond le államfői posztjáról az Egyesült Királyságon kívüli országokban, megelőzve ezzel az államformáról szóló vitákat.\n\nCímlapkép: III. Károly brit uralkodó a Westminster Palotában 2022. szeptember 12-én. Henry Nicholls - WPA Pool/Getty Images",
    "Ez a légitársaság elindította a világ egyik leghosszabb járatát": "Összesen 16 óra repülési idő után az Air New Zealand első közvetlen New York-i járata szeptember 17-én megérkezett a JFK repülőtérre. Az NZ2-es járatot először márciusban jelentették be, és ez a légitársaság világjárvány utáni fellendülésének egyik jelentős mérföldköve. Társjárata, az NZ1, az ellenkező útvonalon repül JFK-ból Aucklandbe körülbelül 17,5 óra alatt – olvasható a CNN oldalán.\n\n\"A világ egyik legnagyobb városaként az Air New Zealand büszke arra, hogy felvette a Nagy Almát a 29 nemzetközi úti célt tartalmazó listájára\" - mondta Greg Foran, az Air New Zealand vezérigazgatója. Új-Zéland 2022. július 31-én nyitotta meg újra kapuit a nemzetközi turisták előtt. New Yorkon kívül az Air New Zealand további öt célállomásra repül az Egyesült Államokban, köztük San Franciscóba és Honoluluba.\n\nMivel New York a légitársaság első (és jelenleg egyetlen) közvetlen járata a keleti partra, az Új-Zélandról érkező utasok könnyebben eljuthatnak észak-amerikai és európai célállomásokra. A fedélzeti étkezés új-zélandi húsokból, borokból és termékekből áll, beleértve a paua saucissont (abalone kolbász), amely most debütált a légitársaságnál. Az Air New Zealand komoly versenyt vív a világ leghosszabb utasszállító járatáért folytatott harcban. Jelenleg a világ két leghosszabb járatát a Singapore Airlines üzemelteti – egyet Szingapúr és New York-i JFK, egyet pedig Szingapúr és Newark nemzetközi repülőtér között. Az előbbi körülbelül 18 órát tölt a levegőben.",
    "Szibéria lesz az új Florida?": "MEGOSZTÁS\n\nA globális felmelegedés emberek millióit készteti jelenlegi lakóhelyük elhagyására. Méghozzá nem is olyan sokára. Felértékelődnek az olyan régiók, amelyek rideg klímájuk miatt ma még ritkán lakottak. Ilyenek például az északi sarkkörtől délre fekvő régiók, így Alaszka, Grönland, Kanada vagy éppen Szibéria.\n\nA jövőbe repítette nemrég olvasóit a londoni Time magazin. A cikket jegyző brit kutató azt vizsgálta, hogy milyen klímaviszonyok uralkodnak majd a Föld 50-80 év múlva. A kép egyáltalán nem szívderítő. Folytatódik a globális felmelegedés, amelynek következtében igazi népvándorlás indul meg. Olyan, amelyhez képest a jelenlegi migráció eltörpül. A klímaváltozás ugyanis az évszázad második felében több száz millió embert késztet lakhelye elhagyására. Egyre népszerűbbé válnak az Antarktiszhoz és az Arktiszhoz közel eső helyek. Az örök fagy birodalma a felmelegedés következtében felenged, és így mintegy 17 ezer négyzetkilométernyi terület válik lakhatóvá. Az évszázad végére, de könnyen lehet, hogy már 2050-re Oroszország lesz a klíma szempontjából a legélhetőbb hely. Miközben ugyanis a déli régiók Szaharává változnak, addig északon kellemesen el lehet majd éldegélni.\n\nDe nemcsak Oroszország értékelődik ilyeténképpen fel, hanem az összes északi sarkkörhöz közel eső térség. Akár már az évszázad közepére olyan lehet a klíma Alaszkán, Grönlandon vagy Szibériában, mint ma Floridában. Eközben pedig a ma kellemesen szubtropikus Floridában, Kaliforniában vagy Hawaii-on elviselhetetlen lesz a hőség és a szárazság. De felértékelődik a déli sarkkör környéke, így Patagónia, Dél-Amerika, Új-Zéland vagy éppen Tasmánia is.\n\nA hőség és a szárazság azonban csak egy része a jövő globális kihívásainak. A gyors felmelegedés miatt például a déli és az északi sarkkörön elolvadó jég megemeli az óceánok vízszintjét, és part menti városok sora kerülhet víz alá. Veszélybe kerülhet New York is, amelyet a tudósok szerint egy grandiózus fallal meg lehet védeni, ám mi lesz a kevésbé tehetős helyekkel. Mi lesz például Afrikával, Latin-Amerikával és Ázsiával? A cikk nem kertel, az emberek tömegesen fognak délről északra költözni. S nemcsak a fejlődő, hanem a fejlett országokból is. Ez a migráció már megkezdődött – az elmúlt évtizedben megduplázódott a lakóhelyüket elhagyók száma -, és apokaliptikus méreteket fog ölteni.\n\nErre már most el kellene kezdeni felkészülni. De mielőtt még pánikba esnénk, futurológusok felhívják a figyelmet arra, hogy a Földön azért van elég hely. Mint fogalmaznak, egy emberre 20 négyzetméteres élettérrel számolva még akkor is elférne, mondjuk Kanadában a Föld lakossága, ha 11 milliárdosra duzzad. Azért tegyük hozzá, hogy az északi országokban elhelyezni a 2-3 milliárd, a Föld forróvá váló régióból menekülő embert nemcsak komoly logisztikai kihívás, de grandiózus infrastrukturális beruházásokat is igényel. S akkor még nem beszéltünk a felmerülő politikai problémákról.\n\nDe ha már az északi országoknál tartunk, akkor meg kell jegyeznio, hogy ezek már most élvezik a globális felmelegedésből adódó gazdasági előnyöket. Oroszország például a világ első számú gabonatermelőjévé vált, míg Kanadában vagy Grönlandon a halászok nagy örömére a halállomány szaporodott meg. A séli vizekből ugyanis a halak is északra vándorolnak. De a jég olvadásával folyamatossá válik a hajózás az északi tengeri útvonalon is, amely komoly gazdasági előnyöket hoz Oroszországon kívül az Egyesült Államoknak, Kanadának, Norvégiának, Svédországnak vagy éppen Dániának. Persze ezek között az országok között közben a verseny is megindul az Arktisz gazdasági előnyeinek kiaknázásáért, ezzel pedig a feszültség is megnövekszik a régióban.\n\nDe ha már a jövőről beszélünk, akkor a kutatók felvetik a ciklikusságot is, emlékeztetve arra, hogy a jelenlegi melegedő időszak geológiai mértékkel „csupán” 12 ezer éves, amely csupán egy pillanat a 20-30 milllió évvel ezelőtt kezdődött ciklusban. Ilyen jégkorszakból pedig volt négy. Van olyan elmélet is, amely szerint az erőteljes lehűlés éppen a globális felmelegedés következménye. A ciklikusság kapcsán megjegyzik, hogy Közép-Ázsia vagy Ausztrália kietlen tájai sem mindig voltak ilyenek. De nem is folytatom tovább, mert így aztán tényleg nehéz lesz eldönteni, hogy siessünk Szibériába jó helyet foglalni, vagy mégis csak maradjunk Floridában.",
    "Volt vezérkari főnök: komolyan vehető, elrettentő NATO-válaszok kellenek": "Szenes Zoltán elmondása alapján a NATO legfontosabb feladata momentán az elrettentés és a védelem erősítése.\n\nEmlékeztetett, június 28–29-én Madridban, a NATO-csúcson számos döntés született:\n\negyrészt elfogadták az új stratégiai koncepciót – amiben tulajdonképpen „hidegháborús súlyt” kapott az elrettentés –,\n\nmásrészt megállapodtak az új haderőkoncepcióról, ami értelmében az észak-atlanti szövetség rövid időn belül felállít egy 300 fős gyorsreagáló, valamint egy 500 ezer fős alacsonyabb készenléti erőt, és az úgynevezett szárnyországokban – tehát az Oroszország közvetlen szomszédságban található Svédországban, Finnországban, balti államokban, Lengyelországban, Szlovákiában, Magyarországon, Romániában és Bulgáriában – előretolt védelmi pozíciót alakít ki állandó erőkkel. Ezek kezdetben dandár nagyságúak (jellemzően 2-4 ezer fő) lesznek, a későbbiekben – különösen a Baltikumban – pedig hadosztály erőkké (általában 2-4 dandár) fejlesztik – ismertette.\n\nA nyugalmazott vezérezredes hangsúlyozta, az elrettentés lényege az lenne, hogy hiteles legyen, tehát hogy az ellenfél komolyan vegye, ezt szolgálja például a korábban jelzett komoly haderőfejlesztés. A stratégiában, mint említette, a hidegháborús elemek is – úgymint a hajdani „pajzs és kard” transzatlanti elgondolás, ahol előbbi a nukleáris, utóbbi a védelmi erőket (előretolt, illetve sündisznóállás) jelentette – visszatérnek Oroszország miatt.\n\nEgyfelől a jelenlegi háború miatt,\n\nmásfelől mert időről időre elhangzanak verbális nukleáris elrettentési fenyegetőzések, amire komolyan vehető válasszal kell szolgálnia a szövetségnek, azon belül is elsősorban az Egyesült Államoknak, ami (a brit és francia erők mellett) biztosítja a nukleáris ernyőt Európa felett\n\n– fejtette ki Magyar Hadtudományi Társaság elnöke hozzátéve, hogy ehhez pedig a készenlétet kell javítani.\n\nA NATO mostani helyzetét illetően, noha új országok (Svédország, Finnország) csatlakoznak a szövetséghez, a régi európai tagországok pedig számottevőbb haderőfejlesztésben vannak, Szenes Zoltán arra emlékeztetett, ahogyan a megalakulása óta, úgy ma is az Egyesült Államoké a legnagyobb szerep, és bár globális nagyhatalomról van szó, végső soron úgy kell kommunikálniuk, hogy az támogatást nyerjen a szövetség részéről is. A volt vezérkari főnök viszont arra is felhívta a figyelmet, hogy\n\naz Egyesült Álmok fő ellenfele – a hivatalos amerikai nemzeti biztonsági stratégia alapján – nem is Oroszország, hanem Kína.\n\n(Ezt erősítheti, hogy a madridi csúcsra meghívást kapott, egy új fórumot alkotva négy csendes-óceáni ország, Ausztrália, Japán, Új-Zéland és Dél-Korea is.) Éppen ezért az Egyesült Államok szorgalmazza is, hogy a NATO-tagországok erősítsék a védelmüket, illetve támogatja, hogy az Európai Unió keretein belül is történjenek fejlesztések, ami másfél-két évtizede fel sem merült. (Mára az EU több mint 3 milliárd euró értékben biztosított már pénzt az Európai Békekeret programból fegyverekre.)\n\nSzenes Zoltán egyébként jónak tartaná, ha az Európai Uniónak lenne közös hadserege, elsősorban a saját, kimondottan európai kül- és biztonságpolitikai céljai hitelesítése érdekében. Szerinte könnyen megoldható lenne, amennyiben el tudnák dönteni, hogy hogyan vezessék, és hogy ki döntsön a hadsereg alkalmazásáról. Elvileg az Európai Bizottságnak kellene, hiszen az látja el a „kormány” szerepét, ezt viszont nem támogatja az Európai Tanács.\n\nA nyugalmazott vezérezredes megjegyezte, a közös hadsereg felállítása politikai fejlődést is igényelne, utalva az egyesült európai államokat és a szuverenizmust támogató uniós tagállamok közötti ellentétekre. Éppen ezért a kérdés egyelőre nem is szerepel az európai közös biztonság- és védelempolitikai stratégiai dokumentumokban sem.\n\nMiért húzódik el az orosz-ukrán háború? Lesz-e áttörés a frontvonalon? Ezekről is beszélt az InfoRádió Aréna című műsorában korábban Szenes Zoltán:\n\nNyitókép: Unsplash.com",
    "Élet+Stílus: Egy temetés divathagyatéka – a gyászban is tökéletesen mutatott a királyi család": "Egy hete temették el II. Erzsébet királynőt, az órákon át zajló, páratlan ceremónia rengeteg elemezni valót kínált. Most a résztvevők ruháira tekintünk vissza.\n\nÖltözetükkel is a királynő iránti tiszteletüket fejezték ki a királyi család tagjai, a külföldi vendégek közül sokan pedig a ruhájukkal képviselték hazájukat II. Erzsébet temetésén. Vitathatatlan, hogy 96 éves korában elhunyt királynő öröksége a divat világában is nyomott hagyott. Miközben hivatalos eseményeken a legnagyobb divatházak darabjait hordta és a világ legdrágább ékszereit viselte, a vidéken töltött hónapok alatt gond nélkül húzott gumicsizmát és kötött kendőt a fejére. Ezek mellett a kalapok és brosstűk is védjegyévé váltak, így nem meglepő, hogy az – egyébként mindig kifogástalan megjelenésű – családtagok gondosan megtervezett temetési viseletén is visszaköszönt a királynő hagyatéka.\n\nA királyi család tagjaival szemben még ha kimondatlanul is, de az volt az elvárás, hogy II. Erzsébet temetésén is tökéletesen viselkedjenek, túl sok érzelmet ne mutassanak, de azért látszódjon rajtuk a gyász. Természetesen mindannyian hozták a papírformát.\n\nA szomorú alkalomra Katalin walesi hercegnő azt az Alexander McQueen kabátruhát választotta, amelynek krémszínű mását a királynő platinajubileumán viselte idén júniusban. Fülbevalója – melyet egy évvel korábban, Fülöp herceg temetésén is felvett – azokból a gyöngyökből készült, amelyeket II. Erzsébet kapott ajándékba Fülöptől házasságkötésükkor, nyakláncát pedig a királynő kollekciójából kölcsönözte.\n\n© TOM JENKINS / POOL / AFP\n\nKatalinhoz hasonlóan Harry herceg felesége, Meghan Markle is brit divattervező darabját vette fel: a köpennyel díszített fekete Stella McCartney ruhát már láthattuk rajta 2018-ban, a királynő születésnapján, igaz, akkor sötétkék színben. Gyémánt és gyöngy fülbevalóját pedig ugyanabban az évben kapta ajándékba a királynőtől.\n\n© ALKIS KONSTANTINIDIS / POOL / AFP\n\nSzokás szerint lenyűgözte a nagyközöséget György herceg és Sarolta hercegnő, akik mindketten szüleikhez passzoló ruhában jelentek meg. A hétéves Sarolta anyjafekete kabátját egy gyémántokkal kirakott patkó formájú bross díszítette, amelyet a királynőtől kapott ajándékba a lovak iránt érzett kölcsönös rajongásuk jeléül. Bátyja, a kilencéves György herceg sötétkék öltönyben és fekete nyakkendőben vett részt az állami eseményeken, akárcsak apja, Vilmos herceg – igaz, a trónörökös a temetés napján öltöny helyett a légierő egyenruháját viselte. A temetés két legfiatalabb résztvevője is pontosan tisztában volt a királyi etikettel.\n\n© GARETH CATTERMOLE / POOL / AFP\n\nA hagyomány szerint Vilmos herceghez hasonlóan a királynő gyerekeinek többsége is katonai díszruhát öltött. Meglepő módon Anna hercegnő is ezt viselte, ezzel ő az első női tagja az uralkodócsaládnak, aki egyenruhában jelent meg temetésen. Ugyan II. Erzsébet lánya soha nem szolgált a hadseregben, tiszteletbeli rangja van a tengerészgyalogságnál.\n\n© AFP / SARAH MEYSSONNIER\n\nÉlénk érdeklődés övezte azt, hogy Harry és András herceg felveheti-e katonai egyenruhájukat a temetésre. Ugyan már egyikük sem számít a királyi család dolgozó tagjának, és katonai rangjaiktól is megfosztotta őket a királynő, a virrasztás során mind a ketten egyenruhában jelentek meg. A vegyes reakció után András és Harry egyaránt frakkra tűzték katonai kitüntetéseiket, egy nappal korábban – talán inkább PR-fogásként – Harry maga döntött így, az indoklás szerint azért, mert azt szerette volna, ha öltözéke helyett nagymamája emlékére koncentrálnának az emberek.\n\nKamilla királyné táskájára és brosstűjére sokan felfigyeltek. A gyémántokból kirakott, zafírokkal díszített kiegészítőt Viktória királynő – II. Erzsébet ükanyja – kapta ajándékba 1897-es gyémántjubileumakor, a táska pedig a királynő kedvenc márkáját, a Launert képviselte.\n\n© HANNAH MCKAY / POOL / AFP\n\nA meghívott külföldi vendégek közül is akadtak, akik országukra jellemző motívumokkal dobták fel öltözetüket, vagy hazai divatmárkát választottak. Brigitte Macron francia first lady például Louis Vuitton kabátban érkezett, Joe Biden amerikai zászlót, Justin Trudeau kanadai miniszterelnök felesége, Sophie pedig juharfalevél formájú brosst tűzött ruhájára.\n\n© MARCO BERTORELLO / AFP\n\nJacinda Ardern, Új-Zéland miniszterelnöke egy tollakkal kirakott köpenyt vett fel, mellyel országa maori hagyományaira utalt.\n\nNovák Katalin magyar tervező által készített blézerén pedig népi mintájú hímzés volt látható.\n\nMég több Élet + Stílus a Facebook-oldalunkon, kövessen minket:",
    "Örményország többé nem számíthat Oroszország védelmére, új védhatalom kerestetik": "Harsányi György;\n\nKaukázus;Örményország;Azerbajdzsán;Oroszország;Európai Unió;Egyesült Államok;biztonságpolitika;konfliktus;\n\n2022-09-23 14:52:00\n\nÖrményország többé nem számíthat Oroszország védelmére, új védhatalom kerestetik\n\nA területét ért múlt heti súlyos azeri támadás után Örményország számára nyilvánvalóvá vált, hogy többé nem számíthat Oroszország védelmére.\n\nA harcok most már nem az Azerbajdzsánba ékelődött, többségében örmény lakosságú Hegyi-Karabah újabb részeinek elfoglalásáért zajlottak. A szüntelen határ menti villongások után, szeptember 13-án az azeri hadsereg nagyszabású tüzérségi és dróntámadást indított Örményország délkeleti, zangezúri térségének 36 települése ellen, és erői több irányban mélyen behatoltak az Azerbajdzsánt nahicseváni exklávéjától elválasztó 30-50 kilométer széles területre. Az örmény nemzetbiztonsági tanács hétfői tájékoztatása szerint a harcokban örmény oldalon mintegy 207, azeri oldalon 79 katona esett el.\n\nAz újabb támadás kikezdte Oroszországnak az örmények védhatalmaként játszott eddigi szerepét, miután Jereván már nem először hiába kért katonai beavatkozást a Moszkva vezette Kollektív Biztonsági Szerződés Szervezetétől (ODKB), amelynek maga is tagja. A támadás léptéke ráadásul arról árulkodott, hogy Ilham Aliyev azeri elnök az ukrajnai hadihelyzetet látva most úgy érzi, bármit megtehet újabb követeléseinek elérése érdekében.\n\nA Szovjetunió 1991-es felbomlása után az Oroszországgal szoros szövetségre lépő Örményország volt hasonló pozícióban, ez biztosította számára a győzelmet a Hegyi-Karabah birtoklásáért vívott háborúban. A hatalmas olaj- és gázexportjából gyors gazdasági fejlődést produkáló Azerbajdzsán felülkerekedése már a 2016-os négynapos háborúval tapinthatóvá vált, 2020-ban pedig döntő győzelemhez vezetett, amikor török katonai támogatással néhány hét alatt visszaszerezték az ellenőrzést Hegyi-Karabah és a környező területek felett.\n\nEzt szította az amerikai képviselőház elnökének az örmény fővárosban tett múlt hét végi látogatása is. Nancy Pelosi a legmagasabb rangú amerikai tisztségviselő, aki a Szovjetuniótól való függetlenné válás óta felkereste a dél-kaukázusi országot. Érkezésekor Jereván központjában, az emberek amerikai zászlókat lobogtattak, miközben százak követelték, hogy Jereván szakítson a haszontalannak bizonyult ODKB-val. Pelosi az azeri felet tette felelőssé a szeptember 13-i támadásért, amit persze Baku határozottan visszautasított.\n\nAz orosz kormány ugyanekkor Alekszej Overcsuk miniszterelnök-helyettest küldte Jerevánba, hogy a kétoldalú kormányközi gazdasági bizottság ülésén Nikol Pasinján örmény kormányfővel újabb több tucat együttműködési tervet jelentsen be az idei első félévben majdnem 50 százalékkal nőtt orosz-örmény kereskedelmi forgalom további bővítésére. Ez azonban kevéssé segít az örmények biztonsági igényeinek kielégítésén.\n\nA múltban a Kreml volt az egyedüli közvetítő a két ősellenség közti vitákban. Amióta azonban Oroszország februárban lerohanta Ukrajnát, Alijev és Pasinján többször is Brüsszelben egyeztetett konfliktusuk rendezésének lehetőségéről, ami arra utal, hogy az EU megpróbálja átvenni a biztonság garantálójának szerepét a dél-kaukázusi térségben. Szeptember 19-én az örmény és az azerbajdzsáni külügyminiszterek New Yorkban találkoztak Antony Blinken amerikai külügyminiszterrel, ami – a Pelosi-látogatással együtt - jól mutatja Washington azon törekvését, hogy befolyást szerezzen Moszkvával szemben ebben a régióban.\n\nOroszország visszahúzódásának hátterében azonban nem csupán az áll, hogy Vlagyimir Putyin az ukrajnai háború miatt kevesebb figyelmet tud a dél-kaukázusi feszültségek kezelésére fordítani. A másik ok Törökország megerősödött regionális hatalmi pozíciója. Törökország fontos szereplő Ukrajnában is, amely az utóbbi időben Erdogan elnöknek hála török harci drónokhoz jutott, s jelentős szerepe volt Erdogannak abban is, hogy a nyáron megindulhattak az ukrán kikötőkből történő gabonaszállítások. Elemzők szerint Putyin nem akarja, hogy Törökország még inkább Ukrajna oldalára álljon; ezért nem tesz lépéseket Törökország kaukázusi védence ellen.\n\nBen Dubow, a washingtoni központú CEPA intézet egyik elemzőjének meglátása szerint Azerbajdzsán a nyár nagy részét azzal töltötte, hogy tesztelje, Oroszország akar-e és képes-e fellépni szerződéses szövetségesének, Örményországnak a védelmében. „Múlt héten az azeriek és mindenki, aki figyelt, egyértelmű választ kapott, s ez egy új korszak kezdetét jelzi a térségben, ahol mostantól (...) Azerbajdzsán, olyan magabiztossággal diktálhatnak feltételeket, ami egy éve még elképzelhetetlen volt” – írja.",
    "Továbbra is Magyarországon a legalacsonyabb a női parlamenti képviselők aránya egész Európában": "Segítsd a munkánkat! A Qubit a szabad és tájékozott magyar nyilvánosságért dolgozik.\n\nAz elmúlt hetekben nagy vihart kavart az a Pintér Sándor által jegyzett kormányrendelet, ami az abortusz előtt a magzati szívhang meghallgatására kötelezi a várandós nőt, és az is, amikor Csák János kultúráért és innovációért felelős miniszter néhány napja úgy nyilatkozott, jó lenne, ha 29 éves koruk előtt szülnének a nők. Magyarországon nőket érintő kérdésekben továbbra is sokkal kevesebb döntéshozói pozícióban lévő nő nyilatkozik meg a kelleténél – nem utolsósorban azért, mert a női parlamenti képviselők aránya továbbra is nálunk a legalacsonyabb Európában.\n\nMiniszteri szinten Varga Judit igazságügyi miniszter kinevezésével 1-re nőtt a nők száma az Orbán-kormányban, Novák Katalin személyében pedig női államfőt választott a Fidesz-többségű Országgyűlés, ugyanakkor a 199 parlamenti képviselőből mindenesetre jelenleg összesen 28 nő. Ez 14,1 százalékos arány, amellyel Magyarország az utolsó az európai összesítésben.\n\nAz európai országok közül a skandinávok hozzák a törvényeiket a férfi-női arányokat tekintve a legkiegyenlítettebb módon. Izlandon a parlamenti képviselők 47 százaléka, Svédországban 46 százaléka, míg Finnországban és Norvégiában 45 százaléka nő.\n\nEzek az országok az egész világot tekintve az élvonalban vannak Dél-Afrika (46%) vagy Új-Zéland (49%), és olyan meglepő eredmények mellett, mint Mexikó (50%), Bolívia (46%) vagy Costa Rica (47%).\n\nA világ országait tekintve Magyarország Brazíliával, Indiával, Ghánával vagy Elefántcsontparttal van egy ligában.\n\nA női képviselők aránya egy-egy ország parlamentjében természetesen csak egy mérőszám a nemi egyenlőtlenséget jelző más indikátorok mellett, azonban a női közéleti érdekérvényesítő képesség nagyon fontos mérőszáma. Ez az ENSZ Nemi Egyenlőségi Indexének (Gender Inequality Index) egyik tartópillére a foglalkoztatásban való részvétel és a termékenység mutatói mellett.\n\nKapcsolódó cikkek a Qubiten:",
    "Wollongong 2022: Remco Evenepoel a 2022-es év országúti világbajnoka, Valter Attila 23.!": "A férfi elit mezőnyversennyel zárult a wollongongi országúti kerékpáros világbajnokság programja, melynek során Helensburghból indulva 266,9 kilométer várt a kerekesekre. A Mount Keira (7,5 km, 5,7%) megmászása után a körpályára beérve még tizenkét alkalommal haladtak át a célvonalon, ugyanennyiszer abszolválva a Mount Pleasant (1,1 km, 8,6%) emelkedőjét is. A viadalon Valter Attila révén egy magyar kerékpárosnak is szoríthattunk.\n\n\n\nA rajtot követően rengeteg kisebb-nagyobb akció követte egymást, minek végén egy tizenhat fős szökés alakult. Mindeközben az éjszakát a rendőrségen töltő – egy tizenhárom és egy tizennégy éves kislány kopogtatott az ajtaján és hangoskodott a hotel folyosóján, minek eredményeképpen a verseny egyik előzetes favoritja begőzölt, a helyszínre érkező rendőrök pedig letartoztatták – holland Mathieu van der Poel bő harminc kilométer megtételét követően feladta a versenyt.\n\nDiavetítéshez kattints a képre\n\n\n\nAz elmenésben Pavel Sivakov (Franciaország), Pieter Serry (Belgium), Jaka Primozic (Szlovénia), Ben O'Connor (Ausztrália), Luke Plapp (Ausztrália), Samuele Battistella (Olaszország), Simon Pellaud (Svájc), Scott McGill (Amerikai Egyesült Államok), Pier-Andre Coté (Kanada), James Fouché (Új-Zéland), Lukasz Owsian (Lengyelország), Michael Kukrle (Csehország), Emils Liepins (Lettország), Juraj Sagan (Szlovákia), Guy Sagiv (Izrael) és Nicolas Sessler (Brazília) volt ott, a legnagyobb előnyük pedig mintegy nyolc percnél tetőzött.\n\n\n\nAz üldözés élén nagyrészt a hollandok dolgoztak, majd az utolsó hetven kilométerre fordulva a belgák váltottak tempót, ekkorra már az élen is kezdett megbomlani az egység. Battistella próbált egyedül továbbmenni, mialatt kissé hátrébb több részre szakadt a főmezőny.\n\n\n\nAz első üldözőcsoport utol is érte a szökevényeket, körülbelül huszonöt kerékpáros tekert ekkor az élbolyban – a nagyobb nevek közül Romain Bardet (Franciaország), Jai Hindley (Ausztrália) és Remco Evenepoel (Belgium) is - szűk két perc előnnyel a főmezőnyhöz képest.\n\n\n\nAz utolsó előtti körben Evenepoel és Alexey Lutsenko (Kazahsztán) duója ment tovább, őket Pascal Eenkhoorn (Hollandia), Mattias Skjelmose (Dánia), Lorenzo Rota (Olaszország) és Mauro Schmid (Svájc) kvartettje üldözte, majd a hegyen a friss Vuelta-győztes leszakította magáról riválisát.\n\n\n\nEvenepoel közel negyven másodperc előnnyel kezdhette meg az utolsó kört Lutsenko előtt, míg a két üldöző sor 1:10 valamint 1:30 távolságban volt. Az időközben Wout van Aert (Belgium) által megrostált „főmezőny” 2:20 hátránnyal haladt át a célvonalon, benne Valter Attilával.\n\nDiavetítéshez kattints a képre\n\n\n\nA belga Remco Evenepoel végül magabiztos, bő másfél perces előnnyel hazaérve szerezte meg a világbajnoki címet, a dobogós helyezésekért viszont érdekesen alakultak a dolgok, Lutsenkót megfogták, ám a kilométeres kapunál olyannyira megállt az a négyes, hogy a mögöttük összezáró sorok utolérték őket, így a francia Christophe Laporte lett a második, míg az ausztrál Michael Matthews ért célba harmadikként. Valter Attila remekül versenyezve, ugyancsak ezzel a csoporttal érkezve az előkelő 23. helyen zárt.\n\n\n\nEredmények:\n\nFotók: UCI (press)\n\n",
    "II. Erzsébet halála a Brit Nemzetközösség végét is jelentheti": "Az ARD német közszolgálati televízió tudósítása szerint ez a kérdés elsősorban Új-Zélandon és Ausztráliában merül fel, de a II. Erzsébet utáni jövő a kanadaiakat is erősen foglalkoztatja. A felmérések szerint mindhárom országban sokan vallják azt, hogy elérkezett az idő átgondolni ezt.\n\nJacinde Ardern, Új-Zéland miniszterelnöke egyelőre meglehetősen diplomatikusan fogalmazott. A mostani időszak a mélységes gyász ideje, fiatal és idős számára egyaránt.\n\nDe nem fér kétség ahhoz, hogy II. Erzsébet halálával egy korszak véget ért\n\n– mondta a kormányfő.\n\n\"Most azonban köszönetünket nyilvánítjuk egy hihetetlen asszonynak, akit szerencsés módon királyunknak is nevezhettünk\" – tette hozzá.\n\nUralkodásának hetven éve alatt a királynő tíz alkalommal tett látogatást Új-Zélandon. Ausztráliát II. Erzsébet tizenhat alkalommal kereste fel, legutóbb 2011-ben.\n\nAz ausztrál miniszterelnök, Antony Albanese Ardernhez hasonlóan érdemeit méltatta.\n\nA brit uralkodó különös helyet foglalt el szívünkben, aki a nyugalmat sugárzó állandóságot képviselte gyorsan változó világunkban – hangoztatta Albanese.\n\nAz ARD által idézett politológusok ugyanakkor úgy vélekednek, hogy a gyász időszaka után a régi kérdés új dimenziót kap.\n\nVajon akarnak-e az ausztrálok és az új-zélandiak egyáltalán továbbra is államfőt Nagy-Britanniából.\n\nA felmérések szerint mindkét országban egyre többen vallják azt, hogy ez a gyarmati időkből származó hagyomány immár nem korszerű. Mindkét országban az elmúlt években már tartottak referendumot az államszövetség jövőjéről, és szűk többséggel \"győzött\" a monarchia.\n\nMéltatta II. Erzsébet érdemeit, és Kanada leghosszabb ideig uralkodó királynőjének nevezte őt Justin Trudeau miniszterelnök is. Az észak-amerikai országban nem volt az új-zélandihoz, illetve az ausztráliaihoz hasonló referendum, de elsősorban a fiatalabb generáció vélekedik úgy, hogy Kanadának el kell távolodnia Nagy-Britanniától.\n\nA három országban érvényben lévő alkotmányos rendelkezések szerint az új uralkodó, III. Károly automatikusan államfővé válik. A jövő azonban az idézett politológusok szerint mindent felülírhat.\n\nNyitókép: Facebook/Orbán Viktor",
    "A Barca a Real Madrid támadóját hozná el, ráadásul ingyen; doppingvétség miatt marad le egy játékos a vb-ről – külföldi körkép": "ANGLIA\n\nArsenal: Granit Xhaka továbbra is elkötelezett az Arsenal mellett, annak ellenére is, hogy a Bayer Leverkusen és az AS Roma is megkereste. Mourinho nagy csodálója a svájci válogatott játékosnak, és tavaly le is akarta szerződtetni a középpályást, de Xhaka úgy döntött, hogy nem hagyja el az észak-londoni klubot. (Fabrizio Romano)\n\nChelsea: A Chelsea új vezetőedzője, Graham Potter a hírek szerint jövő nyáron szeretné szerződtetni a Tottenham Hotspur sztárját, Harry Kane-t. A Chelsea állítólag kész Romelu Lukakut és némi pénzt felajánlani az angol válogatott kapitányáért. (Calciomercato Web)\n\nManchester United: Erik ten Hag a Daily Star szerint további játékosokat tervez igazolni a januári átigazolási időszakban, hogy erősítsen a csapaton. A Vörös Ördögök a nyáron hat új játékost szerződtettek, többek között Casemirót, Christian Eriksent és Antonyt.\n\nEverton: Tárgyalásokat kezdtek Alex Iwobival egy új szerződésről, amely hosszabb távon is a klubnál tartaná őt. A 26 éves nigériai csatár mellett Jordan Pickforddal és Anthony Gordonnal is tárgyalnak a szerződéshosszabbításukról. (The Athletic)\n\nWest Ham United: A Football Insider értesülései szerint ingyen elengednék Manuel Lanzinit a januári átigazolási időszakban. A Premier League-ben szereplő klub arról tájékoztatta a játékost, hogy a télen szabadon távozhat, miután leigazolták Lucas Paquetát a Lyontól. Mivel Lanzini nem talált magának klubot, továbbra is David Moyes csapatában marad, de a játékos ismét megpróbál majd klubot találni és távozni, amint újra megnyílik az átigazolási ablak.\n\nSPANYOLORSZÁG\n\nReal Madrid: A Liverpool a jövő nyáron újra megpróbálja megszerezni a Real Madrid játékosát, Federico Valverdét. A Vörösök a nyáron sikertelen, 100 millió eurós ajánlatot tettek az uruguayiért, ezért végül a hajrában kölcsönben szerződtették Arthur Melót. (Football365)\n\nBarcelona: A The Sun szerint a télen újabb Chelsea-játékossal erősítenének, és ajánlatot tesznek majd Jorginhóért, aki nem tűnik mozdíthatatlannak Londonból.\n\nA Mundo Deportivo úgy tudja, amennyiben a Real Madrid nem hosszabbítja meg Marco Asensio jövő nyáron lejáró szerződését, abban az esetben a katalánok lecsapnak a szabadon igazolható játékosra.\n\nValencia: 2027-ig meghosszabbították fiatal grúz kapusuk, Giorgi Mamardashvili szerződését.\n\nOLASZORSZÁG\n\nJuventus: Amennyiben Manuel Locatelli formája nem javul, úgy elképzelhető, hogy nem marasztalják a kölcsönben Torinóban futballozó játékost. A Sassuolo mindenesetre azt sem bánná, ha a Juvénál nem számítanának Locatellire, ugyanis az Arsenal élénken bejelentkezett érte.\n\nAC Milan: Továbbra is érdeklődnek az Aston Villa 24 éves brazil védekező középpályása, Douglas Luiz iránt, aki ezen a nyáron még túl drága volt az olasz bajnoknak. Luiz szerződése azonban jövő nyáron lejár, így már most télen csökkenhet az ára. (Il Milanista)\n\nNÉMETORSZÁG\n\nBayern München: A bajorok igazgatója, Oliver Kahn megvédte Julian Nagelsmannt, akit teljesen alkalmasnak tart arra, hogy visszaállítsa a csapatot a megfelelő pályára. A korábbi kiváló kapus úgy véli, a válogatott szünetben mindenkinek le kell higgadnia, és egységesen nekimenni a kihívásoknak.\n\nRB Leipzig: Decembertől Max Eberl lesz a három magyar válogatott labdarúgót foglalkoztató RB Leipzig sportigazgatója. A lipcsei klub – melynek Gulácsi Péter, Willi Orbán és Szoboszlai Dominik is a játékosa – hétfőn jelentette be, hogy megegyeztek a korábban a Borussia Mönchengladbachnál ugyanebben a pozícióban dolgozó szakemberrel. A 48 éves Eberl a közlés szerint hosszútávú szerződést írt alá a Leipziggel, amelynél december 15-én kezdi meg a munkát. (mti)\n\nAz előzetes hírekkel ellentétben nem hetekig, hanem hónapokig nem számíthat osztrák középpályása, Konrad Laimer játékára a Német Kupa-győztes RB Leipzig labdarúgócsapata. Mostanra kiderült, hogy Laimert hétfőn, Lipcsében meg kellett operálni és csak a katari világbajnokság után, decemberben térhet vissza a pályára. (MTI)\n\nStuttgart: Bejelentették a szabadon igazolható Dan Axel-Zagadou szerződtetését, aki az elmúlt szezonokban a Dortmund játékosa volt, de több sérülése is hátráltatta abban, hogy igazán meghatározó labdarúgó lehessen a sárga-feketéknél.\n\nFRANCIAORSZÁG\n\nFrancia válogatott: Sérülés miatt a csapatkapitány Hugo Lloris, valamint Theo Hernandez sem állhat a francia labdarúgó-válogatott rendelkezésére az e heti Nemzetek Ligája-mérkőzéseken. (mti)\n\nPSG: A francia futballbajnoki címvédő Paris Saint-Germain vasárnap esti lyoni fellépésén Neymar idénybeli hetedik gólpasszából volt negyedszer eredményes az új szezonban Lionel Messi, akinek találata három pontot jelentett a fővárosi alakulatnak. A brazil és az argentin sztárjátékos még a meccs elején, alig öt perc múltával hozta össze a győztes gólt a PSG-nek, amely két pont előnnyel vezet a Marseille előtt a Ligue 1-ben. Neymarnak ez volt a 100. bajnoki fellépése a párizsiaknál, s immár 121 találatból vállalt részt úgy, hogy 77-nek ő maga volt a szerzője, 44-nél pedig gólpasszt adó szerepben jeleskedett.\n\nNeymar és Messi a PSG előtt Spanyolországban, az FC Barcelonában is nagyszerű tandemként működött együtt: közös katalóniai éveik alatt, 2013 és 2017 között 299 gólon osztoztak. Messi vasárnapi találata révén egy mutatóban megelőzte örök riválisát, a jelenleg a Manchester Unitedben játszó Cristiano Ronaldót. Nevezetesen az Olympique Lyonnak rúgottal együtt 672-re növelte a nem tizenegyesből szerzett góljai számát, míg a büntetők nélküli mérlegét tekintve a portugál sztárfutballista pillanatnyilag 671 gólt számlál. A statisztikák szerint Messi 980 mérkőzésén jutott el a 672 találatig, míg Ronaldo 1130 fellépésén vette be eggyel kevesebbszer az ellenfelek kapuját. (MTI)\n\nVILÁGFOCI\n\nVb 2022: A szenegáli Keita Baldé a doppingszabályok megsértése miatt három hónapos eltiltást kapott, így szinte biztosan nem léphet pályára a november 20-án kezdődő katari labdarúgó-világbajnokságon. A Szpartak Moszkva 27 éves csatárát december 5-ig tiltotta el az olasz doppingellenes ügynökség, mivel még az előző idényben, a Cagliari játékosaként megszegte a tesztelésre vonatkozó szabályokat. Bár a labdarúgó mintájában nem volt nyoma tiltott szernek és már nem játszik Olaszországban, a nemzetközi szövetség (FIFA) minden nemzeti vagy nemzetközi doppingügynökségtől érkező eltiltást hivatalból automatikusan elfogad.\n\nA 40-szeres válogatott Baldé a moszkvai klub tájékoztatása szerint legkorábban a büntetés lejárta előtt 22 nappal vehet részt újra hivatalos edzésen, így szinte biztosan nem lesz ott az Afrika Kupa-győztes szenegáliak vb-keretében. Az együttes a december 18-ig tartó viadalon az A csoportban sorrendben a hollandokkal (november 21.), a házigazdákkal (november 25.), majd az ecuadoriakkal (november 29.) találkozik. (mti)\n\nPortugál válogatott: Nem lép többet pályára a portugál labdarúgó-válogatottban Rafa Silva. A 29 éves szélső hétfőn jelentette be döntését, és személyes okokra hivatkozott. Utóbbival kapcsolatban arra kért mindenkit, hogy tartsák tiszteletben a lépését, amit “őszintének” és “helyesnek” nevezett pályafutásának ezen időszakában. (MTI)\n\nÚj–Zéland: Visszavonul a válogatottól Winston Reid, az új-zélandi labdarúgó nemzeti együttes csapatkapitánya. A 34 éves játékos hétfőn közölte, hogy az Aucklandben vasárnap sorra kerülő, Ausztrália elleni barátságos mérkőzésen lép pályára utoljára a gárdában. (MTI)",
    "A királynő halála egyet jelenthet a brit nemzetközösség felbomlásával": "II. Erzsébet halálával elindulhat a monarchia felszámolása az egykori brit gyarmatrokon – írja a The Wall Street Journal. A királynőt a világ szinte minden pontján gyászolják, azonban a szimbólumnak számító uralkodó halála miatt lendületet kaphatnak azok a nézetek a volt gyarmatokon, hogy itt az idő lezárni a múltat és elszakadni az Egyesült Királyságtól.\n\nFotó: Marco Bertorello / AFP\n\nSzombaton hivatalosan is beiktatták Erzsébet fiát, aki innentől III. Károly néven regnál mint Nagy-Britannia királya. A koronázási ceremónia időpontja még nincs meg, de részletes programterv született a következő napokat tekintve.\n\nA 73 éves uralkodó az Egyesült Királyságon kívül 14 ország hivatalos államfője lett.\n\nEzek között van Ausztrália, Új-Zéland, Kanada, valamint több karibi és csendes-óceáni szigetország.\n\nA királynőt szeptember 19-én temetik Mivel ez a nap hétfő, rendkívüli munkaszüneti napot rendelt el az Egyesült Királyság kormánya a hivatalába szombaton beiktatott III. Károly király kezdeményezésére.\n\nII. Erzsébet közkedvelt alak volt, aki 70 éves uralkodása alatt a stabilitás és az állandóság érzését nyújtotta. Az emberek szerették, nemcsak az Egyesült Királyságban, hanem a volt gyarmatokon is népszerű volt. A köztársaság párti hangok alapvetően nem mentek szembe Erzsébettel és nem kérdőjelezték meg a hatalmát, mivel a közkedvelt királynővel szemben nem lehetett hatékony kampányt indítani. Most, hogy a trónon III. Károly ül,\n\na változást szorgalmazók anélkül érvelhetnek a koronával való szakítás mellett, hogy megsértenék II. Erzsébetet.\n\nNéhány állam még a királynő életében elkezdte a monarchia felszámolását. Tavaly Barbados 30 év után az első országként szakított a gyarmatosító időkből megmaradt kapcsolatokkal, illetve más karibi nemzetek, például Jamaica is jelezte, hogy fontolgatja ezt a lépést. Antigua és Barbuda miniszterelnöke, Gaston Browne egy vasárnapi televíziós interjúban közölte, hogy három éven belül népszavazást terveznek a köztársasággá válásról.\n\nFotó: Ted Aaljibe / AFP\n\nKanada\n\nAz Angus Reid Intézet áprilisban készített egy közvélemény-kutatást a kanadaiak körében, ami szintén a koronától való elfordulás jeleit mutatja. A válaszadók majdnem 60 százaléka támogatta Barbados és Jamaica törekvéseit, illetve a kanadaiak majdnem a fele azt mondta, hogy nem gondolják, hogy Kanadának alkotmányos monarchiának kellene maradnia.\n\nTermészetesen részvétem és köszönet a kötelesség iránti megingathatatlan elkötelezettségéért, azonban itt a változás ideje. Kanadai republikánusokként mindannyiunknak készen kell állnunk arra, hogy felépítsük országunk nem monarchikus alternatíváját\n\n– olvasható a Polgárok a Kanadai Köztársaságért Twitter-bejegyzésében. Ám hozzátették, hogy nem akarják kihasználni a királynő halálát.\n\nAlkotmányjogászok szerint annak ellenére, hogy Kanadában kezd erősödni a köztársaságpárti hangulat, jogilag rendkívül nehéz lenne megváltoztatni az államformát. Az ottani alkotmány előírja, hogy\n\naz alkotmánymódosításokhoz az ország szövetségi parlamentjének és mind a 10 tartományi törvényhozásnak egyhangúan kell döntenie.\n\nEz egy rendkívül magas érvényességi küszöb, amit az elmúlt évtizedekben nem sikerült elérni az alapokmány módosításával kapcsolatban.\n\nAusztrália\n\nAz elszakadási viták Ausztráliában is felerősödtek.\n\nAz országban 1999-ben már megbukott egy a monarchia felszámolását célzó alkotmánymódosítás,\n\nde a legutóbbi közvélemény-kutatások azt mutatják, hogy többsége kerültek a köztársaságpártiak, bár még mindig sokan bizonytalanok a váltással kapcsolatban.\n\nAusztrália kormányfője, Anthony Albanese a Sky Newsnak adott interjújában arról beszélt, hogy II. Erzsébet előtti tisztelete jeleként első parlamenti ciklusában nem tart népszavazást a köztársasággá válásról.\n\nFotó: Robert Wallace / AFP\n\nAz országban azért is érdekes kérdés az elszakadás a brit koronától, mivel Ausztráliában van gyakorlati jelentősége a monarchiának. Az 1980-as évekig az ausztrál bírósági határozatok ellen még lehetett fellebbezni az Egyesült Királyságban. A főkormányzónak pedig, aki az uralkodói hatalmat képviseli, a mai napig vannak bizonyos jogosítványai, többek között végzések vagy törvényes határozatok kibocsátása, általános választások elrendelése. Valójában a kormányzó a hatalmát az ausztrál miniszterek tanácsán keresztül gyakorolja, de bizonyos esetekben önállóan is eljárhat.\n\nArról egyelőre nincs megegyezés, hogy miként választanák meg az ország államfőjét, ha már nem a brit uralkodóé lesz ez a cím. Az 1999-es népszavazás azt javasolta, hogy a parlament kétharmados többséggel válasszon elnököt, de a lakosság szerint ez túl nagy hatalmat adott volna a politikusoknak. Egy friss elképzelés szerint a parlamentnek, illetve minden államnak állítania kellene egy jelöltet, akik közül közvetlen szavazás útján választhatna a lakosság.\n\nFélárbócon az indiai zászló, gyászolják a királynőt Félárbócra eresztették az indiai lobogót, gyásznapot tartanak II. Erzsébet emlékére.\n\nÚj-Zéland\n\nA szomszédos Új-Zélandon is közeleg a változás. Jacinda Ardern miniszterelnök korábban beszélt arról, hogy országa még az ő életében kiléphet a monarchiából. Ennek ellenére egy pénteki beszédében széles körben csodált és rendkívüli uralkodóként jellemezte Erzsébetet.\n\nA Canterbury Egyetem történészprofesszora, Katie Pickles arról beszélt, hogy a monarchia kezelésének kérdése nem volt prioritás a jelenlegi kormány számára. Az országban egy esetleges váltás kifejezetten nehéz lenne, hiszen ahogy arra a professzor is rámutatott, az Új-Zéland alapító okiratának tekintett szerződés az őslakos maorik és a brit korona között köttetett.\n\nMi voltunk a legvisszafogottabbak a változásokkal szemben a nemzetközösségben\n\n– mondta Katie Pickles. Ennek ellenére vannak a parlamentben köztársaságpárti hangok. Egy kisebb maori párt az év elején már szorgalmazta a brit uralkodó leváltását az államfői posztról. A párt vezetője, Areti Metuamate arról beszélt, hogy tisztelte II. Erzsébetet, de\n\na brit korona fennhatósága teljesen abszurd helyzetet teremt az országukban.\n\nEgyszerűen nehéz elmagyarázni a kisfiamnak, akinek maori és őslakos öröksége is van, hogy jelenleg egyik ország államfője se lehetne. Képzeljék el ezt Amerikában. Ott soha nem fogadnák el az emberek, hogy az elnökük Angliában éljen – mondta.",
    "Törvénybe iktatták: Európában elsőként kapott jogi személyiséget ez a tájegység": "Jogalannyá vált a kontinens legnagyobb sós vizű lagúnája, a spanyolországi Mar Menor, amelynek élővilága régóta szenved a partmenti építkezések és mezőgazdaság okozta környezetszennyezéstől.\n\nA kezdeményezés a lakosság köréből indult, mintegy hatszázezer ember támogatta a beadványt, amely nagyobb védelmet kért az élőhelynek. Miután a szenátus megszavazta a törvényt, a lagúna és a mellette található földközi-tengeri partszakasz összesen ezerhatszáz négyzetkilométeren különleges védelmet élvez:\n\ntörvényes képviseletét egy gondozói csoport látja el, amely az itt dolgozó tisztviselőkből, állampolgárokból és tudósokból áll,\n\nakik azt remélik, hogy az intézkedés segít megakadályozni a terület további degradációját.\n\nA törvény szerint a lagúnának joga van ahhoz, hogy „ökoszisztémaként létezzen és természetes módon fejlődjön,\n\nvédelmet élvezzen és helyreállhasson. A 135 négyzetkilométeres Mar Menort egy 22 kilométeres földnyelv választja el a tengertől, és többek között a veszélyeztetett európai angolnának ad otthont, ugyanakkor népszerű üdülőhely is.\n\nAmi a konkrét intézkedéseket illeti: a lagúna helyreállítási tervének részeként a spanyol kormány többek között 20 millió eurós támogatást hagyott jóvá a közeli városok vízkezelésének javítására.\n\nÚj-Zéland volt az első ország, ahol földrajzi elem kapott jogi személyiséget, 2017-ben a Whanganui folyónak biztosították ezt, majd egy esőerdő is megkapta az emberekével azonos jogokat.\n\n(Forrás: Euronews, képek: Getty Images)",
    "Őrült módon növekszik a globális vagyon - íme, a számok": "2021 végére a globális vagyon 463,6 ezermilliárd dollárra nőtt a Credit Suisse frissen publikált Global Wealth Reportjának becslése szerint. Ez egy év alatt 9,8 százalékos növekedésnek felel meg, és bőven felette van annak az éves átlagos 6,6 százalékos növekedésnek, amit az évszázad eleje óta mérnek – írja a Portfolio.\n\nHozzáteszik: ha a devizaárfolyam-mozgásoktól megtisztítjuk az adatokat, akkor\n\na globális vagyon már 12,7 százalékos növekedést mutat, ami a valaha volt leggyorsabb éves növekedési ütem.\n\nA fentiekkel párhuzamosan nő az egy felnőttre jutó vagyon mértéke is: tavaly év végén ez 87 489 dollárt tett ki. Míg a 2008-as válság óta a háztartások vagyonnövekedésének fő mozgatórugóját a pénzügyi eszközök képezték, tavaly a pénzügyi és nem pénzügyi eszközök hozzájárulása a vagyonnövekedéshez nagyjából egyenlő mértékű volt.\n\nOrszágonkénti összehasonlításban az Egyesült Államok háztartásai tudták legnagyobb mértékben növelni vagyonukat tavaly, őket követte Kína, Kanada, India és Ausztrália. A vagyoncsökkenés nem volt jellemző, de ha előfordult, az is általában a helyi deviza dollárral szembeni elértékelődésének volt az eredménye. Ilyet láthattunk Japánban, Olaszországban és Törökországban, míg\n\nSvájc továbbra is az első helyen áll az egy felnőttre jutó vagyon tekintetében (696 600 dollár).\n\nSvájcot az USA, Hongkong és Ausztrália követi a sorban. Az egy felnőttre jutó medián vagyon tekintetében viszont Ausztrália, Belgium és Új-Zéland a top három helyezett.\n\nA piramis legtetején\n\nMint olvasható, a vagyonpiramis tetején továbbra is az Egyesült Államok áll, ahol az 50 millió dollárt meghaladó vagyonnal bírók száma meghaladja a 140 ezer főt. Ezt Kína követi 32 710 fővel.\n\nA Credit Suisse becslése szerint tavaly év végén összesen\n\n62,5 millió dollármilliomos volt a világon, 5,2 millió fővel több mint egy éve.\n\nA 62,5 millió dollármilliomos többségének 1-5 millió dollár közötti vagyona volt tavaly, az ő számuk 54,1 millió főt tett ki. További 5,4 millió embernek 5-10 millió dollár közötti vagyona volt, 3 millió embernek pedig 10 milliót meghaladó. Az utóbbiak közül 2,7 millió embernek volt 10-50 millió dollár közötti vagyona, több mint 264 ezer embernek pedig az 50 millió dollárt is meghaladta a vagyona.\n\nEz 46 ezer fővel több mint a 2020 végén mért 218 200 fő. Az elmúlt két évet nézve pedig az 50 millió dollár feletti vagyonnal bírók száma több mint 50 százalékos növekedést mutat – olvasható mások mellett a Portfolio cikkében.\n\nNyitókép: Pexels.com",
    "A világ legmagányosabb fája óriási segítség lehet a klímaváltozás elleni harcban": "A világ legmagányosabb fájának szokás nevezni a lakatlan Campbell-szigeteken lévő egyetlen Szitka luc, amely egy új-zélandi kutatócsoport szerint fontos adatokat szolgáltathat a klímaváltozás elleni küzdelemhez.\n\nA kilenc méter magas lucfenyő tartja a Guinness-rekordot a bolygó legtávolabbi fája kategóriában, ugyanis több mint 222 kilométeres körzetben nincsen körülötte másik fa. A Campbell-szigetek egy bozótos, kifejezetten szeles terület, Új-Zélandtól 700 kilométerre délre, és ez az egyetlen fa van rajta. A Campbell-szigeti fenyőt megelőzően a nigériai Ténéré-fa volt állítólag a legelszigeteltebb fája, de azt 1973-ban egy autós elpusztította.\n\nÚgy tartják, hogy a Szitka lucfenyőt Lord Ranfurly, Új-Zéland akkori kormányzója ültette az 1900-as évek elején, innen ered a beceneve is, a Ranfurly-fa. A tanulmányok azonban nem tudták megerősíteni a pontos korát, és a Guinness-rekordok könyve megjegyzi, hogy bár a köznyelv a világ legmagányosabb fájaként emlegeti, nincs általánosan elismert pontos definíciója annak, hogy mitől számít annak.\n\nEmellett invazív fajnak minősül, így egyes tudósok örülnének, ha eltűnne. Dr. Jocelyn Turnbull, a GNS Science radiokarbon-tudományi vezetője szerint azonban a fa értékes eszköz lehet annak megértéséhez, hogy mi történik a szén-dioxid felvételével a Déli-óceánban.\n\n„A fosszilis tüzelőanyagok elégetéséből származó, a légkörbe juttatott szén-dioxidnak csak körülbelül a fele marad a levegőben, a másik fele a szárazföldbe és az óceánba kerül” – mondta Turnbull, majd hozzátette, – „kiderült, hogy a Déli-óceán egy ilyen nagy szén-dioxid elnyelő, mivel az elmúlt 150 évben az általunk termelt összes kibocsátás mintegy 10%-át felvette.”\n\nTurnbull az új-zélandi Deep South National Science Challenge, az Antarktiszi Tudományos Platform és a Nemzeti Víz- és Légkörkutató Intézet közreműködésével azon dolgozik, hogy megértse, mi történik a szénnel a Déli-óceánban.\n\nA csapatok két fő kérdést tesznek fel:\n\nha a szén-dioxid-nyelők megtelnek, az a globális felmelegedés erőteljes felgyorsulását fogja-e okozni?\n\nműködésük megismerésével lehet-e segíteni ezeket a nyelőket abban, hogy még több szenet vegyenek fel, és csökkentsék a globális felmelegedést?\n\nBár a légkörből vett minta a legjobb módszer a szén-dioxid-koncentráció mérésére, de a 30 évvel ezelőtti történeti adatokhoz nem lehet hozzáférni ilyen módon. Erre lehet megoldás a magányos fa, amelynek évgyűrűiből, és azok széntartalmából meg lehet állapítani a korábbi értékeket. Az eredményeket egyelőre nem hozták nyilvánosságra.\n\n(The Guardian)",
    "A Globális Békeindex szerint Magyarország a világ legbékésebb országai közé tartozik": "Az elmúlt évben többek között az orosz-ukrán háborúnak komoly hatása volt a globális békére: az idei Globális Békeindex szerint 2022-ben az átlagos szinthez képest 0,3 százalékos romlás figyelhető meg. Ez ugyan nem tűnik nagy számnak, de egy régóta fennálló, romló tendencia folytatódott vele. A tizennégy éve tartó kutatásból most már tizenegyedik éve romlik a béke világszintű értéke. A Békeindex alapján regionálisan Európa teljesített a legjobban, Magyarország pedig mind az EU-s listán (huszonhat országból hetedik), mind a világrangsorban (tizenharmadik) magas helyezést foglal el.\n\nIdén jelent meg a Globális Békeindex (GPI) tizenhatodik kiadása, amely 163 független államot és területet – a világ népességének 99,7 százalékát – rangsorol békésségi szintjük szerint. A felmérés 23 minőségi és mennyiségi mutatót használ, és három fő területre fókuszál: méri a társadalmi biztonság és védelem szintjét, a folyamatban lévő belföldi és nemzetközi konfliktusok mértékét, valamint a militarizáció mértékét. Az országok egytől ötig terjedő skálán pontokat kapnak, és annál békésebb egy adott ország, minél alacsonyabb az elért pontszáma.\n\nA jelentés egy teljes fejezetet szentel mindemellett az orosz-ukrán háborúnak, melyben kitér a katonai kiadások növekedésére, a technológia háborús célokra való új és újszerű felhasználására, továbbá a konfliktus élelmiszerárakra és a globális hajózási útvonalakra gyakorolt hatására.\n\nAz idei eredmények szerint a világszintű béke átlagosan 0,3 százalékkal romlott.\n\nBár ez csekély mértékű, de az elmúlt tizennégy év során ez a tizenegyedik romló érték a békésségi szintben. Tavalyhoz képest kilencven ország békeszintje javult, hetvenegyé romlott, kettőé pedig változatlan maradt. A kutatás rávilágít arra, hogy az országok békésségi szintje sokkal gyorsabban romlik, mint ahogyan javul.\n\nIzland az első, Afganisztán az utolsó\n\nA kutatás szerint Izland a világ legbékésebb országa, és ezt a pozíciót már 2008 óta folyamatosan tartja. Az index élén továbbá Új-Zéland, Írország, Dánia és Ausztria foglal el magas pozíciót.\n\nA lista alján Afganisztán már az ötödik egymást követő évben lett a világ legbékétlenebb országa. Szintén az index végén helyezkedik el Jemen, Szíria, Oroszország és Dél-Szudán is. Mindegyik ország az elmúlt három évben a tíz legkevésbé békés ország között volt.\n\nNem okoz nagy meglepetést, hogy a békesség terén a legnagyobb világszintű romlást mutató öt ország közül kettő Oroszország és Ukrajna volt. Mellettük foglal helyet Guinea, Burkina Faso és Haiti. Mindegyik romlás folyamatban lévő konfliktusok miatt következett be.\n\nEurópa a világ legbékésebb régiója, ahol az index első tíz országából hét található.\n\nA világ kilenc régiójából ötben javult a békesség az elmúlt évben. A legnagyobb javulás Dél-Ázsiában, valamint a Közel-Keleten és Észak-Afrika térségében következett be.\n\nAz orosz-ukrán háború az elhunytak számának nagymértékű növekedéséhez, valamint az olyan mutatók erőteljes romlásához vezetett, mint a menekültek és a belső menekültek száma, a politikai instabilitás és a politikai terror. A háborúnak azonnali következményei voltak az orosz és eurázsiai régión kívül is, különösen a szomszédos országok kapcsolatainak mutatója tekintetében, amely éles romlást mutatott.\n\nAz ukránok nem tartják Magyarországot szövetséges országnak | atlatszo.hu A 2021. februári felmérés szerint Ukajna három fő szövetségese az Egyesült Államok (38%), Lengyelország (35%) és Németország (28%) volt. Idén májusban az ukrán válaszadók fő szövetségesüknek Lengyelországot nevezték meg 65 százalékkal, ezt követte 63 százalékkal az Egyesült Államok, illetve a legnagyobb mértékű növekedéssel – 5 százalékról 66 százalékra nőtt a megbecsültsége – az Egyesült Királyság csatlakozott a listához.\n\nA legtöbb mutató romlott, de a terrorizmus az eddigi legalacsonyabb szinten van\n\nA GPI 23 mutatója közül tíz javult, míg 13 romlott. A legnagyobb mértékben a politikai instabilitás, a politikai terror skálája, a szomszédos országokkal való kapcsolatok, valamint a menekültek és a belső menekültek mutatói romlottak 2022-ben az előző évhez képest. Ezek a mutatók a GPI 2008-as bevezetése óta a legrosszabb szintet érték el. Tekintettel a növekvő inflációra és a következő években várhatóan csökkenő GDP-növekedésre, az említett mutatók valószínűleg a jövőben tovább romlanak majd. További romló mutató a külső konfliktusok halálos áldozatainak száma és a belső konfliktusok intenzitása is.\n\nPozitívum, hogy számos mutató éves pontszámai jelentősen javultak, mint például a terrorizmus hatása, a nukleáris és nehézfegyverek mennyisége, a belső konfliktusokból eredő halálesetek, a katonai kiadások, a bebörtönzési ráta és a bűnözés megítélése. A terrorizmus hatása az index 2008-as bevezetése óta a legalacsonyabb szinten van.\n\nAz erőszaknak a világgazdaságra gyakorolt hatása 2021-ben vásárlóerő-paritáson (PPP) számolva 16,5 milliárd dollár volt. Ez a szám a világ teljes gazdasági tevékenységének tíz százalékának felel meg. Az erőszak gazdasági hatása 12,4 százalékkal nőtt az előző évhez képest. Ezt elsősorban a globális katonai kiadások növekedése okozta, amelyek 18,8 százalékkal emelkedtek, bár több ország csökkentette a GDP százalékában kifejezett kiadásait. Kína, az Egyesült Államok és Irán voltak azok az országok, ahol nominálisan a legnagyobb mértékben nőttek a katonai kiadások.\n\nA világ legbékésebb régiója\n\nEurópa a világ egyik legbékésebb régiója, része annak az öt régiónak, ahol enyhén, de javult tavaly óta a békehelyzet, átlagosan 0,2 százalékkal.\n\nAz európai békesség javulását a terrorizmus mutatójának folyamatos javulása és a bűnözés általános megítélésének csökkenése eredményezte. A régió 36 országa közül 24-ben javult a békesség, 12-ben pedig romlott.\n\nA tíz európai ország közül, ahol 2022-ben a legnagyobb romlást mérték, hat határos Oroszországgal vagy Ukrajnával. Ezekben az országokban nagy mértékben romlottak az olyan mutatók, mint a politikai instabilitás és a szomszédos országok közötti kapcsolatok. A szomszédos országokkal való kapcsolatok mutatója 2022-ben tíz százalékkal romlott, ami az index bevezetése óta a legrosszabb szintre süllyedt Európában.\n\nEurópán belül Izland áll az első helyen 3,4 százalékos javulással, azonban ha kizárólag az Európai Uniót vesszük figyelembe, akkor Írország vezet 1,288-as indexértékkel. Írországot Dánia és Ausztria követi.\n\nAz EU-n belül jó helyen áll hazánk: idén a hetedik legbékésebb uniós tagállam voltunk.\n\nA legnagyobb javulást az előző évhez képest Görögország érte el, így az EU-ban hátulról a harmadik helyre került, mégis az idei pontszáma az eddigi „legbékésebb”.\n\nÉsztországban csökkent a legnagyobb mértékben a békesség, az összes vizsgált területen romlás volt tapasztalható. Ezzel a jelenlegi értéke 2012 óta a legrosszabb.\n\nHazánk a tizenharmadik legbékésebb ország\n\nMagyarország a globális rangsor szerint a tizenharmadik legbékésebb országnak számít a világon, hazánkat a békességindex a „nagyon magas” kategóriába sorolja.\n\nA kutatás a hadi indikátorban külön kiemelt minket, mivel az egész világon a negyedik legbékésebb országnak számítunk ebből a szempontból. Ezen a téren csak Izland, Szlovénia és Új-Zéland előz csak meg minket.\n\nA 23 indikátorból az esetek többségében pozitív változás tapasztalható itthon, egyedül hat kategóriában mértek némi romlást az előző évhez képest: a börtönviselt népesség, az erőszakos demonstrációk, hadi kiadások, fegyveres erők, lakóhelyüket elhagyni kényszerült személyek és a militarizáció terén.\n\nPete Luca – Szabó Krisztián",
    "Remekeltek a fonyódiak a neves viadalon": "Az ellenfelek Kanada, Új-Zéland és Olaszország válogatottjai voltak. Fonyódot Bodó Kata, Csermely Jázmin, Huber Lili, Koponyás Laura és Zsiborács Anna képviselte, mint játékosok, a szakmai stábot pedig Bodóné Nagy Orsolya erősítette, mint fizioterapeuta.\n\nAz első csoportmérkőzést Olaszország ellen játszották a magyarok, akikkel már a világbajnoki selejtezőn is összekerültek, akkor 6–1-es végeredménnyel zárt Magyarország. Végül magabiztos győzelemmel indult az U19-es lányok világbajnoki részvétele, az olaszokat 12–8 arányban győzték le. Az utolsó és egyben leg-gólgazdagabb harmad mindkét fél számára izgalmakat hozott, de a meccs végén a magyar válogatott örülhetett az eredménynek.\n\nMagyarország–Olaszország 12–8\n\nPontszerzők: Huber 0+1, Lelovics 9+1, Varga 0+1, Csákvári 1+0, Medica 2+1, Kajtár 0+1, Muzslay 0+1.\n\nLelovics Nóra volt a legjobb játékos, aki ekkor még a Top Scorer tábla tetején állt az első nap után.\n\nA második napon Kanada volt az ellenfele a magyar válogatottnak. A két nemzeti csapat legutóbb 2018-ban találkozott egymással, ahol a végeredmény a magyaroknak kedvezett. Végül határozott és szép játékkal győzedelmeskedett a magyar együttes Kanada felett. Magabiztos részeredményekkel mehettek pihenni a lányok minden harmad után (1–3, 3–6, 1–4), így 13–5-ös végeredménnyel akkor a C csoport élén állt Magyarország.\n\nMagyarország–Kanada 13–5\n\nPontszerzők: Huber 1+0, Koponyás 0+1, Csermely 1+1, Lelovics 4+3, Varga 1+0, Medica 2+1, Kajtár 2+0, Muzslay 2+0, Hajas 0+1.\n\nA legjobb játékos Kajtár Jázmin volt.\n\nAz Új-Zéland elleni meccs döntött a csoportelsőségről, hiszen mindkét együttes két győzelmet tudhatott a háta mögött. Gól gólt követett, öt perccel a mérkőzés vége előtt 4–4 volt az állás. Az új-zélandiak mindent megtettek, hogy még egy gólt szerezzenek, hiszen a jobb magyar gólarány miatt tudták, ez az egyetlen esélyük, hogy csoportelsők lehessenek. Fegyelmezett játékkal, magabiztos védekezéssel a magyar csapat nem hagyta érvényesülni az ellenfelet, így a végeredmény 4–4 maradt, ezzel pedig Magyarország megszerezte a C csoport első helyét.\n\nÚj-Zéland–Magyarország 4–4\n\nPontszerzők: Lelovics 3+1, Varga 1+1.\n\nA legjobb játékos Varga Anna volt.\n\nFotós: mw\n\nA rájátszásban a B csoport utolsó helyezettjével, Norvégiával küzdött meg a magyar válogatott a továbbjutásért. A lányok hősiesen küzdöttek hatvan percen keresztül, ám a végeredmény végül a norvégoknak kedvezett. A mérkőzés kezdetétől érezhető volt a skandinávok fölénye, de a sok kapott gól ellenére is tudtak érvényesülni a magyarok. A végeredmény megtörte a magyar csapat sikersorozatát, így Németország volt a következő ellenfél a világbajnokság kilencedik helyéért.\n\nNorvégia–Magyarország 19–3\n\nPontszerzők: Gugg 0+1, Lelovics 3+0, Csákvári 0+1.\n\nA legjobb játékos Lelovics Nóra volt.\n\nA német együttes az egyik legerősebb csoportból került ki, hiszen Finnország, Svájc és a házigazda lengyelekkel játszotta a csoportmérkőzéseket. A párharcban végül alul maradtak a magyarok. Az összecsapás 50. percéig vagy döntetlen volt az állás vagy a magyarok vezettek, de sajnos a végére erőre kaptak a németek és ők örülhettek a 9. helynek. A magyar válogatott a tizedik helyen zárt.\n\nNémetország–Magyarország 7–5\n\nPontszerzők: Lelovics 4+1, Csákvári 1+1.\n\nA legjobb játékos Csákvári Adél lett.\n\nA világbajnokság All-Star csapatába a központ posztba Lelovics Nóra került be.",
    "Novák Katalin: A világ női állam- és kormányfői példát mutathatnak": "A nők értenek a válságkezeléshez, anyaként rendelkeznek ezzel a tapasztalattal, és képesek közösségeket összetartani – hívta fel a figyelmet Novák Katalin köztársasági elnök az ukrajnai háborúra is utalva az ENSZ női állam- és kormányfőknek szervezett New York-i fórumán helyi idő szerint kedden.\n\nA női vezetők tanácskozásán Novák Katalin szorgalmazta, hogy a nők lehetőséget kapjanak arra, hogy teljes életet éljenek, ne kelljen választaniuk anyaság és karrier között, és a nők köréből kikerülő vezetők erre is példát jelenthetnek.\n\nAz államfő példaként a magyar családpolitika elemeit említette, amelyek lehetőséget adnak a nők számára. Elsőként említette az együttműködést a férfiak és nők között, ennek részeként a lehetőséget a terhek megosztására azáltal, hogy\n\naz anyák mellett az apák, sőt a nagyszülők is otthon maradhatnak és igénybe vehetik a gyermekvállaláshoz kötődő támogatásokat.\n\nKapcsolódó tartalom\n\nMásodik példaként a pénzügyi támogatás lehetőségét említette, azt, hogy a négy- vagy többgyermekes anyák teljes szja-mentességben részesülnek. Megjegyezte, hogy a magyar kormány szeretné ezt kiterjeszteni a 3 gyermekes anyákra is.\n\nNovák Katalin hozzászólásában harmadikként példaként azt emelte ki, hogy\n\na női vezetők példaképek lehetnek a család és karrier összeegyeztetésének megteremtésében.\n\nA női állam- és kormányfők fórumát az ENSZ Közgyűlésének előző, valamint jelenlegi elnöke, a magyar Kőrösi Csaba hívta össze. A tanácskozást Helen Clark, Új-Zéland korábbi miniszterelnöke vezette, azon részt vett a világ több tucat országának női vezetője.\n\nA felszólalók között volt – a magyar köztársasági elnök mellett – Izland, Banglades, Uganda miniszterelnöke. A fő témák a nemek közötti teljes társadalmi egyenjogúság elérése, ennek módjai, valamint a nők minél teljesebb bevonásának lehetséges társadalmi előnyei voltak.\n\nNovák Katalin hivatalos programja szerdán folytatódik New York-ban, ahol helyi idő szerint kora délután az ENSZ Közgyűlésében is felszólal.",
    "Fotók mutatják meg, miként károsítja az ember a környezetet": "58. alkalommal rendezik meg idén a Londoni Természettudományi Múzeum neves természetfotó-versenyét, a WildlifePhotographer of the Yeart (Az Év Természetfotósa). A szervezők a közelmúltban osztották meg a pályázat néhány kimagaslóan jó képét. A száz kiválasztott felvételből október 14-én nyílik majd kiállítás Londonban.\n\n2022-ben 93 országból neveztek változatos korosztályokból, minden fotót anonim módon értékelt a szakértőkből álló zsűri. A különböző kategóriák nyerteseit és a végső győztest október 11-én ismertetik. „A világ legkiválóbb fotós tehetségei által készített száz fénykép kíváncsiságra, kapcsolódásra és csodálkozásra ösztönöz” – mondta Dr. Doug Gurr, a múzeum igazgatója. Mint hozzátette, a képek olyan módon mutatják meg az ember természeti világra gyakorolt hatását, ahogy a szavak képtelenek.\n\nAz orosz Dmitrj Kokh a sarkkörön túli Koljucsin-szigeten járt, a területet 1992-ben hagyták el az emberek. Ezért lepődött meg, amikor mozgást észlelt, az elhagyott településen végül összesen 20 jegesmedvét számolt össze. A klímaváltozás nehéz helyzetbe hozza a ragadozókat, az állatok valószínűleg élelmet kerestek a romos házak között.\n\nA portugál Jose Fragozo a természeti világ és az emberi infrastruktúra közti kontrasztot örökítette meg. A felvételén látható zsiráfot Kenya új, nagy nyomtávú vasútja mellett fotózta le. Az emberi infrastruktúra terjedése a világ számos pontján károsítja a vadállatok élőhelyét.\n\nForrás: © Jose Fragozo, Wildlife Photographer of the Year\n\nA finn Tiina Törmänen egy tavi búvárkodás során találkozott csapósügérekkel. A fotós minden évben alámerül, az elmúlt három esztendőben viszont csak elpusztult halakat látott. Bár képe egy szép tavi világot mutat meg, a felmelegedő vízben az algák burjánzása komoly fenyegetést jelent az élővilágra.\n\nForrás: © Tiina Törmänen, Wildlife Photographer of the Year\n\nAz indiai Szrikanth Mannepur a fenntarthatatlan halászat pusztítását dokumentálta, képén kifogott vitorláskardoshal-félék láthatóak egy halpiacon. Globálisan a halállományok 85 százalékát érinti a túlhalászat.\n\nForrás: © Srikanth Mannepuri, Wildlife Photographer of the Year\n\nAz amerikai Suzi Eszterhas egy kutya és egy lajhár találkozásáról készített felvételt. A lajhárnak sikerült átkelnie egy úton, de hogy elérje az újabb fákat, a földön mászva kellett tovább haladnia. Az állat megrémült a kutyától, az eb azonban részt vett egy lajhárvédelmi tréningen, így nem bántotta őt. A lajhárok élőhelyeinek pusztulása miatt egyre gyakrabban kényszerülnek a földre, ahol sokkal sebezhetőbbek.\n\nForrás: © Suzi Eszterhas, Wildlife Photographer of the Year\n\nAz új-zélandi Richard Robinson egy fiatal déli simabálnát örökített meg. A fajt Új-Zéland partjainál az 1800-as években az európai vadászok, majd az 1900-as években a szovjetek szinte kihalásig vadászták. Az állatok védelmének köszönhetően mára ismét nő a populáció.",
    "America’s Cup – Az első AC40 vitorlás próba is sikeres volt Aucklandben": "34 csomó gyenge szélben\n\nAuckland, Új-Zéland, szeptember 21. – A Waiheke Island és Howick Beachlands között lezajlott az első AC40-es vitorlás próbamenet. A szigorúan kötött osztályelőírás szerint épített AC40-es lesz az America’s Cup felvezető eseményein a női és ifjúsági hajóosztály az AC75-ösök versenyei mellett.\n\nAz előző napi vontatásos tesztek után immár teljes vitorlázattal próbálta a hajót Nathan Outerridge, Ray Davies, Nick Burridge, és Sam Meech. Ez egyben az első alkalom volt, hogy Nathan Outerridge megtapasztalhatta az egytestű foileres vitorlázást, hiszen ő korábban nem volt az ETNZ csapat tagja.\n\n„Nyilvánvalóan nagyon sikeres nap volt, lenyűgözött a hajó, hiszen először vitorláztam ilyen egytestű foileren” – jegyezte meg Outerridge. „Kicsit idegesítő, amíg hatni kezd a gyorsulásunk, de ha már egy kis sebességünk van, beszáll a foil és öt másodperc alatt a tempó körülbelül 10 csomóról 20 csomóra nő. Minden elég lenyűgöző, a gyorsulás és a megbízhatóság egyaránt.”\n\nA hajó a gyenge, 8-10 csomós északnyugati aucklandi szélben bőszélben 34 csomós csúcssebességet ért el, de szél felé éles menetben is elérte a 27 csomót.\n\nAutomatizált, az AC75-ösnél sokkal könnyebben vezethető vitorlás az AC40\n\nAz AC40-esnek az AC75-ötösöktől eltérő fontos eleme az automata repülésvezérlés, amely a one design osztály minden hajójában egységes lesz. Az AC75-ösöket a világ legjobb profi versenyzői kezelik. Az AC40-esekkel vitorlázó csapatokat náluk nyilván tapasztalatlanabb vitorlázók alkotják, ezért nagyon fontos, hogy az egytestű foilerek megvitorlázásának legkényesebb, legérzékenyebb eleme inkább automatizált legyen.\n\n„Amikor a női és ifjúsági versenyeken kisebb létszámú és kevésbé tapasztalt legénység vitorlázik ezekkel a hajókkal, az automata repülésvezérlés nagyon fontos funkció lesz” – jegyezte meg Dan Bernasconi, a ETNZ tervezőcsoport vezetője. Ray Davies pedig hozzátette: „A mai nap alapján biztosak lehetünk abban, hogy az AC40 beválik majd az ifjúsági és női America’s Cupon. Látványos verseny lesz, szupergyors, szuperhatékony.”\n\nKapcsolódó Hidrogénhajtás, nulla szennyezés, 50 csomós csúcssebességgel Egy tankolással 330 kilométeres hatótávolság 28-30 csomós utazósebességen Bő egy...\n\nKapcsolódó Az emelőszárnyas hajózás különlegességei – A Team New Zealand hidrogénhajtású foiler kísérőhajója Sorozatunkban a garda-tavi Malcesinében június végén kezdődő 5. Foiling Week alkalmából kiírt konstrukciós pályazaton szereplő különlegességeket mutatjuk be\n\nKapcsolódó Új út az energiatermelésben – hidrogént előállító foiler vitorlások fejlesztése Egy új brit startap rendkívül ígéretes kezdeti lépéseket tett „zöld hidrogén” gazdaságos előállítására foiler vitorlások segítségével\n\nKapcsolódó Az emelőszárnyas hajózás különlegességei – Seagoma Airone kétüléses trimarán Sorozatunkban a garda-tavi Malcesinében június végén kezdődő 5. Foiling Week alkalmából kiírt konstrukciós pályazaton szereplő különlegességeket mutatjuk be",
    "Mostantól jobban óvják ezt a spanyol turistacélpontot": "",
    "II. Erzsébet szemefénye volt a Nemzetközösség, de halálával lazulhatnak az alkotó államok közötti kapcsolatok": "R. Hahn Veronika (London);\n\nNagy-Britannia;III. Károly;II. Erzsébet királynő;monarchia;\n\n2022-09-22 16:13:00\n\nII. Erzsébet szemefénye volt a Nemzetközösség, de halálával lazulhatnak az alkotó államok közötti kapcsolatok\n\nKétes jövő áll a monarchia előtt.\n\nA királynő hosszú búcsúztatásának idején esett ugyan szó a Nemzetközösség jövőjéről, de a nemzeti, sőt a még jövő hétfőig tartó királyi gyász alatt a szervezet tagjai tartózkodtak az ellentmondásos kijelentésektől. III. Károly már egy nappal a királyi proklamáció után találkozott Scotland bárónővel, a Nemzetközösség hatodik főtitkárával, aki még \"egyszerű\" Patricia Scotlandként több munkáspárti kormányzati tisztséget is betöltött, utoljára legfőbb ügyész volt. A dominikai-brit kettős állampolgár fontos funkciót látott el, amikor a Trónöröklési Tanács tagjaként jóváhagyta a walesi herceg \"előléptetését\", annak biztos tudatában, hogy a Nemzetközösség számíthat az új király támogatására.\n\nA főtitkár után Károly még ugyanaznap találkozott annak a 14 országnak a londoni főmegbízottjával, melyeknek az Egyesült Királyságon kívül ő az államfője. Ezek közé olyan befolyásos hatalmak is tartoznak, mint Ausztrália, Új-Zéland és Kanada. Scotland bárónő már a Károllyal, mint királlyal folytatott első megbeszélése kapcsán megjegyezte, a jövőben \"komoly kihívást jelentő beszélgetésekre számít vele a legsúlyosabb kérdések megoldása érdekében\". A perspektívát érzékeltetheti, hogy amikor II. Erzsébet 1952-ben trónra lépett, még 33 nemzet államfője volt.\n\nA ghánaiak például máig nem felejtették el, mennyire képes volt felülemelkedni kulturális berögződéseken, például akkor, amikor az ország első független elnökével, Nkrumah-val táncolt 1961-ben Accrában. Halála olyan pillanatban következett be, amikor az Egyesült Királyság jelentősége csökken. Különösen a Black Lives Matter, a „fekete életek is számítanak” mozgalom elindulása óta a szigetországon belül megváltozott a gyarmati múlthoz való hozzáállás, míg a volt kolóniák, melyek közül néhány különösen erőszakos harcot folytatott függetlenségéért, összetett módon reagáltak az erodálás folyamatára.\n\nA tengeren túli területek közül utoljára Jacinda Ardern, Új-Zéland kormányfője jelezte, véleménye szerint \"hazája még az ő életében leválik a monarchiáról és köztársasággá válik\". A karizmatikus vezető a BBC vasárnap reggeli politikai magazinjának nyilatkozva fejtette ki, a \"viszony átalakul, Károly királyt, vagy az utódát leváltják Új-Zéland államfői tisztségéről\". Ardern hangsúlyozta, a \"kétoldalú viszony evolúciójáról\" van szó, azaz \"semmi nem várható gyorsan\", és a két ország között fennmarad az együttműködés. Hasonlóan vélekedett a temetés kapcsán az ausztrál miniszterelnök, Anthony Albanese. \"Most nincs itt az ideje, hogy az ország változtasson\" - állapította meg.\n\nA Karib-tengeri országok közül Barbados már 2021 novemberében köztársasággá vált, noha nem tervezi a Nemzetközösség elhagyását. Más karibi országok is jelezték: a koronáról való leváláson gondolkoznak. Közéjük tartozik Jamaica, mely 2025 végére valósítaná meg ezt a tervet. Antigua és Barbuda a következő három éven belül népszavazás keretében dönt jövőjéről. Az „i” napilapnak nyilatkozva a University of London egy Nagy-Britanniára és a Nemzetközösségre szakosodott professzora \"gyökeres, sorsfordító változásnak\" nevezte Barbados köztársasággá válását, amit az országban a fordulat idején megfordult Károly láthatólag tudomásul vett. Philip Murphy szerint ez volt az első alkalom, hogy a királyi család egy tagja részt vett egy a monarchiából kiiratkozó ország átalakulási folyamatában. A lépés persze nyomást helyez a többi karibi tengerentúli területre is. Nem mintha ez különösen hízelgően hangzana, de a professzor szerint\n\nAz Erzsébet édesapja, VI. György által 1949-ben a volt gyarmati országokhoz fűződő kapcsolat ápolása érdekében létrehozott Commonwealth jövőjéről szóló vitákban elkerülhetetlenül helyet kap a Brexit szempontja is. Van olyan vélemény, mely szerint Londonnak az Európai Unió elhagyása után már nagyobb szüksége van a 2,5 milliárd lelket számláló szövetségre-piacra, mint fordítva. Radikálisabb hangok bocsánatkérést várnak a monarchiától a gyarmatosítás idején elkövetett bűnökért, sőt követelik a királyi családnak \"ajándékozott\" kincsek, mint a Brit-szigetekre 1850. június 29-én megérkezett Koh-i-Noor gyémánt visszaszolgáltatását. A világ talán leghíresebb drágakövét India, Pakisztán, sőt Afganisztán is magáénak gondolja.\n\nA Nemzetközösség anyagi szempontból rá van szorulva a szigetországra, mert az elegáns londoni Marlborough House-ban elfoglalt székhelyét és 24 millió fontos (11 milliárd forint) költségvetését nagyrészt a brit költségvetés állja. A kormánynak, de III. Károlynak is fejfájást okozhat időnként, hogy - mint a The Sunday Times sorolja -, számos tagország törvényileg tiltja a homoszexualitást, nem ismeri el az azonos neműek házasságát, érvényben van a halálbüntetés, sérülnek az emberi jogok és a sajtószabadság is. Óriási vívmány lenne, ha az új királynak sikerülne a XXI. századba átvezetni az intézményt, melyhez csak nemrégiben csatlakoztak olyan sem nem is angol anyanyelvű országok, mint Ruanda, Togo, Gabon és Mozambik. Dél-Szudán felvételre, Zimbabwe visszafogadásra várakozik.",
    "Kritikus az orosz emberi jogi helyzet, az országban „a félelem és megfélemlítés légköre\" uralkodik": "Gál Mária;\n\nemberi jogok;Oroszország;\n\n2022-09-22 19:36:00\n\nKritikus az orosz emberi jogi helyzet, az országban „a félelem és megfélemlítés légköre\" uralkodik\n\nAz ukrajnai inváziót követően vészesen romló oroszországi emberi jogi helyzet, a fokozódó elnyomás miatt riadót fújt az EBESZ is.\n\n„Putyint küldjétek a lövészárkokba!’ – ezzel a jelszóval tüntettek Oroszország-szerte szerda este az elnök által meghirdetett részleges katonai mozgósítás ellen. Több mint 1300 embert vettek őrizetbe. Az OVD-Info tüntetésfigyelő csoport szerint a letartóztatások zöme Moszkvában és Szentpéterváron történt, a fővárosban 530, Szentpéterváron 478 személyt hurcoltak el. A két nagyvároson kívül legfeljebb néhány százan vagy néhány tucatnyian vállalták a nyílt szembeszegülést a rezsimmel.\n\nNem véletlenül, a moszkvai ügyészség a mozgósítás meghirdetése után azonnal közleményben figyelmeztetett, hogy a közösségi médiában terjedő mozgósítás elleni felhívások, valamint a meghirdetett tüntetéseken való részvétel egyaránt bűncselekménynek minősül és akár 15 év börtönbüntetést eredményezhet. Az orosz büntetőtörvénykönyv keddi módosítása szerint börtönbüntetés vár a sorozást megtagadókra is.\n\nA The Moscow Times ellenzéki lap „Nem akarok ágyútöltelék lenni” címen számolt be a lakossági reakciókról. A hatóságok a repülőtársaságokat megrohamozók láttán léptek, csak a szerencséseknek sikerült kijutniuk az országból. Az indulatokat szítja az a tudat is, hogy a mozgósítás is csak „egyeseket” érint, nagyon sok vezető politikusok már jóval korábban kimenekítette katonaköteles családtagjait külföldre, mások pedig nevük és szüleik pozícióinak köszönhetően érintethetetlenek. A TVrus Máltán bejegyzett ellenzéki on-line televízió műsorvezetője, sorozótisztnek adva ki magát, élő adásban hívta fel Dmitrij Peszkov elnöki szóvivő 31 éves fiát. Az ifjú Peszkov elmondta, esze ágában sincs sem önkéntesnek állni, sem a sorozási behívóra megjelenni, mert ő „Peszkov úr”, és „más szinten” rendezi az ügyet.\n\nAz ukrajnai inváziót követően vészesen romló oroszországi emberi jogi helyzet, a fokozódó elnyomás miatt riadót fújt az EBESZ is. Csütörtökön kiadott jelentésében a szervezet leszögezte: az elnyomás 2012 óta fokozatosan erősödik, és a háború kezdete után elfogadott törvényekkel érte el csúcspontját. Oroszországban „a félelem és megfélemlítés légköre\" uralkodik, annál is inkább, mivel \"az üldözés nyíltan folyik\" és a propaganda teljes lendülettel dübörög.\n\nJevgenyija Kara-Murza, az Oroszországban politikai fogolyként letartóztatásban lévő aktivista, Vlagyimir Kara-Murza felesége az elhallgattatott orosz ellenzék hangjaként együttműködik az EBESZ-el. Bécsi sajtótájékoztatóján hangsúlyozta: Nagyon fontos nem elfelejteni, hogy az ukrajnai invázió az oroszországi tömeges elnyomás kontextusában zajlik. Hozzátette: Oroszországban „még az agymosás áldozatai” is kezdik már megkérdőjelezni korábbi álláspontjukat, látva, hogy egy háromnaposnak hitt háború már több mint hét hónapja tart.\n\nMúlt héten, amint lapunk is beszámolt róla, az EU tagállamai – Magyarország kivételével – úgy döntöttek, felkérik az ENSZ Emberi Jogi Tanácsát, ellenőrizze az emberi jogok helyzetét Oroszországban. A magyar ellenállást megkerülve a többi tagállam nevében Luxemburg terjeszti elő az állásfoglalás-tervezetet.",
    "Napi érdekességek: Az eBay-en mindent el lehet adni, még majdnem egy országot is": "Hirdetés\n\nA 2000-es évek eleje egészen izgalmas időszak volt az emberiség számára, ugyanis az internet is utat tört magának. Az online vásárlást illetően azonban sokan a sötétben tapogatóztak, legalábbis egészen 2006-ig, amikor 22 db licit érkezett be egy eBayen-en meghirdetett országra.\n\nAz eBay egy amerikai multinacionális e-kereskedelmi vállalat, amely még 1995-ben jött létre, és mára már kb. 32 országban adnak el és vesznek rajta az emberek. És, hogy mit is? Szinte bármit: 2006 májusában az akkor még tinédzser Isaac Butterfield úgy döntött, hogy felrakja eladni Új-Zélandot. A kikiáltási ár 0,01 ausztrál dollár volt, és egy 1 hónapos aukció keretén belül hirdette meg a „terméket”. Az egész egyébként egy rossz viccnek indult, Isaac ugyanis fiatalon is nagyon komikus szemmel tekintett a világra, később pedig nem meglepő módon humorista lett – egy saját YouTube csatornája is van 1,8 millió feliratkozóval.\n\nDe visszatérve a nem mindennapi sztorira, az eBay-es aukció mindösszesen csak egy fotót tartalmazott Új-Zéland zászlajáról, és egy aprócska leírást miszerint egy hivatalos eladásról van szó. Néhány laikus netes szörfölő azonban ezt valamiért nagyon komolyan vette, és egymásra licitálva próbálták megvásárolni az országot. Az árverés végül 3000 dollárig kúszott fel, mielőtt az eBay lefelülete volna a dolgot. Az aukcióval kapcsolatos adatok nagy része egyébként már nem elérhető, mivel az eBay mindent törölt az eseménnyel kapcsolatban, hogy ne keltsen rossz hírverést, mégis futótűzként terjedt el. A hír hallatán még Új-Zéland kormánya is felszólalt, akik megerősítették, hogy az ország bizony nem eladó. Megmosolyogtató érdekességek, hogy Isaac 2019-ben létrehozott egy GoFundMe oldalt, ahol ismét megpróbálta eladni Új-Zélandot, természetesen sikertelenül.\n\nTovábbi napi érdekességek.",
    "Világjárás Horvátországtól a Kaukázuson át Pakisztánig + képgaléria": "Tóth Péter: Eredetileg egyedül szerettem volna utazni. Orvostechnikai eszközöket fejlesztő cégnél dolgoztam sales managerként, így sokat jártam a világot Európában, Ázsiában és Amerikában. De az üzleti tárgyalások mellett sosem volt lehetőségem igazán végiglátogatni az adott várost, országot. Amikor időm engedte, persze kiosontam, és lefényképeztem minden látnivalót, embereket, fűt, fát, bogarat. A kamerával való bánásmód megtanulásához két út vezet: az egyik, ha egy témát akar valaki megvalósítani, és ehhez megy el bizonyos helyekre, addig dolgozik, amíg jó nem lesz; vagy mindent megfigyel, megörökít, és így ismerkedik a fényekkel, a szükséges beállításokkal. Én az utóbbit választottam. Ez is vezetett oda, hogy eldöntsem, mindezt a világ körül szeretném csinálni. Két évig gyűjtöttem az útra, először Ausztrália és Új-Zéland lett volna a cél, de közbejött a Covid, így végül egy lakóautó lett a megoldás, és a keleti útirány. A tervezés idején találkoztunk Cilivel, akinek rögtön megtetszett a tervem, és csatlakozni akart, ez először nem volt ilyen egyszerű, de végül is most már két éve vagyunk úton, jelenleg épp a Himalája lábánál.\n\nFazekas Cecília: Peti az első randinkon mesélt a tervéről, amely rögtön magával ragadott. Én beszerző-logisztikus voltam korábban, és szerettem utazni. Nagyon kevés szabadságom volt, mindig maradtam volna tovább, hogy jobban elmélyedhessek a helyi szokásokban és kultúrában, így az első pillanattól kezdve szerettem volna részt venni ezen az úton.\n\nHorvátország volt az első állomásunk két éve szeptemberben, erre egyfajta nyaralásként emlékszünk vissza, aztán elindultunk Montenegrón, Albánián, Észak-Macedónián és Bulgárián át Görög-, majd Törökországba. Az első nyarat a Kaukázusban töltöttük, Grúziában túráztunk. Majd Örményországon, iraki Kurdisztánon és Irakon keresztül jutottunk el a pakisztáni barangolásig.\n\nA tervek szerint India következik az új évben, illetve Nepál, Srí Lanka és esetleg Banglades.\n\nLugas: Sok digitális nomád meséli, hogy nem egyszerű kilépni az alkalmazotti létből. Önöknek mennyire volt nehéz a váltás?\n\nTóth Péter: A legtöbb nomád úgy kezd el utazni és közben dolgozni, hogy van bizonyos szakmája, amelyet a világ bármely pontjáról el tud végezni. Nálunk ez máshogy alakult. Cili hobbifotós volt, én pedig csak dokumentálni akartam az utunkat filmen is, ezért kezdtem el videózást tanulni. Aztán jött az ötlet, hogy dolgozhatnánk hotelekkel. Kezdetben e-mailben senki nem válaszolt, de miután Albániában sikerült egy szállodával megegyezni az első hivatalos imázsfilmről, megtörtént az áttörés. Ma már ott tartunk, hogy egy éve biztosan nem fizettünk szállásért. A lakóautós napjainkba változatosságot hozva állunk meg butikhotelekben fotós, filmes együttműködés keretében. Más brandekkel is dolgozunk, amelyekkel szintén barteralapú együttműködésekkel építettük fel a portfóliónkat. A különbség az átlagos nomádokhoz képest, hogy mi itt az út során váltunk profivá abban, amiből most élünk.\n\nFazekas Cecília: Ha ma megkérdezik tőlem, mi a munkám, azt válaszolom, fotós vagyok. Felnőve a családi utazások alatt hatalmas lelkesedéssel fényképeztem, de itt az út során tanultam meg azokat a fogásokat, amelyek nyomán ma fotósnak merem magam mondani. Például rengeteget segített, hogy a képeket rögtön aznap este feldolgoztam, így azonnal láttam, mit kellett volna másképp csinálni. Ez a tapasztalás alapján való tanulás.",
    "Ez vár Magyarországra, ha a világméretű összeomlás bekövetkezik – Csak idő kérdése a kutatók szerint": "Ez vár Magyarországra, ha a világméretű összeomlás bekövetkezik – Csak idő kérdése a kutatók szerint\n\nA Duna felszínre került medre a Margit híd margitszigeti pillére előtt 2011-ben. Budapestnél mindössze 92 centiméter volt a vízállás, emiatt megbénult a dunai szállítmányozás /MTI/Fotó: Kovács Tamás\n\nValóban jó ötlet volt honfoglaló eleinktől 1100 évvel ezelőtt a Kárpát-medencében letelepedni? A környezeti katasztrófa elkerülhetetlen, jövő nem sok jót tartogat az itt élő emberek számára egy kutatás szerint.\n\nA borúlátó brit kutatók szerint a világméretű társadalmi összeomlás csak idő kérdése, okozzák azt a klímaváltozás extrém hatásai, egy Covidnál is súlyosabb járvány, egy végzetes világgazdasági összeomlás, avagy ezek bármilyen kombinációja. Amikor ez bekövetkezik, akkor a Cambridge-i Anglia Ruskin University szakemberei szerint leginkább csak pár, ma még hűvösnek számító szigeten maradhat fent többé-kevésbé jelenlegi formájában a civilizáció.\n\n( A legfrissebb hírek itt )\n\nA mostani meglátásokat még jobban erősíti a már több mint fél éve tartó orosz-ukrán háború. Az ebből fakadó energiaválság, ami olyan mértékű inflációt gerjeszt, hogy az alapvető élelmiszerek beszerzési árai is az egekbe szöknek. Egy-egy család megélhetése pedig komoly veszélybe kerül.\n\nA klímaválság már állandó problémává vált. Idén nyáron, a hőség hatására dél-európai országok szinte mindegyikét sújtották olyan komoly erdőtüzek, hogy nem csak emberek ezreit kellett kitelepíteni, de áldozatokkal is járt. A Blikknek nyilatkozó szakértő szerint a klímaválság már el is kezdődött.\n\n– Magyarországot az átlagosnál is jobban fogják érinteni az extrém időjárási jelenségek. Pár évtizeden belül pedig az Alföld egy száraz, sztyeppés területre fog leginkább hasonlítani – magyarázta Nyitray Dániel, a Greenpeace klímakampány felelőse.\n\nA hőmérséklet mellett a hétköznapjaink is megváltoznak. Bizonyos élelmiszerek termesztése például lehetetlen lesz Magyarországon.\n\n– A klímaválság más régiókban már most komoly konfliktusokhoz vezet. A megfelelő ivóvíz milliók számára elérhetetlen a világban. Ha nem változtatunk, a helyzet csak rosszabb lesz, ami még több fegyveres konfliktushoz és népvándorláshoz vezethet – tette hozzá a szakértő, aki szerint ezen elsősorban az üvegházhatás csökkentésével lehetne segíteni.\n\nA kutatók tanulmánya arra figyelmeztet, hogy az emberi civilizáció borotvaélen táncol. Ennek fő oka, hogy a világ országai a gazdaság és az élet szinte minden más területén szempontból egymásra vannak utalva. Komoly – és egyre növekvő – esély van az összeomlásra, amely után csak egyes „civilizációs mentőcsónakok” lesznek majd képesek számottevő népességet eltartani.\n\nA tanulmány szerint Új-Zéland, Izland, Tasmánia és a Brit-szigetek nagy előnye például a közép-európai országokkal szemben, hogy tenger választja el a sűrűn lakott területektől. Igen, a lakhatatlanná váló területekről szétrajzó menekültáradat lehet majd az egyik szög a ma ismert világ koporsójába.\n\nA Ruskin Egyetem kutatói szerint a népvándorlástól való viszonylagos védettség kérdése csak egy dolog. Súlyos elemi csapások sorozata és egész országok lakhatatlanná válása olyan láncreakciót indíthat be, amit pillanatnyilag kevesen képesek maguk elé képzelni. Szerintük azonban az emberiség által az évszázadok alatt felhalmozott tudás nagy része adott esetben szempillantásnyi idő alatt is elveszhet.\n\nÉppen ezért a társadalmaknak ott van a legnagyobb esélye a túlélésre, ahol elegendő élelmiszert tudnak az új környezeti viszonyok között is helyben termelni az ott élő lakosságnak, ahol elegendő áramot tudnak termelni helyben, megújuló forrásokból, és ahol némi gyártókapacitás is rendelkezésre áll.\n\nMindez természetesen a határok megvédése mellett – amire a kutatók szerint leginkább egyes szigetek, esetleg hegyláncokkal vagy más természeti akadályokkal részben elzárt országok lesznek képesek.\n\n– Az elmúlt években megtapasztaltunk világjárványt, globális pénzügyi válságot és élelmiszer-termelési visszaesést is. Óriási szerencse, hogy ezek nem egy időben történtek meg, de mi a garancia, hogy ez a jövőben nem történik meg? – mondta a Guardiannak Aled Jones professzor, az egyetemen működő Global Sustainability Institute (Globális Fenntarthatósági Intézet) kutatója.\n\nJones szerint a lecke, hogy az egyes nemzeteknek a kutatók szerint muszáj az ellenálló képességüket erősíteniük. Ez azt jelenti, hogy nem szabad teljesen felülniük az olcsóbb árakat kínáló globalizációs vonatra, hanem a létfontosságú szektorokban lehetőleg az országon belül is ki kell alakítani a termelést. Ellenkező esetben, egy esetleges világméretű összeomlás bekövetkeztekor, az ország felkészültebb lesz.\n\nAz egyetemi kutatás eredménye persze nem mindenki számára lett meglepő. A Guardian beszámolója szerint a világ milliárdosai már évek óta vásárolgatnak földet Új-Zélandon, többen azzal a nem titkolt céllal, hogy bunkert építsenek a közelgő apokalipszis esetére. Új-Zéland valóban a legjobb túlélési esélyt jelentheti, hiszen klímája hűvös, bővelkedik geotermikus és vízenergiában, van elegendő termőföld és a népsűrűség is alacsony.\n\nVagy a lámpa, vagy a légkondi: 37 millió japánnak kellene lekapcsolnia a világítást, hogy elkerüljék a hőgutát",
    "Brighton és Hove lehet az új vegán főváros": "Brighton és Hove lehet az új vegán főváros\n\nEz az első alkalom, hogy a Chef’s Pencil nem az amerikai Portlandet vagy a brit Bristolt nevezte meg vegán fővárosnak. A hírek szerint a fenti két város kihívója Brighton és Hove volt, ami le is győzte a többi olyan vezető versenyzőt is, mint például Seattle, Washington vagy Berlin.\n\nMiért Brighton és Hove?\n\nA Plant Based News szerint ebben a városban több mint 240 vegán- és vegetáriánusbarát étterem található, köztük például népszerű növényi alapú pizzát és sushit kínáló helyek is.\n\nAz adatok azt mutatják, hogy a több éves növekedés után a közelmúltban csökkentek a vegan szóval kapcsolatos keresések a neten, de a növényi alapú élelmiszerek értékesítése továbbra is nő. A Chef’s Pencil kutatói úgy vélik, hogy ennek oka a flexitárizmus iránti növekvő érdeklődés, amely egy olyan alkalmazkodó étrend, mely csökkenti az általános húsbevitelt, és több növényi alapú élelmiszert használ – anélkül, hogy az állati eredetű termékeket teljesen elhagyná.\n\n„A flexitárizmus egyre népszerűbbé válik, az európai húsevők 40%-a kevesebb húst akar enni. Már nem csak a vegánok és vegetáriánusok ismerik fel, hogy minden étkezés lehetőséget jelent a fenntarthatóbb élethez” – mondta Carlotte Lucas, a Good Food Institute európai vállalati elkötelezettségért felelős menedzsere.\n\nMelyik ország a vegánok kedvence?\n\nA Chef’s Pencil a Google Trends adataira támaszkodik a vegán trendek meghatározásához világszerte, és a keresések Brighton és Hove-ban mutatták a legnagyobb érdeklődést a veganizmus iránt. Azt is megállapították, hogy az Egyesült Királyság a vegánok legnépszerűbb országa, amelyet Németország, Ausztria, Új-Zéland és Ausztrália követ. Az Egyesült Államok a tizenegyedik helyen landolt a listán.\n\nNem meglepő, hogy az Egyesült Királyság vezeti a listát, mivel sok étterem, még a nagyobb gyorséttermi láncok is egyre több vegán ételt kínálnak az étlapjukon. A fogyasztók az ország minden élelmiszerboltjában is találhatnak vegán opciókat.\n\n„A választék mennyisége manapság ínycsiklandó – mondta Derek Sarno, az Egyesült Királyság legnagyobb áruházláncának, a Tesco a növényi alapú élelmiszerekkel foglalkozó innovációért felelős vezetője. – Ma már a szupermarketekben szinte minden kategória rendelkezik növényi alapú opciókkal, ami minden eddiginél egyszerűbbé teszi azok dolgát, akik a hét húsmentesebb napjait fontolgatják vagy arra váltanak.”\n\nForrás: ecowatch.com Fotó: Getty Images\n\nEzt már olvastad?",
    "Többségbe kerültek a katolikusok Észak-Írországban": "MTI-Népszava;\n\nÉszak-Írország;lakosság;vallás;megoszlás;katolikusok;többség;\n\n2022-09-22 17:13:00\n\nTöbbségbe kerültek a katolikusok Észak-Írországban\n\nTöbbségbe kerülésük rendkívüli jelentőségét az adja, hogy a katolikus lakosság zömmel az észak-írországi brit fennhatóság ellen és az ír sziget újraegyesítéséért küzdő mozgalmakat támogatja.\n\nElőször kerültek többségbe a katolikusok Észak-Írország 101 éves történetében a helyi lakosságon belül – erről számolt be az MTI.\n\nAz észak-írországi statisztikai kutatóintézet (NISRA) által tavaly elvégzett népszámlálás adatai szerint\n\nA NISRA kimutatása szerint ez azt jelenti, hogy 2021-ben 869 800 katolikus és 827 500 protestáns élt Észak-Írországban.\n\nTavaly ugyanakkor rekordot döntött azoknak a száma és aránya is, akik úgy nyilatkoztak, hogy egyik valláshoz sem kötődnek. A magukat vallástalannak mondók száma a 2021-es népszavazás alapján 177 400, arányuk 9,3 százalék volt Észak-Írországban.\n\nA katolikusok többségbe kerülésének rendkívüli jelentőségét az adja, hogy\n\nHatalmas feltűnést keltett ugyanezzel összefüggésben, hogy a május 5-én tartott helyi parlamenti választáson a britellenes katolikus mozgalom legnagyobb pártja, a Sinn Féin szerezte meg a legtöbb képviselői mandátumot a belfasti törvényhozásban, a Stormontban, ahol korábban mindig a brit fennhatóságot pártoló protestánsoké – az utóbbi évtizedekben a Demokratikus Unionista Párté (DUP) – volt a legnagyobb létszámú frakció.\n\nA tavaszi választásokon bekövetkezett történelmi horderejű fordulat azt is jelenti, hogy a felekezetközi hatalommegosztásra alapuló belfasti kormánynak első ízben lehet katolikus vezetője.\n\nA tisztség betöltésére Michelle O'Neill, a Sinn Féin észak-írországi tagozatának vezetője, a párt alelnöke jogosult.\n\nAz új észak-írországi kormány azonban még nem alakult meg, mivel a radikálisan EU-szkeptikus irányvonalú DUP ragaszkodik ahhoz, hogy London a belfasti kormányalakítás előtt érje el az Európai Uniónál a brit EU-tagság megszűnésének (Brexit) feltételrendszeréhez csatolt észak-írországi protokoll eltörlését.\n\nE protokoll alapján Észak-Írország harmonizált viszonyrendszerben maradt az EU egységes belső piacának áruforgalmi előírásaival, annak érdekében, hogy ne kelljen visszaállítani a fizikai ellenőrzést Észak-Írország és az Ír Köztársaság határán. Ez a 499 kilométeres határszakasz az EU és az Egyesült Királyság egyetlen közös szárazföldi vámhatára.\n\nA Sinn Féin mindazonáltal már jelezte, hogy a májusi választás után\n\nAz észak-írországi rendezésről kötött 1998-as nagypénteki megállapodás ezt lehetővé teszi, ha a közvélemény-kutatásokból nyilvánvalóvá válik, hogy az észak-írországi lakosság többsége az ír sziget egyesítését pártolja.\n\nEbben az esetben a népszavazást London részéről a mindenkori brit kormány északír-ügyi minisztere kezdeményezheti saját belátása szerint, de az egyesítésről az Ír Köztársaságban is referendumot kell tartani.",
    "Heti program: Nemzetek Ligája, topligák, NB I, F1": "Az előttünk álló héten véget ér a Nemzetek Ligája csoportköre, a hétvégén pedig topligás és NB I-es mérkőzéseket rendeznek. A férfi kézilabda Bajnokok Ligájában a Telekom Veszprémnek és a Pick Szegednek szurkolhatunk. Lesz még Formula–1 és NFL is.\n\n!­­Goa3 beépítés: 640*360 1 nso aloldal külföldi foci minden más foci, 1614178 -->\n\nSZEPTEMBER 26., HÉTFŐ\n\nFUTBALLPROGRAM\n\nNEMZETEK LIGÁJA\n\nA-LIGA\n\n3. CSOPORT\n\n6. FORDULÓ\n\n20.45: Magyarország–Olaszország (Tv: M4 Sport) – élőben az NSO-n!\n\n20.45: Anglia–Németország (Tv: Spíler2) – élőben az NSO-n!\n\nB-LIGA\n\n3. CSOPORT\n\n6. FORDULÓ\n\n20.45: Montenegró–Finnország (Tv: Aréna4)\n\n20.45: Románia–Bosznia-Hercegovina (Tv: Spíler1)\n\nC-LIGA\n\n4. CSOPORT\n\n6. FORDULÓ\n\n20.45: Észak-Macedónia–Bulgária\n\n20.45: Gibraltár–Grúzia\n\nD-LIGA\n\n2. CSOPORT\n\n4. FORDULÓ\n\n20.45: San Marino–Észtország (Tv: Match4)\n\nFUTSAL\n\nFÉRFI NB I\n\n18.30: Haladás–Nyíregyháza\n\n20.15: ELTE-BEAC–Veszprém\n\n20.40: Újpest–Magyar Futsal Akadémia\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nAMERIKAI FUTBALL\n\nNFL, ALAPSZAKASZ\n\n3. FORDULÓ\n\n2.15: New York Giants–Dallas Cowboys (Tv: Aréna4)\n\nBASEBALL\n\nMLB, ALAPSZAKASZ\n\n1.07: Toronto Blue Jays–New York Yankees (Tv: Sport2)\n\nJÉGKORONG\n\nICEHL\n\nALAPSZAKASZ\n\n19.15: Hydro Fehérvár AV19–Pioneers Vorarlberg (osztrák)\n\nKOSÁRLABDA\n\nNŐI VILÁGBAJNOKSÁG, SYDNEY\n\nCSOPORTKÖR, 4. FORDULÓ\n\nA-CSOPORT\n\n3.30: Belgium–Bosznia-Hercegovina\n\n6.00: Dél-Korea–Egyesült Államok\n\n9.30: Kína–Puerto Rico\n\nB-CSOPORT\n\n5.30: Szerbia–Mali\n\n8.00: Franciaország–Japán\n\n12.30: Kanada–Ausztrália (Tv: M4 Sport)\n\nLÓSPORT\n\n13.45: Kincsem+ Tuti 1149 (Tv: Sport2)\n\nSPORTLÖVÉSZET\n\nOlimpiai kvalifikációs koronglövő-világbajnokság, Eszék\n\n8.30: férfi (Belcsik Zsolt, Hegyi Norbert, Moldován Marcell) és női trap (Jóna Bernadett, Tömör-Tones Petra)\n\nSPORTMÁSZÁS\n\n13.00: világkupa, lead, döntő, Jakarta (Tv: Eurosport2)\n\nSZNÚKER\n\n14.00: British Open, 1. forduló (Tv: Eurosport1)\n\n20.00: British Open, 1. forduló (Tv: Eurosport1)\n\nTENISZ\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma – kb. 13.00-tól: Jani Réka–Schmiedlová (szlovák)\n\nSZEPTEMBER 27., KEDD\n\nFUTBALLPROGRAM\n\n\n\nNEMZETEK LIGÁJA\n\n6. FORDULÓ\n\nA-LIGA\n\n2. CSOPORT\n\n20.45: Svájc-Csehország, St. Gallen\n\n20.45: Portugália-Spanyolország, Braga\n\nB-LIGA\n\n1. CSOPORT\n\n20.45: Ukrajna-Skócia, Krakkó\n\n20.45: Írország-Örményország, Dublin\n\n2. CSOPORT\n\n20.45: Albánia-Izland, Tirana\n\n4. CSOPORT\n\n20.45: Svédország-Szlovénia, Solna\n\n20.45: Norvégia-Szerbia, Oslo\n\nC-LIGA\n\n2. CSOPORT\n\n20.45: Görögország–Észak-Írország\n\n20.45: Koszovó-Ciprus, Pristina\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nBASEBALL\n\nMLB, ALAPSZAKASZ\n\nSzerda, 0.00: Cleveland Guardians–Tampa Bay Rays (Tv: Sport2)\n\nJÉGKORONG\n\nERSTE LIGA\n\n18.30: DEAC–SC Csíkszereda (romániai)\n\n18.30: FEHA19–Gyergyói HK (romániai)\n\n18.40: Budapest JAHC–Corona Brasov (romániai)\n\nSVÉD BAJNOKSÁG\n\n19.00: Skelleftea–Farjestad (Tv: Sport2)\n\nKÉZILABDA\n\nFÉRFI EURÓPA-LIGA, SELEJTEZŐ\n\n2. FORDULÓ\n\nELSŐ MÉRKŐZÉSEK\n\n18.45: CSA Steaua Bucuresti (román)–Ferencvárosi TC (Tv: Sport1)\n\n20.45: Chambery Savoie Mont Blanc HB (francia)–Fejér B.Á.L.-Veszprém\n\n\n\nKOSÁRLABDA\n\nNŐI VILÁGBAJNOKSÁG, SYDNEY\n\nLÓSPORT\n\n13.45: Kincsem+Tuti 1150 (Tv: Sport2)\n\nSPORTLÖVÉSZET\n\nOlimpiai kvalifikációs koronglövő-világbajnokság, Eszék–férfi és női trap 2. nap\n\n\n\nTENISZ\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma\n\nSZEPTEMBER 28., SZERDA\n\nFUTBALLPROGRAM\n\nNB III\n\n10. FORDULÓ\n\nKELETI CSOPORT\n\n16.00: Békéscsaba II–Debreceni VSC II\n\n16.00: BVSC-Zugló–Jászberényi FC\n\n16.00: Debreceni EAC–Körösladány\n\n16.00: Eger SE–Karcag\n\n16.00: Füzesgyarmat–Putnok FC\n\n16.00: Hajdúszoboszló–BKV Előre\n\n16.00: Hatvan–Vasas II\n\n16.00: Kisvárda II–Diósgyőri VTK II\n\n16.00: Pénzügyőr SE–Sényő\n\n16.00: Tiszaújváros–Tiszafüred\n\nKÖZÉP-CSOPORT\n\n16.00: Cegléd–Újpest II\n\n16.00: Dunaújváros–Szekszárdi UFC\n\n16.00: Ferencvárosi TC II–ESMTK\n\n16.00: Honvéd FC II–FC Dabas\n\n16.00: Kecskeméti TE II–Szolnok\n\n16.00: Majosi SE–Hódmezővásárhely\n\n16.00: Monor–Iváncsa\n\n16.00: MTK II–Makó FC\n\n16.00: Paks II–Bánk SE\n\nNYUGATI CSOPORT\n\n16.00: Balatonfüred–Győri ETO II\n\n16.00: Érd–Kelen SC\n\n16.00: Gyirmót II–Puskás Akadémia II\n\n16.00: Komáromi VSE–Zalaegerszeg II\n\n16.00: Mol Fehérvár FC II–Budaörs\n\n16.00: Móri SE–III. Kerületi TVE\n\n16.00: Tatabánya–Kaposvár\n\n16.00: Teskánd–Zsámbék\n\n16.00: VLS Veszprém–Nagykanizsa\n\n18.00: Bicske–Csorna\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nKÉZILABDA\n\nFÉRFI BAJNOKOK LIGÁJA, CSOPORTKÖR\n\n3. FORDULÓ\n\nA-CSOPORT\n\n18.45: Telekom Veszprém–CS Dinamo Bucuresti (román) (Tv: Sport1) – élőben az NSO-n!\n\nB-CSOPORT\n\n20.45: Aalborg (dán)–Kielce (lengyel) (Tv: Sport1)\n\nKOSÁRLABDA\n\nNŐI NB I\n\n18.00: Atomerőmű KSC Szekszárd–VBW CEKK Cegléd\n\n18.00: SERCO UNI Győr–E.ON ELTE BEAC\n\n18.00: NKA Universitas PEAC–PINKK Pécsi 424\n\n18.30: Ludovika Csata–BKG-PRIMA NATURA Szigetszentmiklós\n\n18.30: DVTK-Hun-Therm–Vasas Akadémia\n\n19.00: TFSE-MTK–Sopron Basket\n\nLÓSPORT\n\n13.45: Kincsem+Tuti 1151 (Tv: Sport2)\n\nSPORTLÖVÉSZET\n\nOlimpiai kvalifikációs koronglövő-világbajnokság, Eszék\n\nFérfi és női trap 3. nap\n\n13.45: női döntő\n\n15.30: férfi döntő\n\n\n\nTENISZ\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma\n\nSZEPTEMBER 29., CSÜTÖRTÖK\n\nFUTBALLPROGRAM\n\nNŐI FELKÉSZÜLÉSI MÉRKŐZÉS\n\n19.00: Szlovénia–Magyarország, Celje\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nAMERIKAI FUTBALL\n\nNFL, ALAPSZAKASZ\n\n4. FORDULÓ\n\nPéntek, 2.15: Cincinnati Bengals–Miami Dolphins (Tv: Arena4)\n\nBASEBALL\n\nMLB, ALAPSZAKASZ\n\n19.00: Chicago White Sox–Minnesota Twins (Tv: Sport2)\n\nJÉGKORONG\n\nERSTE LIGA\n\n19.00: UTE–DEAC\n\nKAJAK-KENU\n\nMaratoni világbajnokság, Ponte de Lima\n\nKÉZILABDA\n\nFÉRFI BAJNOKOK LIGÁJA, CSOPORTKÖR\n\n3. FORDULÓ\n\nB-CSOPORT\n\n18.45: THW Kiel (német)–Pick Szeged (Tv: Sport1) – élőben az NSO-n!\n\n20.45: Barca (spanyol)–Celje (szlovén) (Tv: Sport1)\n\n\n\nKOSÁRLABDA\n\nNŐI VILÁGBAJNOKSÁG, SYDNEY\n\nNegyeddöntő\n\nTENISZ\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma\n\nSZEPTEMBER 30., PÉNTEK\n\n\n\nFUTBALLPROGRAM\n\nNB I\n\n9. FORDULÓ\n\n20.00: Mezőkövesd Zsóry FC–Paksi FC (Tv: M4 Sport) – élőben az NSO-n!\n\nFRANCIA LIGUE 1\n\n9. FORDULÓ\n\n21.00: Angers–Marseille (Tv: Match4)\n\nNÉMET BUNDESLIGA\n\n8. FORDULÓ\n\n20.30: Bayern München–Bayer Leverkusen (Tv: Arena4)\n\nSPANYOL LA LIGA\n\n7. FORDULÓ\n\n21.00: Athletic Bilbao–Almeria (Tv: Spíler2)\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nASZTALITENISZ\n\nCsapat-világbajnokság, Csengtu\n\nBASEBALL\n\nMLB, ALAPSZAKASZ\n\nSzombat, 1.00: Atlanta Braves–New York Mets (Tv: Sport2)\n\nFORMULA–1\n\nSZINGAPÚRI NAGYDÍJ, SZINGAPÚR\n\n12.00: 1. szabadedzés (Tv: M4 Sport) – élőben az NSO-n!\n\n15.00: 2. szabadedzés (Tv: M4 Sport) – élőben az NSO-n!\n\nJÉGKORONG\n\nERSTE LIGA\n\n18.30: DVTK Jegesmedvék–FTC-Telekom\n\n18.40: Budapest JAHC–FEHA19\n\nOSZTRÁK LIGA\n\n19.15: Hydro Fehérvár AV19–Asiago (olasz)\n\nKAJAK-KENU\n\nMaratoni világbajnokság, Ponte de Lima\n\nKÉZILABDA\n\nFÉRFI NB I\n\n18.00: HSA NEKA–Balatonfüredi KSE, Balatonboglár\n\n18.30: Mol Tatabánya KC–Sport36-Komló\n\n\n\nKOSÁRLABDA\n\nNŐI VILÁGBAJNOKSÁG, SYDNEY\n\nElődöntő\n\nNBA, ELŐSZEZON\n\n12.00: Washington Wizards–Golden State Warriors (Tv: Sport1)\n\nRÖPLABDA\n\nFérfi Extraliga, alapszakasz, 1. forduló\n\n18.00: Fino Kaposvár–Kistext SE\n\n\n\nTENISZ\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma\n\nTORNA\n\nChallenge világkupaverseny, Szombathely, Aréna Savaria\n\n15.00: selejtezők\n\nVÍZILABDA\n\nFérfi Bajnokok Ligája, selejtező, 1. kör (Nijverdal)\n\n18.30: A-Híd VasasPlaket–Invictum Sarajevo (bosnyák)\n\nOKTÓBER 1., SZOMBAT\n\n\n\nFUTBALLPROGRAM\n\nNB I\n\n9. FORDULÓ\n\n14.30: Kisvárda Master Good–Újpest FC (Tv: M4 Sport+) – élőben az NSO-n!\n\n17.00: Debreceni VSC–Budapest Honvéd (Tv: M4 Sport) – élőben az NSO-n!\n\n19.30: Vasas FC–ZTE FC (Tv: M4 Sport) – élőben az NSO-n!\n\nANGOL PREMIER LEAGUE\n\n9. FORDULÓ\n\n13.30: Arsenal–Tottenham (Tv: Spíler1)\n\n16.00: Bournemouth–Brentford\n\n16.00: Crystal Palace–Chelsea\n\n16.00: Fulham–Newcastle United\n\n16.00: Liverpool–Brighton (Tv: Spíler1)\n\n16.00: Southampton–Everton\n\n18.30: West Ham United–Wolverhampton (Tv: Spíler1)\n\nFRANCIA LIGUE 1\n\n9. FORDULÓ\n\n17.00: Strasbourg–Rennes\n\n21.00: PSG–Nice (Tv: Match4)\n\nHORVÁT 1. HNL\n\n11. FORDULÓ\n\n16.55: NK Osijek (Eszék)–Lokomotiv Zagreb – élőben az NSO-n!\n\nNÉMET BUNDESLIGA\n\n8. FORDULÓ\n\n15.30: Frankfurt–Union Berlin\n\n15.30: Freiburg–Mainz\n\n15.30: Köln–Borussia Dortmund\n\n15.30: RB Leipzig–VfL Bochum (Tv: Arena4) – élőben az NSO-n!\n\n15.30: Wolfsburg–VfB Stuttgart\n\n18.30: Werder Bremen–Mönchengladbach (Tv: Arena4)\n\nOLASZ SERIE A\n\n8. FORDULÓ\n\n15.00: Napoli–Torino (Tv: Sport1)\n\n18.00: Inter–Roma (Tv: Sport1)\n\n20.45: Empoli–Milan (Tv: Sport1)\n\nSPANYOL LA LIGA\n\n7. FORDULÓ\n\n14.00: Cádiz–Villarreal (Tv: Spíler2)\n\n16.15: Getafe–Valladolid (Tv: Spíler2)\n\n18.30: Sevilla–Atlético Madrid (Tv: Spíler2)\n\n21.00: Mallorca–Barcelona (Tv: Spíler2) – élőben az NSO-n!\n\nSZERB SZUPERLIGA\n\n13. FORDULÓ\n\n15.00: Topolyai SC–Radnik – élőben az NSO-n!\n\nSZLOVÁK FORTUNA LIGA\n\n12. FORDULÓ\n\n18.00: Liptovsky Mikulás–DAC – élőben az NSO-n!\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nASZTALITENISZ\n\nCsapat-világbajnokság, Csengtu\n\nFORMULA–1\n\nSZINGAPÚRI NAGYDÍJ, SZINGAPÚR\n\n12.00: 3. szabadedzés (Tv: M4 Sport) – élőben az NSO-n!\n\n15.00: időmérő edzés (Tv: M4 Sport) – élőben az NSO-n!\n\nJÉGKORONG\n\nSVÉD BAJNOKSÁG\n\n15.15: HV71–Oskarshamn (Tv: Sport2)\n\nKAJAK-KENU\n\nMaratoni világbajnokság, Ponte de Lima\n\nKÉZILABDA\n\nNŐI FELKÉSZÜLÉSI MÉRKŐZÉS\n\n17.30: Szlovénia–Magyarország, Ljubljana\n\nFÉRFI NB I\n\n16.00: Fejér B.Á.L.-Veszprém–Dabas KC\n\n18.00: Telekom Veszprém–HE-DO B.Braun Gyöngyös\n\n18.00: Budai Farkasok-Rév Group–HÉP-Cegléd, Budaörs\n\n18.00: Csurgói KK–CYEB-Budakalász\n\n19.30: Pick Szeged–Ferencvárosi TC\n\nNÉMET BUNDESLIGA\n\n18.30: Flensburg–Magdeburg (Tv: Sport2)\n\n\n\nKOSÁRLABDA\n\nFÉRFI NB I\n\n18.00: Budapesti Honvéd Sportegyesület–Falco KC Szombathely\n\n18.00: Kometa Kaposvári KK–Szolnoki Olajbányász\n\n18.00: MVM-OSE Lions–Egis Körmend\n\n18.00: Sopron KC–DEAC\n\nNŐI VILÁGBAJNOKSÁG, SYDNEY\n\nHelyosztók\n\nRÖPLABDA\n\nFérfi Extraliga, alapszakasz, 1. forduló\n\n17.00: DEAC–MÁV Előre SC-Foxconn\n\n19.00: MAFC-BME–GreenPlan-VRCK\n\nTENISZ\n\nOrszágos bajnokság, Budapest,(Nemzeti Edzés Központ), döntők\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma\n\nTORNA\n\nChallenge világkupaverseny, Szombathely, Aréna Savaria\n\n15.00: szerenkénti döntők\n\nUFC\n\nFIGHT NIGHT, LAS VEGAS\n\nVasárnap, 1.00: Mackenzie Dern–Jen Hsziao-nan (Tv: Sport1)\n\nVÍZILABDA\n\nFérfi Bajnokok Ligája, selejtező, 1. kör (Nijverdal)\n\n13.00: A-Híd VasasPlaket–Primorac Kotor (montenegrói)\n\n18.00: Steaua Bucharest (román)–A-Híd VasasPlaket\n\nOKTÓBER 2., VASÁRNAP\n\n\n\nFUTBALLPROGRAM\n\nNB I\n\n9. FORDULÓ\n\n16.30: Kecskeméti TE–Ferencvárosi TC (Tv: M4 Sport) – élőben az NSO-n!\n\n18.45: Puskás Akadémia FC–Mol Fehérvár FC (Tv: M4 Sport) – élőben az NSO-n!\n\nNB II\n\n9. FORDULÓ – élő eredménykövető\n\n15.00: Gyirmót FC Győr–Nyíregyháza Spartacus FC – élőben az NSO-n!\n\n15.00: Békéscsaba 1912 Előre–Credobus Mosonmagyaróvár – élőben az NSO-n!\n\n15.00: Dorogi FC–HR-Rent Kozármisleny – élőben az NSO-n!\n\n15.00: Szentlőrinc–Diósgyőri VTK – élőben az NSO-n!\n\n17.00: MTK Budapest–Aqvital FC Csákvár – élőben az NSO-n!\n\n17.00: Kolorcity Kazincbarcika SC–ETO FC Győr – élőben az NSO-n!\n\n17.00: Pécsi MFC–Szombathelyi Haladás – élőben az NSO-n!\n\n17.00: FC Ajka–BFC Siófok – élőben az NSO-n!\n\n17.00: Tiszakécskei LC–Soroksár SC – élőben az NSO-n!\n\n17.00: Szeged-Csanád Grosics Akadémia–Budafoki MTE – élőben az NSO-n!\n\nANGOL PREMIER LEAGUE\n\n9. FORDULÓ\n\n15.00: Manchester City–Manchester United (Tv: Spíler1)\n\n17.30: Leeds United–Aston Villa (Tv: Spíler1)\n\nFRANCIA LIGUE 1\n\n9. FORDULÓ\n\n13.00: Lorient–Lille\n\n15.00: AC Ajaccio–Clermont\n\n15.00: Auxerre–Brest\n\n15.00: Toulouse–Montpellier\n\n15.00: Troyes–Reims\n\n17.05: Monaco–Nantes\n\n20.45: Lens–Lyon (Tv: Match4)\n\nNÉMET BUNDESLIGA\n\n8. FORDULÓ\n\n15.30: Hertha–Hoffenheim (Tv: Arena4)\n\n17.30: Schalke–Augsburg\n\nOLASZ SERIE A\n\n8. FORDULÓ\n\n12.30: Lazio–Spezia (Tv: Sport1)\n\n15.00: Lecce–Cremonese\n\n15.00: Sampdoria–Monza (Tv: Sport1)\n\n15.00: Sassuolo–Salernitana\n\n18.00: Atalanta–Fiorentina (Tv: Sport1)\n\n20.45: Juventus–Bologna (Tv: Sport1)\n\nROMÁN LIGA 1\n\n12. FORDULÓ\n\n12.00: FC Hermannstadt–Sepsi OSK – élőben az NSO-n!\n\nSPANYOL LA LIGA\n\n7. FORDULÓ\n\n14.00: Espanyol–Valencia (Tv: Spíler2)\n\n16.15: Celta Vigo–Betis (Tv: Spíler2)\n\n18.30: Girona–Real Sociedad (Tv: Spíler2)\n\n21.00: Real Madrid–Osasuna (Tv: Spíler2) – élőben az NSO-n!\n\nTOVÁBBI ÉLŐ KÖZVETÍTÉSEK ÉS FONTOSABB SPORTESEMÉNYEK\n\nAMERIKAI FUTBALL\n\nNFL, ALAPSZAKASZ\n\n4. FORDULÓ\n\n15.30: New Orleans Saints–Minnesota Vikings\n\n19.00: Atlanta Falcons–Cleveland Browns\n\n19.00: Baltimore Ravens–Buffalo Bills\n\n19.00: Dallas Cowboys–Washington Commanders\n\n19.00: Detroit Lions–Seattle Seahawks\n\n19.00: Houston Texans–Los Angeles Chargers\n\n19.00: Indianapolis Colts–Tennessee Titans\n\n19.00: New York Giants–Chicago Bears\n\n19.00: Philadelphia Eagles–Jacksonville Jaguars\n\n19.00: Pittsburgh Steelers–New York Jets\n\n22.05: Carolina Panthers–Arizona Cardinals\n\n22.25: Green Bay Packers–New England Patriots\n\n22.25: Las Vegas Raiders–Denver Broncos\n\nHétfő, 2.20: Tampa Bay Buccaneers–Kansas City Chiefs (Tv: Arena4)\n\nASZTALITENISZ\n\nCsapat-világbajnokság, Csengtu\n\nFORMULA–1\n\nSZINGAPÚRI NAGYDÍJ, SZINGAPÚR\n\n14.00: futam (Tv: M4 Sport) – élőben az NSO-n!\n\nJÉGKORONG\n\nERSTE LIGA\n\n16.30: Corona Brasov (romániai)–SC Csíkszereda (romániai)\n\n17.00: Dunaújvárosi Acélbikák–FTC-Telekom\n\n17.30: FEHA19-UTE\n\n17.40: Budapest JAHC–DEAC\n\nOSZTRÁK LIGA\n\n17.30: Olimpija Ljubljana (szlovén)–Hydro Fehérvár AV19\n\nKAJAK-KENU\n\nMaratoni világbajnokság, Ponte de Lima\n\nMOTOGP\n\nTHAIFÖLDI NAGYDÍJ, BURIRAM\n\n7.00: Moto3 (Tv: Arena4)\n\n8.20: Moto2 (Tv: Arena4)\n\n10.00: MotoGP (Tv: Arena4)\n\nRALI\n\nÚj-Zéland-rali, Auckland–a vb 11. futama\n\nRÖPLABDA\n\nFérfi Extraliga, alapszakasz, 1. forduló\n\n17.00: Kecskeméti RC–Pénzügyőr SE\n\n\n\nTENISZ\n\nATP-torna, Szófia\n\nATP-torna, Szöul\n\nATP-torna, Tel-Aviv\n\nWTA-torna, Parma\n\nTORNA\n\nChallenge világkupaverseny, Szombathely, Aréna Savaria\n\n15.00: szerenkénti döntők\n\nVÍZILABDA\n\nFérfi Bajnokok Ligája, selejtező, 1. kör (Nijverdal)\n\n11.00: Het Ravijn (holland)–A-Híd VasasPlaket",
    "Wales is adót vetne ki az egynapos turistákra": "Más európai úti célokhoz hasonlóan Wales is adót vetne ki azokra a turistákra, akik csak napközben tartózkodnak az országban, az adóztatás módját azonban egyelőre még keresik. A walesi látványosságokra kivetett szórakoztató adó például a szálláshely-alapú adó lehetséges alternatívájaként merült fel.\n\nA vendégéjszakákra kivetett adókkal ellentétben, amelyek világszerte viszonylag elterjedtek, a szórakoztatóipari adókat ritkán alkalmazzák. Egy ilyen megközelítés azonban lehetővé tenné a walesi kormány számára, hogy az egynapos kirándulókat célozza meg, hiszen ők azok, akik turisztikai szempontból legkevésbé járulnak hozzá az ország gazdaságához – írja North Wales Live.\n\nA Wales előtt álló példa Amszterdam, ahol a hajó-, autó- és városnéző túrákat egyaránt megadóztatják, 2023 januárjától pedig a rendezvényekre és fesztiválokra is szórakoztatóipari adót vet ki. Ezek a város meglévő, a vendégéjszakákra kivetett \"idegenforgalmi adója\" mellett kerülnek bevezetésre.\n\nA walesi kormány a minap elindított egy lakossági konzultációt, amely a Walesben tervezett látogatói, szórakoztatóipari, vagy az egynapos kirándulókra kivetett más típusú adókkal kapcsolatos véleményekre koncentrált.\n\nA walesi látványosságokra kivetett szórakoztató adó például a szálláshely-alapú adó lehetséges alternatívájaként merült fel Fotó: 123rf.com\n\nA konzultáció ellenére azonban a szórakoztatóipari adót egyelőre még kiegészítő intézkedésként is valószínűtlennek tartják. Az attrakciók száma Walesben hatalmas, és egyes tevékenységek ingyenesek, ami tovább bonyolítja a helyzetet. Ráadásul az attrakciók látogatóinak fele helyi lakos. A címek ellenőrzésére szolgáló eszköz nélkül a szórakoztatóipari adókat általánosan kellene alkalmazni, így nem csak a külföldi turistákat adóztatnák meg, de a helyi lakosokat is.\n\nEzzel szemben a szállásra kivetett adót – az úgynevezett \"ágyadót\" – támogatják, mert valószínűleg kisebb pénzügyi hatással járna a Walesben élő emberekre. Ez azonban az egynapos turistákra nem lenne hatással.\n\nA walesi kormány kitart amellett, hogy a felvetett illeték célja nem az, hogy \"visszatartsa a Wales régióiba látogatókat\". Javaslataik közzététele azonban dühös reakciót váltott ki a Wales-i Turisztikai Szövetség (WTA) részéről.\n\n\n\nA WTA elnöke, Suzy Davies szerint a turizmus még nem heverte ki teljesen a Covid-járványt, a vendéglátóipari vállalkozások pedig munkaerőhiánnyal küzdenek. A megélhetési válság további pusztítást fog okozni, mondta.\n\nA Cymdeithas yr Iaith (Walesi Nyelvi Társaság) azonban üdvözölte a javaslatokat. Jeff Smith szóvivő szerint \"Európa számos városában, például Párizsban, Velencében és Madridban, valamint olyan országokban, mint Új-Zéland és Japán, a látogatóknak magasabb összeget kell fizetniük a látnivalók megtekintéséért vagy a tartózkodásért. Ettől függetlenül az emberek még mindig látogatják ezeket a helyeket. Ha egy kis adót kivetnénk minden látogatókra, az jelentős összeget hozna, amelyet a helyi szolgáltatásokba lehetne befektetni.\"",
    "Magyarország az első tíz közé került a digitális nomádoknak összerakott világranglistán": "A szoftverfejlesztők piactereként működő Lemon.io startup az Economist Intelligence Unit 2022-es Global Health Security Index adatait elemezte, hogy meghatározza a digitális nomádok számára legegészségesebb országokat. A tanulmány 195 országot rangsorolt ​​a járványokra és a világjárványokra való felkészültségük alapján – írja cikkében a CNBC.\n\nFotó: Shutterstock\n\nA legegészségesebb ország a digitális nomádok számára: Ausztrália. Indexpontszáma: 71,1/100.\n\nBár az Egyesült Államok a lista élén állt 75,9/100-as eredménnyel, nem kínál a digitális nomádoknak vízumot, így kikerült a top 10 rangsorból. Emiatt választották Ausztráliát a legegészségesebb országnak, és végül emiatt kerülhetett fel a listára Magyarország is.\n\nAusztrália hosszú távú vízumot kínál a Working Holiday Maker program résztvevőinek, amely lehetővé teszi a digitális nomádok számára, hogy egy évig dolgozzanak és éljenek az országban. Az ország idegenforgalmi hivatalának webhelyén közöltekből viszont kiderül, hogy csak a 18 és 30 (bizonyos esetekben 35) év közöttiek kaphatnak ilyen minősítést.\n\nA tíz legegészségesebb ország a digitális nomádok számára:\n\nAusztrália\n\nNémetország\n\nÚj-Zéland\n\nFranciaország\n\nSpanyolország\n\nNorvégia\n\nMexikó\n\nÉsztország\n\nPortugália\n\nMagyarország\n\nNémetország a második helyen végzett a listán. Az ország indexpontszáma 65,5 volt, ami 2019 óta csak 0,2-vel változott. Németország vízumot kínál nem uniós állampolgároknak, amely hat hónaptól három évig terjedhet.\n\nÚj-Zéland zárta a sort az első három helyen. Az ország lehetővé teszi a 18 és 30 év közöttiek (egyes megyékben 35 évesek) számára, hogy Új-Zélandon 12 hónapig dolgozzanak, illetve 23 hónapig, ha az illető az Egyesült Királyságból vagy Kanadából származik.",
    "Isten óvja a királynőt – a haragunktól – Forbes.hu": "Milliók gyászolják a múlt csütörtökön elhunyt II. Erzsébetet, ám egyre hangosabb azok tábora is, akik a monarchia felszámolását követelik.\n\n“Úgy értesültem, hogy végre haldoklik egy tolvaj, erőszakoló, tömeggyilkos birodalom uralkodója. Hihetetlenül fájdalmas utolsó perceket kívánok neki.”\n\n— ezekkel a szavakkal illette Twitteren II. Erzsébet angol királynő romló egészségének hírét Uju Anya, a Carnegie Mellon egyetem egyik professzora. A nő azóta letiltott posztja hatalmas port kavart az interneten, hatására pedig újra reflektorfénybe került az a meglehetősen széles réteg, akik megkérdőjelezik a monarchia létjogosultságát.\n\nA poszt kapcsán kialakuló vitához rövid idő alatt több ezren csatlakoztak, ám a nyersen megfogalmazott kritika csak azután került a címlapokra, hogy az Amazon vezérigazgatója, Jeff Bezos is reagált rá:\n\nÉs ezt egy olyan ember mondja, akinek elvileg az a célja, hogy jobbá tegye a világot? Nem hinném. Wow.”\n\nEzt követően Anya munkaadója, a Carnegie Mellon is megszólalni kényszerült az esetről, nyilvánosan elítélve a professzor sorait, amelyet sokan sértőnek és érzéketlennek neveztek. A felháborodásra válaszolva a Twitter végül le is tiltotta a kérdéses posztot, ám az Anya felé áradó gyűlöletcunamit ez sem tudta megállítani. A nő pénteken azt nyilatkozta, hogy az elmúlt napokban megszámlálhatatlan fenyegető üzenetet kapott, sokat erősen rasszista felhanggal. Ennek ellenére nem tervez bocsánatot kérni senkitől, teljes mellszélességgel kiáll a véleménye mellett.\n\nElőkerültek a sérelmek\n\nÁm a felháborodás dacára, olyanok is akadnak, akik egyetértenek Anya hozzáállásával, főként a volt brit gyarmatok lakói között. Számos ismert hírportál publikált olyan véleménycikkeket, amelyeknek szerzői elítélik a királyi családot a korábban az irányításuk alatt álló területeken elkövetett atrocitásokért.\n\nAz egyik legelső ilyen reakció a New York Magazine szerzőjétől, Tirhakah Love-tól származott, aki egy „Lizzie halott, indulhat a buli” című írással emlékezett meg a királynőről, de hasonló szellemiségben készülhetett Maya Jasanoff (aki nem mellesleg a Harvard egyik professzora) a New York Times számára írt esszéje is, amelyben azt mondja, hogy „a királynő segített a szőnyeg alá söpörni a gyarmatosítás véres történelmét”. Egy másik újságíró, Eugene Scott a The Atlantic számára fogalmazta meg a véleményét, azt kérdezve az olvasóktól, hogy ha nem most, „mikor illik beszélni az uralma alatt zajló visszaélésekről”. Még az Egyesült Királyság frissen beiktatott miniszterelnökéről, Liz Trussról is előkerültek olyan régi felvételek, amin a monarchia felszámolását sürgeti. Bár végül ő lett az ország utolsó miniszterelnöke, aki találkozhatott a királynővel, és a halálhírére is megrendülve reagált, tizenévesen még egészen más véleménnyel volt róla:\n\nNem hiszek abban, hogy léteznie kellene olyanoknak, akik uralkodásra születtek. Csak azért, mert valaki egy bizonyos család sarja, még nem kéne, hogy alapvető joga legyen egy országot vezetni. Ezt szégyenletesnek gondolom.”\n\nAkasszátok föl a királyokat\n\nA kérdés pedig nemcsak az újságírókat és a politikusokat foglalkoztatta, de az átlagembereket is, akik mind online, mind élőben készségesen megosztották a véleményüket egymással. Szeptember 11-én Edinburgh utcáin tartóztattak le egy tüntetőt, aki egy monarchia ellenes táblával állt a királynő koporsójának útjába, a videót, amin egy ír férfi ünnepélyes sztepp táncot lejt a Buckingham Palota előtt, pedig már 65 ezren lájkolták, csak úgy mint a királynő halálán élcelődő, egyre sokasodó mémeket.\n\nTömegesen fejezik ki szimpátiájukat a trónt megöröklő III. Károly király volt felesége, Diana hercegnő felé is, akinek korai halála a gyarmatosítás idejének borzalmai után az egyik legfőbb tényező, amiért sokan megvetik a királyi családot.\n\nDiana és Meghan esete az az ok, amiért ma egyetlen könnyet sem fogok hullatni.”\n\n— írta egy Twitter felhasználó. A Windsorok bánásmódja ezen két nő felé, akik házasság útján érkeztek közéjük, mindig is megosztó téma volt a világsajtóban: mind Diana, mind az időközben címéről is lemondó Meghan Markle nagy népszerűségnek örvendenek a nép körében, és az őket a királyi család áldozatának (gyakran jogosan) beállító cikkek sokakat megérintettek. Persze azoknak is bőven van miből válogatnia, akik ezektől független okokból gyűlölnék a famíliát, hiszen II. Erzsébet trónra jutásakor a világ mintegy negyede, azaz 700 millió ember élt a britek uralma alatt, gyakran nehéz körülmények között.\n\nVéres Windsorok\n\nA királynő 70 éves regnálása során a birodalom átalakult a most is létező, 56 országot számláló Nemzetközösséggé, és bár azóta az ezekben a térségekben fennálló brit befolyás jelentősen csökkent, hatásai a mai napig kísértik az érintett népeket. A királynő uralkodása alatt végbement erőszak, fosztogatás és szegénység nyomait (mint az ezrek életét követelő Mau Mau lázadás Kenyában, a véres háború Irakban vagy a több generációkat rettegésben tartó konfliktusok Írországban) nem lehet figyelmen kívül hagyni, különösen mivel ezek sebek sokkal frissebbek mint azt a legtöbben gondolnánk. A királyi család pedig hiába inkább szimbóluma, mintsem elkövetője ezeknek a bűnöknek, sokan nem nézik jó szemmel, hogy a hatalomba beleszülető emberek, az őseiktől lopott gyémántkoronát viselve, ölbe tett kézzel nézték végig ezen atrocitásokat, és eddig még egy bocsánatkérést sem intéztek a nemzetük áldozataihoz.\n\nAz elveszett birodalom\n\nII. Erzsébet most trónra kerülő fiának, III. Károly királynak a saját országából érkező kritikus hangok mellett ezekkel a véleményekkel is meg kell majd küzdenie, különösen mivel nem csak az Egyesült Királyság, de a hozzá tartozó 14 olyan nemzet (többek között Kanada, Ausztrália és Új-Zéland) szimbolikus feje is lesz, akik tagjai a Nemzetközösségi Királyságok csoportjának. Ugyan ezek az országok mind rendelkeznek saját kormánnyal, és leginkább csak szentimentális kapcsolatot ápolnak a királyi családdal, az új uralkodó érkezése többüket is arra sarkallhatja, hogy végleg elhagyják a közösséget. Míg Erzsébet viszonylagos tiszteletnek örvendett körükben, köszönhetően hosszú uralkodásának és tekintélyt parancsoló személyiségének, Károlyt már nem védi a nosztalgiafaktor, sőt, a Dianával való házassága majd később csúnya válása miatt, biztosan nem tartozik a királyi család legnépszerűbb tagjai közé. Feleségénél, a királyné címét viselő, csábítóként aposztrofált Camillánál pedig talán csak a Jeffrey Epstein baráti körébe tartozó (és ezáltal súlyos vádak kereszttüzébe kerülő) András herceget vetik meg többen. Ezek fényében nem csoda, hogy már pár nappal édesanyja halála után szembe kell néznie a Nemzetközösségi Királyságok elszakadási terveivel is. A legutóbbi kilépő Barbados volt, még 2021-ben, azonban II. Erzsébet halálhíre óta több országban is felröppentek a hírek, hogy kihasználnák az alkalmat az önállósodásra. Adam Bandt, ausztrál képviselő a Twitteren nyilvánította ki véleményét, miszerint eljött az idő, hogy Ausztrália is köztársasággá váljon. Hasonlóan érez Rawiri Waititi, az új-zélandi parlament tagja is, aki a királynő halálával nyitottnak látja a távozás kérdését, egy kanadai felmérés pedig egyenesen azt mutatta ki, hogy a polgárok 60%-ka szívesen véget vetne a királyságtól való függésnek. Jamaica már nyár közepén jelezte a kilépési szándékát, ezt az ígéretet minden bizonnyal be is fogják váltani, főleg miután márciusban tüntetők akadályozták meg a trónörökös Vilmos herceg és neje, Katalin hercegné látogatását egy helyi kakaófarmra.\n\nBár a Buckingham palota előtt gyászoló tömegeket és a közösségi médiából ömlő szimpátiát elnézve, egyelőre nem érdemes attól tartanunk, hogy a brit királyi család hatalma egyik pillanatról a másikra összeomlik, de láthatóan elérkeztünk a történelmünk egy olyan szakaszához, amelyben még a legkiváltságosabbakat sem illeti meg a jog, hogy szabaduljanak a felelősségre vonás alól. II. Erzsébet királynő jelentős, de komplikált örökséget hagy maga után, és nincsen garancia arra, hogy utódja képes lesz megtartani a monarchia korábbi befolyását.",
    "Kína vazallusává teszi a háború Oroszországot vagy a barátjává?": "“Mennyi dühöt halmoztak fel magukban ezek az európai urak! Évtizedeken át szívták a mi gázunkat, és nem gondoltak arra, hogy a mi munkaszerető népünknek mennyit kell dolgoznia érte! És itt van a napi szenzáció: Nizzában ismét hideg van! Hát, uraim, kénytelenek lesznek a héten legalább néhány alkalommal hideg foiegras-t enni. Bon appetite! Kína persze okosabbnak bizonyult maguknál”\n\n– írja Vlagyimir Szorokin Az opricsnyik egy napja című, a közeljövő Oroszországban játszódó regényében. A napokban önkéntes emigrációjából Budapestre látogató orosz író még Putyin elnökségének első éveiben írt könyvének díszletei egyre kevésbé tűnnek távolinak vagy viccesnek: egy, a cári rendszerhez visszatérő, egyszerre középkorias és orientálisan futurisztikus Oroszország, mely egy nagy Nyugati fallal választja el magát Európától, miközben Szibériát elzálogosították a beköltöző kínaiaknak. A gazdag otthonokat keleti divat szerint kínai szőnyegek és papirusztekercsek díszítik, az eget kínai Boeingek, az utakat kínai Mercedesek szelik, miközben az elégedetlen oroszok arról suttognak, hogy míg korábban a mocskos Amerika előtt hajbókoltak, most a Mennyei Birodalom előtt kell meghajlítani a gerincet.\n\nEz persze a politikai sci-fi világába tartozik, de a nyugati elemzők mostanában szívesen írnak arról, hogy az Ukrajna elleni háborúnak hosszú távon mégis ilyesmi lehet az egyik, Oroszországban sem kívánt iránya. Az érvelés szerint Oroszország, miközben egyre inkább leválik a nyugati termelési és értékesítési hálózatokról, ugyan fontos felvevő piacot, helyettesítő technológiát, hitelt és tartalékvalutát talál Kínában, de közben egyre kiszolgáltatottabb lesz Pekingnek.\n\nA kínai dominanciától való félelem régi toposz az orosz tudatban, bár közben a Nyugattal szembeni keleti orientálódás eszméje is legalább annyira népszerű, részben utóbbiról szól a Dugin által is képviselt eurázsianizmus ideológiája is. Az orosz külpolitikában 2006 környékén – éppen Szorokin könyvének megjelenése táján – kapott új lendületet a Kínához való közeledés, de igazán a Krím 2014-es elfoglalása, a nyugati szankciók első köre után gyorsult fel a folyamat. Február 24., az Ukrajna elleni támadás kezdetével aztán ebben is egészen új helyzet állt elő.\n\nA háború kezdete óta a kínai elnök Hszi Csin-Ping és Putyin a héten, a Sanghaji Együttműködési Fórum üzbegisztáni csúcstalálkozóján találkozott először személyesen. Az utolsó ilyen alkalom még két héttel az Ukrajna elleni invázió előtt volt, ahol Hszi arról biztosította Putyint, hogy barátságuk nem ismer korlátokat. Azóta, az orosz-ukrán háborúban Kína pozícióját leginkább „oroszpárti semlegesként” szokták leírni: Ukrajna területi integritását szavakban elismerik, de a háborúért Amerikát és a NATO-t tartják fő felelősnek, és a nyugati szankciókat kárhoztatják.\n\nSegítségünket nyújtjuk és teljes mértékben megértjük azokat a döntéseket, amelyeket Oroszország alapvető érdekei megvédéséért hozott\n\n– mondta szeptember elején Li Csan-Su, a harmadik legmagasabb rangban lévő pekingi vezető az orosz házigazdái előtt. Ezt képviseli Hszi Csin-Ping is: a kínai elnök szerint Kína és Oroszország közösen törekszik egy „igazságosabb és egyenlőbb nemzetközi rendszer” felé.\n\nAttól függetlenül, hogy az Oroszország elleni szankciós politika végül mennyire bizonyul majd hatékonynak, az hamar egyértelművé vált, hogy a szankciók globálissá tételével kapcsolatos nyugati remények nem fognak teljesülni. Bár még a kínai vállalatok is vigyáznak, hogy az orosz ügyleteik miatt ne váljanak maguk is másodlagos szankciók alanyává, India és Kína az orosz energiahordozók fő vevői lettek, és a szankciós rezsimhez Európán és Észak-Amerikán kívül csak a hozzájuk szorosan kapcsolódó szövetségeseik (Ausztrália, Új-Zéland, Japán, Dél-Korea, részben Szingapúr) csatlakoztak.\n\nBár ez így is nagyot üt az orosz gazdaságon, Oroszország összességében nem vált olyan elszigetelt „latorállammá”, mint Irán, Szíria, vagy korábban Irak volt. A szankciós politika így inkább a nemzetközi gazdasági kapcsolatok ázsiai irányát erősítette meg Oroszországban, az a forgatókönyv pedig, hogy egyszer Kína vazallusává süllyedhetnek, egyelőre nagyon távolinak tűnik.\n\nEllentmondásos, hogy a szankciók keltette űrt mennyire tölti be ténylegesen a háborúra a maga szempontjából megfontoltan, „stratégiai nyugalommal” reagáló Kína. Az már most látszik, hogy 2022 rekordév lesz a két nagyhatalom közötti kereskedelmi kapcsolatokban, és egyes szektorokban a kínai import is jelentősen megugrott. Például az autóiparban, ahol a szankciók bevezetése után egymás után hagyták el Oroszországot a nyugati autógyárak, az orosz gyártók pedig alkatrészhiány miatt a légzsákokat és az ABS-t. A háborús hiánygazdaságban még nagyobb keletje lett a kínai kocsiknak: júliusban az Oroszországban eladott új autók között már 81 százalék kínai gyártású volt. Igaz, az Oroszországban is gyártott Haval (egy kínai autómárkáról van szó) SUV-ok ára 50 százalékkal ment fel február óta.\n\nA chipeknél is kulcsfontosságú a kínai (részben tajvani beszállítókkal készülő) félvezetőkkel való pótlás az oroszok számára. A kínai chipek ugyan lassabbak és többet fogyasztanak, mint az Intel vagy az AMD, de azokból legalább van valamennyi – elég nincs, ezért kénytelen az orosz ipar olyan vészmegoldásokkal élni, mint a használt chipek hűtőszekrényekből való kiszerelése okosba.\n\nA Kína felé fordulásnak a pénzügyek területén is több jele van. Miután a VISA és a Mastercard márciusban otthagyta az orosz piacot, az új orosz MIR kártyarendszert a kínai UnionPay segítségével kezdték fejleszteni, és az orosz bankok SWIFT-ből való kizárása után is részben a kínai bankközi fizetési rendszer, a CIPS felé fordult Oroszország. A kétoldalú gázkereskedelemben euróról részben szintén jüanra állnak át, az orosz jegybank pedig azt tervezi, hogy 60 milliárd dollár értékben vásárol be a „baráti országok” valutáiból, hogy egy kicsit visszagyengítsék a túl erős rubel árfolyamát. Ez a gyakorlatban főleg kínai jüant jelentene. Az orosz nagyvállalatok a Gazprommal az élen már megkezdték a jüankötvények kibocsátását, és a kínai hitelek egyre fontosabbak az orosz gazdaság számára.\n\nEz egyszerre jelent Kínának egy kis löketet régi célja, a jüan nemzetközi szerepének növelése felé (a dollár uralta globális kereskedelem vége azért még elég messze van, a világkereskedelem 40 százaléka zajlik dollárelszámolásban, míg jüanban a 3-4 százaléka) miközben az orosz gazdaság számára ad némi menekülőútvonalat a nyugati szankciók elől. Közben azonban magában hordozza a Kínától való növekvő orosz függőséget is.\n\nAz aszimmetrikus helyzet tükröződik a két ország közötti külkereskedelemben is. Kína már évek óta Oroszország legnagyobb külkereskedelmi partnere, és a kereskedelmi volumen 2021-ben is több mint harmadával, 143 milliárd dollárra nőtt, idén év végére pedig várhatóan már 200 milliárd dollár közelében lesz. Sok tekintetben komplementer, egymást kiegészítő szerkezetű gazdaságokról van szó: Oroszországnak vannak energiahordozói és más nyersanyagai, Kína pedig a legnagyobb energiafogyasztó, míg ipara az elektronikától a telekommunikáción át a jármű- vagy textiliparig több területen tud késztermékeket biztosítani Oroszországnak.\n\nEnnek lehetnek kölcsönös előnyei, de önmagában is megágyaz egy centrum-periféria viszonynak, a háborúval és az Oroszország elleni szankciós rezsimmel pedig Kína sokkal jobb, Oroszország pedig rosszabb alkuhelyzetbe került. Ez tükröződik az energiakereskedelemben is. Oroszországnak ugyan jelenleg létfontosságú, hogy növelni tudta az ázsiai eladásokat, de ezzel nő a Kínától és Indiától való függősége is. Ha az európai olajembargó életbe lép, ez még inkább így lesz.\n\nMa már Kína az orosz energia legnagyobb vásárlója, a Kínában elégetett szén immár 40 százaléka jön Oroszországból, és jelentősen nőtt az orosz földgáz- és kőolajbehozatal is. Főleg emiatt nőtt a Kínába irányuló orosz export augusztusra 59 százalékkal az egy évvel korábbi szinthez képest, de ennek megvan az ára: a Brent nyersolajhoz képest az oroszok hordónként 30 dollár kedvezményt is adnak az ázsiai vevőknek. A kínaiak így most nagyjából ugyanannyiért tudnak nagyobb mennyiségű orosz olajat venni, mint a háború előtt, vagyis Oroszország itt nem nyert a világpiaci áremelkedésen. Az olajhoz képest a gázszállításait csak kisebb mértékben tudta átirányítani Oroszország, hiszen Kínába csak egyetlen szibériai földgázvezeték megy (terveznek egy újabbat, de annak a megépítése több év), és a csendes-óceáni orosz LNG-kapacitás is korlátozott, és azon is 50 százalékos diszkont van most a kínai vásárlóknak.\n\nOrosz szempontból tehát a kínai külkereskedelmi volumen úgy nő, hogy amögött dráguló import és kedvezményes export van. A két ország mérete miatt egyébként is nagy az aszimmetria: a kínai külkereskedelemből Oroszország részesedése tavaly 2,4 százalék volt, míg Oroszország kereskedelmének közel ötöde Kínával történik. Ez annyiban természetes, hogy a kínai gazdaság közel tízszer akkora, mint az orosz, és népességszámban (1,4 milliárd kínai vs 142 millió orosz) is egy nagyságrendi a különbség. A kétoldalú gazdasági kapcsolat ezzel együtt az oroszoknak sokkal inkább létfontosságú. Míg Oroszország számára Ázsia egyelőre egy kisebb hozamot kínáló menekülőpiac, Kína orosz segítséggel diverzifikál.\n\nEz hosszú távon egy elég egyenlőtlen játszma, amit az orosz katonai erő tart egyelőre még valamennyire egyensúlyban. Ebből az erőeltolódásból lehetne akár nyílt konfliktus is, például a Sanghaji Együttműködési Szervezet csúcstalálkozójának helyszínén, a posztszovjet Közép-Ázsiában, ahol Oroszország és Kína egymás közvetlen riválisai.\n\nEgyelőre azonban inkább egy sajátos munkamegosztás rajzolódik ki: Kína úgy erősíti a térségben a gazdasági befolyását, hogy azt biztonságpolitikai eszközökkel, katonai jelenléttel Oroszország végső soron segíti. Mint az év elején Kazahsztánban, amikor orosz katonák védték meg az utóbb nem éppen Putyin szájaíze szerint helyezkedő Tokajev elnök hatalmát. A kazahokat aztán nemrég Medvegyev orosz ex-elnök fenyegette meg egy később visszavont posztban, jelezve, hogy Ukrajna után ők lehetnek a következők.\n\nHszi most éppen onnan, a kínai Selyemút tervben is fontos szerepet játszó Kazahsztánból érkezett az SCO-csúcsra. A novemberi pártkongresszuson újraválasztásra készülő kínai elnöknek ez volt az első külföldi útja a világjárvány kezdete óta, ami azért úgy is jelzi az út szimbolikus fontosságát, hogy az SCO gyakorlati jelentősége meglehetősen csekély. A kínai kezdeményezésre született szervezetnek 2015 óta már India és Pakisztán is tagja, amivel papíron a világ legnagyobb regionális együttműködése, a csúcs pedig jó alkalom arra, hogy Oroszország és Kína a „globális Dél” nevében, a fejlődő országok képviseletét kisajátítva lépjen fel az amerikai világrend ellen.\n\nHenry Kissinger amerikai külügyminiszter alatt, a hetvenes években, az amerikai külpolitikai stratégia esszenciája az a diplomáciai háromszögelés volt, melynek a főszabálya szerint Kína és a Szovjetunió egymásra találását kell megakadályozni. Ez a szempont jelenleg nem érvényesül: az autokrata rezsimek ellen Washingtonban kezdeményezett nemzetközi együttműködés közelebb tolta egymáshoz Moszkvát és Pekinget. Ezen Ukrajna orosz megtámadása sem sokat változtatott.\n\nKína valószínűleg nem is nyerhetett volna túl sokat azzal, ha alkalmazkodik a Nyugat Putyin-ellenes koalíciójához, míg a mostani helyzettel sok mindent kapott: olcsóbb olajat, a csendes-óceáni térség helyett részben máshová fókuszáló Washingtont, és fontos tapasztalatokat, amiket egyszer akár Tajvan ellen is felhasználhat. Az Oroszországgal szembeni javuló alkupozíciójának később is ráér realizálni a hozamát, Kína, mint rendesen, most is hosszabb távon gondolkodik.\n\nVilág geopolitika Hszi Csin-ping Kína orosz-ukrán háború Oroszország vlagyimir putyin Olvasson tovább a kategóriában",
    "Elhunyt II. Erzsébet (frissítve)": "A királynőt életének 97., uralkodásának 71. esztendejében érte a halál nyári rezidenciáján, a skóciai Balmoral kastélyában. Halálának pillanatától elsőszülött fia, a 73 esztendős eddigi trónörökös, Károly a brit uralkodó. Károly trónra lépése azt is jelenti, hogy az új király idősebb fia, Vilmos cambridge-i herceg a trónörökös.\n\nII. Erzsébet királynő 1952. február 6-án édesapja, VI. György király halála után lépett az Egyesült Királyság trónjára.\n\nŐ volt a negyvenedik angol-brit uralkodó azóta, hogy Hódító Vilmost 1066 karácsonyán a londoni Westminster apátságban Anglia királyává koronázták, de egyik elődjének sem adatott meg ilyen hosszú élet és ennyi idő a trónon.\n\nElső miniszterelnöke Sir Winston Churchill volt. Liz Truss volt az utolsó az uralkodása alatt, összesen tizenhat brit miniszterelnökkel „dolgozott” együtt.\n\nErzsébet 1926-ban született York hercegének és hercegnéjének a későbbi VI. György brit királynak és Erzsébet királynénak elsőszülött gyermekeként április 21-én. Édesapja 1936-ban lépett a trónra, fivére, VIII. Eduárd király lemondását követően. Közfeladatok ellátására és első hivatalos szerepléseire a második világháború alatt került sor. 1947-ben ment férjhez Philip Mountbatten, egykori görög és dán királyi herceghez, akivel házasságuk 73 évig tartott, Fülöp 2021-ben bekövetkezett haláláig. Kapcsolatukból négy gyermek született: a trónörökös Károly walesi herceg, valamint Anna királyi hercegnő, András yorki herceg és Eduárd wessexi gróf.\n\nAmikor édesapja 1952 februárjában meghalt, az akkor 25 éves Erzsébet hét nemzetközösségi ország királynője lett: Egyesült Királyság, Kanada, Ausztrália, Új-Zéland, Dél-Afrika, Pakisztán és Ceylon, valamint a Nemzetközösség feje. Alkotmányos uralkodóként beiktatása óta országa olyan jelentős politikai változásokat élt át, mint az Észak-írországi konfliktus, az Európai Közösségekhez való csatlakozás vagy éppen az Európai Unióból való kilépés. Címeinek száma folyamatosan változott az idők során, ahogyan birodalmának országai köztársasággá váltak.\n\nErzsébet jelenleg a második leghosszabb ideig regnáló uralkodó a világon, egyúttal az Egyesült Királyság történelmének leghosszabb ideje hatalmon lévő monarchiája. Erzsébet uralkodása alatt a brit királyi család számos válságot élt át, ám a monarchia intézményének támogatottsága és személyes népszerűsége folyamatosan magas tudott maradni.\n\nUralkodásának évtizedei\n\n1952–1961\n\nAz ekkor már kétgyermekes családanya első naptól kezdve új szerepének elkötelezetten, energikusan kezdett a munkához. A politikai kötelességek azonnal megkezdődtek a parlament megnyitásával és a rendszeres miniszterelnöki audienciával. Az első évtized alatt alkalma volt gyakorolni királyi előjogát, amikor 1957-ben miniszterelnöknek nevezte ki Harold Macmillant.\n\nA királynő szerepének megfelelően körbeutazta a királyságot. Felkereste Norvégiát, Svédországot, Portugáliát, Franciaországot, Hollandiát, Dániát és az Amerikai Egyesült Államokat is.\n\n1952-ben mondta el első karácsonyi beszédét a rádióban. Azóta már hagyomány, hogy a királynő karácsony első napján délután 3 órakor elmondja karácsonyi üzenetét.\n\n1962–1971\n\nA királynő uralkodásának második évtizede az újítások jegyében telt, igyekezett a monarchia munkáját az emberek még szélesebb körének hozzáférhetővé tenni.\n\n1962-ben képcsarnokot nyitottak a Buckingham-palotában, hogy a királyi gyűjteményt bemutathassák. Edinburgh hercegének ötlete nagyon népszerűnek bizonyult.\n\nA királyi látogatások az előző évekhez képest kevésbé formálissá váltak. 1962-ben például a királynő és Edinburgh hercege egy informális látogatást tettek a londoni East Enden, miközben megtekintették az építkezéseket, és találkoztak egy helyi családdal is annak új otthonában.\n\nKülföldi látogatásai alkalmával új gyakorlatot vezetett be – a városi sétát –, amely lehetőséget adott a királynőnek arra, hogy sok emberrel találkozzon. A királyi család tagjainak élete iránti fokozódó érdeklődésre válaszként készült el 1969-ben az első dokumentumfilm, amely a királyi család életét mutatta be. Az érdeklődést jellemzi, hogy a filmet közel 30 millióan nézték meg. A film 1972 óta hivatalosan nem látható, mivel abban az időben túl tolakodónak tartották, ezért Őfelsége kérésére a Buckingham-palota visszahelyezte a filmet a királyi levéltárba.\n\nA királyi előjog kérdése 1963-ban ismét napirendre került. Harold Macmillan nyugdíjazását követően a királynő követte Macmillan tanácsát és Alex-Douglas Home-ot, a konzervatív párt vezetőjét nevezte ki miniszterelnöknek. Ez a döntése vitát robbantott ki, és 1965-ben a konzervatívok bevezettettek egy új választási eljárást, amivel ők maguk dönthettek a párt vezetéséről (amely egyben a miniszterelnök személyét is meghatározza). Így a királynő többé nem játszott szerepet a konzervatív pártvezetők választásában.\n\nLátogatást tett a megosztott Berlinben és Nyugat-Németországban, megtekintette a berlini falat. 52 év után ő volt az első brit uralkodó, aki német földre lépett.\n\n1971-ben a királynő fogadta Hirohito japán császárt, aki a második világháború óta az első hivatalos látogatását tette Angliában.\n\nA királyi család tagjai részt vettek a korábban a Brit Birodalomhoz tartozó országok függetlenné válási ünnepségein, ezzel elősegítették a Nemzetközösség fejlődését, hiszen a függetlenné váló tagok a Nemzetközösség tagjai maradtak.\n\nFontos esemény volt, amikor Károly herceget hivatalosan a trón örökösének nyilvánították, majd 1969-ben felvehette a Wales hercege címet. A szertartást világszerte 200 millió ember követhette televízión.\n\n1972–1981\n\n1977-ben a királynő országos körúttal és nemzetközösségi látogatásokkal ünnepelte uralkodásának 25 éves jubileumát. Fülöp herceggel összesen 56 ezer mérföldet utazott.\n\n25 éves házassági évfordulójukat a Westminster-apátságban tartották. 1977-ben megszületett első unokája, Anna hercegnő kisfia, Peter Phillips.\n\n1974-ben egy ausztráliai útját meg kellett szakítania, mivel rendkívüli választást írtak ki Angliában. A februári parlamenti választásokat követően egyik pártnak sem volt meg az abszolút többsége az alsóházban. Felmerült, hogy a királynőnek kellene támogatnia egy esetleges koalíciót a konzervatív és a liberális pártok között, anélkül, hogy először megbízást adott volna a legnagyobb pártnak, hogy alakítsanak kormányt. A konzervatívok és liberálisok végül képtelenek voltak megegyezni, és Harold Wilson miniszterelnökként tért vissza hatalomba.\n\nAz évtized folyamán a királynő fogadta az első női miniszterelnököt a Buckingham-palotában, amikor Margaret Thatcher 1979-ben felváltotta James Callaghant.\n\n1972-ben történelmi látogatást tett a kommunista Jugoszláviában, később Hongkongba látogatott. 1975-ben Hirohito császár vendége volt, az első brit uralkodóként 1979-ben a Közel-Keletre utazott, és 1980-ban meglátogatta II. János Pál pápát a Vatikánban.\n\n1982–1991\n\nA királynő uralkodásának negyedik évtizede két komoly konfliktust hozott.\n\n1982 áprilisában brit csapatokat küldtek a Falkland-szigetekhez, hogy foglalják vissza azt Argentínától. Hiába volt a hadsereg parancsnoka, a királynő osztotta az emberek és az anyák aggodalmát, hiszen fia, András herceg egy Sea King helikopter pilótájaként szolgált a háborúban. 1982 szeptemberében a királynő, Fülöp herceg és Anna hercegnő találkoztak vele, mielőtt visszatért volna Portsmouth-ban horgonyzó hajójára.\n\nAz évtized második konfliktusában a brit erők 1991 januárjában a Perzsa-öbölhöz vonultak, hogy a koalíciós együttműködés keretében segítsenek kiűzni a megszálló iraki hadsereget Kuvaitból.\n\nAz évtizedben számos politikai és vallási akadályt sikerült ledönteni. Történelmet írtak 1982-ben, amikor II. János Pál pápa Angliába látogatott. 450 éve ő volt az első pápa, aki a szigetország földjére lépett. A királynő – az anglikán egyház feje – fogadta a Buckingham-palotában.\n\nA Nemzetközösségen belül a kapcsolatok megerősítését segítették az Ausztráliába, Új-Zélandra, Kanadába és a Karib-szigetekre tett látogatások. 1983 februárjában a királynő megnyitotta a jamaicai parlamentet a függetlenség kikiáltásának 21. évfordulóján.\n\nMegszületett Károly herceg két fia és András herceg két lánya. 1986-ban a királynő 60. születésnapját Windsorban és Londonban ünnepelték meg.\n\n1992–2001\n\nA BBC bemutatta a királynő életéről szóló Elizabeth R című tévé-dokumentumfilmet. Több mint huszonöt országban sugározták a világban.\n\nA királynő olyan országokba látogatott el, ahová korábban nem gondolták lehetségesnek, a keleti blokk korábbi országait beleértve – Magyarországra (1993), Oroszországba (1994), Lengyelországba (1996) és Csehországba (1996). Nelson Mandela és a királynő kölcsönös látogatást tettek egymásnál 1995-ben és 1996-ban.\n\nEz az évtized sok szomorúságot is hozott. 1992. november 20-án tűz ütött ki a Windsori kastélyban. Hogy a restaurálásokhoz szükséges pénzt előteremtsék, 1993-ban a királynő megengedte, hogy a nyár folyamán először nyissák meg a nyilvánosságnak a Buckingham-palota egyes szobáit. Ez olyan gyakorlat, amit azóta is minden évben követnek.\n\nDiana hercegné halála (1997. augusztus 31.) nem rendítette meg mélységesen a királyi családot, mivel ő egy évvel korábban elvált a trónörököstől. A királynő a hercegnő temetésének előestéjén – a közhangulatra tekintettel – mégis beszédet intézett a nemzethez, elismeréssel adózva a hercegné életének és munkájának.\n\nA királynőnek több alkalommal is nemzeti gyászt kellett elrendelnie: az Egyesült Államokban elkövetett 2001. szeptember 11-ei, valamint a Balin 2002 októberében történt terrorista támadást követően, ahol több brit és ausztrál állampolgár halt meg.\n\nVoltak boldogabb pillanatok is: 1997. november 20-án a királynő és Fülöp herceg megünnepelte az aranylakodalmukat.\n\n2002–2011\n\nAz év személyes szomorúsággal kezdődött a királynő számára. Húga, Margit hercegnő 2002. február 9-én, 71 évesen agyvérzésben meghalt. Pár héttel később, március 30-án édesanyjuk, Erzsébet anyakirályné is meghalt, életének 102. évében.\n\nA 2002. évben ünnepelte trónra lépésének 50. évfordulóját. Ennél hosszabb uralkodási idővel csak egy brit uralkodó dicsekedhetett, Viktória (63 év és 217 nap). Az ünnepségek keretében látogatásokat tett Jamaicára, Új-Zélandra, Ausztráliába és Kanadába, valamint körutazást Angliában, hetven város érintésével. Két óriási hangversenyt tartottak a Buckingham-palota kertjeiben.\n\n2006-ban a királynő Windsor-városközpontban egy nyilvános sétával ünnepelte a 80. születésnapját és vendégül látott ebédre olyan embereket, akik ugyanazon a napon ünnepelték 80. születésnapjukat. 2006-ban vetítették A Királynő című filmet (Magyarországon 2007. januárban). A film a balesetben elhunyt Diana hercegnő halála utáni napokat, a királyi család reakcióit mutatta be.\n\n2007. november 20-án a királyi pár 60. házassági évfordulóját, azaz gyémántlakodalmát ünnepelte. 2009-ben a Buckingham-palota vendégeként fogadta Barack Obama amerikai elnököt és feleségét, Michelle Obamát. 2011. április 29-én unokája, Vilmos herceg összeházasodott Kate Middletonnal.\n\n2012–2021\n\nErzsébet királynő gyémántjubileumára készített virágkompozíció a 2012-es Chelsea virágkiállításon.\n\n2012. június 1. és 4. között hatalmas ünnepséget szerveztek gyémántjubileumára.\n\nAz 1976-os olimpia után, amelyet II. Erzsébet, mint Kanada királynője nyitott meg Montrealban, a 2012-es olimpiát Londonban is ő nyitotta meg, amellyel ő lett az első olyan államfő aki két különböző országban két olimpiát nyitott meg.\n\n2013. március 3-án a VII. Edvárd Kórházban kezelték gyomor-bélhuruttal, de másnap már visszatérhetett a Buckingham-palotába.\n\n2013 volt negyven éve az első év, amikor II. Erzsébet nem vett részt a Nemzetközösségi találkozón Srí Lankán, ahol a trónörökös Károly herceg képviselte a királynőt.\n\n2015. szeptember 9-én elérte a 23 226-ik napját a trónon, ezzel ő lett Nagy-Britannia és Észak-Írország Egyesült Királyságának leghosszabb ideje trónon ülő uralkodója, megelőzve Viktória királynőt, aki 1837. június 20-tól és 1901. január 22-ig uralkodott.\n\n2020. április 5-én, a koronavírus-járvány idején, a királynő rendkívüli televíziós beszédet tartott.\n\n2021. április 9-én férje, Fülöp edinburgh-i herceg elhunyt.\n\n2021 őszén egészségügyi problémák miatt lemondta programjait, rövid időre kórházba is került. 2021. november 30-án Barbados leváltotta az államfői posztról és köztársasággá vált.\n\n2022-től napjainkig\n\n2022 februárjában elkapta a koronavírust, de pár napos gyengeség után már újra munkába állt. Még az évben mozgásszervi problémái jelentek meg ezért több fontos eseményen sem tudott részt venni, viszont ettől függetlenül egészségi állapota kitűnő.\n\n2022-ben uralkodásának 70. évfordulóját, azaz platinajubileumát ünnepli. A jubileum alkalmából ünnepségsorozatot szerveztek.\n\n2022. június 13-án ő lett a második leghosszabb ideig regnáló uralkodó 70 év 127 nappal.\n\n* * *\n\n\n\nA Buckingham-palota először csütörtökön kora délután adott ki közleményt arról, hogy az uralkodó orvosi felügyelet alatt áll, miután orvosai „aggasztónak” találták egészségi állapotát.\n\nA közlemény nem részletezte az aggodalom okát.\n\nAz a tény azonban, hogy a Buckingham-palota közzétette a csütörtöki hivatalos nyilatkozatot, önmagában rendkívüli jelentőségű volt, mivel az udvar a legindokoltabb eseteken kívül szinte soha nem közöl részleteket a királyi család magas rangú tagjainak egészségi állapotáról.\n\nA titoktartás szigorára jellemző, hogy II. Erzsébet királynő néhai édesanyjáról, a 102 esztendős korában 2002-ben elhunyt Erzsébet anyakirálynőről csak halála után hét évvel, 2009-ben derült ki hivatalosan, hogy 43 évvel korábban, 1966-ban vastagbélrák miatt műtéten és kezelésen esett át.\n\nII. Erzsébet királynő halálhírét az udvar közleménye alapján, az előre kidolgozott protokollnak megfelelően a Press Association közszolgálati brit hírügynökség tette közzé csütörtök este.\n\nEzzel egy időben a királynő személyi titkára értesítette az uralkodó haláláról Liz Truss brit miniszterelnököt, a londoni külügyminisztérium pedig hivatalos értesítést küldött a jórészt egykori brit gyarmatok alkotta Nemzetközösség országai közül annak a tizenötnek, amelyeknek most is a mindenkori brit uralkodó az államfője.\n\nEzek közé tartozik Kanada, Ausztrália és Új-Zéland.\n\nCsütörtök estig az udvar nem közölte, hogy Károly milyen uralkodói nevet vesz fel.\n\nAz új brit király teljes neve Károly Fülöp Artúr György, és az uralkodó ezek közül bármelyiket választhatja. Ha a Károly név mellett dönt, III. Károly néven léphet az Egyesült Királyság trónjára.\n\nAz ilyen esetekben összehívott trónutódlási tanács (Accession Council) várhatóan péntek délelőtt ül össze, és formálisan is királlyá nyilvánítja az új brit uralkodót.\n\nII. Erzsébet királynőtől a halála esetére kidolgozott, London Bridge művelet nevű protokoll alapján várhatóan tíz nap múlva vesznek végső búcsút egykori angliai rezidenciáján, a London nyugati határában fekvő Windsor kastélyban, ott, ahol néhai édesapja és tavaly áprilisban, életének századik esztendejében elhunyt férje, Fülöp edinburghi herceg is nyugszik.",
    "Érkezik a fordulat a lakáspiacon": "Az ultra alacsony kamatok és a távmunka terjedése miatt egyre nagyobb kereslet is segített az elmúlt években a legtöbb fejlett országban fenntartani az ingatlanok áremelkedésének ütemét.\n\nEnnek azonban hamarosan vége szakadhat - derül ki Reuters legfrissebb, ingatlanpiaci elemzők körében végzett felméréséből.\n\nFenyegető előjelek\n\n\n\nAmi viszont eddig nem ért véget az a fogyasztói infláció emelkedése, amely jelenleg meghaladja a jegybankok által kitűzött célokat és sok esetben több évtizedes csúcsokat ért el a legtöbb fejlett gazdaságban. Ez növeli a valószínűségét annak, hogy számos országban további kamatemelések jöhetnek a következő hónapokban. Márpedig ez nem sok jót ígér egy olyan szektornak, amely különösen érzékeny a magasabb kamatokra. Mindezt akkor, amikor az új lakástulajdonosok egy jelentős része egy többéves ingatlanpiaci áremelkedés csúcsán jutott hozzá új ingatlanához- írja a hírügynökség elemzése.\n\nKezdenek látszódni annak a nyomai, hogy a jelzálog kamatok megindultak abból a rekord mélységből, amit nagyjából egy évvel ezelőtt értek el. Ennek hatásait a háztartások is elkezdik majd érezni – mondta Adam Challis, JJL Európáért, a Közel-Keletért és Afrikáért felelős stratégiai igazgatója.\n\nAz augusztus közepe és szeptember eleje között 100 ingatlanpiaci stratéga megkérdezésével készült felmérés szerint a kilenc nagy ingatlanpiaci közül gyakorlatilag az összesen nagyobb ütemű lassulást várnak, mint amit 3 hónappal ezelőtt előre jeleztek. Egyedül Indiában és Dubajban számítanak arra a szakértők, hogy az árak egy minimális mértékben tovább emelkedhetnek.\n\nA drágulás ütemének várt mérséklődése ellenére a legtöbb elemző nem vár komolyabb összeomlást a lakásárakban. Ennek oka, hogy a fejlett gazdaságokban erősnek mutatkozik a munkaerőpiac és emiatt nem valószínű, hogy a megüresedő ingatlanok aránya jelentősen növekedne. Ugyanakkor sok szakértő azt mondja, a jelenlegi árak már olyan magasak, hogy egy minimális emelkedés, vagy akár csak egy enyhe áresés is a jelenlegi szintekről tartósítja azt az állapotot, amelyben a lakásvásárlás vállalhatatlan terhet jelent az átlagemberek számára. Ráadásul várhatóan a lakásépítések száma sem emelkedik jelentősen és ezért a kínálat nem tud lépést tartani a kereslettel.\n\nMár az elviselhető lakásárakhoz is komoly korrekció kellene\n\nMár ahhoz is komolyabb korrekció kellene, hogy az ingatlanárak elkölthető jövedelmekhez mért arányában a hat hónappal ezelőtti szintet elérjük, Ebből a szempontból ugyanis az elmúlt hónapokban jelentősen romlott a helyzet - mondta Liam Bailey, a Knight Frank globális elemzési igazgatója.\n\nHogyha a legtöbb piacon csökkenésnek is indulnának az árak, ennek mértéke valószínűleg elhanyagolható lesz ahhoz képest, amennyit az elmúlt években emelkedtek. Azokban az országokban, amelyeket a szakértők drágának találtak úgy vélik, két számjegyű csökkenés kellene ahhoz, hogy egy átlagember számára még elviselhető terhet jelentsen a lakásvásárlás. Kanada, Ausztrália és Új Zéland a három leginkább túlértékelt lakáspiac a felmérés szerint, a lakások átlagára a Covid-19-es járvány kezdete óta 45, 35 illetve 40 százalékkal emelkedett. Itt a lakásárak vállalható szintre süllyedéséhez 17,5, 17,5 illetve 20 százalékos csökkenés kellene. Ugyanez a mérőszám az Egyesült Királyságban 8,5 százalékos Németországban és az Egyesült államokban pedig 15 és 10-os túlértékeltséget mutat.\n\nJames Knightley az ING vezető nemzetközi közgazdásza arra hívta fel a figyelmet, az amerikai a tipikus jeleit mutatja annak, ami egy élesebb korrekció előtt álló ingatlanpiacot jellemez. A hitelezési költségek mintegy duplájára nőttek, miközben jelentősen csökkent az új jelzáloghitelek iránti kérelmek száma és eközben elkezdett növekedni a kínálat."
}