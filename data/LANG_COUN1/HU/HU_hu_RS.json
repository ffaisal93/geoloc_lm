{
    "Biztonsági puffernek tekinti az IMF-et Szerbia": "Sinisa Mali pénzügyminiszter hétfőn reggel az állami televízió reggeli műsorának vendégeként is megerősítette, hogy 2023 januárjától Szerbia valószínűleg azért köt készenléti hitelmegállapodást a Nemzetközi Valutaalappal (IMF), hogy az ukrajnai háború okozta nemzetközi válság idején is sikeresen folytatódhassanak a reformok. Véleménye szerint az IMF-fel 2015-ben kezdett együttműködés sokban hozzájárult a gazdasági reformok sikeres végrehajtásához. A valutaalap küldöttsége október közepén látogat Szerbiába, és tíz napig vizsgálódik, illetve tárgyal majd az esetleges megállapodásról.\n\nA most még érvényben lévő tanácsadói megállapodás az év végén jár le, és nem származik belőle semmilyen pénzügyi kötelezettsége Szerbiának. A jövőre nézve pedig Mali szerint fontos lenne folytatni az együttműködést. Ez lehetőséget teremtene a reformok folytatására, amihez a pénzt szükség esetén az IMF biztosítaná kedvező feltételekkel.\n\nFotó: Anadolu Agency / Getty Images\n\nSzerbia államadóssága 31,5 milliárd euró, és mivel becslések szerint az idén az ország GDP-je eléri a rekordnagyságúnak számító 60,2 milliárd eurót, az államadósság a bruttó hazai termék alig több mint 53 százalékát teszi ki. Az ügyvezetőként tevékenykedő pénzügyminiszter rámutatott, hogy az EU-tagállamokban az államadósság átlagban a GDP mintegy 90 százalékát teszi ki.\n\nA pénzügyi és gazdasági folyamatokat elemezve Mali kiemelte, hogy\n\na munkanélküliségi ráta 8,9 százalék, a gazdasági növekedés az év első negyedében 4,3 százalékos volt, a második negyedében pedig 3,9 százalékos, országát nem fenyegeti a recesszió.\n\nAz infláció idén a becslések szerint éves szinten eléri a 11,5 százalékot, jövőre pedig várhatóan 8,7 százalékos lesz.\n\nSzerbiának tanácsadói megállapodása van a valutaalappal. Belgrád 2018-ban zárta le az IMF-fel kötött legutóbbi, 1,32 milliárd dolláros hároméves készenléti megállapodását, úgy, hogy a keretet nem használta fel. A közelmúltban egymilliárd dolláros hitelt kapott 3 százalékos kamatláb mellett az Egyesült Arab Emírségektől. A pénzt a pénzügyminiszter szerint a kedvezőtlenebb kamatozású egyéb hitelek „kiváltására” használják fel.\n\nA pénzügyminiszter hangsúlyozta, hogy Szerbiát nem fenyegeti az eladósodás. Van pénz arra, hogy a nyugdíjak novembertől 9, majd januártól további 11 százalékkal emelkedjenek. Megerősítette, hogy a minimálbér januártól 14 százalékkal növekszik, összege 40 ezer dinár lesz. A közszférában 12,5 százalékkal emelkednek a bérek.\n\nEllenzéki lapokban megjelentek a hírek, hogy már 2012-ben is 52,5 százalék volt Szerbia államadóssága a GDP-hez képest, amit úgy kommentáltak ott, hogy nincs előrelépés. 2022-ben a GDP 60,2 milliárd euró lesz, az államadósság pedig 31,5 milliárd körül alakul. Az államadósság 53 százalék körüli, ami alacsonyabb a maastrichti szerződésben foglalt 60 százaléknál. Arra is emlékeztetett, hogy 2012-ben a GDP 33,6 milliárd eurót tett ki. A nettó átlagbér 2012-ben 331 euró volt, ez év júniusában 633 euró. Az egy főre jutó GDP tíz évvel ezelőtt 4700 dollár volt, most eléri a 8000 dollárt. A munkanélküliségi ráta pedig akkor 25,9 százalék volt a mostani 8,9 százalékkal szemben.\n\nAleksandar Vucic szerb elnök is utalt korábbi nyilatkozataiban arra, hogy készenléti megállapodás kérvényezését fontolgatják. Az ENSZ közgyűlésének ideje alatt találkozott az IMF vezérével, Krisztalina Georgijevával, aki azt tanácsolta neki, hogy a bizonytalan kilátások miatt „biztonsági pénzügyi pufferekkel” jól fel kell készülni a következő időszakra.",
    "Selaković: Szerbia nem ismeri el a donbaszi népszavazás eredményeit": "— Technikai jellegű az Oroszországgal kötött megállapodás. 1996 óta folyamatosan aláírjuk ezt a dokumentumot. A kétoldali kapcsolatok a téma, semmi biztonságpolitikai kérdés nincs benne, ezt Nikola Selaković külügyminiszter nyilatkozta azt követően, hogy a nyugat élesen bírálta a kormányt a megállapodás miatt. Viola von Cramon, az Európai Parlament koszovói jelentéstevője egyenesen azt mondta, hogy óriási botránynak tartja a megállapodást és szerinte ez egy jel, miszerint be kell fagyasztani Szerbia és az EU között zajló csatlakozási tárgyalásokat.\n\nSelaković egyúttal kiemelte, hogy Szerbia nem ismeri el a népszavazás eredményeit, amelyeket Oroszország ezekben a napokban tart Donbaszban és a harkivi területeken.\n\n— Szerbia az ENSZ alapokmánya, a nemzetközi jog értelmében nem ismerheti el az eredményeket. Mindez teljesen ellentétes lenne a területi politikánkkal, amit Szerbia Koszovó kapcsán folytat – mondta a miniszter.",
    "Szerbia és az Egyesült Arab Emírségek barátsága milliókat emészt fel": "Szerbia egymilliárd dollárt (közel 420 milliárd forintot) kap kölcsön az Egyesült Arab Emírségektől, és ezzel megőrizheti az ország fizetőképességét, emelte ki az Abu-Dzabiban tett látogatása és Mohamed bin Zájed sejkkel, az Emírségek elnökével folytatott tárgyalásokat követően Aleksandar Vučić szerb államfő. Rámutatott, hogy a háromszázalékos kamatra kapott hitelt a korábbi, kedvezőtlenebb hitelek visszafizetésére használja majd fel az ország.\n\nSiniša Mali, szerb pénzügyminiszter kihangsúlyozta az energiaválság idején ilyen kedvező hitelt kapni szinte lehetetlen, hiszen a piacon a kamatlábak 7-7,5 százalék között mozognak.\n\nVagyis az ország csak a hitelkamaton 40-45 millió dollárt (16,8-18,8 milliárd forintot) spórol majd.\n\nHozzáfűzte, amellett, hogy Szerbia a régi kedvezőtlen hiteleket kedvezőbbre váltja, nagyobb mozgásteret kapott ahhoz is, hogy reagáljon az energiaválság idején, amennyiben valamilyen energiahordozó beszerzésére mutatkozik szükség.\n\nVučić bejelentette azt is, Szerbia arra is számít, hogy standby megállapodást köt a Nemzetközi Valutaalappal (International Monetary Fund – IMF), ami további támogatást jelent majd az ország számára. A céljuk az, hogy\n\na Maastrichti Szerződés szerinti szinten tudják tartani az államadósságot, vagyis nem szeretnék meghaladni a GDP 60 százalékát.\n\nAz államfő kitért ara is, hogy a hadipar iránt mutatott érdeklődést több emírségekbeli vállalat. Szavai szerint Szerbia most háromszorosára növelheti a fegyvergyártást, ugyanis nagy az érdeklődés a töltények, a gránát, a rakéták, illetve a bombák iránt.\n\nA szerb delegáció a szeptember közepén Abu-Dzabiban tett látogatásakor kilenc megállapodással tért haza. Azt azóta sem részletezték, hogy ezek a megállapodások pontosan mire vonatkoznak, csupán kiemelték, hogy a tárgyalások fókuszában\n\naz energetika, a védelmi és gazdasági együttműködés állt és a legnagyobb jelentőséget a mindenre kiterjedő országközi stratégiai együttműködési megállapodásnak tulajdonítottak.\n\n30 éves projektbe vágtak bele közösen\n\nSzerbia az első államközi megállapodást az Egyesült Arab Emírségekkel 2013-ban írta alá, azóta számos közös projekt valósult meg, az egyik legnagyobb, amely megvalósításához 30 évet szabtak ki, a 3,5 milliárd euróra (több mint 1400 milliárd forintra) becsült “Belgrád a vízen”(Belgrade Waterfront) projekt, amit az Egyesült Arab Emírségekbeli Eagl Hills vállalattal közösen visz véghez a szerb állam.\n\nEgy rendkívül kritizált és számos kérdést felvető projekt ez a mai napig, ugyanis szerb főváros egyik legexkluzívabb területén, a Száva partján egy teljesen új, luxusnegyedet képzeltek el. A 2015. szeptember végén megtörtént alapkőletétel óta és a 2018-ben megnyitott első lakótömb átadása óta gombamód nőnek a folyóparton a magasabbnál magasabb épületek.\n\nSzerbia ebben a projektben csupán egyharmados tulajdonjogot élvez, ám jelentősen többet fektetett bele, mint az arab partner. A szerb média többször is rámutatott arra, hogy a megállapodás szerint az arab partner a projektbe 300 millió eurót ruház be (felét saját tőke képezi, felét pedig hitelen keresztül biztosítja), míg Szerbia ennek fejében a projektrendelkezésére bocsájtotta a megvalósításhoz szükséges több hektáros területet, aminek a becsült értéke 700 millió euró. Azzal, hogy a terület kisajátításra az állam már a munkák elkezdése előtt 30 millió eurót fordított. A főváros élete ezzel a beruházással teljesen felborult, ugyanis a központi vasútállomást és a buszpályaudvart is át kellett, illetve kell helyezni a város másik részére.\n\nUgyan Szerbia egy különleges törvénnyel szabályozta a projektetés a területet sem adta el az arab félnek, csupán 99 évre szóló használati joggal ruházta fel, amit át lehet alakítani idővel tulajdonjoggá.\n\nMezőgazdasági területekhez is hozzájutottak\n\nÁm nem csak az építészeten belül sikerült jelentős hasznot húznia egy arab cégnek, a mezőgazdaság területén is jelentős beruházásokat valósított meg.\n\nAz emírségekbeli Al Dahra vállalat, 121 millió euróért megvásárolta a PKB, Belgrádi Mezőgazdasági Kombinátot és ezzel 17 ezer hektár mezőgazdasági földterülethez jutott,\n\nmiközben az Insajder szerb oknyomozó portál beszámolói alapján a kombinát valós értéke 227 millió euró volt. Vagyis miután az arab vállalat hektáronként 4700 eurót adott a mezőgazdasági területekért, a magánosítási folyamat lezárása után, az azon kívül eső mezőgazdasági földterületeket az állam már 38700 euróért hirdette meg hektáronként.\n\nA légitársaságból lassan kiszorulnak\n\nAz Egyesült Arab Emírségek és Szerbia együttműködésének első nevezetes projektje az Air Serbia légitársaság megvalósítása volt. Az egykori Jugoszlávia nagy légitársasága, a JAT magánosítási folyamatából született ez a közös vállalat. Az Etihad Airways és Szerbia ugyanakkor csak 2013-ban írta alá azt a megállapodást, amivel a JAT megszűnt létezni és létrejött az Air Serbia, amiből a szerb állam 51 százalékos részt megtartott magának, míg az Etihad lett a légitársaság 49 százalékos tulajdonosa.\n\nA vállalat pénzügyeivel először a BIRN (Balkáni Oknyomozó Újságíró Hálózat) foglalkozott, hiszen az együttműködési szerződést teljes titokban tartották. A BIRN nyilvánosságra hozta a szerződés tervezetét, amiből látni lehetett, hogy az állam a többségi tulajdonjogért 90 millió dollár beruházásra kötelezte magát, míg az Egyesült Arab Emírségekből való partnere 40 millióra, miközben a szerb költségvetést terhelte a (JAT) légitársaság által évek során felhalmozott adósság is, amit akkor 230 millió dollárra becsültek.\n\nSzerbia csak 7 évre rá, a Covid ágazati fenyegetése kapcsán, tavalyelőtt növelte meg tulajdonrészét,így az 51 százalék helyett most a légitársaság 82 százalékos tulajdonosának számít, miközben az Etihad megtartotta a tulajdon 18 százalékát.",
    "Szerbia ismét győzött: a PEAC karmestere ezúttal nem kapott játéklehetőséget": "Megszerezte második győzelmét a női kosárlabda világbajnokságon Szerbia, amelynek tagja az NKA Universitas PEAC irányítója, Ivana Katanic is.\n\nA válogatott már negyedik találkozóját játszotta a tornán. A nyitányon Kanada nagy falatnak bizonyult, majd jött a Japán elleni siker, amit egy vereség követett Ausztrália ellen.\n\nEzúttal Mali legjobbjait győzte le a szerb együttes, igencsak magabiztos, koncentrált játékkal.\n\nAz NKA Universitas PEAC új szerzeménye nem lépett pályára, de a csoportelső Franciaország ellen jó esély van majd a játékára. A találkozó kedd reggel kezdődik, 9.30-kor. Az összecsapást élőben közvetíti az M4 Sport.",
    "Ana Brnabić, Szerbia negyedvér horvát, meleg, nyugaton tanult, Európa-barát kormányfője": "Ana Brnabić szinte a semmiből bukkant elő. Az Egyesült Államokban és Nagy-Britanniában végezte tanulmányait, majd egy amerikai, szélenergiát hasznosító céget vezetett Szerbiában, és ezek után került a szerb kormányba alig hat éve. Egy évvel később már őt nevezte meg utódjának Aleksandar Vučić kormányfő, akit köztársasági elnöknek választottak. Ana Brnabić még a kormánypárt tagja sem volt – igaz, ma már alelnök. Ráadásul nagyapja horvát volt, ő meg bevallottan leszbikus, aki évek óta élt példás párkapcsolatban egy orvosnővel. Amikor első megbízatása kezdetén arról kérdezték: Oroszország vagy az EU, egyértelműen az unió mellett voksolt. Szinte hihetetlen, hogy az európai mércékkel maradi Szerbiában harmadszor is Ana Brnabić kapott kormányalakítási megbízást ezúttal is határozott időre, csupán két évre.\n\n„Egyetlen kormányfőnk van, Ana Brnabić”, „A mi kormányfőnk Ana Brnabić” – ilyen, és ehhez hasonló tartalmú feliratokkal üdvözölték a szokásos nadrágkosztümében Kosovska Mitrovicába látogató hölgyet, aki augusztus 27-én kapott megbízást Aleksandar Vučić államfőtől a kormányalakításra. Immár harmadszor.\n\nHogy érthető legyen a feliratok üzenete: Ana Brnabić tulajdonképpen külföldre látogatott, Koszovóba, amelynek függetlenségét Magyarország az elsők között ismerte el, még 2008-ban.\n\nSzerbia egykori tartományában, a ma csaknem 1,8 millió lakosú országban a hatvanas években a szerbek a népesség mintegy egynegyedét alkották, arányuk azóta másfél százalékra zsugorodott. Dacos öntudattal nem ismerik el Pristina, hanem kizárólag Belgrád fennhatóságát, így nem a koszovói, hanem szerb politikusokat tartják vezetőiknek.\n\nAna Brnabić – bár saját bevallása szerint szívügyének tartja a koszovói kérdés rendezését – beutazási engedély híján soha korábban nem látogatott el az önállósult országba.\n\nEzúttal azonban szinte végeláthatatlan konvojban érkezett a Koszovó északi részén fekvő Kosovska Mitrovicába.\n\nA tudósítók nyomban kiszúrták, hogy az esetleges incidens elkerülése érdekében a Szerbiából érkezett autók – köztük a felkért miniszterelnök limuzinjának – felségjelzését gondosan leragasztották. Csak a koszovói rendszámú autók hovatartozása volt azonosítható.\n\nA szerb kormányfőt, Ana Brnabićot szállító autó felségjelzését kitakarták Forrás: YouTube\n\nKorábban – mint emlékezetes – a koszovói kormány arra hívta fel az ott élők figyelmét, hogy többé nem közlekedhetnek szerbiai rendszámmal az ország területén. A bejelentés heves indulatokat és igencsak felforrósodott hangulatot váltott ki.\n\nPristina szeptember 1-jén rendeletbe foglalta a kötelező rendszámcserét, amelyre két hónapos határidőt szabott. A részleteket Albin Kurti miniszterelnök sorolta fel – ékes szerb nyelven.\n\nVele azonban a felkért szerb kormányfő nem találkozott, pedig alig 40 kilométerre volt Pristinától.\n\nElérkezett az ideje, hogy létrejöjjön a szerb községek közössége – ezt üzente viszont szerb nemzetiségű vendéglátóinak Ana Brnabić. Az intézmény megalakítását az egy évtizede aláírt rendezési tervben, az ún. brüsszeli egyezményben fogadták el, de az ügyben azóta sem történt előrelépés. A mostani gesztus akár arra is utalhat, hogy Belgrád valamilyen formában kész békejobbot nyújtani Pristinának.\n\nA közösség megalakításáról fogok beszélni Mitrovicában, az unióban és Pekingben egyaránt – ígérte mindenesetre a szerb miniszterelnök.\n\nMegbeszéléseivel szinte egyidejűleg egy koszovói albán miniszteri küldöttség utazott a dél-szerbiai Bujanovácba, ahol az ott élő albánokkal tárgyalt.\n\nKoszovó – vagy ahogy Szerbiában mind a mai napig régi nevén Koszovó és Metóhiának nevezik – nem véletlenül kulcsfontosságú. A szerbek őshazájuknak, nemzetük bölcsőjének tartják, ahol 1389-ben a Koszovónak névadó Rigómezőn sorsfordító csatát vívtak a törökökkel.\n\nA kimenetelt illetően a történészek véleménye mind a mai napig megoszlik. Tény, hogy a keresztény szerb győzelem reményében a párizsi Notre-Dame harangjait is megkongatták, Bajazid szultán pedig visszavonult Drinápolyba, utóbb azonban mégis térdre kényszerítette Szerbiát.\n\nEzúttal – már az aktuális helyzet miatt is – egyáltalán nem volt véletlen, hogy a kijelölt kormányfő első hivatalos útja Koszovóba vezetett.\n\nHarcias kijelentések\n\n„Remélem, hogy nem kell majd bevetnünk a hadseregünket, bár ez is egy lehetőség” – ezt mondta Brnabić 2018 decemberében a Koszovói Biztonsági Erők Koszovói Fegyveres Erőkké való átalakításának bejelentését kommentálva. Ha tudják, hogy erős sereggel rendelkezünk, le kell ülniük tárgyalni – magyarázta a kormányfő.\n\nNacionalistának és sovinisztának jellemzett néhány albán politikust fél évvel később. Szavai szerint a leginkább az rémisztette meg, hogy „irracionális emberekkel van dolgunk, a populista legrosszabb fajtájával, olyan emberekkel, akik szó szerint kiszabadultak az erdőből”. A koszovói külügyminiszter ezek után – rasszista ideológiára hivatkozva – nem kívánatos személynek minősítette Brnabićot, és megtagadta beutazását. A szerb miniszterelnök soha később nem volt hajlandó visszavonni szokatlanul nyers megállapítását.\n\nOdahaza viszont kétségtelenül jó pontokat szerzett, és rendületlenül élvezi a mindenható Vučić elnök bizalmát olyannyira, hogy példátlan módon harmadszor kapott kormányalakítási megbízást.\n\nAna Brnabić azonban nemcsak ezzel írt történelmet: ő egyben Szerbia első női, ráadásul bevallottan meleg miniszterelnöke.\n\nÖt éve, 2017 óta tölti be a miniszterelnöki tisztséget, de rövid pórázon tartják, és ezúttal sem a teljes ciklusra kapott megbízást.\n\n„Ana nem lesz négy éven át a kormány vezetője. Megbízatása rövidebb lesz, és a kabinetben 2024-ben változások fognak bekövetkezni” – harangozta be Vučić államfő.\n\nMindig bizonytalan pozíciója ellenére a Forbes 2019-ben a világ legbefolyásosabb hölgyeinek 88. helyére rangsorolta Ana Brnabićot, ugyanakkor a legbefolyásosabb női politikusok között a 19. helyen szerepelt.\n\n„A nagyapám horvát, én szerb vagyok”\n\nAmikor Aleksandar Vučić államfő 2017-ben először jelentette be, hogy Ana Brnabićot bízta meg kormányalakítással, még a horvátországi Krk szigetén is ünnepeltek. Stara Baška lakói kimondottan büszkék voltak arra, hogy az „ő Anicájuk” fontos pozíciót fog betölteni.\n\nAna Brnabić apai nagyapja, Anton ugyanis ebben a faluban született. Fiatalon csatlakozott a partizánokhoz, a háború után pedig az alezredesi rangig vitte, és a Jugoszláv Néphadsereg kötelékében maradt. Ana nagymamájával a szerbiai Požegában ismerkedett meg. Soha nem éltek Horvátországban.\n\nUžicében született fiúk, Zoran, Ana Brnabić édesapja, aki tanulmányait Belgrádban fejezte be, és ott telepedett le. Nemzeti hovatartozásáról soha nem nyilatkozott. Ana édesanyja szerb, a Požega melletti Gorobilje faluban született, és máig ott él a család egy része, akikhez Ana nagyon kötődik.\n\nNem titkolta, hogy családi ágon negyedében horvát származású. Ő azonban szerbnek és patriótának vallja magát, Szerbiát tartja a hazájának, és – mint mondta – ezért tért haza a külföldön töltött hat év elteltével. Azt sem palástolta el, hogy a múlt terheitől függetlenül imádja Krket, kivált Stara Baškát, ahol gyermekkorának legszebb pillanatait töltötte, és ahol még most is sok barátja van.\n\n„Szerbia a szülőföldem, Belgrádban születtem. Apai nagyapám krki származású. Nagyon szeretem a szigetet, különösen a falut és az embereket, ahonnan a nagyapám származik” – mesélte Ana Brnabić a Nedeljniknek.\n\nMiután nagyapja eladta a családi házat, 1980-ban egy újat épített Krk szigetén, ami jelenleg Ana Brnabić tulajdona. A nyári vakációt rendszeresen ott töltötte testvérével, Igorral. A háborús kilencvenes évek kivételével minden évben nyaralt – egészen 2016-ig, amikor bekerült a szerb kormányba.\n\nAz Adrián előszeretettel üdülő magyar miniszterelnökkel szemben ő azóta nem utazott a tengerre.\n\n„Ebben a pillanatban számomra nem előnyös, hogy Horvátországban nyaraljak” – mondta, és hozzátette, hogy döntése személyes, ezért nem szorul magyarázatra.\n\nNem sokkal később előkerült egy, még 2010-ben készült felvétel, amikor Ana Brnabić még nem volt közszereplő. Felszabadultan sikoltozva száguldott motorcsónakkal, de a parthoz az engedélyezett 300 méteres távolságnál közelebb, így az Adrián cirkáló horvát rendőrök rövid időre feltartóztatták – történetesen a munkájukról forgató tévés stáb társaságában. A bikinis Ana az ügyet egy igazolással és figyelmeztetéssel megúszta.\n\nEurópa-barát és technokrata, nyugatellenes miniszterek társaságában\n\nAz 1975. szeptember 28-án született Ana Brnabić az előkelő belgrádi V. gimnáziumba járt, majd tanulmányait a michigani Northwood, és az angliai Hull egyetemen végezte. Üzleti adminisztráción szerzett diplomát. Politikai pályafutása előtt nemzetközi szervezeteknél és külföldi befektetőknél is dolgozott. A többi között az amerikai Continental Wind Serbia igazgatójaként egy szélerőmű-park telepítése volt a feladata egy 300 millió eurós beruházásból.\n\nAlig 41 évesen, 2016 augusztusában került először a kormányba, ahol a közigazgatást és az önkormányzatokat felügyelte.\n\nKevesebb mint egy évvel később, 2017 júniusában már ő váltotta az államfőnek választott Vučićot a miniszterelnöki poszton. Szerbia azóta gyakorlatilag a francia mintát követi: a végső döntés joga szinte mindenben a köztársasági elnököt illeti.\n\nVučić határozott utódjáról is. Brnabić megbízatását sokan a modernizáció és Szerbia euroatlanti elkötelezettségének egyértelmű jelének tekintették.\n\nŐ magát Európa-barát és technokrata miniszterelnökként jellemzi, Vučićot pedig „főnöknek” hívja, és semmi kivetnivalót nem lát abban, hogy az államfő a kabinet mentora.\n\nAna Brnabić és Aleksandar Vučić Instagram @anabrnabic\n\nKormánya prioritásai közé sorolta az uniós csatlakozást, a modernizációt, az oktatási reformot és a digitalizációt. Sokan bírálták, mert egy konzervatív és nacionalista kormány élén állt, amelyben nyíltan nyugatellenes és oroszbarát miniszterek is helyet kaptak.\n\nMindenesetre a vaskalapos Szerbia sokak meglepetésére megbékélt azzal, hogy egy nő – akinek az ereiben horvát vér is csörgedezik, ráadásul leszbikus – irányítja a kormányt. A 250 tagú parlamentben első ciklusa előtt 157 szavazatot kapott, első miniszterelnökségét pedig botránnyal kezdte.\n\nAna Brnabić és Ursula von der Leyen Instagram @anabrnabic\n\nHa választanom kellene Oroszország és az EU között, akkor az uniót választanám – nyilatkozta a Bloombergnek. Oroszország belgrádi nagykövete persze tiltakozott, mire Ana Brnabić átadta Alekszandr Csepurinnak az interjú teljes leiratát.\n\nAzért adtam át, mert a folytonosság jegyében a miniszterelnöknek nyíltan és őszintén kell viselkednie minden partnerével. „Nem magyarázkodtam” – magyarázkodott a kormányfő, miközben tapasztalt diplomaták megjegyezték: egy miniszterelnöknek nem kellene mentegetőznie egy nagykövet előtt.\n\nSzerbiában sokan gyűlölik a melegeket, Ana Brnabić 12 éve mégis példás kapcsolatban él barátnőjével\n\nNoha a szerb miniszterelnök bevallottan leszbikus, a szeptemberre tervezett belgrádi EuroPride felvonulásról Vučić elnök – biztonsági okokra hivatkozva – belengette: lemondják vagy legalábbis elhalasztják.\n\nBejelentését augusztus utolsó vasárnapján a szerb fővárosban nagyszabású tömegtüntetésen ünnepelték.\n\nMelegellenes tüntetés Belgrádban, 2022. augusztus 28-án AP Photo/Darko Vojinovic\n\nA tiltakozó megmozduláson a többi között az ellentmondásos csetnikvezér, a Nagy-Szerbiát elsőként megálmodó, háborús bűnökért kivégzett Draža Mihailović tábornok és az orosz elnök fotóját lobogtatták, akit az egyik ortodox méltóság „bolygónk cárjának” nevezett, és leszögezte: a melegek „abnormális” ügyét, „a haza, az egyház és a család meggyalázását” ugyanúgy kell kezelni, mint Putyin Oroszországában – az LMBT-propaganda betiltásával.\n\nEttől függetlenül a belgrádi melegfesztivál szervezői mereven kitartanak álláspontjuk mellett, és azt üzenik: szeptember 17-én mindenképpen megtartják a felvonulást.\n\nAna Brnabić nem hallatta a hangját, pedig tizenkét éve él meghitt, leszbikus kapcsolatban egy orvosnővel, akivel együtt 2019-ben találkoztak Luxemburg nyíltan meleg miniszterelnökével, Xavier Bettellel, és annak partnerével.\n\nMilica Đurđić 2019 februárjában – mesterséges megtermékenyítés után – egy kisfiút hozott a világra, akit Ana fivéréről Igornak neveztek el.\n\nA gyerekvállalás előtt olyan meleg családokkal beszélgettünk, amelyek már nevelnek gyermekeket. Azonos jogaink vannak, pontosabban azonos jogokat nélkülözünk. „Ha holnap történne velem valami, párom – más hasonló szerbiai LMBT-partnerekhez hasonlóan – semmilyen jogi védelemben nem részesülne” – magyarázta Ana Brnabić.\n\n„Való igaz, hogy a gyerek papíron nem az enyém, de szívembe zártam, és ennél közelebb nem is állhatna hozzám. Mintha én szültem volna, mintha én lennék a biológiai szülője” – mondta boldogan.\n\nMilica Đurđić a belgrádi radiológiai intézet szakorvosa. Vonzó nő, a divatnak is hódol, ezért kötélnek állt, és egy magazin arab kiadásának címlapján is szerepelt.\n\nMilica Đurđić, Ana Brnabić élettársa a L'Officiel arab kiadásának címlapján Instagram #LOfficielArabia\n\nFiammal szeretjük a zenét, gyakran látogatjuk a belgrádi filharmónia előadásait – nyilatkozta a L’Officelnek, de hozzátette, hogy személy szerint az ügetőt kedveli, ahol vélhetően ruhakölteményeit is megvillanthatja.\n\nAna és Milica tavaly októberben – Johnny Depp társaságában – megjelent egy Szerbiában készült animációs sorozat bemutatóján, ahol a hollywoodi sztár a tudósítások szerint elragadtatással beszélt a kormányfő néhány évvel fiatalabb partneréről.\n\nKevés idő marad a családomra – ezt mondta korábban Ana Brnabić, aki hálás, hogy a hozzá közel állók megértést tanúsítanak elfoglaltságai miatt.\n\nA Szerbiában élők kevésbé tanúsítottak megértést, amikor a Brnabić család számára felújították Tito özvegyének, Jovanka Broznak a villáját.\n\nSosem hozták nyilvánosságra a renoválás költségeit, a sajtó azonban élcelődve emlékeztetett Brnabić korábbi nyilatkozatára, miszerint Angliában egyetemi hallgatóként úgy spórolt, hogy kicsavarta a fölösleges izzókat a foglalatból.\n\nVajon a dedinjei (a szerző megjegyzése: a belgrádi Rózsadomb) villában is ilyen takarékosságra kényszerül? – tették fel a kérdést.\n\nAkkor sem kímélték, amikor kiderült, hogy fivérének, Igor Brnabićnak a cége, az Asseco Ana kinevezése után két év alatt 40 millió eurós költségvetési támogatást kapott. A cég cáfolt, Ana Brnabić hallgatott.\n\nÉrdekes módon első megválasztásakor, 2017-ben független képviselő volt, és csak két évvel később lépett be a kormánypártba, a Vučić vezette Szerb Haladó Pártba, ahol szintén gyorsan haladt a ranglétrán felfelé, és tavaly óta már az alelnöke.\n\nAna Brnabić és Orbán Viktor szabadkai találkozója 2019-ben Forrás: Miniszterelnöki Hivatal\n\nA magyar miniszterelnök néhányszor tárgyalt vele, annál gyakrabban azonban „főnökével”. Orbán Viktor minden jel szerint Aleksandar Vučićot tartja rangjához méltó partnernek.",
    "Nem tört ki újabb háború Európában, de messze még Szerbia és Koszovó viszonyának rendezése « Mérce": "Újabb háború törhet ki Európában? Ehhez hasonló szalagcímeket olvashattunk augusztus közepén, amikor a kezdetek óta okkal feszült szerb-koszovói viszony újra elmérgesedni látszott.\n\nEzúttal a pristinai vezetés keményített be, úgy döntöttek, hogy a szerbek, köztük a koszovói szerbek mostantól nem léphetik át a határt szerb személyi igazolványukkal, valamint szerb rendszámtáblájukat is koszovóira kell cserélniük augusztus 1-ei határidővel. A koszovói miniszterelnök, Albin Kurti eredetileg még tavaly akarta bevezetni az intézkedést, akkor azonban a tiltakozások hatására elhalasztotta azt. Idén a koszovói szerbek úttorlaszokat állítottak fel a határállomások közelében, a szerb köztársasági elnök, Aleksandar Vučić pedig jelezte: országa nem nézi tétlenül, ha Koszovó „üldözni meri” a szerbeket.\n\nA felháborodás és a nemzetközi diplomácia közbenjárására Albin Kurti szeptember elsejére halasztotta a rendelkezések bevezetését. Végül az egy hónap haladék elégségesnek bizonyult a helyzet rendezésére: augusztus végén megállapodtak a felek, hogy kölcsönösen elfogadják egymás dokumentumait a határátkeléskor.\n\n„Szerbia megszünteti a koszovóiak számára eddig kötelező kilépő és belépő dokumentumokat a határátkeléshez, cserébe Koszovó pedig vállalja, hogy nem vezet be ilyen kötelezettséget a szerbek számára” – közölte a EU kül- és biztonságpolitikai főképviselője, Josep Borrell.\n\nSzeptember elsején tehát, 1999, azaz a koszovói háború vége óta először, a koszovóiak külön dokumentum nélkül léphettek be Szerbia területére, a rendszámtáblák kérdésének rendezése pedig még várat magára. A diplomáciai siker azonban csak kis lépésnek tűnik a két ország közötti feszült viszony rendezésében.\n\nKonfrontálódó Koszovó\n\nA határátkelés szimbolikusnak tűnő konfliktusai mögött az egykori szerbiai tartomány státuszának kérdése áll. A közel 1,9 millió, zömében albánok lakta terület 2008-ban kikiáltott függetlenségét Szerbia nem ismeri el, de így van vele öt uniós állam – Ciprus, Görögország, Románia, Szlovákia és Spanyolország –, továbbá többek között Kína és Oroszország is.\n\nA konfliktus elsősorban Koszovó északi területére összpontosul, itt él a mintegy 90 ezres koszovói szerb kisebbség harmada. Az ő mindennnapjaik ma is sok szállal kötődnek Szerbiához, sokan innen kapnak nyugdíjat, az iskolákban a szerbiai tanterveket követik, szerb dinárral fizetnek a boltokban. Itt állítottak fel július végén barikádokat a határátkelők felé vezető főbb utakon, csakúgy, mint tavaly szeptemberben, amikor először próbálkozott a fenti intézkedések bevezetésével a tavaly februárban fölényes választási győzelmet arató Albin Kurti, baloldali szuverenista pártja, a Vetëvendosje (‘Önrendelkezés’) élén.\n\nKurti kampányában arra tett ígéretet, hogy a korrupcióra, a súlyos gazdasági, egészségügyi és szociális problémákra fog fókuszálni, és a Belgráddal folytatott tárgyalások helyett a „belső dialógusra” koncentrál majd, állapítják meg a Le Courrier des Balkans szerkesztői, augusztus végi cikkükben.\n\nMégis úgy tűnik, hogy a miniszterelnök elődeihez képest konfrontatívabb megközelítést vállalt fel Szerbiával és az Unióval szemben. Ahogy erre Ramadan Ilazi, a Biztonsági Tanulmányok Koszovói Központjának kutatási vezetője a Politicónak adott nyilatkozatában rámutatott:\n\n„A jelenlegi pristinai kormányzat azzal kampányolt, hogy a dialógus eleve aszimmetrikus, hogy folyamatosan többet várnak Koszovótól, mint Szerbiától.”\n\nA koszovói kormányok éveken át óvatosan bántak a még Belgrád által kiadott rendszámtáblákat és személyi igazolványokat használó észak-koszovói szerbekkel – mutat rá a Portfolio cikke. Annak ellenére is, hogy Szerbia nem fogadta el eddig a koszovói polgárok személyes okmányait beutazáskor.\n\nKurti látványosan szakítani próbál a korábbi koszovói kormányok politikájával, rendszeresen küld például speciális rendőri egységeket az északi térségbe, hogy azok az illegális csempészéssel szemben lépjenek fel, vagy a szerbek demonstrációit „biztosítsák”. Az Európai Bizottság Koszovóról szóló 2021-es jelentésében szerepel, hogy a szerb többségű területeken a rendvédelem és a választási kampányok összetétele és szervezettsége is hagy kívánnivalót maga után, továbbá ellentmondásos a fellebbviteli bíróságok összetétele is a szerb többségű településekről érkező ügyek esetében.\n\nEzúttal tehát Aleksandar Vučić kényszerült engedni. Habár a szerb kormányfő eleinte agresszíven lépett fel, és többek között háborúval riogatott, a színfalak mögött az Unió és a NATO bevonásával ezúttal végig egyezségre törekedett. Szerb kormányközeli forrásunk szerint ennek oka, hogy Vučić tisztában van vele: most nem számíthat fő szövetségese, Oroszország segítségére.\n\nMásik indok forrásunk szerint, hogy Vučić megengedheti magának az alkalmazkodást, hatalma van annyira biztosított, hogy egy Koszovónak tett engedmény ne ingassa meg. Azonban ahogy erre a szerb kormányfő is rámutatott: gyakorlatias megállapodás született, amely nem jelenti Koszovó elismerését. Ez ugyanis politikai öngyilkosság lenne – teszi hozzá forrásunk.\n\nA nemzetközi politika csak a tűzoltásban érdekelt\n\nBizonyos értelemben épp az ukrajnai háború miatt volt a szokásosnál engedékenyebb a szerb fél, és részben ez motiválhatta a nyugati diplomácia erőfeszítéseit is, hiszen a konfliktus miatt nagyobb nemzetközi figyelem és aggodalom kísérte a Koszovó északi részében sajnos nem ritka incidenseket.\n\nNem véletlen, hogy az MTI beszámolója szerint Gabriel Escobar, az Egyesült Államok nyugat-balkáni különmegbízottja, valamint Miroslav Lajcak, az Európai Unió Belgrád és Pristina közötti párbeszédért felelős különmegbízottja ezúttal Belgrádba és Koszovóba is elutazott, sőt Mitrovicában még a kisebbségi szerbek vezetőivel is tárgyaltak.\n\nA tűzoltásban úgy tűnik, sikeresek voltak a különmegbízottak, bár a gyakorlatban derül majd ki, hogy a mindennapokban mennyire működik az egyezség okmányokra vonatkozó része, és hogy az októberi határidőig sikerül-e rendezni a rendszámtáblák ügyét is. De Koszovót sikerült megegyezésre bírni, és komoly, a vártnál talán nagyobb, rá nem jellemző gesztust tett Belgrád is.\n\nAzt azonban továbbra sem állíthatjuk, hogy a nemzetközi politika igazán érdekelt lenne az érdemi előrelépésben, és abban sem lehetünk biztosak, hogy a nyári kétoldalú pánikkeltés és harci retorika érdemben javít majd a szomszédsági viszonyokon,\n\nállapítják meg a Le Courrier des Balkans szerzői. Ahogy azon a számos szociális problémán sem, amely minden felet érint a térségben. Szeptember elsején például tanársztrájkkal indult az év Koszovóban, a tanár szakszervezet a közigazgatásban dolgozók múlt héten megkezdett munkabeszüntetéséhez csatlakozott, béremeléseket követelve.\n\nAz európai politika az ügyben különösen reaktív, csak akkor élvez prioritást a régóta rendezetlen viszony az Unió részéről, amikor a háború réme felvillan. 2020-ban az amerikai kormányzat a helyzet rendezése céljából eljátszott a területi csere gondolatával, ám ezt az európai országok ellenezték. A Carnegie Europe, brüsszeli, külpolitikával foglalkozó civil szervezet elemzése szerint legalább az amerikai fél előhozakodott egy ötlettel, ezzel szemben az Unió már rég meg sem próbálkozik a helyzet végleges rendezésével. Tegyük hozzá, hogy a területcsere soknemzetiségű térségünkben igazi álmegoldásnak tűnik, és inkább csak további problémákat vet fel.\n\nA két ország lakossága évszázadok óta nagyhatalmi játszmák áldozata, de amint az lenni szokott, senki sem érdekelt abban a munkában, amely ezek után hosszantartó, kiegyensúlyozott békéhez vezethetne. A nemzetközi figyelem az újabb háborútól tartva legalább egy kis időre a térség felé fordult – jó emlékeztető ez mindenkinek a hátunk mögött hagyott romokról.",
    "Szerbia belecsípett az orosz medve fenekébe Ukrajna miatt": "Vučić sunyiban Putyin tyúkszemére lépett – írja a vajdasági Szabad Magyar Szó Aleksandar Vučićra, Szerbia államfője és orosz kollégája, Vlagyimir Putyin jó viszonyára utalva. A hírportál szerint ennek tükrében meglepő, hogyan szavazott Szerbia az ENSZ Közgyűlésén.\n\nA világszervezet tagállamai határozatot fogadtak el, amellyel lehetővé tette Volodimir Zelenszkij ukrán elnöknek, hogy távolról vegyen részt az ülésen, annak ellenére, hogy Oroszország állandó ENSZ-nagykövete hevesen ellenezte ezt. Vlagyimir Putyin orosz elnök nem kapott meghívót a rendezvényre\n\nSzembe mentek a várakozásokkal\n\n\n\nMindezek miatt sokan arra számítottak, hogy a Moszkvával hagyományosan szövetségesi viszonyt ápoló országok, köztük Szerbia, nem szavazzák meg, hogy az ukrán államfő részt vegyen a Közgyűlés munkájában. A belgrádi ENSZ-nagykövet azonban igennel szavazott.\n\nAz ENSZ Közgyűlésének 193 tagja van, közülük 101 szavazott igennel, heten ellenezték Zelenszkij felszólalását, 19 ország pedig tartózkodott a voksolástól. Moszkva álláspontja mellett csak Fehéroroszország, Kuba, Észak-Korea, Eritrea, Nicaragua és Szíria állt ki.\n\nAz ENSZ Közgyűlése néhány nappal azt követően, hogy Oroszország megtámadta Ukrajnát, követelte Moszkvától, hogy vonja vissza csapatait, három héttel ezelőtt pedig a testület ismételten elítélte Oroszországot, mert „borzalmas humanitárius válságot” idéz elő.",
    "Megvan a döntés, Szerbia és Koszovó egyezséget kötött": "Megállapodásra jutott Szerbia és Koszovó a határátlépéssel kapcsolatos vitában. Szerbia megszünteti a koszovóiak számára eddig kötelező kilépő és belépő dokumentumokat a határátkeléshez, cserébe Koszovó vállalja, hogy nem vezet be ilyen kötelezettséget a szerbek számára.\n\nSzerbia és Koszovó megállapodásra jutott a határukon történő átkelés körüli vitában – jelentette be szombaton Josep Borrell, az Európai Bizottság kül- és biztonságpolitikai főképviselője.\n\nMegvan a megegyezés. A koszovói szerbek és minden más állampolgár ezentúl szabadon utazhat Szerbia és Koszovó között személyazonosító okmányával\n\n– írta Borrell a Twitteren, hozzátéve, hogy a felek között közvetítő Európai Unió garanciákat kapott Albin Kurti koszovói miniszterelnöktől ennek a megállapodásnak a betartására.\n\nA Szerbia és Koszovó kapcsolatának helyreállítását célzó, úgynevezett Belgrád–Pristina párbeszéd ülésein arra az eredményre jutottak, hogy Szerbia megszünteti a koszovóiak számára eddig kötelező kilépő és belépő dokumentumokat a határátkeléshez, cserébe Koszovó pedig vállalja, hogy nem vezet be ilyen kötelezettséget a szerbek számára.\n\nAlekszandar Vucsics szerb elnök és Albin Kurti koszovói kormányfő a hét elején folytatott tárgyalást Brüsszelben Borrell közvetítésével.\n\nA rendszámtáblákhoz kapcsolódó vitában még nem jutottak dűlőre\n\nA két országnak még megállapodásra kell jutni a rendszámtáblákhoz kapcsolódó, nemrég újra fellángolt vitában. Koszovó a nyáron felvetette, hogy szeptembertől a szerb rendszámtáblájú autók nem léphetnének be az országba, és a belépésnél ideiglenes koszovói táblát kellene igényelniük.\n\nA tervezett intézkedés hírére a koszovói szerbek úttorlaszokat állítottak fel a határállomások közelében, végül később eltávolították azokat.\n\nKoszovó 2008-ban kiáltotta ki függetlenségét Szerbiától, de Belgrád ezt azóta sem hajlandó elismerni, és továbbra is saját, déli tartományának tartja a többségében albánok lakta területet. Éppen ezért Szerbia mindeddig nem volt hajlandó elismerni a koszovói dokumentumokat, és követelte azok szerbre cserélését.\n\nAlbin Kurti viszont azt hangoztatta: minden a kölcsönös elismerésen múlik, vagyis ha Szerbia elismeri Koszovó függetlenségét, akkor a koszovóiak hozzáállása is megváltozik.\n\nA kapcsolat rendezése mindkét fél számára fontos\n\nA két fél között 2013-ban kezdődtek meg a kapcsolat normalizálását célzó tárgyalások, de 2018-ban meg is szakadtak, mert Koszovó 100 százalékos vámot vezetett be a Szerbiából és Bosznia-Hercegovinából érkező árukra. Az intézkedést később visszavonták.\n\nA kapcsolat rendezése mindkét fél számára azért is fontos, mert csak így tudják folytatni a megkezdett uniós integrációt. Koszovó függetlenségét elismeri az Egyesült Államok és öt kivételével valamennyi EU-tagállam, számos más ország, köztük Oroszország és Kína viszont nem.\n\nA Koszovó és Szerbia között fellángolt konfliktusról ebben a cikkünkben írtunk bővebben.\n\n(Borítókép: Josep Borrell. Fotó: Johanna Geron / Reuters)",
    "Szerbia nem jutott a legjobb nyolc közé": "Szerbia férfikosárlabda-válogatottja nem jutott be a negyeddöntőbe négy országban (Georgia, Csehország, Németország, Olaszország) zajló Európa-bajnokságon, miután a legjobb tizenhat között Berlinben 94:86-ra (20:28, 25:23, 21:17, 28:18) veszített Olaszország ellen. A szerb válogatott a csoportmérkőzések során hibátlanul játszott, öt mérkőzésből ötször nyert, a kieséses szakaszban azonban nem tudta azt a játékot nyújtani, amelyet a csoportmeccsek során sikerült, amit a rutinos olasz válogatott kihasznált, s a negyedik negyedben nyújtott remek teljesítményének köszönhetően megnyerte a találkozót. A harmadik negyed végén Szerbia még két ponttal vezetett, de az utolsó játékrészben az olaszok a játék valamennyi elemében jobbak voltak, és megérdemelten nyertek.\n\nOlaszország ellenfele a négy közé jutásért a francia válogatott lesz, amely szombaton a törököket győzte le.\n\nAz olasz Nico Mannion kosara a Szerbia elleni nyolcaddöntőben (Fotó: Soeren Stache/dpa via AP)",
    "Rezsitrükkel \"szórakoztatja\" a szerbiai kormány az embereket": "Tizenöttől harminc százalékos kedvezményt ígér a szerbiai kormány azoknak, akik takarékoskodnak a villanyárammal, de a valódi kedvezmény végül sokkal kevesebb lesz, legalábbis ami a számla végösszegét illeti - adta hírül a vajdasági Szabad Magyar Szó. A kedvezmény ugyanis csak az elhasznált energiára vonatkozik, a számlán található többi tételre nem.\n\nÍgy sem a tévé-előfizetésre, sem a fogyasztási adóra, az áfára, de arra az illetékre sem, amit mindannyian a megújuló energiaforrások után fizet mindenki. A szerb kormány javaslata szerint a Szerbiai Villanygazdaság október és 2023 márciusa között adjon kedvezményt mindazoknak, akik takarékoskodnak az árammal.\n\nA fele jön ki\n\nA jelenlegi adatok szerint egy átlagos háztartás 400 kWh óra áramot használ el egy hónapban, ez 4372,06 dinárt (15 ezer forint) jelent egy hónapban. Ebből az összegből az elfogyasztott elektromos energia tétel 2.831,01 dinárt (9800 forint) tesz ki - erre vonatkozik a kedvezmény.\n\nTehát, amennyiben erre a fogyasztásra számítjuk a 15 százalékos kedvezményt, akkor a végösszeg 3947,41 dinár lesz, vagyis reálisan 9,71 százalékkal csökken majd.\n\nÁramszámla kalkulátor A normál áram havi éves B éjszakai áram havi éves Kiszámol",
    "Elhasalt a szomszédunk: az IMF-hez fordult Szerbia!": "Az elszálló adósságfinanszírozási költségek és a nyugati befektetők elfordulása miatt a Nemzetközi Valutaalaphoz fordult Szerbia készenléti hitelkeretért – jelentette kedd este egy szerb lap az IMF szerb misszióvezetőjére hivatkozva és ugyanezt erősítette meg az IMF belgrádi irodája a Financial Times -nak.\n\nRendkívül érdkes az, ahogy végül Szerbia az IMF-hez volt kénytelen fordulni, mert az elmúlt napokban az alábbiak történtek:\n\nAlexander Vucic szerb államfő múlt szombaton az Európai Unió, Németország és Franciaország nagykövetével egyeztetett Belgrádban és ezután bejelentette, hogy az kérték tőle: válasszon oldalt, azaz vagy a nyugati hatalmak felé fordul az ország, vagy Oroszország felé, mert a mostani geopolitikai helyzetben mindenkinek oldalt kell választania. Ahogy ő fogalmazott az orosz TASZSZ hírügynökség tudósítása szerint: azt kell eldöntenie az országnak, hogy \"A függöny melyik oldalán áll: ahol a gazdaság eltűnőben van és nem létezik, vagy a siker oldalán, ahol (a nyugati hatalmak) vannak.\" Azt nem árulta el, hogy mit mondott a nagyköveteknek, azaz melyik oldalt választotta.\n\naz Európai Unió, Németország és Franciaország nagykövetével egyeztetett Belgrádban és ezután bejelentette, hogy az kérték tőle: válasszon oldalt, azaz vagy a nyugati hatalmak felé fordul az ország, vagy Oroszország felé, mert a mostani geopolitikai helyzetben mindenkinek oldalt kell választania. Ahogy ő fogalmazott az orosz TASZSZ hírügynökség tudósítása szerint: azt kell eldöntenie az országnak, hogy \"A függöny melyik oldalán áll: ahol a gazdaság eltűnőben van és nem létezik, vagy a siker oldalán, ahol (a nyugati hatalmak) vannak.\" Azt nem árulta el, hogy mit mondott a nagyköveteknek, azaz melyik oldalt választotta. Aztán vasárnap az Egyesült Arab Emírségekbe repült és Abu Dhabiban egy 1 milliárd dolláros, évi 3%-os kamatozású hitelkeretet szerzett az országnak, hogy abból ki tudjanak fizetni egyéb lejáró tartozásokat. Már ekkor jelezte, hogy az ország az IMF-hez fordulást is fontolgatja – emlékeztetett a Reuters.\n\naz Egyesült Arab Emírségekbe repült és Abu Dhabiban egy 1 milliárd dolláros, évi 3%-os kamatozású hitelkeretet szerzett az országnak, hogy abból ki tudjanak fizetni egyéb lejáró tartozásokat. – emlékeztetett a Reuters. Most hétfőn már olyan üzentet mondott, hogy ha a piacról finanszíroznák az államadósságot, akkor az 2,5-3-szorosa lenne a nemzetközi segítségnek. Arra is panaszkodott, hogy a nyugati, illetve uniós befektetők elfordultak a szerb adósságpapírok vásárlásától, mert az ország nem csatlakozott a nyugati hatalmak által meghozott oroszellenes szankciókhoz a háború nyomán, noha közben Szerbia az EU-tagságra törekszik.\n\nmár olyan üzentet mondott, hogy ha a piacról finanszíroznák az államadósságot, akkor az 2,5-3-szorosa lenne a nemzetközi segítségnek. Arra is panaszkodott, hogy a nyugati, illetve uniós befektetők elfordultak a szerb adósságpapírok vásárlásától, mert az ország nem csatlakozott a nyugati hatalmak által meghozott oroszellenes szankciókhoz a háború nyomán, noha közben Szerbia az EU-tagságra törekszik. Kedden délután a szerb kormánypárti Politika című lap azt jelentette az IMF szerb delegációvezetőjére, Yulia Ustyugovára hivatkozva, hogy ha megköti az ország a készenléti hitelmegállapodást, akkor a korábban kötött nem-pénzügyi, tanácsadási jellegű megállapodást törölni kell.\n\ndélután a szerb kormánypárti Politika című lap azt jelentette az IMF szerb delegációvezetőjére, Yulia Ustyugovára hivatkozva, hogy ha megköti az ország a készenléti hitelmegállapodást, akkor a korábban kötött nem-pénzügyi, tanácsadási jellegű megállapodást törölni kell. Kedden este az IMF belgrádi irodája már megerősítette a Financial Timesnak, hogy az ország valóban készenléti hitelkeretért fordult a nemzetközi szervezethez. Érdemes megjegyezni, hogy 2015 elején egy 3 évre szóló elővigyázatossági hitelkeretet kötött Szerbia az IMF-fel, de nem hívott le belőle forrást, most viszont a készenléti hitelkeretnek explicit célja lenne a rövid távú pénzügyi segítség, tehát a pénz lehívása, ha befagynának az adósságfinanszírozás egyéb csatornái. Ahogy a lap írja: a szerb kormány abban bízik, hogy az IMF-hez fordulás megelőzheti, hogy még tovább emelkedjenek az ország adósságfinanszírozási költségei, igaz közben arra is kitér, hogy az infláció emelkedése és a Fed, illetve az EKB kamatemelései miatt a régióban a román és a magyar állampapírhozamok is jócskán megemelkedtek.\n\nA szerb GDP-arányos államadósság jelenleg 52% körül lehet, a leginkább likvid szerb euróalapú államkötvény hozama pedig az év eleji 1,8%-ról 6,3%-ra ugrott a fentiek mellett és a szerb-német állampapír felár a januári 2,2%-pontról 5%-pontra emelkedett mostanra.\n\nEbben a szerb infláció elszállásának is van szerepe, amely augusztusban már 13,2%-os volt éves alapon, de annak is, hogy a hitelminősítők már figyelmeztették a szerb hatóságokat, illetve a bankrendszert a túl magas devizaadósság arány miatt, amely a válság időszakokban fokozott kockázatokat jelent a törlesztés tekintetében.\n\nA fenti oldalválasztási kérdés kapcsán érdemes megjegyezni, hogy az Európai Parlament egy júniusi jelentésében arra kérte a szerb kormányt, hogy értékelje újra az orosz gazdasági kapcsolatokat, hiszen Vucic amellett is erőteljesen szorgalmazta az uniós csatlakozási tárgyalások megkezdését, hogy közben továbbra is szoros kapcsolatokat kívánt fenntartani Moszkvával, és ahogy említettük: nem is csatlakozott az uniós tagállamok által Oroszországgal szemben elrendelt szankciókhoz. Vucic május 29-én tárgyalt és egyezett meg telefonon Vlagyimir Putyin orosz elnökkel az új szerb gázvásárlási szerződés kereteiről, amely után arra figyelmeztetett, hogy az európai gáztőzsdéken elérheti a 6 ezer dollárt is ezer köbméter gáz ára, ami még a Gazprom által bemondott legalább 4 ezer dolláros, illetve a volt orosz elnök által bemondott legalább 5 ezer dolláros szinteknél is jóval magasabb lenne.\n\nCímlapkép forrása: Getty Images",
    "Lecserélheti a háta mögött álló pártot Szerbia elnöke": "Aleksandar Vučić, Szerbia államfője, a Szerb Haladó Párt (SNS) elnöke (képünkön jobbra) egy új nemzeti mozgalom megalapítását harangozta be, amelynek célkitűzése Szerbia fennmaradásának és fejlődésének elősegítése - írja a vajdasági Szabad Magyar Szó.\n\nMint mondta, bízik benne, hogy a polgárok támogatni fogják. – Fel kell emelnünk fejünket és szavunkat egy normális és erős Szerbiáért, amely önmagáról fog gondoskodni, nem pedig másokról, és ellen kell állnunk azoknak a betegségeknek, amelyek politikai értelemben megfertőzték társadalmunkat – mondta az államfő.\n\nÚj arcokra vadásznak\n\n\n\nA belgrádi sajtó már korábban is arról cikkezett, hogy az SNS elnöke gőzerővel dolgozik egy új politikai szervezet megalapításán, amelynek munkaelnevezése Moja Srbija (Az én Szerbiám). A Danas szerint a Szerb Haladó Párt újrabrandelése Vučić hatalomban tartását szolgálja.\n\nAz elképzelés szerint a Moja Srbija a „sem a Nyugat, sem Oroszország, hanem a szerb érdekek” elképzelésre tenné a hangsúlyt. Ezzel összhangban már meg is kezdődtek a tárgyalások azokkal a személyekkel, akiket az alapítók a Moja Srbija soraiban látni szeretnének. Az új politikai szervezet egyik ütőkártyája éppen az lenne, hogy abban új, „el nem használt” arcok tűnnének fel – nyilatkozta a lap informátora.",
    "JÁTSZMA: Lesz-e új kormány Szerbiában október végéig, vagy jönnek megint a választások? • BALK Magazin: Szerbia, Horvátország, Bosznia friss hírek": "Olvasási idő:\n\n2\n\nperc\n\nSzerbiában áprilisban ugyanaznap tartották a választásokat, mint Magyarországon, viszont Belgrádban még mindig nem alakult meg az új kabinet. Nagyon valószínű, már-már szinte biztos, hogy a kormányalakítási halogatás szerbiai rekordja megdől. Ha a jövő hónapban létrejön az új kormány, akkor minden bizonnyal ez a kabinet lesz az, amelynek a világra hozásával a legtovább vajúdik a szerb politikai elit. Ha viszont október végéig Szerbiában nem lesz új kormány, akkor új választásokat kell kiírni, amivel még vagy fél évig el lehet húzni az időt. A BALK részéről nem állítjuk, hogy ez így lesz, vagy hogy az új választások kiírása a cél, de azon sem lepődnénk meg, ha ebbe az irányba fejlődnének a dolgok.\n\nArra viszont már most mérget lehet venni, hogy szeptemberben sem alakul meg az új kormány – mint ahogy ezt korábban belengették – így minden bizonnyal ennek a kabinetnek a létrejöttére kell a legtöbbet várni Szerbiában a többpártrendszer bevezetése óta.\n\nA rekordot Mirko Marjanović kormánya tartja, amelynek megalakulásához 1998-ban, vagyis még a miloševići időkben, 184 napra volt szükség. Ennek a kormánynak “sikerült kivívnia” a NATO-bombázásokat, és ennek a kormánynak volt a tájékoztatási minisztere Aleksandar Vučić jelenlegi szerb elnök.\n\nAz április 3-án tartott választások óta ugyan csak 173 nap telt el, de a fenti rekordnak a megdőlésében szinte biztosak lehetünk, miután a kormányalakítással megbízott Ana Brnabić ügyvivő miniszterelnök a szerbiai állami televízióban arról beszélt, hogy az új kormány valószínűleg október első felében alakul meg.\n\nHa megnézi, hogy milyen volt a szeptember, egyértelmű, hogy a kormányalakítás októberre marad, mert annyi minden történt, az elnök New York-i utazása, a béke megőrzése a biztonsági provokációk ellenére, augusztusban a tárgyalások Lajčákkal és Escobarral, valamint a folyamatos tárgyalások a béke és a biztonság megőrzéséért\n\n– mondta Brnabić, aki annyira rákattantat a béke megőrzésére, hogy kétszer is említette, bár aligha kétséges, hogy az utóbbi időben nem lehet eleget beszélni róla, már lehet, hogy tenni is kellene érte valamit, mert azt látjuk, hogy a szájtépés hova vezet.\n\nAz eddigi jelzések alapján biztosra vehető, hogy új tárcák is lesznek, miután a megbízott kormányfő közölte, hogy módosítani kell a minisztériumokról szóló törvényt, amihez természetesen szintén időre van szükség, mert a jogszabályt előbb el kell fogadnia a parlamentnek, és amíg ez nem történik meg, addig nem jöhet létre az új kormány.\n\nRemélem, hogy az október első fele lesz, de soha nem tudhatod, hogy mi jön közbe\n\nKapcsolódó cikk FÉLIDŐS MINISZTERELNÖK: Ismét Ana Brnabić alakíthat kormányt Szerbiában\n\n– mondta Brnabić, akinek eddig bokros teendői közepette nem sikerült összeállítania az új kormánynévsort, miután augusztus végén megkapta az erre vonatkozó felkérést a köztársasági elnöktől. Vučić akkor azt is megszabta, hogy Ivica Dačić szocialista vezetőnek, Siniša Mali eddigi pénzügyminiszternek és Miloš Vučevićnek benne kell lennie az új kabinetben, vagyis a fél kormányt már összeállította helyette, neki a másik felét kellene csak hozzátennie.\n\nA leköszönő kormány sem fénysebességgel alakult meg, hiszen 129 nap alatt sikerült összehozni, és Vučićnak is volt egy 109 napos teljesítménye 2016-ban.\n\nA szerbiai törvények szerint az új kormányt 90 napon belül kell megalakítani az új parlament alakuló ülését követően, tehát a határidő ebben az esetben október utolsó napjaiban jár le.\n\nArra is van megoldás, hogy ha ez nem történik meg, vagyis ha nem jön létre az új kormány, akkor legkésőbb december végén új választásokat kell tartani – vagyis a folyamat kezdődhet előröl.\n\nLektor nélkül dolgozunk. Ha helyesírási hibát találsz, akkor jelöld ki a szót az egérrel, majd egyszerre nyomd le a következő két billentyűt: Ctrl+Enter. A program semmiféle személyes adatot nem kér, és nem továbbít. Köszönjük, hogy segítesz jobbá tenni a BALK-ot!",
    "Kölcsönös diplomáciai látogatások Szerbia és Koszovó között": "Szerbia és Koszovó között továbbra is nagy a feszültség a rendszámtáblák miatt. A békülés érdekében zajlanak kölcsönös látogatások Belgrád és Prishtina részéről is. Két koszovói miniszter a dél-szerbiai koszovói közösséghez látogatott, a szerb miniszterelnök meglátogatta az észak-koszovói szerb közösséget.\n\nAna Brnabic, Szerbia miniszterelnöke világos és egyszerű üzenetet küldött, mint mondta: a béke, a stabilitás és a tolerancia üzenetét. Különösen fontos számára, hogy egy ilyen rendkívül nehéz helyzetben látogatott Koszovóba és Metohiába, elégedett, hogy a júliusi provokációk ellenére is sikerült megőrizni a békét.\n\nA dél-szerbiai Bujanovac és a Presevo-völgy határos Koszovóval. A tartományban albán közösség él, amelynek státusza a Koszovóról szóló tárgyalási csomag részévé válhat a koszovói kormány szerint.\n\nRagmi Mustafa, az Albánok Nemzeti Tanácsának elnöke szerint a gazdaságról, a politikáról és az aktuális ügyekről való egyeztetéseken túl különösen fontos a Koszovó és Szerbia közötti párbeszéd általában. Feszültség akkor is van, ha nem zajlanak hivatalos látogatások, ezért inkább a dialógus fenntartása szükséges.\n\nA két közös látogatást kis előrelépésként emlegetik a felek. Az EU a párbeszéd folytatását szorgalmazza.\n\nMiljazem Krasnići politikai elemző úgy véli, hogy előnyös a koszovóiak útja, mert a Preševo-völgyben élő albánok elszigeteltnek érzik magukat, és folyamatosan nyomást éreznek. A látogatásnak jó pszichológiai hatásai is vannak. A párbeszéd enyhítheti az általános hangulatot a tárgyalások folytatásához.\n\nTavaly augusztusban az EU diplomácia vezetőjének, Josep Borrell főképviselőnek sikerült ideiglenes és részleges megállapodást kötni a felek között, de ez nem elég a feszültség tartós enyhítésére. Az EU a balkáni stabilitás érdekében törekszik a konfliktus rendezésére.",
    "NEW YORK: A szerbek és a magyarok Lavrovval paroláztak • BALK Magazin: Szerbia, Horvátország, Bosznia friss hírek": "Olvasási idő:\n\n2\n\nperc\n\nBelgrádban az egyik fő téma, hogy a szerb külügyminiszter kozultációs tervet írt alá orosz kollégájával a következő két évre, és hogy Szijjártó Péter pedig egyedüli uniós külügyminiszterként megbeszélést folytatott Szergej Lavrovval. Szijjártó ezzel kapcsolatban sajnálkozását fejezte ki a RIA Novosztyinak adott nyilatkozatában, amiről Szerbiában a kormánybarát Tanjug hírügynökség tudósítását átvéve számolt be a “rendkívül kormánybarát” Novosti.\n\nSzijjártó az egyedüli\n\nSzijártó Péter magyar külgazdasági és külügyminiszter sajnálatát fejezte ki amiatt, hogy a héten az Európai Unióból csak ő találkozott Szergej Lavrov orosz külügyminiszterrel New Yorkban, ahol mindketten az ENSZ Közgyűlés őszi ülésszakán vesznek részt.\n\nA magyar tárcavezető úgy vélekedett, hogy az Európai Uniónak minden lehetőséget ki kellene használnia az Oroszországgal történő párbeszédre.\n\nSajnálom, hogy az EU-ból egyedül én beszéltem vele, mert ha több kollégám is beszélgetne Lavrovval, az segíthetne a konfliktus megoldásában. És úgy gondolom, hogy a jelenlegi körülmények között minden lehetőséget ki kell használnunk\n\n– nyilatkozta a RIA Novosztyinak Szijártó, aki úgy fogalmazott, hogy folyamatos kapcsolatot tart fenn Lavrovval, mert véleménye szerint a vitát és a párbeszédet folytatni kell, különösen a jelenlegi körülmények között, amikor a feszültség nő, és a háború eszkalációjának veszélye “sajnos valós”.\n\nHa nem beszélünk egymással, akkor még komolyabb károkat okozunk\n\n– tette hozzá a magyar külgazdasági és külügyminiszter, aki szerint ha nincs párbeszéd a Nyugat és Oroszország, valamint Európa és Oroszország között, akkor minden még rosszabbra fordulhat, mint korábban volt, és ezt el kell kerülni.\n\nA szerbek beszélnek az oroszokkal\n\nA Szputnyik hírügynökség közben arról számolt be, hogy Nikola Selaković szerbiai külügyminiszter aláírta orosz kollégájával a szerbiai és az oroszországi Külügyminisztérium 2023-as és 2024-es évre szóló konzultációs tervét.\n\nErre szintén az ENSZ Közgyűlés 77. ülésszakán került sor, amelyről a szerb elnök ismét üzent. Aleksandar Vučić úgy fogalmazott, hogy Szerbia nem szavaz az orosz vétójog korlátozására vagy Oroszország kizárására az ENSZ Biztonsági Tanácsából.\n\nVučić nem szalasztotta el a kínálkozó alkalmat, így New Yorkban ő is találkozott Szergej Lavrovval, akivel – mint mondta – energiaügyről tárgyalt, és megköszönte neki Szerbia területi integritásának támogatását.\n\nKözben a szerb ellenzéki Szabadság és Igazságosság Pártja közleményben ítélte el, hogy a szerb külügyminiszter aláírta a konzultációs tervet Moszkvával.\n\nHihetetlen, hogy azokban a pillanatokban, amikor az egész világ félelemmel figyeli a világbékét veszélyeztető orosz lépéseket, és miközben hónapok óta szemtanúi lehetünk az ukrán nép mindennapossá váló szenvedésének, az ügyvezető szerb külügyminiszter megbízatásának utolsó napjaiban megállapodást kötött a konzultációk meghosszabbításáról egy olyan országgal, amely közvetlenül megsérti az ENSZ Alapokmányát, és egy másik, nemzetközileg elismert ország területét a saját területéhez kívánja csatolni\n\n– jegyezte meg közleményében a legjelentősebb szerbiai ellenzéki párt, amely szerint a belgrádi kormány ezzel lehetővé teszi az orosz vezetés számára, hogy kilépjen a blokádból, amelyet egy szuverén ország elleni támadás és a határok erőszakos megváltoztatása miatt vezettek be ellene.",
    "Blinken: Szerbia tegye lehetővé az Europride megrendezését!": "Antony Blinken amerikai külügyminiszter felszólította Szerbiát, hogy tegye lehetővé az Europride megrendezését.\n\n– A békés gyülekezés és véleménynyilvánítás szabadsága az egészséges demokrácia alapvető elemei közé tartozik. Sürgetjük Szerbiát, hogy újítsa meg elkötelezettségét az #EuroPride2022 megrendezése mellett – írta az USA külügyminisztere a Twitteren.\n\nFreedoms of peaceful assembly and expression are essential components of a healthy democracy. We urge Serbia to renew its commitment to hosting #EuroPride2022. LGBTQI+ rights are human rights. — Secretary Antony Blinken (@SecBlinken) August 30, 2022\n\nBlinken hozzátette, az LMBTQI+ közösség tagjainak jogai is emberi jogok.\n\nAntony Blinken (Fotó: Beta/AP)",
    "Szerbia nem finnyáskodik, ha energiáról és az oroszoktól való távolodásról van szó": "Szerbia nem finnyáskodik, ha energiáról és az oroszoktól való távolodásról van szó\n\nAleksandar Vucic szerb elnök szerint országa pénzügyi helyzete megengedi, hogy alternatív megoldást keressen az orosz gázon és kőolajon túl az elkövetkező hónapokban várható ellátási hiány kezelésére.\n\nA balkáni ország ugyan nagymértékben függ az orosz kőolajtól és földgáztól, ám a Reuters szerint Vucic kijelentette, hogy Szerbia igyekszik mindenhonnan energiához jutni, ahonnan csak tud – adta hírül a VG.\n\n„Meg kell fizetnünk az európai földön folyó háború árát” – fogalmazott az elnök, jelezve: a szerb nép nem fog szenvedni, mivel az ország pénzügyi rendszere képes megbirkózni a problémával.\n\n„Irakból is olajat veszünk, beszélek Venezuelával is. Mindenkivel szóba állunk, nem vagyunk finnyásak”\n\n– tette hozzá.\n\nSzerbia azt is tervezi, hogy jövőre gázt vásárol Azerbajdzsántól, és az eddigi legmagasabb szintre növelte a tárolt gáz mennyiségét is. Belgrádnak egyébként szenet is kell vásárolnia hőerőművei számára, mert ezek biztosítják a villamos energiájuk csaknem 70 százalékát.\n\n(Mint ismert, Szerbia földgázmennyiségének tetemes részét Magyarországon tárolják.)\n\nNyitókép: MTI/EPA/Julien Warnand",
    "Egy rangsor, amelyen Horvátország mögött, de Szerbia előtt állunk": "Vegyes eredményeket hozott a legfrissebb magyarországi Digitális Fizetési Index. Ez az a mutató, amelyet a Mastercard tavaly indított el és a célja, hogy iránytűként szolgáljon az elektronikus fizetési piacon és holisztikus képet adjon a digitalizáció mértékéről, illetve fejlődéséről Magyarországon. Az index referenciapontként segíti a piaci szereplőket a fejlesztési irányelvek és szabályalkotások kapcsán azáltal, hogy feltárja a fizetési infrastruktúra állapotát, valamint méri a különböző fizetési megoldásokhoz kapcsolódó fogyasztói tudást és attitűdöket. A kutatásban idén Magyarország mellett Ausztria, Bulgária, Horvátország, Görögország, Románia és Szerbia is részt vett.\n\nLassan, de biztosan? Fotó: Depositphotos Lassan, de biztosan? Fotó: Depositphotos\n\nAmi jó hír, hogy a magyarországi Digitális Fizetési Index a mostani, második mérés során - mely a 2021-es állapotokat tükrözi - 58 pontot ért el a 100-ból. Ez ugyan első ránézésre nem tűnik magasnak, de ha azt vesszük, hogy két ponttal verte a régiós átlagot, akkor már nem is olyan borús a kép. A górcső alá vett hét ország összesített pontszáma 2021-ben 45 és 61 között mozgott, és a horvát tengerpartra járók számára talán meglepő - hiszen a tapasztalatok szerint sok helyen csak készpénzzel lehet fizetni - a legjobb eredményt déli szomszédaink érték el. A legalacsonyabb összesített pontszám pedig Szerbia neve mellé került.\n\nDe akkor most már térjünk át arra, miért is minősítettük cikkünk elején vegyesnek a magyarországi értékek. Nos azért, mert míg a három alappillérből az Infrastruktúra 73 pontot kapott, addig a Tudás 51-et, a Használat kategória pedig csak 49-et. Ami ki is jelöli, hol kell még erősíteni, annak ellenére, hogy ma már kis hazánkban se szeri, se száma a pénzügyi tudatosságot, edukációt növelni célzó programok, kezdeményezések száma.\n\nEbben lapcsoportunk is immár több mint két éve vesz részt, gimnáziumok és szakiskolák tanulói számára megrendezett diákversenyekkel megpróbálva elmélyíteni a pénzügyi tudást, készséget, e sorban ötödik megmérettetésre idén október-december között kerül sor, amelyre ezúttal szakiskolások már jelentkezhetnek is ezen a felületen.\n\nAmi a Digitális Fizetési Index részleteit illeti, a tavalyinál 9 ponttal magasabb Infrastruktúra alappillér azt jelzi, hogy a szabályozói intézkedések, a piaci szereplők innovációi, valamint a helyi piacon megjelenő új technológiák nagyban hozzájárultak a digitális fizetési infrastruktúra dinamikus fejlődéséhez - hangzott el a mutatót ismertető mai sajtótájékoztatón.\n\nJó példa erre a tavaly óta érvényben lévő rendelet, mely értelmében minden online kasszával rendelkező vállalkozás köteles valamilyen elektronikus fizetési lehetőséget biztosítani a vásárlói számára. A számlaközi pénzforgalom szintén széles körben elérhető: 2020 óta működik az azonnali átutalások rendszere Magyarországon. A kártyás fizetések – a digitális fizetések alapvető infrastruktúrája – penetrációja pedig tovább növekedhet a kereskedői elfogadóhálózat bővülésével.\n\nKapcsolódó cikk A járvány is rásegített a bankkártyás fizetés térhódítására A készpénzmentes forgalom a következő időszakban is növekedhet, mivel januártól az online pénztárgépes boltoknak kötelező lesz elektronikus fizetési megoldást biztosítaniuk.\n\nÉs akkor jöjjön a feketeleves. A Tudás alappillér pontszáma (51) 2020-hoz képest 2021-re nem változott. Vagyis a digitális fizetési megoldások használatához való hozzáállás és az ahhoz szükséges készségek 2020 óta nem fejlődtek érdemben a magyar lakosság körében. A tudás fejlődése a fizetési módokat már jobban ismerő szegmensekben volt tapasztalható, míg az alacsonyabb tudásszinten lévő fogyasztóknál nem történt elmozdulás. Az index arra is rámutatott, hogy a biztonság és a kényelem a legfontosabb szempontok a fogyasztók számára: minél kényelmesebbnek tartanak egy fizetési módot, annál biztonságosabbnak ítélik azt.\n\nMárpedig első látásra bármennyire is furcsának tűnik, e tekintetben a készpénzt sokan előrébb sorolják az elektronikus fizetési eszközöknél. Noha legalább az pozitívum, hogy 2021-ben először fordult elő, a fogyasztók többet használták kártyáikat digitális fizetésre, mint készpénzfelvételre.\n\nA Használat alappillér legalább 2020-hoz képest 2021-re növekedett, 11 ponttal - elsősorban a digitális fizetési infrastruktúra fejlődésének köszönhetően -, de az így kijött 49-es érték sem adhat okot elégedettségre. Továbbra is jelentős fejlődésre van ugyanis lehetőség a felhasználók fizetési ismereteinek bővítése által. Bár az innovatív fizetési megoldások már elérhetőek a piacon – például a kártyás részletfizetés, QR-kódos fizetés, viselhető eszközökkel történő fizetés - a magyar fogyasztóknak több időre van szükségük elfogadásukhoz és használatukhoz.\n\nKapcsolódó cikk Bankkártya vagy készpénz? A fiatalok így döntenek Azonos arányban használják a fiatalok a bankkártyát és a készpénzt vásárlásaik során.\n\nAz viszont kifejezetten bíztató, hogy az érintésmentes fizetések használata tovább terjedt a felhasználók körében, azok 2021-ben már a POS-tranzakciók 97 százalékát tették ki, szemben a 2020-as 93 százalékkal.\n\nÉrdekesség, hogy a kártyahasználat elterjedtsége a felnőtt lakosság körében 2021-ben meghaladta az 1,0-s értéket, vagyis az összesített átlagot tekintve minden magyarországi felnőtt legalább egy kártyás tranzakciót végrehajtott fizetési kártyájával az év során. Az online vásárlást illetően az online fizetéshez használt kártyák egyre nagyobb arányban vannak online módon tárolva, ami gyorsabb fizetést tesz lehetővé, és kényelmesebb megoldást jelent a kártyabirtokosoknak. 2021 végére az interneten használt kártyák 69 százalékának adatait tárolták online módon, ami 8 százalékos emelkedés egy év alatt.",
    "Szerbia elnöke: 2 hónapon belül világméretű konfliktus törhet ki": "Szerbia elnöke arra figyelmeztetett, hogy a bolygó egy “nagy világkonfliktus” felé tart, amelyre a következő két hónapban kerülhet sor.\n\nAleksandar Vučić az ENSZ-közgyűlés New York-i ülésszakának első napján tett riasztó kijelentéseket.\n\n“A világ minden részén válságot látunk kibontakozni” – mondta Vučić az RTS szerb állami televíziónak. “Azt hiszem, a reális előrejelzéseknek még sötétebbnek kellene lenniük” – tette hozzá.\n\n“A mi helyzetünk még rosszabb, mivel az ENSZ meggyengült, a nagyhatalmak pedig az elmúlt évtizedekben átvették a hatalmat és gyakorlatilag lerombolták az ENSZ rendjét”.\n\nA szerb vezető figyelmeztetett, hogy az Oroszország és Ukrajna közötti háború egyre aggasztóbb szakaszba lép, ahonnan nincs visszaút.\n\n“Feltételezem, hogy kilépünk a különleges katonai művelet fázisából, és egy nagyobb fegyveres konfliktus felé közeledünk, és most az a kérdés, hogy hol van a határ, és hogy egy bizonyos idő után – talán egy-két hónap múlva – nem lépünk-e be egy nagy világkonfliktusba, amire a második világháború óta nem volt példa” – jelentette ki.\n\nVučić megjegyzései ugyanazon a napon hangzottak el, amikor Vlagyimir Putyin orosz elnök elrendelte a csapatok azonnali, “részleges mozgósítását”.\n\nMilliárdok halhatnak éhen\n\nPutyin a nemzethez intézett nyilvános beszédében arra figyelmeztetett, hogy nem blöfföl, és kész “minden rendelkezésünkre álló eszközt” bevetni Moszkva területi integritásának védelmére.\n\n“Most ők (a Nyugat) nukleáris zsarolásról beszélnek” – mondta Putyin.\n\n“A zaporizzsjai atomerőművet lőtték, és néhány magas beosztású személy – a NATO-államok képviselői – is azt mondják, hogy esetleg lehetőség van nukleáris fegyverek bevetésére Oroszország ellen” – tette hozzá.\n\nPutyin vészjóslóan kijelentette, hogy a nyugati hatalmaknak “emlékezniük kell arra, hogy hazánk is rendelkezik különböző megsemmisítő fegyverekkel, és bizonyos alkotóelemek tekintetében még a NATO-fegyvereknél is modernebbek”.\n\nMúlt hónapban a Rutgers Egyetem azt írta egy tanulmányban, hogy az Egyesült Államok és Oroszország között egy esetleges nukleáris háború két éven belül a bolygó kétharmadának éhenhalását okozná.\n\n5 milliárd ember halna meg, elsősorban a hatalmas nukleáris detonációk következtében, amelyek kormot juttatnának a légkörbe, ami elzárja a napfényt és ezzel minden növény, állat és ember pusztulását okozva.",
    "Szijjártó Péter: Az EU végzetes hibát követ el Szerbia integrációjának fékezésével": "A tárcavezető a szerb fővárosban Jadranka Joksimovics európai integrációért felelős szerb miniszterrel tárgyalt, majd közölte, hogy az Európai Uniónak a jelenlegi helyzetben bővülésre van szüksége.\n\n– Az Európai Uniónak tennie kell azért, hogy az európai biztonság javuljon. Olyan biztonsági kihívásokkal nézünk szembe, amelyek az elmúlt évtizedek legjelentősebb biztonsági válságát alakították ki itt Európában.\n\nHa az Európai Unió javítani akarja saját biztonságát, akkor bővülnie kell, és ennek a bővülésnek az iránya egyértelműen a Nyugat-Balkán\n\n– húzta alá Szijjártó Péter.\n\nA miniszter kifejtette, hogy azok, akik a Nyugat-Balkán szomszédságában élnek, tudják, hogy a térség instabilitása milyen komoly problémákat tudna okozni.\n\n– A térség stabilitása, nyugodt, kiegyensúlyozott fejlődése nemzeti érdekünk, és az is világos, hogy a Nyugat-Balkánon az igazi stabilizáló erő Szerbia, ezért a szerb európai integráció, a szerbek európai uniós csatlakozása az egész nyugat-balkáni térséget stabilizálni tudja és fejlődési pályára tudja állítani\n\n– magyarázta.",
    "Szerbia elnöke kitünteti Orbán Viktort": "Egynapos munkalátogatásra Belgrádba utazik pénteken Orbán Viktor miniszterelnök, Aleksandar Vucic, Szerbia elnökének meghívására – erősítette meg az MTI-nek az erről szóló szerbiai sajtóhíreket Havasi Bertalan, a miniszterelnök sajtófőnöke csütörtökön.\n\nVucic Novák Katalinnal egy hete Belgrádban – Fotó: Bruzák Noémi / MTI\n\nA megjelent információk szerint Orbán Viktor tárgyalást folytat Aleksandar Vuciccsal, majd a szerb államfő átadja a magyar miniszterelnöknek a Szerb Köztársaság Érdemrendjét „a Szerbia és Magyarország közötti békés együttműködés és baráti kapcsolatok fejlesztésében és erősítésében nyújtott kiemelkedő szolgálataiért”.\n\nA sajtókommentárok emlékeztetnek arra: Belgrád és Budapest kapcsolatai az eddigi legmagasabb szinten állnak, nagyrészt a két vezető személyes kapcsolatainak és erőfeszítéseinek köszönhetően.\n\nAz utazás miatt elmarad a miniszterelnök rendszeres pénteki rádióinterjúja is a Kossuth rádióban.",
    "Férfi vízi Eb: Szerbia–Magyarország": "Folytatta szereplését a horvátországi vízilabda Eb-n a magyar férfiválogatott. A szlovénok könnyed legyőzése után Szerbia sem jelentett akadályt, mert remek teljesítménnyel kilenc góllal (16–7) vertük meg az olimpiai bajnokot. Ezzel szinte biztos a nyolc közé jutás, hiszen a harmadik meccsen a csoport leggyengébbje, Izrael lesz az ellenfél.\n\nVÍZILABDA\n\nFÉRFI EURÓPA-BAJNOKSÁG\n\nCSOPORTKÖR, 2. FORDULÓ\n\nD-CSOPORT\n\nMAGYARORSZÁG–SZERBIA 16–7 (3–2, 4–0, 4–2, 5–3)\n\nSplit, 4000 néző. V: Margeta (szlovén), Zwart (holland)\n\nMAGYARORSZÁG: VOGEL SOMA – MANHERCZ K. 4, KONARIK 3, JANSIK SZ. 1, Német T., ZALÁNKI, ANGYAL 3. Csere: Fekete G. 1, Nagy Ádám 1, MOLNÁR E. 1, Vigvári Vendel, Burián 2. Szövetségi kapitány: Varga Zsolt\n\nSZERBIA: Riszticsevics – Sz. Rasovics 2, Sztojanovics 1, Martinovics, Pljevancsics 1, Mandics, Vucsinics 1. Csere: Vico, Randjelovics, Radulovics, V. Rasovics, DRASOVICS 2. Szövetségi kapitány: Dejan Szavics\n\nGól – emberelőnyből: 11/7, ill. 11/6\n\nGól – ötméteresből: 1/1, ill. 1/1\n\nKipontozódott: Molnár E. (29. p.)\n\nMESTERMÉRLEG\n\nVarga Zsolt: – A magyar vízilabda alapvetően a góllövés filozófiájára épül, én is így nőttem fel, viszont meg kell tanulni azt is, hogy a védekezés nyeri meg a mérkőzéseket. Kimagaslóan jó volt, hogy úgy tudtuk lezárni a támadásainkat, hogy a lehető legfegyelmezettebben zártunk vissza, egyetlenegyszer jöttek el a szerbek, de azt meg Soma kivédte. Nagyszerűen védett, és három negyeden át kiemelkedőek voltak a blokkok is. A legfontosabb, hogy két lábbal a talajon maradjunk, ugyanilyen fegyelmezettséggel és akarattal kell játszanunk a következő, hasonlóan nehéz mérkőzéseken is, és akkor szép tornánk lehet.\n\nDejan Szavics: – Nagy meccs volt, felejthetetlen... Nem tudom most azonnal megmondani, mi történt a csapatommal az első negyed után, minden a lehető legrosszabban alakult. A magyarok megérdemelten nyertek, elképesztően jó teljesítményt nyújtottak.\n\nÖSSZEFOGLALÓ\n\nKözel tökéletes volt.\n\nVÉLEMÉNYEK ZALÁNKI Gergő, a magyar válogatott balkezese: – Örülök a fölényes győzelemnek, de nem szabad azt gondolnunk, hogy a kétszeres olimpiai bajnok szerbek elverésétől mi vagyunk a legjobbak a világon. Nagyon jól játszottunk, összeszedettek voltunk, egymásért küzdve, valódi csapatként játszottunk. Támadásban még egy passzt beletettünk, így sakk-matt helyzeteink voltak, a védelem is jól működött, rendkívül elégedett vagyok ezzel a teljesítménnyel, ezt kell továbbvinnünk. MANHERCZ Krisztián, a magyar válogatott szélsője: – A mérkőzés előtt saját magunkkal kapcsolatban is voltak kérdőjelek, mert bár játszottunk felkészülési mérkőzéseket topcsapatok ellen, nem tudtuk, hogy az Európa-bajnokságon, a kimondott csoportrangadón mire leszünk képesek. Nagy erőt mutattunk, jól védekeztünk, Vogel Soma kiemelkedően védett. Ennek az eredménynek energiát kell adnia nekünk a következő mérkőzésekre, ugyanígy szeretnénk folytatni.\n\nA magyar férfi vízilabda-válogatott elképesztő szenvedéllyel, fegyelemmel és kreativitással játszva kilenc góllal nyerte meg a második mérkőzését a Splitben zajló Európa-bajnokságon.\n\nA szerbek ellen.\n\nAz első negyedben még nem úgy tűnt, hogy mészárlás lesz a vége, mert bár a magyar csapat volt kezdeményezőbb, a szerbek az első két gólunkra válaszoltak, bár a többes szám túlzó, mert a volt egri Sztrahinja Rasovics válaszolt mindkétszer. Aztán Burián Gergely lőtt másfél gólt, a másodikat a VAR sem látta bent, de annyi baj legyen.\n\nAztán jött a henger. A magyar válogatott fantasztikusan védekezett, ha a szerb lövések nagy nehezen eljutottak a kapuig, akkor meg ott volt Vogel Soma, ezzel a kombinációval tizennégy percen át lenulláztuk a szerbeket.\n\nBámulatos.\n\nElöl meg... Parádés.\n\nKonarik Ákos nem játszott a szlovének ellen, lőtt három pazar gólt. Manhercz Krisztián meg négyet. Úgy ünnepeltek a gólok után, hogy a szerbeknek a maradék önbizalmuk is elment. Addig sem volt sok, hiszen azt látták, hogy a vezérük, gólfelelősük, talizmánjuk, Dusan Mandics levegőt is alig tud venni, mert valaki mindig az arcában volt. Fél helyzeteket lőtt el, teljesen eredménytelenül. Gól nélkül zárt.\n\n(Fotó: Mirkó István)\n\nMondjuk, Zalánki Gergő sem lőtt gólt, csakhogy ontotta a gólpasszokat, labdákat szerzett, úgy játszott, mint az álom. Sokan hasonlóan tettek, centerből lőttünk akciógólokat, a fórmegjátszás pazar volt, tényleg minden klappolt. A magyar válogatottban ezen az estén csak jó és még jobb teljesítményeket láthattunk, mindenki magas színvonalon oldotta meg a saját feladatát.\n\nA harmadik negyed közepén 9–2-re vezettünk, Varga Zsolt meg azt kérte, hogy játsszuk végig a támadásokat, maradjunk okosak. Okosak maradtunk. Dejan Szavics már nem kért semmit, túl volt már a pedagógiai ordításon is, teljesen tanácstalanul nézte, mi történik a csapatával.\n\nAz utolsó negyedben a sporik úgy szórták a fórokat, mintha muszáj lenne, ekkor egy híján annyi gólt kaptunk, mint addig három szakaszban összesen. Ez is mindegy volt, mert támadásban továbbra is ott voltunk a szeren. Erőben is elég jól álltunk, Manhercz lefordulásból lőtte be saját maga negyedik, csapatunk tizenötödik gólját. A végén Angyal Dániel is eljutott háromig, kétszer támadtunk a tízgólos különbségért, a szerbek mindkétszer megúszták. Így is 16–7-re vertük meg a szerbeket (Eb-rekord, mellesleg, és szép magyarázat, hogy a szerbeknek új csapatuk van, csak hát nekünk is, meg még a kapitányunk is új). Tegyük hozzá, hogy az olimpiai bajnokok számában 3–0-ra nyertek a szerbek, másban viszont maccsuk sem volt.\n\nDe jó volt ezt látni!\n\nEzzel a mieink meg is nyerték a csoportjukat (az izraeliek elleni siker nem jelenthet gondot a harmadik fordulóban), nem kell játszaniuk a nyolc közé jutásért, a negyeddöntőben meg minden bizonnyal a montenegróiak jönnek, akiket még a búbánatos budapesti vb-n is kétszer megvertek.\n\nTudjuk, hogy ez csak csoportmeccs volt, de Varga Zsolt és fiatal csapata elkészítette a mestermunkáját. Elég jól sikerült. Innentől jó lesz etalonnak is.\n\nA D-CSOPORT ÁLLÁSA 1. Magyarország 2 2 – – 39–14 6 2. Szerbia 2 1 – 1 25–19 3 3. Izrael 2 1 – 1 12–23 3 4. Szlovénia 2 – – 2 12–32 –\n\nPERCRŐL PERCRE\n\nNEGYEDIK NEGYED\n\n32. perc: Vége a meccsnek, kilenc góllal nyert a magyar válogatott. 7–16\n\n32. perc: Meglesz a tízgólos különbség? Nem, mert Nagy Ádám ejtése a kapufáról jött ki.\n\n32. perc: Most mi kerültünk emberelőnybe, Burián kicsit elhamarkodottan lőtt, védett a kapus.\n\n31. perc: Szerb emberelőny jött, de nem tudták kihasználni, mert Fekete blokkal állta útját a labdának.\n\n31. perc: Gyorsan rontottak a szerbek, mi viszont emberelőnybe kerültünk, Jansik játszott a kötésig kiemelkedő Angyalhoz, aki behúzta az újabb gólt. 7–16\n\n30. perc: Burián csodás labdával kínálta meg Manherczet, aki lekapta a levegőből, majd a kapus feje fölött lőtt a hálóba. 7–15\n\n30. perc: Kontrát fújtak nálunk centerben, jöttek előre a szerbek, majd Vogel kimozdult a kapujából, és megszerezte a labdát.\n\n29. perc: Újabb szerb emberelőny következett, Sztojanovics villámgyorsan óriási gólt lőtt kintről. 7–14\n\n29. perc: Fekete szabadult meg a védőjétől, már csak a kapussal állt szemben, majd kegyetlenül bevágta a bal alsóba. 6–14\n\n28. perc: Emberelőnybe kerültek a szerbek, és mivel Vogel nem figyelt, Vucsinics balra nézett, majd jobbra villámkézzel bevágta. 6–13\n\n27. perc: Manhercz labdát szerzett, mi kerültünk emberelőnybe, Burián kissé jobbról a rövid sarokba bombázott. 5–13\n\n27. perc: Német passza megcsúszott a vízen, így lett a szerb kapus zsákmánya.\n\n26. perc: Lejárt a támadóidőnk, úsztak előre a szerbek, majd kaptak egy előnyt. Ezúttal villámgyorsan belőtték, Drasovics középtávolról a bal felsőbe bombázott. 5–12\n\n26. perc: Emberelőnybe kerültek a szerbek, Vogel viszont remekül védte a rövidbe küldött labdát.\n\n25. perc: Megint elhoztuk a labdát, és jött rögtön az emberelőny is. Óriási játék végén Angyal szinte a gólvonalról húzta be a labdát! 4–12\n\n25. perc: Elkezdődött a negyedik negyed.\n\nHARMADIK NEGYED\n\n24. perc: Vége a harmadik negyednek, ez igazán parádés volt eddig. 4–11\n\n24. perc: Most pedig mi indultunk meg három a kettőre, Angyal maradt egyedül, és némi lóba után a léc alá bombázott. 4–11\n\n23. perc: Megint emberelőnybe kerültünk, majd Konarik hamar ellőtte, a kapufáról kipattant a labda. Három a kettőben indultak a szerbek, majd Sztrahinja Rasovics lövését védte óriási bravúrral Vogel.\n\n22. perc: Folytatódnak a szerb emberelőnyös lehetőségek, ezúttal azonban nem lett gól, mert Vucsinics lövését védte nagy bravúrral Vogel.\n\n22. perc: Zalánki harcolt ki emberelőnyt centerben, majd Konarik kintről már a harmadik gólját dobta, ezúttal a bal alsóba. 4–10\n\n21. perc: Emberelőnybe kerültek a szerbek, Pljevancsics maradt teljesen egyedül a kapu előtte, és emberrel a nyakán a jobb alsóba lőtt. 4–9\n\n21. perc: Fekete lövése a lécről jött ki, de megszereztük a labdát, majd végül az újabb lövést védte a kapus.\n\n20. perc: Emberelőnybe kerültek a szerbek, de hiába pörgött a magyar védekezés, Drasovics magasra kiemelkedve lőtte be. 3–9\n\n19. perc: GÓÓÓL! Ezúttal is Jansikra jött ki a figura, ő pedig közelről a jobb alsóba húzta a labdát. 2–9\n\n19. perc: Magyar időkérés.\n\n19. perc: Lövésig sem jutottak a szerbek, a másik oldalon Angyal emberelőnyt harcolt ki.\n\n19. perc: Gyengén támadtak a szerbek, harmatkönnyen sikerült szerelni őket. A másik oldalon Angyal lábbal próbálta meg magát centerben helyzetbe hozni, de végül nem sikerült neki.\n\n18. perc: Jött a magyar lefordulás, Zalánki és Konarik megúszott, majd Konarik balról nagy erővel bevágta a jobb alsóba. 2–8\n\n18. perc: A húzás a szerbeknek sem jött be, pedig ők is emberelőnyben támadhattak.\n\n17. perc: Megint mi hoztuk el, és üstöllést emberelőnybe kerültünk. Türelmes labdajáratás után jött a szép bejátszás Jansiknak, aki centerből húzta fölé a labdát.\n\n17. perc: Elkezdődött a harmadik negyed.\n\nBurián Gergely két gólt szerzett (Fotó: Mirkó István)\n\nMÁSODIK NEGYED\n\n16. perc: A szerbek gyorsan ellőtték, bár nem volt helyzet, vége a félidőnek. 2–7\n\n16. perc: Emberelőnybe kerültek a szerbek, Viktor Rasovics kintről a lécet találta el. Jansik kiválóan mozdult be, jött is a labda, megkapta, visszarántották egy ötméteresért. Az ötméterest Mahercz a léc alá vágta. 2–7\n\n15. perc: Pljevancsics gyenge lövése nem okozott gondot Vogelnak. A magyar támadás emberelőnyt hozott, majd gólt is, mert Nagy Ádám néhány lóba után megint megalázóan pattintott a rövidbe. 2–6\n\n14. perc: Létszámfölényben támadhattunk, aztán visszaértek a védők, ráadásul rossz is volt a centerbejátszás.\n\n13. perc: Mandics lőtte el, Vogel könnyen védett, a másik oldalon Fekete is előkészítés nélkül próbálkozott, ez sem ment be.\n\n11. perc: Úgy lőtte el Radulovics, hogy előtte helyet csinált magának, így jöhettünk előre a háromgólos előnyért. No, nem sokáig, Angyal ugyanis elvesztette a labdát. Aztán a szerbek is rontottak, elöl ragadt Zalánki és Manhercz, ketten megoldották, Manhercz lett a gólszerző. 2–5\n\n10. perc: Vogel is védett egy kevéssé erős lövést, a másik oldalon emberelőnybe kerültünk, ilyen is csak egyszer volt még, jól körbejárattuk, majd Manhercz látszólag lehetetlen helyzetből a rövid sarokba bombázott. 2–4\n\n10. perc: Jansik lövése érkezett kintről, de a középre tartó labdát könnyen védte Riszticsevics.\n\n9. perc: Ezúttal nem sikerült jó lövéssel befejeznünk a támadást, de a másik oldalon a szerbek is tanácstalanok voltak, jöhettünk mi.\n\n9. perc: Elkezdődött a második negyed, elhoztuk a labdát.\n\nELSŐ NEGYED\n\n8. perc: Vége az első negyednek, vezetünk. 2–3\n\n8. perc: Mandics lövését védte Vogel, a másik oldalon Burián lövése talán bement, talán nem. Megnézik videón. Nem volt bent.\n\n7. perc: Burián is feliratkozott az eredményjelzőre, egészen közel úszott a kapuig a jobb oldalon, és éles szögből is bevágta. 2–3\n\n6. perc: Azért ők is tudnak... Most éppen centerből harcoltak ki ötméterest. Az ötméterest Rasovics a bal alsóba lőtte. 2–2\n\n6. perc: Nagyon szép gól! Molnár Erik kapott labdát a kapu előtt, nem hagyta magát elnyomni, megfordult, és a léc alá lőtt. 1–2\n\n5. perc: Labdát szereztek a szerbek, bár volt benne némi szabálytalanság... Persze mikor nincs a vízilabdában?! Andjelovics távoli lövése a kapufa mellett ment el.\n\n4. perc: Andjelovics bejátszása után jött a szerb emberelőny, megjáratták a labdát, majd Vogel védte Radulovics lövését. Folytatták az akciót, és Sztrahinja Rasovics villámgyorsan bevágta a kapu jobb oldalába. 1–1\n\n3. perc: Kontrát fújtak a szerbeknél, a másik oldalon Konarik teljesen váratlanul ellőtte a labdát, amely pattintva jutott a jobb felsőbe. 0–1\n\n3. perc: Újabb rossz szerb megoldás, ezúttal egy ejtés tévesztett célt, majd a másik oldalon Zalánki a kapus hasán keresztül akart gólt lőni, viszont ez még neki sem sikerülhet.\n\n2. perc: Vogel védte Szojanovics lövését, jöhettünk előre, de nem sokáig tartott az akciónk, mert Rasovics labdát szerzett.\n\n1. perc: Német Toni szabadult meg az őrzőjétől, majd elhajolva kapura lőtt, de a kapus könnyen védett.\n\n1. perc: Elkezdődött a találkozó, a ráúszás után elhoztuk a labdát.\n\nELŐZMÉNYEK\n\nCsoportrangadó következik a magyar férfiválogatottnak a Splitben zajló Európa-bajnokságon, a szerbekkel csap össze Varga Zsolt együttese. A meccs tétje a csoport első helye, ami elég jól fizet, a csoportgyőztes ugyanis egyből a nyolc közé jut, míg a másodiknak játszania kell a nyolc közé jutásért a horvát, görög, francia trió valamelyik tagjával. Márpedig ezek nem könnyű ellenfelek, és aki esetleg lenézné a franciákat, ne tegye, elvégre a nyitó napon ikszeltek a görögökkel. A mieink egyértelműen a szerbek elleni meccsre készültek egy hónapja, remélhetőleg ennek a vízben meg is lesz az eredménye. Két jelentősen megfiatalított együttes csap össze, így nehéz bármit jósolni, az ugyanakkor biztos, hogy ez a párosítás bármilyen összetételben vérbeli rangadó.\n\n„A szerb vízilabda tradicionálisan a fizikumra épít, határozott, szoros védekezéssel, erős bekkekkel – tekintett előre a Nemzeti Sport kérésére Varga Zsolt a szlovénok elleni 23–7-es győzelem után. – Általában strukturált, fegyelmezett vízilabdát játszanak, ugyanakkor sok videót láttam róluk az elmúlt időszakból, és nem voltak olyan fegyelmezettek, mint megszoktam tőlük. Támadásban nagyon sokszor elszórták a labdát, ezt ki tudjuk használni, itt lehet rés a pajzson. Arra is tudunk építeni, hogy a fiatalos lendület megvan a csapatunkban, és az ellenfél sem kész együttessel érkezett az Európa-bajnokságra. A szerbek hozzánk hasonlóan sok helyen változtattak a világbajnoksághoz képest, remélem, hogy a két együttes között a mi javunkra lesz némi különbség.”\n\nCsakúgy, mint mi, a szerbek is fölényes győzelmet arattak az első meccsen, de ahogy mieink szlovénok elleni kiütéséből, az izraeliek elleni 18–3-as szerb sikerből sem érdemes messzemenő következtetéseket levonni.\n\n„Klasszikus első mérkőzés volt, de ha papíron erősebb ellenfelünk van, az első negyed sem lett volna ennyire sok hibával terhelt – értékelt lapunknak Manhercz Krisztián, aki egyértelműen vezérszerepet tölt be az újjáépülő válogatottban. – Kellett egy negyed, hogy elérjük az üzemi hőfokot, az első nyolc percben majdnem annyi gólt kaptunk, mint a maradék háromban. Összességében elégedett vagyok, mindenki tudott gólt lőni, és túl vagyunk az első mérkőzésünkön ebben a komplexumban. Két hétig fontos meccseket játszunk itt, az elsőt mindjárt szerdán a szerbek ellen, amit az egész csapat izgatottan vár. Ebből a csoportból ez a két csapat emelkedik ki, nyilván ezen a mérkőzésen dől el, melyik lesz a csoportgyőztes. Mi legalább ugyanannyit készültünk, mint a szerbek, készen állunk a rangadóra. Jól érzem magam a szerepkörömben, bár nagyobb öröm, élvezet és felelősség lesz majd olyan meccsen betölteni a vezérszerepet, amelyen nem huszonhárom hétre nyerünk. Mindenkinek meg kell találnia azt a szerepet és feladatot a csapaton belül, amellyel sikeresek lehetünk.”\n\nA magyar férfi vízilabda-válogatott Eb-kerete:\n\nKapusok: Lévai Márton (Genesys OSC Újbuda), Vogel Soma (FTC-Telekom)\n\nMezőnyjátékosok: Angyal Dániel, Konarik Ákos, Nagy Ádám (mindhárom Szolnoki Dózsa), Ágh György (BVSC-Zugló), Burián Gergely, Manhercz Krisztián (mindkettő OSC), Fekete Gergő, Jansik Szilárd, Molnár Erik, Német Toni, Vigvári Vendel (mind FTC), Vadovics Viktor (A-Híd VasasPlaket), Zalánki Gergő (Pro Recco – Olaszország)\n\nA játékosok klubjaként azt a csapatot jelöltük meg, amelyből kiharcolták a kerettagságot.",
    "Összeveszett Koszovón Szerbia és Szlovénia": "A Nyugatról szép szavakon kívül segítséget sose kaptunk nagyjából a török kor óta Nem nagyon szóltak bele a helyi viszonyokba, csak egyetlen egyszer. Azt pedig úgy nevezik: Trianon.",
    "Elsötétülhet Szerbia: több helyen lekapcsolják a közvilágítást": "Egyre több középületen nem kapcsolják fel a díszkivilágítást Szerbia városaiban, ugyanis a villanyáram árának növekedése miatt a szerbiai Bányászati és Energiaügyi minisztérium az energiafogyasztás csökkentésére szólította fel az államvezetést, az önkormányzati egységeket, az állami tulajdonban lévő vállalatokat, a gazdasági egységeket. háztartásoknak pedig azt javasolták, takarékoskodjanak a villanyárammal.\n\nSzerbiában az energia előállítással vagy szolgáltatással foglalkozó cégeknek tervet kell készíteniük, csökkentve ezáltal a hálózati veszteségeket. Az országban egyelőre nem terveznek áramkorlátozásokat, ám egyre több intézmény csatlakozik a közvilágítás “ésszerűbb használatához”.\n\nAz illetékes minisztérium szerint ugyanis az ésszerűbb áramfogyasztással 15 százalékkal csökkenteni lehet az energiafogyasztást az előző év azonos időszakához képest.\n\nA bejelentések szerint a szerb kormány a Szerbiai Villanygazdaság (Električna privreda Srbije – EPS) bekapcsolásával olyan intézkedéseket fogalmaz meg hamarosan, amelyek a polgárok zsebén keresztül igyekszik ösztönzi az energiatakarékosságra. Nem büntetéseket, hanem kedvezményeket ad majd mindazoknak a fogyasztóknak, akik mérséklik a havi fogyasztásukat az előző év azonos hónapjához képest.\n\nNem lesz kitől áramot venni\n\nTöbb energiaügyi szakértő szerint ugyanakkor Szerbia elkésett az áramtakarékossági intézkedésekkel. Szerintük ezeken már tavaly decemberben el kellett volna gondolkodni, még akkor, amikor nagy meghibásodás történt a Nikola Tesla Hőerőműben.\n\nVelimir Gavrilović energiaügyi szakértő a Beta hírügynökségnek adott nyilatkozata szerint a múlt év végén, amikor a rossz minőségű szén kárt okozott a rendszerben, nyilvánvalóvá vált, hogy a Szerbiai Villanygazdaság nem fog tudni elegendő áramot termelni, hanem behozatalra kényszerül többszörös áron. Ez meg is történt, maga Aleksandar Vučić államfő számolt be a napokban arról, hogy csak augusztus 29-én az ország 4 gigawattóra áramért 2,4 millió eurót fizetett.\n\nGavrilović ugyan jónak találta a takarékoskodók számára ígért engedményeket, de szavai szerint ezek a lépések már tavaly indokolttá váltak, már akkor le kellett volna kapcsolni a középületek díszkivilágítását, csökkenteni a közvilágítást, és spórolni az állami intézményekben. Kiemelte,\n\na napi áramfogyasztás 20 százalékát külföldről kell beszereznie Szerbiának,\n\naz idén az év utolsó negyedében ezt megawattóránként mintegy 600 euróért kapta, a jövő évre pedig már 700 euró áll a szerződésekben. Véleménye szerint szeptember 1-től az ipari áram árának két hónapos időszakra 75-ről 91–95 euróra kellene emelkednie, majd 100 euróra, jövőre pedig 110-re, ami még mindig nem fedezi az állami költségeket.\n\nElmagyarázta, hogy a számítások szerint az EPS-nek a megtermelt áram négyötöde megawattóránként átlagban 45 eurójába kerül, és ezt az áramot átlagban 65 euróért tudja eladni. A hiányzó egyötöd részért átlagban megawattóránként 650 eurót fizet, vagyis 10-szer annyit, mint amennyiért el tudja azt adni. Ennek az egyötöd résznek a magas áron való beszerzéséből erednek az EPS hatalmas veszteségei, melyek az idén október derekától a jövő év márciusáig, azaz a fűtési idény végéig várhatóan 1,5 milliárd euróra duzzadnak majd.\n\nŽeljko Marković energiaügyi szakértőnek is az a véleménye, hogy már jóval korábban intézkedni kellett volna 10-15 százalék áram megtakarítása érdekében, hiszen amellett hogy egyre több kiadást igényel az áram, hamarosan nem lesz kitől vásárolni.\n\nMegdrágult az ipari áram\n\nSzeptember 1-vel a polgárok már nagyobb áramszámlákra számíthatnak, hiszen 6,5 százalékkal nőtt az ára a háztartások és a kisfogyasztók számára, így a szerbiai Energiaügynökség számításai szerint most 8,144 dinárba (28 forintba)) kerül kilowattóránként.\n\nAz Energiaügynökség tanácsa július végén hagyta jóvá a háztartások esetében a villamos energia áráról szóló döntést, míg a kormány augusztus végén az ipari áram drágítását javasolta a Szerbiai Villanygazdaságnak. Ennek megfelelően az év végéig az ipari felhasználókkal szeptember 1-től 95 eurót fizettet az EPS megawattóránként.",
    "U19-es Eb: Magyarország-Szerbia 17:18 – a bronzmeccs maradt": "Kevésen múlt, de nem sikerült a döntőbe jutás a szerbekkel szemben a podgoricai U19-es Eb-n. Vasárnap 17.30-kor a görögök legyőzésével szerezhetjük meg a bronzérmet. Részletek, Nyéki Balázs, Vigvári Vince, Mészáros Mátyás és Molnár Erik nyilatkozata, gólok:\n\n\n\nU19-es Európa-bajnokság, Podgorica (Montenegró)\n\nElődöntő:\n\nMagyarország-Szerbia 17:18 (5:4, 4:3, 2:4, 3:3 – 3:4) – ötméteresekkel\n\nG.: Tátrai D., Mészáros M. 4-4, Molnár E., Vigvári Vince 3-3, Lakatos S., Pető A., Klár, ill. Martinovics 5, Kojics, Urosevics 3-3, Kovacsevics 2, Dimitrijevics, Baucalo, Gavrilovics, Jaukovics, Sztanics\n\nEZ TÖRTÉNT A MÉRKŐZÉSEN, A VLV SZÖVEGES ÉLŐ KÖZVETÍTÉSE\n\nVLV-VIDEÓK (LEN TV):\n\n0:1 – Urosevics első gólja\n\n0:2 – Martinovics első gólja\n\n1:2 – Vigvári Vince első gólja\n\n1:3 – Martinovics második gólja\n\n2:3 – Klár Gergő gólja\n\n3:3 – Tátrai Dávid első gólja\n\n4:3 – Mészáros Mátyás első gólja\n\n5:3 – Lakatos Soma gólja\n\n5:4 – Martinovics harmadik gólja\n\n5:5 – Urosevics második gólja\n\n6:5 – Pető Attila gólja\n\n7:5 – Molnár Erik első gólja\n\n8:5 – Mészáros Mátyás második gólja\n\n8:6 – Martinovics negyedik gólja\n\n9:6 – Tátrai Dávid második gólja\n\n9:7 – Martinovics ötödik gólja, ötméteres\n\n9:8 – Gavrilovics gólja\n\n10:8 – Molnár Erik második gólja\n\n10:9 – Kojics első gólja\n\n11:9 – Mészáros Mátyás harmadik gólja\n\n11:10 – Baucalo gólja\n\n11:11 – Kovacsevics gólja\n\n11:12 – Tátrai Dávid harmadik gólja\n\n12:12 – Kojics második gólja\n\n13:12 – Mészáros Mátyás negyedik gólja\n\n13:13 – Urosevics harmadik gólja\n\n13:14 – Dimitrijevics gólja\n\n14:14 – Vigvári Vince második gólja\n\nAz ötméterespárbaj\n\nAz ötméterespárbaj:\n\nNYÉKI BALÁZS szövetségi edző a vlv-nek:\n\n– Nyilván nehéz ilyenkor szavakat találni… Még azt sem mondhatom, hogy nem olyan volt a meccs forgatókönyve, mint amit vártunk. Fel voltunk készülve arra, hogy nekünk esnek, akár még vezetnek is az elején. Sikerült megfordítani, de valahogy nem tudtunk túljutni egy bizonyos ponton – azon, hogy kétgólos vezetésnél még egy kicsit megnyomjuk és elmenjünk még jobban.\n\nFolyamatosan bizonytalanodtunk el, mégis, valamilyen erőről ad tanúbizonyságot az is, hogy a végén egyenlítettünk. Az ötméteresek olyanok, amilyenek, gyakoroltuk eleget, így alakult, nem tudok többet mondani erről.\n\nSajnos nagyon sokat hibáztunk elöl is, hátul is és ez ilyen eredménnyel jár. Sajnálom a gyerekeket, láttam az arcukat a mérkőzés után és ez talán a legnehezebb egy edzőnek is. Tényleg jó ritmust tudtunk diktálni, de sajnos a sok hiba megbosszulta magát a végére.\n\nAz éjszaka olyan lesz, amilyen, holnap viszont el kell kezdenünk felkészülni a vasárnapi bronzmeccsre, mert egyáltalán nem mindegy, hogy annak mi lesz az eredménye. Ebben a pillanatban ahogy a játékosok, még én sem látom a fényt az alagút végén, de ennek holnapra meg kell változnia. A bronzérem értékes, ennek a csapatnak pedig ez az első világversenye, fontos lenne, hogy ezt pozitív érzésekkel zárják.\n\nVIGVÁRI VINCE csapatkapitány a vlv-nek:\n\n– Nyilvánvalóan nagyon csalódottak vagyunk. Nem ezért jöttünk ide, nagyon-nagyon-nagyon sok munkánk van ebben a nyárban és most úgy tűnik, hogy kicsúsztak a kezünk közül a dolgok, de nem így van, mert még tudunk egy érmet szerezni ezen az Európa-bajnokságon.\n\nA mai eredmény nem jelent világvégét, holnap azon leszünk, hogy mindenki összeszedje magát, összeszedjük magunkat csapatként és vasárnap mindent meg fogunk tenni azért, hogy játssznk egy olyan mérkőzést, amit elvárunk magunktól, amire képesek is vagyunk és hogy megszerezzük a bronzérmet. Hajrá, magyarok!\n\nMÉSZÁROS MÁTYÁS a vlv-nek:\n\n– Hát ez van, holnap is felkel a nap, meg kell mutatnunk, hogy tényleg jó csapat vagyunk, olyan csapat, amely nagyon jó játékosokból és sportemberekből áll.\n\nVasárnap 17:30-kor erre lesz még egy esélyünk a bronzmeccsen. Mindenki bele fog rakni mindent is…\n\nHajrá Magyarok!\n\nMOLNÁR ERIK a vlv-nek:\n\n– Szakmai szempontból még nem tudok értékelni, vissza kell nézni a meccset. Az biztos, hogy sajnos nem ment ma a csapatnak, a játék egyetlen elemében sem tudtunk extrát nyújtani.\n\nNagyon csalódott vagyok, de ezzel természetesen mindenki így van. Ami most fontos, az a kialakult helyzet lelki háttere. Meg kell nyernünk vasárnap a bronzmeccset, mert negyedik hellyel hazamenni egy ilyen kvalitású csapatnak – az nagyon rossz érzés lenne, nem megengedhető. Ezt elmondtam a többieknek is, Vince (Vigvári Vince csapatkapitány – a szerk.) szintén. Megpróbáljuk elfelejteni a mai meccset és minden erőnkkel fókuszálni a bronzmérkőzésre.\n\nA nap további eredményei:\n\nNémetország-Olaszország 6:9 (3:3, 0:2, 1:3, 2:1) – az 5-8. helyért\n\nHorvátország-Montenegró 14:7 (3:1, :4, 2:1, 4:1) – az 5-8. helyért\n\nGörögország-Spanyolország 11:12 (3:3, 2:3, 5:5, 1:1) – elődöntő\n\nA vasárnapi programban:\n\n17.30 Magyarország-Grögország – bronzmérkőzés\n\n19.00 Szerbia-Spanyolország – döntő",
    "Semjén Zsolt: Szerbia és Magyarország ma is védelmezi a keresztény civilizációt": "Elkötelezettek vagyunk a szerb és magyar sorsközösség alapján való minél mélyebb barátság iránt – fogalmazott Semjén Zsolt miniszterelnök-helyettes vasárnap a Porfirije szerb ortodox pátriárka által celebrált főpapi szent liturgián mondott beszédében Szentendrén.\n\nA miniszterelnök-helyettes a magyar kormány nevében köszönetét fejezte ki a pátriárkának, hogy megerősíti a magyarokat kereszténységükben, a szerb–magyar sorsközösségben és barátságban. Szavai szerint a két keresztény történelmű ország, Szerbia és Magyarország ma is védelmezi a keresztény civilizációt.\n\nNapjainkban sajnos azt tapasztalhatjuk, hogy bizonyos egyházi csoportok nyugaton és északon nemcsak hogy tudomásul vesznek keresztény- és természetellenes ideológiákat, hanem sokszor még az egyházba is beengedik őket\n\n– fogalmazott Semjén Zsolt.\n\nHozzátette: Szerbia és a szerb ortodoxia mindig sziklaszilárdan állt a Szentírás és a szent hagyomány védelmezése mellett. Köszönettel tartozunk Magyarország és Szerbia, a magyarság és a szerbség közötti kiengesztelődésért, mert kiegyezni a politika is tud, kiengesztelődni azonban csak a lélek tud, és csak az egyházak segítségével lehet – tette hozzá.\n\nSemjén Zsolt felidézte: „az áldott emlékű Irinej pátriárka elindult ezen az úton”, és Magyarország is elkötelezett a szerb és magyar sorsközösség alapján való minél mélyebb barátságnak. A miniszterelnök-helyettes köszönetét fejezte ki Lukijan püspöknek a magyar és a szerb barátság érdekében végzett munkájáért.\n\nBeszélt arról is, hogy Magyarországon Erdő Péter bíboros „nagy munkálója a szomszédos népek közötti kiengesztelődésnek”.\n\nAz eseményen jelen volt Soltész Miklós, a Miniszterelnökség egyházi és nemzetiségi kapcsolatokért felelős államtitkára; Vitályos Eszter, a Kulturális és Innovációs Minisztérium parlamenti államtitkára; Erdő Péter bíboros, esztergom-budapesti érsek és Balog Zoltán, a Magyarországi Református Egyház zsinatának lelkészi elnöke.",
    "Szerbia további 42 millió euróval adósodik el": "Szerbia jövő év januárjában 42,4 millió euró értékben bocsát áruba államkötvényeket, hogy az abból befolyt pénzből tudja kárpótolni a második világháború idején vagyonuktól megfosztott károsultakat.\n\nA Nova ekonomija cikke szerint az újabb eladósodásból befolyó összegből azokat kárpótolják, akik esetében a Vagyon-visszaszármaztatási Ügynökség erre vonatkozó végzése 2021. július 1. és 2022. június 30. között emelkedett jogerőre.\n\nA szerb kormány három döntést hozott az állampapírok kibocsátásáról, valamennyit 2023. január 13-án helyezik forgalomba.\n\nAz első kibocsátás értéke 6,8 millió euró lesz, az évi öt részlet megfizettetése pedig 2024 januárja és 2028 januárja között esedékes.\n\nA második kibocsátás értéke 29,9, ezt 2024 és 2035 között évi tizenkét részletre osztották.\n\nA harmadik, 5,7 milliót érő állampapír-kibocsátás törlesztőrészleteit 2024 és 2033 között fizettetik meg.\n\nSzerbia idén januárban egyébként már 76,5 millió euró értékben adott el kötvényeket, hogy kárpótolja azokat, akiknek vagyon-visszaszármaztatási végzése 2020. július 1. és 2021. június 30. között emelkedett jogerőre.",
    "Köszönetet mondott Magyarországnak a szerb elnök": "A szerb államfő rámutatott: a magyar-szerb kapcsolatok történelmi csúcson vannak, és ezekért a jó kapcsolatokért köszönet illeti Novák Katalint - aki különböző kormányzati szerepekben, most pedig államfőként segíti ennek a viszonynak a javítását, valamint Orbán Viktor magyar miniszterelnököt és Pásztor Istvánt, a Vajdasági Magyar Szövetség elnökét, hiszen mindketten sokat tettek a kétoldalú kapcsolatokért.\n\nA szerb köztársasági elnök szerint a kiváló diplomáciai kapcsolatok mellett a gazdasági kapcsolatok is rendkívül gyümölcsözőek, a két ország kereskedelmi forgalma az év első hónapjában elérte a 2,2 milliárd eurót, a térség országai közül Szerbia Magyarországgal érte el a legnagyobb növekedést. Hozzátette:\n\nMagyarország jelenleg a negyedik külkereskedelmi partnere Németország, Kína és Olaszország után, de az év végéig várhatóan átveszi a harmadik helyet Olaszországtól.\n\nAz infrastruktúráról beszélve Aleksandar Vucic reményét fejezte ki, hogy a Belgrád-Budapest vasútvonal 2025-ig a különböző nehézségek ellenére megépül, és 2 óra 40 perc alatt el lehet majd jutni egyik fővárosból a másikba.\n\nAleksandar Vucic azt is közölte, míg körülbelül tíz évvel ezelőtt a Vajdaságban egy év alatt 237 nemzetiségi alapú - azaz szerb-magyar - incidenst jelentettek, mára ezek gyakorlatilag megszűntek, a szerb és a magyar nemzetiségű állampolgárok békében élnek egymás mellett.\n\nAz államfő kitért arra is, hogy családtámogatási intézkedésekben gyakran Novák Katalin példáját követte, a népességcsökkenés megállítását célzó magyar intézkedések eddig eredményesnek mutatkoztak.\n\nNyitókép: MTI/Bruzák Noémi",
    "Szerbia-Magyarország – élő közvetítés": "A tét bizonyosan a csoportelsőség, vagyis a közvetlen negyeddöntőbe jutás. A meccs 19.00-kor kezdődik, az M4 Sport is adja, nálunk az itt szokásos szöveges élő tudósítás olvasható:\n\n\n\nSzerbia-Magyarország 7:16 (2:3, 0:4, 2:4, 3:5)\n\nG.: Manhercz 4, Konarik, Angyal 3-3, Burián 2, Nagy Ádám, Molnár E., Jansik Sz., Fekete G., ill. Sz. Rasovics, Drasovics 2-2, Pljevancsics, Vucsinics, Sztojanovics\n\nVÉGE!\n\nMég egy ejtéssel próbálkozunk, de ez már nem megy be.\n\nA szerbek utolsó lövését blokkolja Fekete Gergő.\n\n7:16 – Emberelőnybe kerülünk, Angyal Dániel vágja be a következő gólt.\n\n7:15 – Manhercz Krisztián negyedik gólját szerzi.\n\n7:14 – Sztojanovics a rövidbe lő.\n\n6:14 – Fekete Gergő egy pillanatra üresen marad és nem hibázik.\n\n6:13 – Vucsinics góljával szépítenek a szerbek.\n\n5:13 – Burián Gergely a rövidbe lő.\n\n5:12 – Emberelőnybe kerülnek a szerbek, Drasovics duplázik.\n\n4:12 – Emberelőnybe kerülünk, Angyal Dániel kapja húzásra és bevágja a rövidbe.\n\nVigvári Vendel hozza el a labdát.\n\nVége a harmadik negyednek!\n\n4:11 – Molnár Erik mintha kapura akarna lőni, de inkább passzol Angyalnak, aki belövi első gólját.\n\nVogel Soma Sztahinja Rasovics kísérletét védi.\n\nFórba kerülünk, Konarik Ákos lövése kapufa.\n\nLabdát szerzünk, 1.10 van hátra a negyedből.\n\nElhal a támadásunk.\n\nA szerbek is előnyben vannak, de Vogel Soma nagyot véd.\n\n4:10 – Fórban támadunk, Konarik Ákos is második gólját szerzi, két blokk mellett talál be.\n\n4:9 – Újra előnyben a szerbek, Vigvári Vendel a kiállított. Pljevancsics kapja húzásra a labdát, és nem hibázik.\n\nKapufát lövünk, de a kipattanó a miénk, Riszticsevics védi a következő próbálkozásunkat.\n\n3:9 – Szerb fór, Drasovics Vogel Soma karja fölött vágja be a szépítő gólt.\n\n2:9 – Jansik Szilárd húzza be a labdát, Riszticsevics próbálja kipöckölni, sikertelenül.\n\n5.24 van hátra a negyedből.\n\nEmberelőnybe kerülünk, Varga Zsolt időt kér.\n\nZalánki Gergő labdát szerez.\n\n2:8 – Konarik Ákos második gólja, Riszticsevics bal keze alatt csúszik be a lövés.\n\nA másik oldalon Molnár Erik a kiállított, de a szerbek sem tudják kihasználni a fórt.\n\nEmberelőnybe kerülünk, a kétgólos Sztrahinja Rasovics második hibája, mellé megy Jansik Szilárd lövése.\n\nManhercz Krisztián hozza el a labdát.\n\nNAGYSZÜNET!\n\nA szerbek lövése pontatlan.\n\n2:7 – Ötméterest ítélnek a javunkra, Manhercz Krisztián értékesíti a büntetőt.\n\nViktor Rasovics fölé pattint.\n\n2:6 – Emberelőnybe kerülünk, Nagy Ádám a hosszúba pattint.\n\nRadulovics kapufát lő.\n\nLabdát szereznek a szerbek.\n\nVogel Soma véd a túloldalon.\n\n2:5 – Mi is labdát szerzünk felúszásnál, Zalánki és Manhercz megúsznak, Zalánki passzol Manhercznek, aki Riszticsevics feje fölött talál be.\n\nKontra a szerbek ellen, de aztán szerelik Angyalt.\n\n2:4 – Emberelőnybe kerülünk, Manhercz Krisztián gólja Riszticsevics karja alatt csúszik be.\n\nSztrahinja Rasovics lövése pontatlan.\n\nSzereljük a szerbeket.\n\nElhal a támadásunk.\n\nKonarik Ákos hozza el a labdát.\n\nVége az első negyednek!\n\nBurián lövése majdnem gól, de a szerb kapus még éppen érte tud nyúlni. Videobíró segítségével dönt a játékvezető, de nincs meg a gól.\n\nMandics lövését Vogel Soma kapufára tolja.\n\n2:3 – Burián Gergely nagy gólt lő a hosszúba.\n\nKapufát lőnek a szerbek.\n\nRossz a passz, így kapura lövés nélkül jár le a támadóidőnk.\n\n2:2 – Ötméterest ítélnek a szerbek javára, Sztrahinja Rasovics értékesíti a büntetőt.\n\n1:2 – Molnár Erik a szerb kapus feje fölött talál be.\n\nPontatlan a szerbek lövése.\n\nA túloldalon Radulovics a kiállított, de rossz a beadás Feketének, jöhetnek a szerbek.\n\n1:1 – Szerb fór, Molnár Erik a kiállított. Radulovics lövését szögletre tolja Vogel, marad a szerbeknél a labda, már visszaúszik a kiállított, mikor Sztrahinja Rasovics betalál.\n\n0:1 – Konarik Ákos a rövid laposba pattint.\n\nMellé ejtenek a szerbek.\n\nDrasovics labdát szerez.\n\nSztojanovics kísérletét védi Vogel Soma.\n\nNémet Toni lövését védi a szerb kapus.\n\nManhercz Krisztián hozza el a labdát.\n\nA 15 tagú csapatból a mai találkozóra Ágh Györgyöt és Vadovics Viktort nem nevezte Varga Zsolt szövetségi kapitány.\n\nA csapat délelőtt teljesen laza edzést tartott, különösebb kötöttség nélkül mindenki azt csinált a vízben vagy a parton, amit akart. A VLV EDZÉSFOTÓI\n\nA VLV MECCSELŐZETESE VARGA ZSOLT NYILATKOZATÁVAL\n\nA teljes válogatott:\n\nLévai Márton, Vogel Soma – kapusok;\n\nAngyal Dániel, Ágh György, Burián Gergely, Fekete Gergő, Jansik Szilárd (csapatkapitány), Konarik Ákos, Manhercz Krisztián, Molnár Erik, Nagy Ádám, Német Toni, Vadovics Viktor, Vigvári Vendel, Zalánki Gergő – mezőnyjátékosok.\n\nA nap eddigi eredményei:\n\n09:00 Szlovénia-Izrael 5:9 (2:4, 0:0, 2:2, 1:3)\n\nG.: Popovics, Kadivec, Rahne, Stele, Justin, ill. Gros 3, Frid, Goldschmidt 2-2, Schlein, Hajmovich\n\n10:30 Görögország-Málta 25:6 (8:1, 6:2, 4:1, 7:2)\n\nG.: Argiropulosz 7, Geniduniasz 5, Vlahopulosz 3, Szkumpakisz, Gkillasz, Papanasztasziu 2-2, Alafragkisz, Kopeliadisz, Kakarisz, Szolanakisz, ill. M. Zammit 3, Gambin, Plumpton, Abela\n\n12:00 Hollandia-Spanyolország 10:11 (3:3, 0:4, 4:, 3:2)\n\nG.: Gielen 3, Van Ijperen, Koopman 2-2, Winkelhorst, Te Riele, Müller, ill. Perrone 3, Munarriz, Granados 2-2, Sanahuja, Larumbe, Tahull, Bustos Sanchez\n\n14:00 Montenegró-Szlovákia 18:10 (4:1, 5:6, 6,1, 3:2)\n\nG.: Averka 5, Matkovics 3, Mrsics, Popadics, Perkovics, Ukropina, Petkovics 2-2, ill. Seman 3, Kaid, Caraj, Balázs 2-2, Gyurik\n\n15:30 Románia-Németország 11:4 (2:2, 3:1, 3:0, 3:1)\n\nG.: Fulea 5, Neamtu, Antipa, Remes, Colodrovschki, Georgescu, Vancsik L., ill. Mateo Csuk 2, Schütze, Strelezkíj\n\n17:00 Olaszország-Georgia (Grúzia) 18:8 (4:1, 5:2, :4, 3:1) – az egyik játékvezető Kovács Cs. Tamás volt\n\nG.: Alesiani 4, Di Somma 3, Di Fulvio, Cannella, Renzuto Iodice, Marziali 2-2, Damonte, Fondelli, Bruni, ill. Vapenszki, Sarics 2-2, Susiasvili, Bitadze, Jelaca, Vasics\n\nA VLV EB-ALOLDALA A TORNA PROGRAMJÁVAL, FOLYMATOSAN FRISSÜLŐ EREDMÉNYEKKEL, JEGYZŐKÖNYVEKKEL",
    "Óriási blamázs: 8 közé sem jutott Szerbia a vízilabda-Eb-n": "Az olimpiai bajnok szerb férfi vízilabda-válogatott bombameglepetésre nem jutott a nyolc közé a Splitben zajló 35. vízilabda Európa-bajnokságon, miután vasárnap este 10-9-re kikapott a francia csapattól.\n\nA franciák a negyedik negyedet háromgólos előnnyel kezdték, a hétszeres Európa-bajnok szerbek azonban Dusan Mandic vezetésével egy perccel a vége előtt egyenlítettek. Egy csavar azonban még volt a meccsben, Mehdi Marzouki 29 másodperccel a vége előtt továbblőtte a franciákat.\n\nA szerbeknek ezt megelőzően egy hetedik hely volt a legrosszabb szereplésük a kontinensviadalokon, 1999-ben Firenzében végeztek ennyire hátul, most csak a 9-12. helyért folytathatják szereplésüket.\n\nA férfi tornán szereplő 16 csapatot négy kvartettbe osztották, amelyekből a csoportelsők rögtön a negyeddöntőbe jutottak, míg a második és harmadik helyezettek keresztbe játszanak egymással a nyolc közé kerülésért. A D jelű kvartettet imponáló magabiztossággal megnyerő magyarok kedden 15 órától találkoznak a Duna Arénában rendezett legutóbbi Eb-n bronzérmes Montenegróval.\n\nVízilabda Európa-bajnokság, férfiak:\n\nnegyeddöntőbe jutásért:\n\nFranciaország-Szerbia 10-9 (3-1, 1-1, 5-4, 1-3)\n\nkorábban:\n\nGeorgia-Hollandia 12-8 (2-3, 5-1, 2-2, 3-2)\n\nGörögország-Izrael 22-9 (6-0, 6-4, 5-3, 5-2)\n\nMontenegró-Románia 13-8 (2-3, 4-2, 3-2, 4-1)\n\na 13-16. helyért:\n\nNémetország-Szlovákia 18-7 (4-1, 6-2, 3-0, 5-4)\n\nMálta-Szlovénia 13-9 (3-2, 2-3, 3-3, 5-1)\n\nA keddi negyeddöntők párosítása:\n\nMagyarország-Montenegró 15.00\n\nOlaszország-Franciaország 16.30\n\nSpanyolország-Görögország 19.00\n\nHorvátország-Georgia 20.30\n\nNyitókép: MTI/Kovács Tamás",
    "Kiütéses magyar győzelem Szerbia ellen a Socca Kispályás Futball Világbajnokságon": "Kiütéses magyar győzelem született Szerbia ellen a szombaton elstartolt Socca Kispályás Futball Világbajnokságon - adta hírül a Kőbányai Hírek.\n\nA mieink 7:1-re nyerték első csoportmérkőzésüket. A meccs az első félidőben eldőlt, a magyarok 3 gólt rúgtak 8 perc alatt. A csapatok 5:0-ás magyar vezetéssel mentek szünetre. A második 20 perc kiegyenlítettebb játékot hozott, de a szerbek becsületgóljára a mieink így is két találattal válaszoltak, beállítva a 7:1-es végeredményt.\n\nA X. kerületi önkormányzat vezetésének és a SOCCA Hungary kőbányai lokálpatrióta elnökének, Csuhai Tibornak volt az álma, hogy a kerületben kerüljön megrendezésre a világverseny. Helyszínnek először az Óhegy parkot szemelték ki testületi felhatalmazás és a helyiek megkérdezése nélkül, ami elemi erejű felháborodást váltott ki. A fideszes Radványi Gábor alpolgármester az utólag megrendezett utcafórumon a vele kiabáló helyi cilvilek láttán szembesült azzal, hogy kár volt egy ilyen horderejű kérdésben megspórolni a lakossági konzultációt, mert így a fejére vonta a népharagot. Végül az a döntés született, hogy az Óhegy Park helyett az új helyszín a szintén kőbányai Mázsa tér , ami amúgy is forgalmas közlekedési csomópontként sokkal alkalmasabb egy ilyen rendezvény lebonyolítására.\n\nA Kőbányai Hírek egy 60 fotóból álló képgalérát is közreadott a megnyitóról és az utána következő mérkőzés pillanataiból (a nyitóképünk is innen vettük kölcsön):",
    "Import tejjel próbálja Szerbia csökkenteni a hiányt": "A szerbiai tejtermelők bejelentették, hogy elviselhetetlen a helyzet, ugyanis növekszik az alacsony felvásárlási ár miatti veszteség, illetve a takarmány drágulása a tehenek „kiárusításához” vezet, így pedig csökken a termelés.\n\nA tej hiányát a szerb állam külföldi forrásból igyekszik mérsékelni, így az egyes üzletek polcai mintegy tíz nap után egyedül tartós tejjel telhetnek meg. A hiány miatt megtiltották a tej exportját, ez alól kivételt képez Albánia és Észak-Macedónia, illetve a Nyílt Balkán kezdeményezés tagjai – írta a 021.rs.\n\nA szerb portál szerint a hazai termelők még nem kapták meg az egy hónappal ezelőtt ígért 15 dináros (51 forint) jutalékot az egy liter eladott tej után. Sanja Bugarski, a marhatenyésztők szövetségenek elnöke úgy fogalmazott, hogy ez „csak egy lyukat tömne be a süllyedő hajón, ahol sokkal több ilyen lyuk van”.\n\nKapcsolódó tartalom\n\nDejan Trajkovic szerbiai tehéntenyésztő megerősítette, hogy a tejhiány abban nyilvánul meg, hogy a tejtároló tartályok üresek, a kisebb farmokat pedig bezárták – írta a Direktno.rs. Azt is elmondta, hogy az alacsony felvásárlási ár már 2-3 éve jelen van, és már ő is azon gondolkodik, hogy húsz év után lakatot tesz tenyésztőfarmjára.\n\nElmondása szerint: „Szénám még van a következő fél évre, de azután nem tudok mit tenni, sem anyagi eszközök nem állnak a rendelkezésemre, de nincs is kitől vásárolni a katasztrofális szárazság miatt.”\n\nAz elmúlt napokban sok találgatás és félretájékoztatás jelent meg a közösségi oldalakon a tejről, annak áráról, valamint a szerbiai tejelő tehenek számáról – mondta Branislav Nedimovic szerb mezőgazdasági miniszter. Elmondása szerint Szerbia új kormánya foglalkozni fog az üszőtenyésztőknek szánt intézkedésekkel, hogy Szerbiában több tej legyen, és megszűnjön az átmenenti hiány.\n\nZarko Malinovic, a szerbiai gazdasági kamarából felhívta a figyelmet arra, hogy nem hiányról van szó, hanem egy rövid távú zavarról a piacon – írta az Euronews Serbia.\n\n„A piacot ugyanolyan mennyiségben látják el, mint az előző időszakban. A tejhiányról szóló történetek miatt nőtt meg a kereslet”\n\n– magyarázta Malinovic.\n\nMint kiderült, a kereskedők minden készletet elérhetővé tettek, és mindent megtesznek a stabil ellátás biztosítása érdekében.\n\nKijelentette: „A polgároknak meg kell érteniük, hogy Szerbiában a kereskedelmi árrések nagyon alacsonyak. A kereskedők pénzt veszítenek, de tisztában vannak azzal a felelősséggel, amely jelenleg rájuk nehezedik, ugyanis a termékek 15–20 százalékának korlátozott az ára, így osztoznak a polgárokkal a válság terheiben.” Felhívta a lakosság figyelmét arra, hogy ne halmozzák fel készleteket, mert így csak tovább fokozódik a helyzet.\n\n„Nem szükséges, hogy kartonszámra vásárolják a tejet. Ez egy olyan áru, amelynek korlátozott a szavatossági ideje. Ha fogyasztóként felelősségteljesen járunk el, a szükséges mennyiséget vásároljuk meg, és nem halmozzuk fel, akkor stabil lesz az ellátás is” – tette hozzá Malinovic.\n\nA kiemelt kép illusztráció.",
    "Aggregátorokat és tűzifát vesznek Szerbia polgárai, készülnek a télre": "Habár az államvezetés bejelentései szerint Szerbiában nem lesz áramkorlátozás, a lakosság ennek ellenére igyekszik felkészülni a télre. Ennek egyik bizonyítéka, hogy lényegesen megnőtt a kereslet az áramfejlesztők iránt. Az üzletekből származó információk szerint a kereslet kétszáz százalékkal emelkedett, s egyes helyeken már várólisták is kialakultak.\n\nA szerb kormány energiatakarékosságra szólítja fel a lakosságot. Ezzel kapcsolatban kiadott egy közleményt, amelyben részletesen taglala, hogy milyen lépéseket kellene mindenkinek megtenni az otthonában, hogy villamos energiát spóroljon – írta a V4NA.\n\nKapcsolódó tartalom\n\nA sajtóközleményben leírják, hogy csak akkor kapcsolják be a bojlert otthon, ha valóban szükségük van a meleg vízre, a hűtőszekrényt négy fokra kell állítani, ha napközben van elegendő kinti fény, akkor inkább az ablakoktól kell elhúzni a függönyt, nem pedig lámpát gyújtani. Továbbá arra is felhívják a figyelmet, hogy csak akkor kapcsolják be a mosó-, illetve a mosogatógépet, ha azok tele vannak, a szárítógép használata helyett pedig inkább teregetni kellene a téli hónapokban is.\n\nA fűtéssel kapcsolatban is megfogalmaz a kabinet több javaslatot. Ebben az esetben azt ajánlják az embereknek, hogy azokban a szobákban, ahol hosszabb ideig tartózkodnak, 20-21 fokra állítsák a szabályozót, alváshoz elegendő a 18 fok. Amikor pedig a családtagok elhagyják a házat, elegendő az otthoni hőmérsékletet 16 fokon tartani, hosszabb idejű távozás esetén pedig a 10 fok is elég – olvasható a kabinet közleményében.\n\nA minisztériumban ugyanakkor azt állítják, lesz elegendő áram, nem kell korlátozásoktól tartani.\n\nAleksandar Vucic szerb államfő azt mondta, ösztönözni kívánják azt, hogy az emberek spóroljanak az árammal, ezért jelentős kedvezményeket kapnak a számlán, akik kevesebb villanyáramot fogyasztanak idén, mint az előző év azonos hónapjában. Mint kiderült, a részleteket ezzel kapcsolatban a következő hetekben közlik.\n\nHabár az államvezetés bejelentései szerint Szerbiában nem lesz áramkorlátozás, a lakosság ennek ellenére igyekszik felkészülni a télre. Ennek egyik bizonyítéka, hogy lényegesen megnőtt a kereslet az áramfejlesztők iránt. Az üzletekből származó információk szerint a kereslet kétszáz százalékkal emelkedett, s egyes helyeken már várólisták is kialakultak.\n\nA vevők között nemcsak magánszemélyek vannak, hanem vendéglátósok és kisvállalkozók is. A legolcsóbb aggregátorokat Kínából szerzi be Szerbia. Ezek teljesítménye 2 és 5 kilowatt közötti, az áruk pedig 70 és 300 euró között mozog. A minőségibb, nagyobb teljesítményű áramfejlesztőket 500 és 1000 euró közötti áron lehet beszerezni. Megnőtt az érdeklődés az aggregátorok javíttatása iránt is.",
    "Növeli a NATO a készültséget Oroszország szövetségesével szemben": "A NATO koszovói békefenntartó missziójának egyik parancsnoka bejelentette, hogy a KFOR zászlóalj méretű tartalékos katonai egységet vezényelt Koszovóba. A koszovói szerbek körében ismét emelkedik a feszültség, ahogy közeleg a koszovói gépjárművek állami rendszámtáblákkal való felszerelésére vonatkozó határidő - írta meg a Reuters.\n\nIdén már történtek kísérletek a koszovói rendszámtáblák bevezetésére Koszovóban, amely az erősen szerb dominanciájú északi országrészben összecsapásokhoz vezettek a rendőrség és a helyi szerbek között. A tüntetők több helyen nyáron útakadályokat is emeltek.\n\nA szerb ellenállók a barikádjaikat csak azután bontották le, amikor a NATO békefenntartói is közbeléptek. A folyamat ezzel nemzetközi felügyelet alá került, és Koszovó beleegyezett, hogy október 31-re halasszák a rendszámtábla-változtatás határidejét. A közelgő határidő felerősítette a Koszovó és Szerbia közötti konfliktustól való félelmet is, ezért döntött a NATO parancsnokság úgy, hogy növeli a békefenntartók létszámát az országban.\n\nSzerbia nem ismeri el Koszovó 2008-ban kikiáltott függetlenségét, és az észak-koszovói szerbek nem Pristinát, hanem Belgrádot tekintik fővárosuknak. A NATO mintegy 3700 békefenntartója még mindig az egykori szerb tartományban állomásozik, hogy megakadályozza egy újabb erőszakba torkolló konfliktus kialakulását.\n\nKedden a KFOR parancsnokhelyettese azt mondta, hogy a NATO nem zárhatja ki, hogy a határidő közeledtével újabb feszültségek alakulnak ki északon, és hogy a szövetség készen áll arra, hogy tovább növelje a koszovói csapatok létszámát, ha a koszovói szerbek között ismét fellángolna az ellenállás.\n\nAz amerikai tiszt nem közölt konkrét számokat arról, hogy hány tartalékos érkezett Koszovóba, de zászlóalj méretű egységről beszélt, ami általában 500 és 1000 fős létszám között mozog.\n\n\n\nCímlapkép forrása: Wiki Commons",
    "Szerbia semmibe fogja venni az ukrajnai „népszavazások” eredményeit": "Szerbia semmibe fogja venni az ukrajnai „népszavazások” eredményeit\n\nSzerbia nem fogadhatja el az ukrajnai régiókban zajló népszavazások eredményeit, mert ez ellentétes állami és nemzeti érdekeivel – jelentette ki vasárnap Belgrádban Nikola Selakovic ...",
    "A szerb elnök szerint a Nyugat nem akar újabb háborút Európában, ezért sürgetik a megegyezést Koszovóval": "A Nyugat gyors megállapodást akar Koszovóról, hogy az ukrajnai mellett nehogy kitörjön egy másik európai fegyveres konfliktus is - mondta Aleksandar Vucic szerb elnök, miután szombaton Belgrádban találkozott a francia elnök, illetve a német kancellár különmegbízottjával.\n\nSzerbia saját déli tartományának tekinti Koszovót annak ellenére, hogy a főleg albánok lakta tartomány 2008-ban kikiáltotta függetlenségét, amelyet a világ országainak többsége elismer, köztük az Egyesült Államok és öt kivételével valamennyi EU-tagállam. A legjelentősebbek, amelyek nem ismerik el: Oroszország és Kína.\n\nSzerbia és Koszovó között 2013-ban tárgyalások kezdődtek kapcsolatuk normalizálásáról. A viszony rendezése mindkét fél számára azért is fontos, mert csak így tudják folytatni a megkezdett uniós integrációt.\n\nVucic sajtóértekezleten nyilatkozva elmondta, hogy a két különmegbízott egy új tárgyalási keretre tett javaslatot, amelyre \"a sokkal több aktivitás és nyomás\" lenne jellemző. Hozzátették, hogy ebben bírják az Egyesült Államok és Törökország támogatását is. Az általuk javasolt megállapodásban \"benne lenne minden, amit ők reálisnak tartanak\" - mondta Vucic.\n\nAz AFP hírügynökség szerint a szerb elnök burkoltan utalt arra, hogy a francia és a német küldött választás elé állította Szerbiát, nevezetesen, hogy melyik oldalra áll az ukrajnai háborúban. \"Azt mondták: mindenkinek el kell döntenie, hogy melyik oldalra áll\" - közölte, de arról nem beszélt, hogy Belgrád hogyan dönt ebben a kérdésben. Szerbia az ENSZ-ben elítélte Ukrajna invázióját, de a Moszkva elleni európai szankciókhoz nem csatlakozott - jegyezte meg az AFP.\n\nCímlapkép: Getty Images",
    "KITARTÁS: Moszkva szerint Koszovó továbbra is Szerbia része • BALK Magazin: Szerbia, Horvátország, Bosznia friss hírek": "Olvasási idő:\n\n1\n\nperc\n\nOroszország belgrádi nagykövete szerint Oroszország következetesen kiáll a koszovói kérdés nemzetközi jogi eszközökkel történő megoldása mellett. Alekszandr Bocan-Harcsenko szerint a jogi eszközöknek a Belgrád és Pristina közötti párbeszéd által kell érvényesülniük.\n\nAz orosz nagykövet a Večernje novostinak úgy nyilatkozott, hogy Moszkva mindig azt fogja támogatni az ENSZ Biztonsági Tanácsában, ami Belgrádnak megfelel.\n\nKövetkezetesen kiállunk a koszovói kérdés nemzetközi jogi eszközökkel történő megoldása mellett a Belgrád és Pristina közötti párbeszéd által az ENSZ Biztonsági Tanácsának 1244. számú alaphatározatának alapján, anélkül, hogy kívülről határidőket szabnának és modelleket határoznának meg\n\n– nyilatkozta Bocan-Harcsenko a belgrádi lapnak adott interjújában.\n\nA nagykövet egyúttal kijelentette azt is, hogy Moszkva tiszteletben tartja Szerbia szuverenitását és területi integritását, és úgy véli, hogy Koszovó autonóm tartományként továbbra is Szerbia szerves részét képezi.\n\nAz ENSZ Biztonsági Tanácsának állandó tagjaként Oroszország támogat minden olyan kiegyensúlyozott, igazságos és fenntartható megoldást, amely megfelel Szerbia és a szerb nép jogos érdekeinek\n\n– tette hozzá Oroszország szerbiai nagykövete.\n\nKapcsolódó cikk HOSSZÚ ASZTAL: Koszovó szolgált példaként Donyeck és Luhanszk függetlenségének kikiáltásához\n\nKoszovóval kapcsolatban Oroszország önmagának is ellentmond, Vlagyimir Putyin ugyanis áprilisban azt közölte a hosszú asztal másik végén gubbasztó António Guterres ENSZ-főtitkárnak, hogy a Donyecki és a Luhanszki Népköztársaságnak ugyanolyan joga van a szuverenitás kinyilvánítására, mint Koszovónak volt a függetlenség kikiáltására a központi kormányzat engedélye nélkül.\n\nAz orosz elnök ezt a Nemzetközi Bíróságnak arra a 2010-es határozatára alapozta, amely szerint Koszovó függetlenségének a kikiáltása nem sértette a nemzetközi jogot.\n\nA ENSZ égisze alá tartozó hágai szervezet szerint az önrendelkezési jog gyakorlása során egyetlen újonnan létrejövő állam sem köteles a központi hatóságokhoz fordulni a szuverenitás kinyilvánításának engedélyezéséért.\n\nAleksandar Vučić szerb elnök, aki várhatóan felszólal az ENSZ-ben a közgyűlésében az őszi ülésezési időszak idei megnyitását követően, a szerbiai parlament Koszovóról szóló minapi ülésén megígérte, hogy levélben fordul az orosz és a kínai elnökhöz, és ismételten kéri tőlük Koszovó ENSZ-tagságának megvétózását.\n\nLektor nélkül dolgozunk. Ha helyesírási hibát találsz, akkor jelöld ki a szót az egérrel, majd egyszerre nyomd le a következő két billentyűt: Ctrl+Enter. A program semmiféle személyes adatot nem kér, és nem továbbít. Köszönjük, hogy segítesz jobbá tenni a BALK-ot!",
    "Szerbia számára fontos, hogy megőrizze független politikáját": "Szerbia számára fontos, hogy megőrizze független politikáját – közölte Aleksandar Vučić államfő, hozzátéve, hogy az amerikai és kínai kormányzat illetékesein kívül számos más ország képviselőjével tárgyalt az ENSZ Közgyűlés ülésszakán.\n\nVučić elmondása szerint egyelőre nem tudni, hogy a nyugat Oroszország ellen tervezett újabb szankciói hatással lesznek-e Szerbiára.\n\nAz Európai Unió közleményre reagálva az elnök azt kérdezte, hogy napokkal ezelőtt milyen dokumentumot tartott a kezében ha Brüsszel azt állítja, hogy nem készült el a koszovói kérdés rendezéséről szóló újabb keretegyezmény javaslat",
    "Egész Szerbia láthatta, ahogy Aleksandar Vučić elnök egy borfesztiválon kissé elveti a sulykot": "Belgrádban rendezték meg a „Nyitott Balkán Borvíziója” című vásárt, amelyen Aleksandar Vučić szerb államfő, illetve az ő vendégeként Albánia, Észak-Macedónia és Montenegró kormányfői is részt vettek. A szerb elnök többször is kifejtette, hogy mennyire szereti a bort.\n\nMindezt egész Szerbia követhette, ugyanis Vučić borkóstolását több mint egy órán keresztül élőben nézhették a szerb tévénézők.\n\nAz elnök eldicsekedett azzal is, hogy „sokat tud inni”. Az elnök valóban elég gyors tempóban kóstolt és barátkozott, ám a pityókásság kezdett meglátszani rajta.\n\nEgy ízben Suzana Vasiljević kommunikációs tanácsadó megpróbálta elvenni a poharát, amit Aleksandar Vučić angolul kommentált\n\nazt hiszi, hogy sokat ittam, de jól vagyok.\n\nA tanácsadó védekezett:\n\n„Csak meg akartam én is kóstolni”\n\n– mondta Suzana Vasiljević, aki valóban maga is kortyolt egyet, csak utána megpróbálta visszatenni Vučić poharát az állványra, Majd azzal a mentőmegjegyzéssel próbálkozott, hogy\n\n„nem félek, de az albán miniszterelnök már várja”.\n\nA borvásáron Novak Djokovic szerb teniszcsillag is jelen volt, akit az elnök öleléssel fogadott. Az elnök mindenesetre egyre kapatosabban látogatta a standokat, pedig a borvásár után Aleksandar Vučić, az Open Balkan kezdeményezés keretében vacsorát adott a csúcstalálkozó vendégeinek, amin részt vett vett\n\nEdi Rama albán,\n\nDimitar Kovačevski észak-macedón\n\nés Dritan Abazović montenegrói kormányfő is\n\nAz esemény egyes vicces videói itt láthatóak.",
    "Santo Rocco Gangemi érsek Szerbia új apostoli nunciusa": "Santo Rocco Gangemi Olaszországban, Messinában született 1961. augusztus 16-án. 1986. június 28-án szentelték pappá.\n\n1991. július 1-jétől a Szentszék diplomáciai szolgálatának munkatársa – Marokkóban, Olaszországban, Romániában, Kubában, Chilében, Franciaországban, Spanyolországban és Egyiptomban szolgált a pápai külképviseleteken.\n\nXVI. Benedek pápa 2012. január 27-én apostoli nunciussá nevezte ki a Salamon-szigetekre, ezt követően, 2012. március 24-én Pápua Új-Guineába kapott apostoli nunciusi kinevezést.\n\n2013. november 6-án Ferenc pápa Guineába, majd 2014. február 5-én a Mali Köztársaságba nevezte ki nagykövetének. 2018. május 25-én El Salvador apostoli nunciusává nevezte ki a Szentatya.\n\nSanto Rocco Gangemi, Szerbia új apostoli nunciusa olaszul, franciául és spanyolul beszél.\n\nForrás: Nagybecskereki Egyházmegye\n\n\n\nFotó: Voz de la Diáspora/Facebook\n\n\n\nMagyar Kurír",
    "A szerbek miatt nem is tudjuk, hogy mit gondoljunk magunkról": "Így várja a Montenegró elleni szerdai negyeddöntőt. Montenegró az Eb-n is olyan, mint a budapesti világbajnokságon: stabil, de kissé szürke. A csoportkörben gond nélkül, de azért nem imponáló játékkal győzte le Grúziát (14-11) és Szlovákiát (16-11), majd simán kikapott Olaszországtól (13-8). A nyolcaddöntőben aztán ismét megvert egy nálánál gyengébb csapatot, Romániát, 13-8-ra.\n\nMontenegró tehát arra képes, hogy hozza a papírformát. Ez alapján pedig a magyar válogatott ellen szerdán 15.00-tól vereséget kell szenvednie.\n\nA magyar csapat még a világbajnokságon látott gyenge formában is legyőzte, méghozzá kétszer is Montenegrót, a csoportkörben 12-8-ra, a hetedik helyért pedig 8-6-ra. Az Európa-bajnokságon érezhetően motiváltabban, összeszedettebben nem is lehet más az eredmény, mint győzelem.\n\nA kötelező óvatosság és udvariasság mellett, de ugyanerre jutott Varga Zsolt szövetségi kapitány is.\n\n– Úgy gondolom, hogy ennek a helyzetnek a mentális részét kell jól kezelni, azt, hogy ez egy negyeddöntő, sorsdöntő mérkőzés. Hogyha ezt jól tudjuk kezelni, felépítve, taktikailag, ha végig fegyelmezetten azt tudjuk játszani, amit szeretnénk, ahogy a szerb meccsen is tettük, akkor,\n\núgy gondolom, meg tudjuk verni Montenegrót.\n\nEz a beszéd. Bizakodva várhatjuk a meccset.\n\nVízilabda-Európa-bajnokság, férfiak, a negyeddöntő keddi programja:\n\nMagyarország–Montenegró 15.00\n\nOlaszország–Franciaország 16.30\n\nSpanyolország–Görögország 19.00\n\nHorvátország–Georgia 20.30\n\nBorítókép: Varga Zsolt egyelőre elégedett lehet Zalánki Gergőékkel (Fotó: Mirkó István)",
    "Az oroszok \"támadási\" hídfőnek használják Szerbiát": "Az Ukrajna ellen indított orosz invázió ráirányította a figyelmet a hagyományosan jó kapcsolatokra Szerbia és Oroszország között. Belgrád igyekszik elkerülni, hogy a legkisebb mértékig elidegenítse magától Moszkvát, ezért nem vesz részt az orosz gazdaság elleni európai szankciós rezsimben, az orosz vállalatok pedig igyekeznek kihasználni, hogy van olyan európai ország, amelyben létrehozhatják megmaradt külföldi tevékenységüket irányító központjaikat – írja a Moscow Times belgrádi riportjában.\n\nOrosz állampolgárok több mint ezer vállalatot jegyeztek be Szerbiában az invázió február végi kezdete óta – derül ki a szerbiai Nova S televíziós hálózat adataiból. A legtöbb új vállalkozás az informatikai szektorban érdekelt és a létrehozásuk lehetővé teszi, hogy az oroszok stabilizálják szerbiai tartózkodásukat, ami enélkül csak egy 30 napos vízummentes időszakot tesz lehetővé. Aki külföldi vízumért folyamodik, az a hatóságok látókörébe kerül.\n\nMinden nagyon szép…\n\nA 24 éves Anton IT-szakember is a cégalapítók közé tartozik. Mint mondja, minden tevékenységét áttelepítette Belgrádba még áprilisban. Nem számított rá, milyen jó kis ország Szerbia, mennyire szeretik itt az oroszokat, milyen kedvesek és nyitottak. A biztonság kedvéért azért nem árulta el vezetéknevét a Moscow Timesnak.\n\nBár hivatalos adat nem látott napvilágot a migrációról, a német Deutsche Welle sajtóorgánum becslése szerint 50 ezer orosz találhatott új otthont a balkáni országban március óta. A helyiek támogatják az invázió orosz interpretációját. A Demostat Kutatóközpont közvélemény-kutatása szerint Szerbiában Vlagyimir Putyin, Oroszország államfője a legnépszerűbb politikus és az emberek fele azt gondolja, hogy a NATO a felelős az Ukrajnában történtekért.\n\nA kivétel ország\n\nNem kis részben azért népszerű emigrációs célpont az oroszoknak Szerbia, mert kimaradt a Kreml annektálása és az ukrajnai háború kirobbantása után bevezetett nyugati gazdasági szankciókból. Az orosz vállalatok szerbiai központjaikból továbbra is hozzáférhetnek az európai piacokhoz és kapcsolatot tarthatnak európai partner vállalatokkal. Eközben ha úgy alakul a helyzet, mindent gyorsan vissza visszatelepíthetnek Oroszországba. Jellemző, hogy a szerb légteret nem zárták le az orosz légitársaságok előtt.\n\nAz orosz vállalatok a szankciók kikerülésére használják Szerbiát – mondja Ivana Stradner, a washingtoni Foundation for Defense of Democracies tanácsadója. Az egyik legfeltűnőbb belépőt a Yandex informatikai óriás hajtotta végre, amely 700 fős központot nyitott Belgrád belvárosában. Ugyanitt található a Moszkva pénzén működő Szputnyik hírügynökség helyi irodája, amely a szerb helyszínnek köszönhetően annak ellenére folytatni tudta a tevékenységét, hogy kitiltották az EU-ból.\n\nLopakodó befolyásolás\n\nA Szputnyikot várhatóan követni fogja a RT televíziós csatorna, ami ugyan nem sokat változtat majd a szerbiai média látképén, de szakértők így is furcsának tartják, hogy a papíron az EU-tagságot megcélzó ország utat nyit az oroszok erőteljes jelenléte előtt.\n\nFőként, hogy egyes helyi szakértők szerint nemrégiben, amikor kiéleződött az amúgy is feszült szerb-koszovói viszony, akkor az orosz propaganda erősítette fel a közösségi médiában azokat a hangokat, amelyek szerint küszöbön van az újabb balkáni háború. Az orosz propagandagépezet igyekszik bevinni az emberek tudatába a háborút elfogadó gondolkodást – véli Stradner.\n\nA washingtoni szakértő szerint Moszkva várhatóan továbbra is igyekszik majd felhasználni erőteljes szerbiai jelenlétét arra, hogy elbizonytalanítsa az európai országok politikai elitjének egy részét Ukrajna sorsával kapcsolatban. Lehetőséget lát arra, hogy elfordítson egyes nyugati politikusokat a megtámadott országtól, hogy aláássa a nyugati társadalmak egységes kiállását Oroszországgal szemben a háborúban.",
    "Hamarosan kiderül, mennyi magyar él Szerbiában": "Népszámlálás kezdődik szombaton Szerbiában, a becslések szerint tizenegy év alatt akár 700 ezerrel is csökkenhetett az ország lakosságának száma.\n\nMiladin Kovacevic, a központi statisztikai hivatal igazgatója hétfőn a szerbiai közszolgálati televízióban (RTS) arról beszélt, hogy az október 31-ig tartó cenzus során az állampolgároknak 69 kérdésre kell válaszolniuk. Mint mondta, Szerbiában most először végzik elektronikusan az adatbevitelt, vagyis a népszámlálási biztosok nem papírlapokra viszik fel az adatokat, hanem laptopon rögzítik, és azonnal továbbítják az információkat, így az adatfeldolgozás sokkal gyorsabb lesz, az előzetes eredmények már november végére megszülethetnek.\n\nA statisztikai hivatal vezetője azt is közölte, hogy akik megtagadják a válaszadást, azok komoly pénzbüntetésre számíthatnak. Hozzátette: a nemzeti hovatartozásra, az anyanyelvre és a vallásra vonatkozó kérdésekre nem kötelező választ adni.\n\nA legutóbbi, 2011-es népszámlálás adatai szerint Szerbiának 7 186 862 lakosa volt, ebből 253 899-en vallották magukat magyarnak.\n\nBecslések szerint az ország lakossága akár 700 ezerrel is csökkenhetett az utóbbi több mint egy évtizedben, míg a magyarok száma valószínűleg már nem éri el a kétszázezret.\n\nA családügyi és demográfiai minisztérium közelmúltban közzétett adatai szerint Szerbia \"rendkívül súlyos demográfiai helyzettel\" néz szembe, tavaly például több mint 74 ezerrel csökkent az ország lakossága.\n\nIvan Marinkovic demográfus szerint az országban jelentősen csökkent a születésszám is, és ezt a folyamatot már nem lehet megállítani. Hozzátette: lehet egy-két olyan év, amikor valamennyire nő a születésszám, de ez nem állítja meg a népességcsökkenést - olvasható a vajdasági közszolgálati televízió (RTV) internetes oldalának beszámolójában. A halálozások számának növekedése, illetve a születések számának csökkenése miatt körülbelül félmillióval csökkenhetett az ország lakossága az utóbbi évtizedben, az elvándorlás pedig további kétszázezres népességcsökkenéshez vezethetett - tette hozzá a szakember.\n\nGábrity Molnár Irén szociológus a Hét Nap című vajdasági napilap egy korábbi cikke szerint rámutatott, hogy a magyarság száma Szerbiában az 1961-es népszámláláskor volt a legmagasabb, amikor majdnem 450 ezer magyar élt a Vajdaságban, utána viszont nagymértékű elvándorlás kezdődött, és a megfigyelések szerint most már évente körülbelül öt-hatezerrel csökken a magyar lakosság száma az országban.\n\nA szerbiai népszámlálást a koronavírus-járvány miatt halasztották el egy évvel 2021-ről 2022-re.\n\nKapcsolódó cikkünk 2022. 09. 26. Hétvégén kezdődik a népszámlálás, kötelező a részvétel\n\nCímlapkép: A XIII. században épült, román-korai gótikus stílusú aracsi pusztatemplom romjai Törökbecse közelében. Fotó: MTVA Fotó: Molnár-Bernáth László",
    "Szünetel a kilépő tranzitforgalom Röszkénél": "MTI 2022. szeptember 24. 20:39\n\nA szerb oldalon bekövetkezett műszaki hiba miatt szünetel a tranzitforgalom a röszkei autópálya határátkelőhelyen, Szerbia irányába - közölte a rendőrség szombat este honlapján.",
    "Egymilliárd dollár kölcsönt kap Szerbia az Egyesült Arab Emírségektől": "Az Egyesült Arab Emírségek és Szerbia megállapodást írt alá arról, hogy egymilliárd dollárt kölcsönöz Belgrádnak rendkívül kedvező feltételekkel – közölte még vasárnap Aleksandar Vucic szerb elnök.\n\n„Sinisa Mali pénzügyminiszter aláírt egy nagyon fontos megállapodást, amelynek köszönhetően jelentős pénzt kapunk, egymilliárd dollárt, ami szinte lehetetlen ilyen kedvező kamattal” – mondta Aleksandar Vucic az Egyesült Arab Emírségekben tett kétnapos látogatása során a szerb médiának.\n\nKapcsolódó tartalom\n\n„Régi hiteleink, amelyeket vissza kell fizetnünk, már januárban esedékesek. Most biztosítjuk a teljes likviditást a fizetőképességünkkel együtt” – nyomatékosította a szerb elnök. Az Euractiv szerint az elnök azt is elmondta, hogy Szerbia várhatóan készenléti megállapodást ír alá a Nemzetközi Valutaalappal, amely további támogatást biztosítana.\n\nA szerb pénzügyminiszter a Pink televíziónak arról nyilatkozott, hogy ez fontos hír a lakosoknak, mert ezzel tovább erősödhet az államháztartás. Elmondása szerint a háromszázalékos kamat pedig kedvezőnek számít, ugyanis a piaci kamatok 7–7,5 százalék között mozognak.\n\nHozzátette, hogy csak az alacsony kamattal közel negyvenmillió dollárt takaríthat meg az ország. A szerződésnek köszönhetően továbbá Szerbia könnyebben tud reagálni az energiaválságra is\n\n– hangsúlyozta.\n\nSzerbia és az Egyesült Arab Emírségek tisztviselői vasárnap Abu-Dzabiban kilenc megállapodást írtak alá, köztük az átfogó partnerségről szólót – közölte Nikola Selakovic szerb külügyminiszter.\n\nA szerb miniszter szerint „ezek a dolgok azok, amelyeket nem felejtünk el barátainknak, nem beszélve arról, hogy megkezdtük a jogrendszereink összekötését, amely egy mélyebb stratégiai partnerséget is mutat”.\n\nAleksandar Vucic és a szerbiai küldöttség szombaton érkezett Abu-Dzabiba kétnapos látogatásra Mohammed Bin Zayed sejk, az Egyesült Arab Emírségek elnökének meghívására – közölte a szerb kormány a honlapján. A két vezető a fent említett témák mellett a geopolitikai helyzetről és a kétoldalú együttműködés jelentőségéről is megbeszélést folyatott.\n\nMegérkezése után a szerb elnök az Instagramon azt írta, hogy nagyon várja a beszélgetést kedves barátjával, Bin Zayeddel, és a lehetőséget, hogy véleményt cseréljenek a legfontosabb kérdésekről és a nagy tervekről, amelyekkel a vezetők rendelkeznek.\n\nKiemelt kép: Aleksandar Vucic szerb államfő (Fotó: MTI/EPA/Andrej Cukic)",
    "SZERBIAI VÁLSÁGKEZELÉS: Az ukrajnai háborúra bármit rá lehet fogni • BALK Magazin: Szerbia, Horvátország, Bosznia friss hírek": "Olvasási idő:\n\n4\n\nperc\n\nAz ukrajnai háború kezdete óta Szerbia az aktuális trendek szellemében most kezdi érezni igazán a globális válság következményeit, némi kis “couleur locale-lal” nyakon öntve. Az élelmiszer- és energiaárak emelkedése, valamint egyes élelmiszerek rendre előforduló hiánya a XX. század utolsó évtizedét idézi, amikor errefelé mindenki az egzisztenciális minimum peremén szédelgett. Most viszont – saját háború híján – az Ukrajna elleni invázióra lehet rákenni a gazdasági és egyéb bajok jelentős részét.\n\nLappangó félelem\n\nA jelenlegi helyzet persze távol áll attól, ami harminc évvel ezelőtt történt, de komoly problémák és kihívások jelentkeznek, amelyek mind az állam, a gazdaság és bizonyos szektorok rossz működésével hozhatók összefüggésbe, ami miatt az állam és a társadalom egyre idegesebb lesz, a baráti média pedig mindent megtesz azért, hogy minél kevesebben érezzék jól magukat.\n\nRáadásul folytatódik Szerbia eladósítása, méghozzá igencsak átláthatatlan körülmények közepette, miközben az nem igen derül ki, hogy egyáltalán miért kerül sor hitelfelvételre, mire költik el a pénzt, és persze hogy miként és miből történik majd a törlesztés.\n\nKorábban a vírusidőszak, most pedig az Ukrajna elleni orosz invázió bármire jó ürügyet szolgáltat, gumicsontnak pedig ott van Koszovó kérdése.\n\nMindeközben az élelmiszerárak emelkedése komoly csapást mér a lakosság többségének amúgy is megroggyant vásárlóerejére, tudomást sem véve arról, hogy a rezsim magas átlagfizetésekkel dicsekszik, és tombol a “verbális jólét”.\n\nSzerbiában egyes árucikkek akár 50%-kal is drágultak, ezért sok ember került bajba, miután a fogyasztói kosárban az élelmiszerrel kapcsolatos kiadások jelentik a legnagyobb tételt, ezért egyre inkább a lappangó félelem veszi be magát az otthonokba, különösen azoknak a társadalmi csoportoknak a körében, amelyekhez az 1990-es években a nyugati szankcióktól leginkább szenvedők tartoznak.\n\nA probléma rendszerszintű\n\nA mezőgazdaság évtizedekig tartó elhanyagolása és lebecsülése, az importlobbi nyomulása, a hazai ipar senyvedése, majd összeomlása arra késztette/kényszerítette a földműveseket, hogy külföldi műtrágyát használjanak, illetve hogy a növényvédő szereket és a gépeket is importálják, ezzel pedig kiszolgáltatott helyzetbe kerültek, akárcsak az több millió fogyasztó, akik tőlük szerzi be az élelmiszert.\n\nA tejhiány körüli huzavona jól jelzi, hogy a válság során felszínre kerültek a problémák, és egyúttal kirajzolódtak az előző időszak rossz lépései & intézkedései. A tejhiány idején a szerb állam a felvásárlók háta mögé bújt, őket tette felelőssé a hiány előidézéséért, merthogy “nem tudtak ellenállni” a magasabb árak vonzásának, és külföldön adták el a hazai termelőktől vásárolt tejet.\n\nA gazdák ugyanakkor leszögezik, hogy az alacsony felvásárlási árak, a műtrágyahiány, a szerbiai állattenyésztés teljes elhanyagolása, valamint a szárazság miatt a továbbiakban nem adják el a tejet a felvásárlóknak. Nyilvánvaló tehát, hogy a probléma rendszerszintű.\n\nAz üzemanyag kérdése egy másik fájó pont a legtöbb szerb számára.\n\nAz okok ebben az esetben is több évtizedre nyúlnak vissza, ami pedig az olajszármazékok folyamatos, az olaj világpiaci árától függetlenül történő drágulását illeti, az emelkedő ár tulajdonképpen a jövedéki adók növekedéséből származik, vagyis az állam leveszi, sőt növeli a maga hasznát azáltal, hogy a forgalmazók a szerbiai állampolgároknak adják el az olajszármazékokat. A helyzet ebben az esetben sem más, mint más termékek eladásakor.\n\nA háború által előidézett energiaválság kezdetén a belgrádi kormány emelte, majd befagyasztotta az üzemanyagárakat Szerbiában. Kezdetben ez érthető is volt, hiszen az olaj világpiaci ára a háború első két hetében harmadával emelkedett (a hordónkénti 92-98 dollárról 119-127 dollárra).\n\nAz elmúlt hat hónapban azonban világszerte visszaestek az árak, néha még a háború kitörésének napján érvényes alá is, így lementünk egészen a hordónként 85-95 dollárra. Az autósok ugyanakkor a szerbiai kutaknál egy liter gázolajért fél éve 217,5 dinárt (kb. 1,85 dollárt) fizetnek, függetlenül az árak globális csökkenésétől.\n\nItt még szólni kell az állam által felvett legújabb hitelről, vagyis arról az egymilliárd dollárról, amelyet az Egyesült Arab Emírségektől kapott Szerbia 3%-os kamattal. Aleksandar Vučić államfő ezzel kapcsolatban elmondta, hogy ezt a pénzt a régebbi adósságok rendbetételére fordítják, az emír pedig nagy barátunk.\n\nA három százalékos kamat valóban kedvező lehet, de nem valószínű, hogy egy ekkora, egy ilyen “kis összeg” érdemben segít Szerbiának az adósságok törlesztésében, különösen hogy jövőre 4-5 milliárd dolláros adósságrész törlesztése esedékes.\n\nAz aggodalmat fokozza, hogy jön a tél, és energiaválság alakulhat ki, amiről már írtunk, miközben működésképtelen határán leledzik a szerbiai villanygazdaság (EPS). Ha az EPS betegeskedése tovább folytatódik, legyen szó szénbányászatról vagy a hőerőművek működtetéséről, akkor elkerülhetetlen, hogy Szerbiának áramot kell importálnia. Már az is nagy fegyverténynek számított a minap, hogy három egymást követő napon át nem volt szükség áramimportra.\n\nA korlátozásokat bejelentették ugyan, de azok egyelőre törvényerőre nem emelkedtek, egyelőre az ajánlások szintjén vannak, mint erről csütörtökön az energiaügyi miniszter beszélt.\n\nBevált eszközök\n\nAzt viszont nem szabad szem elől téveszteni, hogy a Szerb Haladó Párt média- és kommunikációs stratégiája az utóbbi tíz évben az egymásnak teljesen ellentmondó információk közzétételére szakosodott.\n\nHa valaki úgy dönt, hogy csak a baráti, azaz a kormánypárti médiát konzumálja, akkor egyik nap az “aranykorban” él, másnap pedig az apokalipszis szélére sodródik.\n\nA legnagyobb jóindulattól vezérelve ennek ellenére úgy vélem, hogy Vučić megpróbálja elkerülni a korlátozásokat a szavazói körében élvezett tekintélyének megőrzése érdekében, és ez lehet az új hitelfelvétel valódi oka.\n\nLegyen szó azonban korlátozásokról, hiányokról vagy áremelésekről, ezek ellensúlyozására a rezsim minden kétséget kizáróan a bevált eszközöket veszi elő: több koszovói válság, több konfliktus a szomszédokkal, kvázi merényletek az elnök ellen és riogatás a harmadik világháborúval.\n\nJa, és újabb száz eurós juttatás a nyugdíjasoknak, diákoknak, meg akárkinek, mondjuk minden állampolgárnak. Merthogy ezek a módszerek bizonyultak a leghatékonyabbnak: eddig még mindig beváltak.\n\nLektor nélkül dolgozunk. Ha helyesírási hibát találsz, akkor jelöld ki a szót az egérrel, majd egyszerre nyomd le a következő két billentyűt: Ctrl+Enter. A program semmiféle személyes adatot nem kér, és nem továbbít. Köszönjük, hogy segítesz jobbá tenni a BALK-ot!",
    "4 kontinens kiállítóival, megnövelt területen és választékkal erősíti tovább regionális vezető pozícióját Közép- és Kelet-Európa legnagyobb művészeti seregszemléje": "Az Art Market Budapest jóvoltából néhány napra az idei évben is Budapest válik Európa egyik legvonzóbb kortárs képzőművészeti találkozóhelyévé: 2022. október 6-9. között a vásár 4 kontinens közel 30 országából érkező 116 kiállítója 500 feletti művész több ezer alkotásával várja a közönséget a Bálna Budapest épületében. A rendkívüli kiállítói érdeklődésre is tekintettel Közép- és Kelet-Európa vezető művészeti vására az idei évben a népszerű Duna-parti épület négy emeletén összesen mintegy 8.000 négyzetméteren épül fel. A művészeti seregszemle számtalan kísérőprogramja között ugyancsak a Bálna Budapest ad otthont Art Photo Budapest néven Közép- és Kelet-Európa egyetlen nemzetközi fotóművészeti vásárának, az Inside Art nemzetközi művészeti konferenciának, illetve a 360 Design Budapest design kiállításnak is. Az Art Market Budapest díszvendége 2022-ben Szerbia, Maja Gojković szerb miniszterelnök-helyettes, Kulturális és Tájékoztatási Miniszter védnökségével MOST.SERBIA címen a vásáron résztvevő tucatnyi kiállító mellett külső helyszíneken létrejövő kiállításokkal és eseményekkel kiegészített művészeti fesztivál jön létre. Az Art Market Budapest továbbra is a hazai és nemzetközi művészeti élet meghatározó szereplőit és legfrissebb alkotásait felvonultató Liszt Ünnep Nemzetközi Kulturális Fesztivál partnere, a fesztivál kiemelt nemzetközi képzőművészeti elemeként jelentősen hozzájárul Budapest kulturális turisztikai vonzerejéhez.\n\nTOVÁBB GYARAPSZIK A MŰVÉSZETI VÁLASZTÉK\n\nAz elmúlt években a nemzetközi művészeti vásárok mezőnyét jelentősen átrendezték a pandémia okozta nehézségek, a mindkét évben sikerrel megrendezett Art Market Budapest azonban ennek ellenére tovább erősítette nemzetközi pozícióját. Az idén 12. alkalommal megnyíló vásárral szembeni nemzetközi szakmai bizalom és a hazai művészeti piac stabilitása egyaránt hozzájárul ahhoz, hogy minden korábbinál nagyobb számú és a járvány előtti területi igényeket messze meghaladó kiállítói jelentkezés érkezett az idei évben az Art Market Budapesthez, ami minden eddiginél magasabb színvonalú és szélesebb válogatásra adott lehetőséget a vásár galériatulajdonosokból álló nemzetközi szakmai testülete számára. A vásár művészeti választékának gazdagságát jól illusztrálja, hogy az idei évben a következő országokból érkeznek kiállítók a budapesti seregszemlére: Argentína, Ausztria, Bosznia-Hercegovina, Chile, Csehország, Dél-Afrika, Egyesült Királyság, Finnország, Franciaország, Görögország, Horvátország, Japán, Kolumbia, Magyarország, Montenegró, Németország, Olaszország, Románia, Spanyolország, Svájc, Szerbia, Szlovákia, Szlovénia, Törökország, Ukrajna, USA. A rendkívül széles nemzetközi választékban Magyarország valamennyi számottevő kortárs képzőművészeti galériája is jelen van, miközben néhány új hazai szereplő is bemutatkozik.\n\nBár a jelentkezők kiállítási igényeinek így is csak töredékét sikerül kielégíteni, az Art Market Budapest minden korábbinál nagyobb alapterületen épül fel, a Bálna Budapest épületének 4 emeletén mintegy 8 ezer négyzetméteren 26 ország 116 kiállítójának köszönhetően 500 feletti művész több ezer alkotása válik hozzáférhetővé a látogató és vásárló közönség számára.\n\nForrás: Art Market Budapest\n\nDÍSZVENDÉG: SZERBIA\n\nKülönleges csemegének ígérkezik az Art Market Budapest idei díszvendége, Szerbia bemutatkozása. A Bálna Budapest területén a vásár valamennyi szekciójában kiállító tucatnyi szerb galéria és művészeti intézmény által garantált rendkívül széles választék MOST.SERBIA címmel művészeti fesztivállá bővül, és külső budapesti helyszíneken létrejövő kiállításokkal egészül ki. A nemrégiben nyílt Andrássy úti magánmúzeum, a Q Contemporary a nemzetközileg talán legismertebb szerb kortárs alkotó, Mira Brtka életművéből válogat, a Magyar Képzőművészeti Egyetem épületében a Belgrádi Szépművészeti Egyetemmel együttműködésben létrehozott kiállítás lesz látható, szerb magángyűjtemények anyagából Collecting Serbia – Public Hobby címmel a különleges adottságú kiállítóhelyként most bemutatkozó csepeli Szőke Gábor Stúdió mutat be egyedülálló tárlatot, míg a Magyar Műhely Galéria kiállítása elsősorban a magyar-szerb határ két oldalán élő kisebbségek alkotóinak munkásságára koncentrál. Európa egyik legszínvonalasabb művészeti konferenciája, az Art Market Budapest hagyományos kísérőeseménye, az Inside Art külön napot szentel a szerb kortárs képzőművészetnek, amelyen a vendégország művészeti intézményeinek vezetőivel is alkalom adódik a közvetlen kapcsolatteremtésre. Szerbia díszvendégként való meghívása és az ehhez kapcsolódó MOST.SERBIA fesztivál a most Budapesten bemutatásra kerülő anyag ismeretében rávilágít arra a tényre, hogy a szerbiai kortárs képzőművészet színvonala és gazdagsága alapján joggal követel magának nagyobb láthatóságot az európai művészeti életben, és egyben megerősíti az Art Market Budapest meghatározó nemzetközi szerepét régiónk művészetének bemutatásában és támogatásában.\n\nINSIDE ART: MŰVÉSZET ÉS INGATLANFEJLESZTÉS\n\nAz Art Market Budapest idején a Bálna Budapest legfelső szintjén kialakított konferencia központban látogatható Inside Art négy napos nemzetközi művészeti és műtárgypiaci konferencia célja ezúttal is a globális művészeti életet és piacot meghatározó tendenciák jelentős nemzetközi szakemberek bevonásával történő bemutatása mellett a kifejezett trendteremtés. Ebben a tekintetben az idei programból kiemelkedik a Building on Art címmel október 7-én szervezett szakmai nap, amelynek ma Magyarországon több szempontból is különösen aktuális témája az ingatlanszakmai és művészeti közeg kapcsolata, a művészet értéknövelő hatása, deklarált célja pedig a nemzetközi példákkal alátámasztott kultúrateremtés, annak a törekvésnek a hatékony bemutatása és kiterjesztése, hogy az ingatlan-beruházásokhoz művészeti tartalmak kapcsolódjanak.\n\nMŰVÉSZET ÉS DESIGN\n\nAhogy az Inside Art konferencia keretében október 8-án, úgy az Art Market Budapest más kapcsolódó programjaiban is kiemelt figyelmet kap a kortárs design és képzőművészet kapcsolata. Miközben általános szakmai jelenség a design és a képzőművészet közötti határvonalak elmosódása, a képzőművészet fogyasztói piacának bővítési lehetőségeit folyamatosan kereső Art Market Budapest különleges lehetőséget lát a design iránt fogékony közönség megszólításában. Részben ennek is köszönhető a vásár és a Magyar Divat és Design Ügynökség között 2021-ben nagy sikerrel indult együttműködés folytatása és mélyítése, amelynek leglátványosabb eleme a Bálna Budapest épületében megrendezésre kerülő 360 Design Budapest elnevezésű design kiállítás, amely a legkényesebb szakmai igényeket is kielégíti majd. Az Ügynökség és az Art Market Budapest együttműködése más területekre is kiterjed, példaértékű a külföldi újságírók egy csoportjának közös meghívása és vendégül látása éppúgy, mint a gyűjtői és VIP programok összehangolása.\n\nA design és művészet kapcsolatát még látványosabbá teszi a BMW partneri csatlakozása, Magyarországon ugyanis első ízben az Art Market Budapest keretében mutatkozik be a bajor prémiummárka különleges művészeti programja, a BMW Art Cars kollekció, ráadásul rögtön annak egyik csúcsmodelljével: a világ talán legismertebb élő kortárs képzőművésze által tervezett BMW 8 X JEFF KOONS egy darabjával személyesen is találkozhatnak a vásár látogatói. A BMW félévszázados művészeti szerepvállalását kiválóan példázza egyébként az is, hogy a Bálna épületében szintén kiállításra kerülő BMW i7 elektromos luxuslimuzin kampányának vizuális világáért a legendás brit képzőművész és fotós, Nick Knight felelős.\n\nForrás: Art Market Budapest\n\nART PHOTO BUDAPEST: TOVÁBBRA IS KIEMELT FIGYELMET KAP A FOTÓMŰVÉSZET\n\nAz Art Market Budapest fotóművészeti szekciójaként 2014-ben alapított Art Photo Budapest, a nemzetközi fotográfiai élet kedvelt találkozóhelye tovább őrzi különleges pozícióját, mint a közép- és kelet-európai régió egyetlen nemzetközi fotóművészeti vására. Az idei évben az európai galériák és fotóművészeti intézmények mellett többek között argentin, chilei és dél-afrikai galériák jóvoltából 3 kontinenst reprezentáló fotóvásár a fokozott érdeklődésre tekintettel ezúttal a Bálna Budapest épületének egyik kiállítási szintjét teljes egészében elfoglalja. A kiállítási programok között az egyik kimagasló érdekesség az a Magyar Divat és Design Ügynökséggel együttműködésben létrejövő válogatás, amely az alkalmazott (divat) fotó és a fotóművészet közötti kapcsolódási pontokat igyekszik láthatóvá és kézzelfoghatóvá tenni. A rendkívül változatos fotóanyagot az Inside Art konferencia immár hagyományosan egy fotóművészeti nappal egészül ki, amelynek fő témája a nők szerepe a fotóművészet történetének alakulásában.\n\nKIEMELKEDŐ NEMZETKÖZI VENDÉGEK\n\nAz idei Art Market Budapest vonzerejéhez a rendkívül széles kiállítói választék mellett a nemzetközi művészeti és kulturális élet néhány meghatározó személyiségének látogatása és szerepvállalása is hozzájárul. Az Art Market Budapest jóvoltából egyebek mellett Budapestre érkezik például a világ legfontosabb kortárs magángyűjtői közül James Keith (JK) Brown, a nagyhatású és trendteremtő New York-i New Museum kuratóriumi elnöke, aki kedvenc műtárgyait egy személyes tárlatvezetésen is bemutatja a vásáron. A legendás designer és építész, Piero Lissoni a Magyar Divat és Design Ügynökség partneri közreműködése révén előadást tart az Inside Art konferencia keretében. Maja Gojković szerb miniszterelnök-helyettes, Kulturális és Tájékoztatási Miniszter a MOST.SERBIA fesztivál programjait nyitja és tekinti majd meg Budapesten.\n\nForrás: Art Market Budapest\n\nCímlapkép forrása: Art Market Budapest",
    "Rendszámvita miatt lángolhatnak fel a szerb-koszovói ellentétek": "Megkezdődött Belgrádban a Nyílt Balkán csúcstalálkozó, azaz Szerbia, Albánia és Észak-Macedónia vezető politikusainak tanácskozása, amelyen továbbá –montenegrói, bosznia-hercegovinai és török politikusok mellett – Szijjártó Péter magyar külgazdasági és külügyminiszter is részt vesz.\n\nEdi Rama albán miniszterelnök szeretné elérni, hogy a feszültség enyhüljön Szerbia és az általa el nem ismert Koszovó között.\n\nMindenki tudja, hogy én 100%-ban a koszovói kormány oldalán állok, ha az ország elismeréséről van szó, de nem titok, hogy a Szerbiával folytatott párbeszédről másképp vélekedem, mint a koszovói kormány Edi Rama, albán miniszterelnök\n\nKoszovóban csütörtökön kezdődött meg az a két hónapos időszak, melynek végén elkobozzák azoknak a szerbeknek az autóját, akik nem a Koszovó által kiadott, koszovói címerrel és rendszámmal ellátott rendszámtáblával közlekednek.\n\nJelenleg nem látom a megoldást. Minden bizonnyal folytatódik a kampány, és megpróbálják rendszámcserére kényszeríteni a szerbeket. Bár Albin Kurti koszovói miniszterelnök a brüsszeli tárgyalásokon azt mondta, úgy véli sikerrel járnak, én nem hiszem, hogy így lesz Alekszandar Vucsics, szerb elnök\n\nSzerbia és Koszovó a múlt héten Brüsszelben, EU-s közvetítéssel kölcsönösen megállapodott abban, hogy nem nehezíti a határátlépést a másik fél állampolgárai számára, sokan azonban attól tartanak, hogy a rendszámvita miatt a feszültség újra fokozódhat a két ország között.",
    "Dugulás a Dunán Szerbiánál": "A Szerbiába tartó, de Bulgáriában rekedt több mint egymillió tonna szenet és 400.000 tonna gabonát már napok óta teherautókkal és vonattal szállítják Szerbiába, de a teljes árumennyiség gyors leszállítására nincs lehetőség.\n\nMivel a gond a rakománnyal megrakott hajók esetében a Duna alacsony vízállása miatt alakult ki, illetve azért, mert az alacsony vízállás miatt a folyó bolgár szakaszán leállították a hajóforgalmat, Szerbia munkagépeket küld Bulgáriába, hogy végre beindulhasson a hetek óta veszteglő közlekedés.\n\nA Duna szerbiai szakasza ugyan hajózható, de a bulgáriai szakaszon nagy gondokat okozott az alacsony vízállás – nyilatkozta Tomislav Momirović (Tomiszlav Momirovity) építészeti, közlekedési és infrastrukturális miniszter a szerbiai közszolgálati televíziónak. Szerbia ezért a lefolytatott tárgyalásokat követően mechanizációval segíti a bolgár hajóutakat, mondta.\n\nÖsszefognak az országok\n\nMomirović hangsúlyozta: miután Szerbiában kotrógépekkel igyekeztek eltávolítani azokat a zátonyokat, amelyek akadályozták a folyami közlekedést a Duna kritikus szakaszain, vagyis Csortanovcinál, ahol a Dunán a hajósáv 180-ról 120-ra szűkült, illetve Futognál, tárgyalásokat kezdtek a bolgár illetékes szervekkel is. A tárgyalások eredményeképpen egy olyan szerződés aláírására is sor került, ami alapján Szerbia munkagépeket bocsájt Bulgária rendelkezésére, miközben Románia is részt vállal a munkából, közösen teszik majd hajózhatóvá a folyót Bulgáriában is, szabad utat engedve ezzel a Szerbia számára oly fontos romániai kikötők forgalmának. A munkálatok várhatóan 60 napig tartanak majd.\n\nA több mint egymillió tonna szén a Belene régióban rekedt meg. Ezt a szenet a bolgár bányákból termelték ki Szerbia számára. Az államvezetés már korábban kihangsúlyozta, hogy a vízi forgalom felfüggesztése Bulgáriában nagy hatással van a szerb gazdaságra, ugyanis amellett hogy az energiahordozók beszerzését akadályozza, ellehetetleníti a konstancai kikötő felé vezető utat is, ami pedig a gabonafélék és a mesterséges műtrágya szállítása, importja és exportja miatt fontos, illetve az acélgyár által használt nyersanyagok beszerzése is itt történik. Emellett nagy mennyiségű szén is érkezik Romániából a Dunán keresztül az Orsova és a Szörényvár (Tunu Severin) kikötőkből is.\n\nA gondok itt is hasonlóak, mint a Rajnán.",
    "Novák Katalin: Szerbia és Magyarország kapcsolata a megértésen és odafigyelésen alapul": "Szerbia és Magyarország kapcsolata a megértésen és odafigyelésen alapul - mondta Novák Katalin köztársasági elnök az Újvidéki Egyetem Magyar Tannyelvű Tanítóképző Kar épületének átadásán pénteken Szabadkán.\n\nMint mondta, nemcsak érteni, hanem megérteni akarjuk a másikat, és ez sajnos ma nagyon ritka az országok közötti kapcsolatokban.\n\nKiemelte annak fontosságát, hogy a vajdasági magyar közösség tagjai és a szerbiai vezetés nap mint nap azért dolgozik, hogy ez a barátság ilyen szoros lehessen.\n\nKitért a Szerbiát is sújtó migrációs nyomásra, amely ma Európára nehezedik. Hozzátette: Ana Brnabic miniszterelnök biztosította őt arról, hogy tudják, értik ezt a problémát, és olyan megoldáson dolgoznak, amely segítséget fog jelenteni az itt élő magyarság számára.\n\nSzólt arról is, hogy Magyarország határozottan támogatja Szerbia mielőbbi európai uniós tagságát. Hozzátette, hogy azért is támogatják Szerbia mielőbbi EU-tagságát, mert szükségünk van Szerbiára, érdekünk, hogy a vajdasági magyarság mielőbb európai uniós állampolgárságot kapjon.\n\nNovák Katalin az épület átadásával kapcsolatban elmondta: a Vajdaságban nemcsak tudást kell átadni a gyerekeknek, hanem az anyanyelv szeretetét, identitást, hitet, ragaszkodást és hazaszeretetet is.\n\nPásztor István, a Vajdasági Magyar Szövetség elnöke kiemelte: Novák Katalin belgrádi látogatása a két ország közötti építkezésnek az újabb fontos mérföldköve, amelynek a vajdasági magyarok is haszonélvezői.\n\nElmondta azt is, hogy a tanítóképző épülete nem jöhetett volna létre a hathatós magyarországi kormányzati támogatás nélkül, amely több mint egymilliárd forint volt."
}