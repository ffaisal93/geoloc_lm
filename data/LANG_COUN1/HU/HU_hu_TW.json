{
    "Peking: Elkerülhetetlen Kína és Tajvan egyesülése": "A szárazföldi Kína és Tajvan „elkerülhetetlen egyesítéséről” beszélt szerdán a pekingi kormányzat tajvani ügyekért felelős hivatalának szóvivője, írja a Reuters beszámolója alapján az MTI.\n\nPekingi sajtótájékoztatóján Mao Hsziao-kung leszögezte: Kína mindent megtesz saját területe védelmében, az országegyesítést pedig elkerülhetetlennek nevezte. Mindazonáltal hozzátette, Peking tiszteletben tartaná Tajvan „eltérő társadalmi berendezkedését”, beleértve a vallásszabadságot is.\n\nKína mindent megtesz annak érdekében, hogy békésen valósítsa meg az országegyesítést Tajvannal – jelentette ki.\n\nA szóvivő ugyanakkor arról beszélt, az ország ezt a Hongkongban is bevezetett „egy ország, két rendszer” elve alapján képzeli. Hongkong 1997-ben került vissza Kínához Nagy-Britanniától. Jóllehet Peking ígéretet tett arra, hogy kiterjedt autonómiát biztosít a városnak, a Kína által 2020-ban bevezetett hongkongi nemzetbiztonsági törvény érvénybe léptetése után a nemzetközi közvélemény aggodalmát fejezte ki Hongkong státusza és a hongkongi ellenzék helyzete kapcsán.\n\nKína a demokratikusan kormányzott Tajvant, aminek 1949 óta független kormánya van, saját területének tekinti, a tajvani kormány azonban elutasítja Kína szuverenitási követeléseit. A konfliktus augusztus elején éleződött ki, amikor Kína évtizedek óta nem látott léptékű hadgyakorlatokat tartott a Tajvant körülvevő vizeken és légtérben Nancy Pelosi amerikai házelnök tajvani látogatására adott válaszreakcióként, majd másfél héttel később egy újabb amerikai delegáció útja miatt ismét hasonló erődemonstrációba kezdett.\n\nTajvani katonák hadgyakorlaton 2022. szeptember 6-án – Fotó: Ceng Shou Yi / AFP\n\nA szóvivő szerdán azt mondta, hogy Tajvan megtarthatja „az anyaországtól eltérő társadalmi rendszerét”, amely biztosítja az életmódjuk tiszteletben tartását, beleértve a vallásszabadságot is, de ennek előfeltétele „a nemzeti szuverenitás, a biztonság és a fejlesztési érdekek biztosítása”.\n\nA javaslatot az összes fontosabb tajvani politikai párt elutasította, a közvélemény-kutatások szerint pedig szinte egyáltalán nem támogatja a lakosság sem.\n\nKína 2005-ben fogadta el Tajvannal kapcsolatban az úgynevezett elszakadás elleni törvényt, amely kimondja, hogy amennyiben Tajvan bármilyen lépést tenne a függetlenedés irányába, vagy a békés újraegyesítés lehetőségei végképp kimerülnek, Kínának minden szükséges intézkedést meg kell tennie az ország szuverenitásának és területi egységének védelmében. Ezért sokan tartanak Kína tajvani inváziójától, ebben a cikkben vettük sorra a lehetséges forgatókönyveket.\n\nJoe Biden amerikai elnök szeptember 19-én kijelentette: az amerikai erők megvédenék Tajvant egy kínai támadás esetén. Menczer Tamás, a Külgazdasági és Külügyminisztérium államtitkára augusztus elején a Facebookon közölte: Magyarország nem ismer el kettő, csupán egyetlen Kínát.",
    "Szergej Lavrov: Az Egyesült Államok a tűzzel játszik Tajvan körül": "Szergej Lavrov orosz külügyminiszter szombaton az ENSZ Közgyűlésén élesen bírálta az Egyesült Államokat.\n\n– Tajvan körül a tűzzel játszanak. Ráadásul katonai támogatást ígérnek Tajvannak – mondta Lavrov.\n\nA Tajvan miatt kialakult feszültség azt követően fokozódott az Egyesült Államok és Kína között, hogy Nancy Pelosi, az amerikai képviselőház elnöke augusztusban Tajvanra látogatott. Ezt nagyszabású kínai hadgyakorlatok követték, Joe Biden amerikai elnök pedig ígéretet tett Tajvan védelmére.\n\nVlagyimir Putyin orosz elnök Kína mellé állt Tajvan ügyében. – Szándékunkban áll szilárdan ragaszkodni az „egy Kína” elvhez – jelentette ki a múlt héten. – Elítéljük az Egyesült Államok és csatlósainak provokációit a Tajvani-szorosban – tette hozzá.\n\nLavrov azzal is vádolta Washingtont, hogy szankciókkal próbálja az egész világot a saját hátsó udvarává tenni.\n\n– Ez színtiszta diktatúra, illetve kísérlet annak kikényszerítésére – jelentette ki.\n\nBorítókép: Az orosz külügyminisztérium sajtószolgálata által közreadott képen Szergej Lavrov orosz külügyminiszter internetes sajtóértekezletet tart Moszkvában 2022. június 6-án. Lavrov 6-án és 7-én Szerbiába látogatott volna, de az Ukrajna elleni orosz támadás miatt Montenegró, Észak-Macedónia és Bulgária lezárta légterét az orosz külügyminisztert szállító repülőgép előtt. (Fotó: MTI/AP/Az orosz külügyminisztérium sajtószolgálata)",
    "Kínai drónt lőtt le Tajvan": "A tajvani miniszterelnök, Szu Cseng-csang szerint a többszöri figyelmeztetés után a legmegfelelőbb lépés volt lelőni azt drónt, amely a kínai partoknál lévő kis sziget közelében hatolt be a légterükbe csütörtökön. Azt is mondta, hogy Kínának önmérsékletet kell tanúsítania – számolt be a Reuters.\n\nFotó: Johnson Lai\n\nA tajvani hadsereg először lőtt le azonosítatlan civil drónt. A pilóta nélküli repülő csütörtökön hatolt be a szigetország légterébe az Oroszlán-sziget közelében, amely a Kínához közeli Csinmen-szigetcsoport tagja. A tajvani kormány korábban kemény intézkedéseket ígért a sokasodó légtérsértési esetek visszaszorításáért. Kína válasza szerint Tajvan próbál feszültséget generálni az incidens miatt.\n\nSzu Cseng-csang az újságíróknak elmondta, hogy Tajvan többször is figyelmeztette és önmérsékletre kérte Kínát.\n\nTöbbször figyelmen kívül hagyták a figyelmeztetéseinket. Nem volt más választásunk az önvédelmen kívül: lőttünk. Ez volt a legmegfelelőbb reakció a visszafogottság és az ismételt figyelmeztetések után\n\n– fogalmazott a miniszterelnök, aki azt is leszögezte, hogy soha nem fognak provokálni.\n\nPekingben Csao Li-jian külügyminisztériumi szóvivő azt mondta, Tajvan kormánypártjának a feszültség generálására tett kísérlete nem jelent semmit,\n\na kínai Tajvanügyi Hivatal pedig a tajvani média beszámolója szerint azt mondta, „rendkívül nevetséges”, hogy az ország megpróbálja kiélezni a helyzetet.\n\nA Csinmen-szigetcsoport védelmi parancsnoksága azt közölte, hogy pénteken újabb két drónt észleltek, ezek azonban visszafordultak, miután figyelmeztetésként jelzőrakétákat lőttek feléjük. A kínai haderő a múlt hónap eleje, vagyis Nancy Pelosi amerikai házelnök tajpeji látogatása óta gyakorlatozik Tajvan közelében. Kína a demokratikusan kormányzott Tajvant saját területének tekinti.",
    "Tajvan kész segíteni Kínának": "A politikai ellentétek ellenére Tajvan kész segíteni Kínának a Szecsuán tartományban történt földrengés miatt. A katasztrófa eddig legalább 46 ember halálát okozta.\n\nRészvétét fejezte ki Kínának a Szecsuán tartományban történt földrengés miatt a tajvani kormány kedden, és közölte, hogy kész mentőalakulatokat küldeni a hetek óta tartó katonai feszültségek ellenére a Peking felé tanúsított jóakarat jeleként.\n\nKína, amely a múlt hónapban Nancy Pelosi amerikai házelnök látogatását követően hadgyakorlatokat hajtott végre a sziget körül, most azt közölte, hogy Tsai Ing-wen elnök asszony „együttérzését és aggodalmát” fejezte ki a hétfői délnyugat-kínai földrengés után, amely legalább 46 ember halálát okozta. Hozzátették: Tsai reméli, hogy a kutató- és mentési munkálatok, valamint a katasztrófa utáni helyreállítási munkálatok zökkenőmentesen haladhatnak, és minél hamarabb visszatérhetnek a normális élethez – írta a Reuters a hivatal közleménye alapján.\n\nA tajvani tűzoltóság közleményében kiemelte: 40 fős mentőcsapatot, egy keresőkutyát és öt tonna felszerelést állított össze, amely azonnal útnak indulhat, ha utasítást kap rá.\n\nKína egyelőre nem nyilatkozott arról, hogy beengedi-e a tengerentúli csapatokat, hogy segítsenek a keresési és mentési műveletekben.",
    "Növekvő feszültség: Dél-Koreában már lehetséges beavatkozásról suttognak egy tajvani háború esetén": "A Tajvan körüli feszültségek a közelmúltban felvetették azt a kényes kérdést, hogy a Dél-Koreában állomásozó amerikai csapatok részt vesznek-e bármilyen térségbeli konfliktusban. Amerikai és dél-koreai tisztviselők elismerték, hogy a félsziget könnyen válságba sodródhat Szöul távolságtartása ellenére is - írta meg a Reuters.\n\nJun Szuk Jeol dél-koreai elnök vasárnap kijelentette, hogy országa szívesen együttműködik az Egyesült Államokkal, de egy Tajvan körüli konfliktus esetén valószínűsíti Észak-Korea beavatkozását is, legalábbis provokáció szintjén. Dél-Koreának a koreai háború óta kölcsönös védelmi szerződése van az Egyesült Államokkal, aki mintegy 28 500 katonát állomásoztat az országban. Észak-Korea a másik oldalhoz csatlakozott, korábban kölcsönös védelmi szerződést kötött Kínával, ezért a katonai elemzők szerint is megpróbálná kihasználni a válságot saját katonai céljainak elérésére.\n\nSungmin Cho, a Pentagon ázsiai biztonsági tanulmányokkal foglalkozó professzora szerint Észak-Korea támogathatná Kínát egy tajvani konfliktusban azzal, hogy támadást indít Dél-Korea ellen, vagy egyszerűen csak kihasználhatná a konfliktust, mint lehetőséget arra, hogy nukleáris vagy rakétafejlesztést hajtson végre.\n\nAz elemzők szerint Peking-Phenjan tengelyből fakadóan Szöul gyorsan a frontvonalban találhatja magát egy esetleges regionális katonai konfliktus esetén. A kérdésre azonban, hogy Washington számíthat-e Dél-Koreára egy tajvani fegyveres konfliktusban, a dél koreai elnök kitérő választ adott. Azonban a múlt héten az Egyesült Államok Koreai Erőinek (USFK) parancsnoka, Paul LaCamera tábornok kijelentette, hogy bölcs lenne minden forgatókönyvre felkészülni.\n\nAmi egy régióban kezdődik, az nagyon gyorsan terjed a régión belül és az egész világon\n\n- mondta LaCamera kedden. A dél-koreai csapatok korábban az amerikaiak oldalán harcoltak Vietnámban, és támogatták az afganisztáni és iraki háborúkat is.\n\nLaCamera korábban kijelentette, hogy célja a közös haderő integrálása az USA érdekeit és céljait támogató operatív tervekbe. 2006 óta ugyanis érvényben vagy egy ún. stratégiai rugalmasság-egyezmény, miszerint Szöul elfogadja az USFK erőinek átcsoportosítását, abban az esetben, ha előzetesen jelzi ezt az amerikai fél. Csökkenti az USFK áthelyezési lehetőségeit, hogy a kontingens erősen koncentrál a szárazföldi csapatokra, amelyeknek korlátozott hasznát vennék egy Tajvanért vívott háborúban.\n\nSzükség van a haditengerészetre, a légierőre és a hírszerzési eszközökre, és az ilyen jellegű amerikai felszerelések többsége Japánban van\n\n- mondta Park Cheol-kyun egykori dél-koreai tábornok.\n\nCímlapkép forrása: Chung Sung-Jun/Getty Images",
    "Tajvan 1,1 milliárd dollárért vesz fegyvert az Egyesült Államoktól, Kína fenyegetőzik": "Nem csökken a feszültség.\n\nJoe Biden kormánya bejelentette, hogy az Egyesült Államok 1,1 milliárd dollár értékben ad el fegyvereket Tajvannak – írja a Guardian. Az üzlet részét képezik Harpoon levegő-víz rakéták (355 millió dollár) és Sidewinder levegő-levegő rakéták (85 millió dollár), de a legnagyobb tételt Tajvan radaros megfigyelési rendszer logisztikai fejlesztési csomagja teszi ki (655 millió dollár). Az Egyesült Államok külügyminisztériuma azt mondta, ezek az eszközök szükségesek ahhoz, hogy Tajvan elégséges védelmi képességeket tudjon fenntartani, és hozzátette, hogy az üzlet összhangban áll az USA Egy Kína-politikájával.\n\nKözben sürgették a kínai vezetést, hogy fejezzék be a katonai, diplomáciai és gazdasági nyomásgyakorlást, és kezdjenek érdemi párbeszédbe Tajvannal.\n\nKína washingtoni nagykövetségének szóvivője arról beszélt, hogy a most megkötött fegyverüzlet komolyan veszélyezteti a kínai-amerikai kapcsolatokat, akárcsak a Tajvani-szoros stabilitását és békéjét. Hozzátette, hogy Kína eltökélten meg fogja tenni a legitim és szükséges válaszlépéseket.\n\nA helyzet azóta vált különösen feszültté, mióta Nancy Pelosi, az amerikai képviselőház elnöke Tajvanra látogatott, a kínai hadsereg pedig erre válaszul széleskörű hadgyakorlatokba kezdett Tajvan körül, amelyet Kína kezdetektől a saját részének tekint. Csütörtökön Tajvan bejelentette, hogy lelőttek egy kínai drónt a saját partjai közelében, nemrég pedig amerikai hadihajók is áthaladtak a Tajvani-szoroson. A most megkötött fegyverüzletet még jóvá kell hagynia az Egyesült Államok kongresszusának, de a demokrata és a republikánus tanácsadók is azt jelezték, hogy nem számítanak ellenállásra a döntés kapcsán.",
    "Tajvan megint Pekinggel ellentétesen lépett, most a kamatlábával": "Idén harmadszor is kamatot emelt a tajvani jegybank, fél nappal a szerda esti újabb nagy Federal Reserve-szigorítás után. A kamatemelés és az infláció mértéke nevetségesnek tűnhet az európai és amerikai tobzódáshoz képest, a lépés érdekessége ugyanakkor, hogy pont az ellenkezőjét csinálják, mint a pekingi monetáris döntéshozó, a Kínai Népbank. Miközben mindkét gazdaság lassul, tulajdonképpen ugyanazon okból.\n\nFotó: NurPhoto\n\nA lépés oka nem a dac – a tajpeji és pekingi pénzkibocsátók nem néznek úgy farkasszemet egymással, miként a hadihajók az elmúlt hetekben a Tajvani-szorosban és környékén –, hanem az, hogy a tajvaniak elszoktak az inflációtól, és nem akarnak újra hozzászokni.\n\nÁzsiában általában is alacsonyabbak az inflációs ráták, mint az Atlanti-óceán két oldalán az energiaválság hullámán mért 10 százalék körüli szintek, és a tajvani ezek közül is az alacsonyabbak közé tartozik. Augusztusban még vissza is vonult az éves ráta, a júliusi 3,36-ról 2,66 százalékra (miközben a gazdaság lassul).\n\n#Taiwan's #GDP will grow by less than 4% during the third quarter of 2022, predicts a leading think tank. https://t.co/gBx3BGCaKL pic.twitter.com/K3HuIySQz7 — Taiwan News (@TaiwanNews886) September 21, 2022\n\nA jegybank azonban fontosnak érzi, hogy mérsékelje az árnyomást, miután az elmúlt évtizedben még ez az inflációs mérték is nagyon ritka volt, és az elmúlt negyed évszázadban arra is alig volt példa, hogy a ráta a 4 százalékot kerülgette volna. Ezért csütörtökön harmadszor is megemelte az irányadó diszkontrátát, 12,5 bázisponttal 1,625 százalékra.\n\nKínában még alacsonyabb az infláció, 2,5 százalék, és a Népbank a nemzetközi trenddel szemben lazító ciklusban van, igaz, hogy az elmúlt egy év kamatcsökkentései igen vontatottak voltak. Peking azért lazít, hogy segítse a lassuló gazdaságot, miközben Tajvanon ugyanezen okból a kamatemelés csigalassú.\n\nA tajvani gazdaság egyébként jórészt ugyanazon okból lassul, mint a Tajvani-szoros túloldala. Ha ugyanis a gigantikus méretű kínai gazdaságban szél fúj, Tajvanban is be kell gombolni a kabátot.\n\nAz Egyesült Államok az idén többszörösen és demonstratívan megerősítette, hogy szövetségesi viszonyban állónak tekinti magát a szigettel, és a segítségére sietne, ha Peking meg akarná szállni. A látványos gesztusok és a fel-fellángoló feszültség több figyelmet kapnak, mint az a tény, hogy Tajvan exportja Kínába két és félszer akkora, mint az USA-ba, és majdnem ötször annyi, mint az európai kivitel. Ha tehát a kínai kereslet megcsuklik, azt a tajvani gazdaság erősen megérzi.\n\nA tajvani exportrendelések lelassultak, összességében 2 százalék volt az éves növekedésük augusztusban, miközben a Kínából érkező rendelések – Hongkongot is beleértve – több mint 25 százalékkal visszaestek. A tajvani ipar látványosan nyomás alá került, a feldolgozóipari beszerzésimenedzser-index a múlt hónapban jóval a stagnálást jelző 50 pontos vonal alatt volt, 42,7 ponton – írta a Bloomberg.\n\nTajpej kamatot emel, Peking csökkent, és ez már egy trend, ennek ellenére a tajvani új dollár többet gyengült az amerikai dollár ellenében, mint a jüan: az előbbi az idén több mint 14, az utóbbi kevesebb mint 12 százalékot.",
    "Újabb háború készül? Az amerikai szenátus 4,5 milliárd dollárral szállna be Tajvan védelmébe!": "A szenátus külügyi bizottsága elfogadta azt a javaslatot, amely 4,5 milliárd dollárt adna Tajvan védelmére. Azok is aggódnak, akik megszavazták.\n\nMihálovics Zoltán politológus, a Makronóm Intézet szakértőjének írása a Makronómon.\n\nAz orosz-ukrán háborúval egy időben az Indo-csendes-óceáni térségben is egyre forróbb a helyzet. Ezt Nancy Pelosi házelnök augusztus 2-i tajvani látogatása alapozta meg, hiszen ilyen horderejű látogatásra 25 éve nem volt példa Tajvan esetében. Kína ezt fenyegetésként értelmezte, így azóta folyamatosan hadgyakorlatozik Tajvan közvetlen közelében, sőt ballisztikus rakétákat lőtt ki, amelyek átrepültek a szigetország felett.\n\nVeszélyben az „egy Kína” politika\n\nAz Amerikai Egyesült Államok szenátusának külügyi bizottsága sem enyhítette a helyzetet, mikor elfogadta azt a javaslatot, amely Tajpejnek 4,5 milliárdot nyújtana az ország védelmére, mindezt 4 év alatt. De nem csak erről a támogatásról van szó. A törvényjavaslat egyúttal megerősítené a Tajvannal való kapcsolatokat, több katonai hardvert biztosítana a kínai invázió elrettentésére, valamint megerősítené az elnök hatalmát, hogy szankciókat szabjon ki azokkal a kínai tisztviselőkkel és pénzintézetekkel szemben, akik a sziget elleni akciókban vesznek részt.\n\nA szenátus külügyi bizottsága ezt a törvényjavaslatot 17-5 arányban fogadta el, és most a teljes szenátus elé kell kerülnie megfontolásra. Nem számoltak azonban a Fehér Ház aggályaival, de több olyan szenátor is aggodalommal figyeli a fejleményeket, akik támogatták a javaslatot, hiszen semmiképp sem akarnak konfliktust kockáztatni Kínával.\n\nA Fehér Ház támogatja a javaslat egyes részeit, de összességében kritizálják a Biden-adminisztráció prominens tisztviselői, mert szerintük ebben a formájában felborítaná az Egyesült Államok eddigi „egy Kína” politikáját. Az „egy Kína” politika lényegében arra alapul, hogy az Egyesült Államok kerüli a hivatalos kinyilvánítást és álláspontot Tajvan szuverenitásával kapcsolatban. Ennek tiszteletben tartásával tudta az Egyesült Államok kialakítani kapcsolatait Pekinggel több mint 40 éve. A Fehér Ház attól is tart, hogy a törvényjavaslat a kérdéssel kapcsolatos politikai döntéshozatalt kivenné az elnök kezéből, és azt a Kongresszushoz utalná.\n\nAz előterjesztők ugyanakkor azért tartják szükségesnek a törvényjavaslat jelenlegi formájának elfogadását, mert szerintük a kínai elnök Hszi Csin-ping az eddiginél tekintélyelvűbb, militaristább irányba vezeti Kínát, amire válaszul az Egyesült Államoknak kötelessége Tajvan védelmének megerősítése, így erre szolgálna a 4,5 milliárd dolláros összeg. A támogatók is érzik azonban a kérdés súlyosságát, illetve érzékenységét. Egyes republikánus szenátorok – de voltak olyan demokrata szenátorok is, akik a javaslat ellen szavaztak – viszont úgy érvelnek, hogy a védelmi támogatás helyett lehetne keresni más olyan alacsonyabb horderejű eszközöket, amelyek hasonló eredményeket érnének el.\n\nDe az is kétségtelen, hogy a teljes szenátus elé mindaddig nem kerülhet a törvényjavaslat, amíg azt a Fehér Ház teljesen nem fogja támogatni, így tárgyalások szükségesek a szenátus külügyi bizottsága és a Fehér Ház között a javaslatról.\n\nA kínai reakció\n\nKína logikusan hevesen reagált a törvényjavaslatra, amit a több mint 40 éves „egy Kína” politika aláásásának és Tajvan formális elismerésének fogott fel. Kína a javaslat miatt diplomáciai panaszt nyújtott be az Egyesült Államoknak. A kínai diplomácia leszögezte, hogy amennyiben tovább tárgyalják, előmozdítják vagy törvényi erőre emelik a javaslatot az nagymértékben új politikai alapokra fogja helyezni az eddigi kínai-amerikai kapcsolatokat. A kínai-amerikai kapcsolatok romlása súlyos következményekkel járna a békére és a stabilitásra nézve, főleg a tajvani-szoros vonzáskörzetében.\n\nA Fehér Ház a kínai fenyegetések ellenére kezdeményezte a tárgyalást a szenátus külügyi bizottságával a törvényjavaslat módosításáról azzal érvelve, hogy a több mint 40 éves „egy Kína” politika változatlan marad. A fő aggodalmat a törvényjavaslat azon része jelenti, amely a korábbi tajvani jogszabályokat, valamint a tajvani-amerikai kapcsolatokat módosítaná azzal, hogy kiterjesztené azokat a feltételeket, amelyek szerint az Egyesült Államok fegyvereket szállíthat Tajvan számára.\n\nA tajvani kapcsolatokról szóló törvényt még 1979-ben fogadta el az Amerikai Egyesült Államok, ami a már többször említett „egy Kína” politika sarokkövének minősül. Lényegében ennek a törvénynek a megújításáról lenne szó többek között, ami felborítaná az eddigi békés egymás mellett élését Kínának és az Egyesült Államoknak. Eddig is nagy szó volt, hogy a két szuperhatalom képes volt viszonylag békésen élni egymás mellett annak ellenére is, hogy Tajvan státuszának kérdésében sosem értettek teljeskörűen egyet.\n\nA novemberi félidős választások bonyolítják a helyzetet\n\nA demokraták számára ugyanakkor presztízskérdés is az, hogy a szenátus elé tudják-e vinni a javaslatot, hiszen a novemberi félidős választások egyre közelednek. A kampányban pedig nem vetne jó fényt a demokratákra, hogy ha a teljesen demokrata irányítás alatt álló Kongresszusban nem tudnak végigvinni egy alapvetően demokrata oldalról érkező javaslatot. Ugyanakkor abban a szenátus egyes republikánus szenátorai is egyetértenek, hogy Tajvan kérdésében a lehető leggyorsabban meg kell tenni a szükséges lépéseket. A kérdés rendkívül érzékeny, így jelenleg nem lehet megjósolni, hogy mi lesz a tárgyalások kimenetele. A tárgyalásokra és az egész kérdésre rányomja a bélyegét a közelgő kampány, miközben az amerikai társadalom talán még sosem volt ilyen polarizált. Egy kis idealizmussal élve az lenne a legjobb forgatókönyv, ha a törvényjavaslatot a tárgyalások után úgy tudná elfogadni a szenátus, majd ezt követően úgy tudna törvényerőre emelkedni, hogy az egyrészt ne veszélyeztesse az eddigi, immár több mint 40 éves „egy Kína” politikát, másrészt tartalmazzon konkrétumokat Tajvan védelmének kellő megerősítésére vonatkozóan. Ellenkező esetben kézzelfogható közelségbe kerülhet egy újabb, ezúttal ázsiai háború, amely bár tőlünk messze zajlana, de hatásai bizonyosan még nehezebb helyzetbe hoznák a világot, és benne Magyarországot is újabb kihívások elé állítaná.\n\nBorítókép: MTI/ EPA/ Ritchie B. Tongo",
    "Tajvan szerint Kína még mindig katonai tevékenységet folytat a sziget körül": "A tajvani védelmi minisztérium közölte, hogy vasárnap 23 kínai repülőgépet és nyolc kínai hajót észleltek Tajvan környékén, vagyis Peking folytatja katonai tevékenységét a sziget közelében.\n\nAz észlelt járművek között volt hét kínai repülőgép, amely átlépte a Tajvani-szoros középvonalát, amely általában nem hivatalos határvonalként működik a két fél között - tették hozzá.\n\nKorábban beszámoltunk róla, hogy az amerikai haditengerészet két hajója szintén megkezdte az áthaladást a Tajvani-szoroson. Ez az első ilyen művelet azóta, hogy Nancy Pelosi, az amerikai képviselőház elnökének tajvani látogatása miatt feszültebbé vált Kína és az Egyesült Államok közötti kapcsolat.\n\n(Reuters)\n\nCímlapkép: Getty Images",
    "A Tajvani-szorosban tört ki az újabb konfliktus Kína és az USA között": "A Tajvani-szorosban tört ki az újabb konfliktus Kína és az USA között\n\nAz amerikai haditengerészet megerősítette a Reuters jelentését, hogy a Chancellorsville és az Antietam cirkáló áthalad a Kína és Tajvan közötti szoroson. Az ilyen műveletek általában nyolc-tizenkét órát vesznek igénybe és a kínai hadsereg szorosan figyelemmel kíséri a hajókat.\n\nAz elmúlt években az amerikai haditengerészet egységei és alkalmanként a szövetséges nemzetek, például Nagy-Britannia és Kanada hadihajói rendszeresen áthaladtak a szoroson, kiváltva ezzel Kína haragját, amely a demokratikusan megválasztott kormány tiltakozása ellenére igényt tart Tajvanra.\n\nNancy Pelosi amerikai kongresszusi elnök hónap eleji tajvani útja feldühítette Pekinget, amely szerint az Egyesült Államok ezzel beavatkozott a belügyeibe. Kína ezt követően hadgyakorlatokat indított a sziget közelében, amelyek azóta is tartanak.\n\nKAPCSOLÓDÓ Tajvani külügyminiszter: Kína a sziget invázióját készíti elő a hadgyakorlatokkal Folytatódtak a Tajvan körüli kínai hadgyakorlatok kedden, a tajpeji külügyminiszter szerint Peking a sziget invázióját...\n\nAz amerikai haditengerészet válasza: \"A hajók egy olyan folyosón haladtak át, amely bármelyik parti állam felségvizein kívül esik.\" A művelettel az Egyesült Államok demonstrálni akarja elkötelezettségét, hogy fenntartsa a szabad hajózást az indiai-csendes-óceáni térségben. Ezért értelmezése szerint az amerikai haderő ott repül, hajózik és tevékenykedik, ahol a nemzetközi jog megengedi.\n\nJohn Kirby, az amerikai Nemzetbiztonsági Tanács szóvivője a CNN-nek nyilatkozva megismételte ezt az álláspontot. Kirby hozzátette, hogy a műveletet már régóta tervezték.\n\nKözben a kínai hadsereg keleti csoportjának parancsnoksága közölte, hogy követi a hajókat és figyelmezteti őket. \"A csapatok továbbra is magas készültségben vannak, és készen állnak arra, hogy bármikor meghiúsítsanak bármilyen provokációt\" – tette hozzá közleményében.\n\nA keskeny Tajvani-szoros gyakori feszültségforrás azóta, hogy a kínai polgárháborúban vesztes köztársaság, a Kuomintang hadserege 1949-ben Tajvanra menekült, miközben a győztes kommunisták létrehozták a Kínai Népköztársaságot.\n\nPelosi tajvani látogatását nagyjából egy héttel később követte egy öt másik amerikai törvényhozóból álló csoport, amire Kína hadserege válaszul újabb gyakorlatokat tartott a sziget közelében.\n\nKAPCSOLÓDÓ Feszültségforrás: újabb amerikai delegáció érkezett Tajvanra Caj Jing-ven tajvani elnök fogadta azt az amerikai kongresszusi delegációt, amely rövid időn belül immár a harmadik...\n\nJoe Biden amerikai elnök kormányzata igyekezett megakadályozni, hogy a Washington és Peking közötti feszültség konfliktusba torkolljon, és megismételte: a kongresszusi utazások rutinszerűek. Az Egyesült Államoknak nincs hivatalos diplomáciai viszonya Tajvannal, de törvény kötelezi, hogy biztosítsa a szigetnek az önvédelemhez szükséges eszközöket.\n\nKína nem zárta ki, hogy erőszakkal szerezze meg a sziget felett az ellenőrzést. Tajvan szerint viszont a Kínai Népköztársaság soha nem uralkodott a szigeten, ezért nem tarthat rá igényt, és a terület jövőjéről csak a 23 millió tajvani dönthet.\n\nNyitókép: USNI News - U.S. Naval Institute",
    "Erős földrengés rázta meg Tajvant": "Erős földrengés rázta meg vasárnapra virradóra Tajvan keleti részét, a rengéseket, amelyek legalább egy ember halálát okozták, Tajpejben is érezték.\n\nA tajvani hatóságok mérése szerint a földrengés 6,8-as, az amerikai földtani intézet (USGS) szerint 7,2-es erősségű volt. A rengés epicentrumát a délkelet-tajvani Tajtungnál észlelték, fészke pedig a hatóságok szerint 7 - az USGS szerint 10 - kilométeres mélységben volt.\n\nA tajtungi hatóságok azt közölték, hogy a földmozgás nyomán összeomlott egy kétemeletes épület, a romok alatt rekedtek kimenekítését megkezdték. A sziget keleti partja mentén elhúzódó Hualien megyében található épület földszintjén üzletek, míg felső két szintjén lakások voltak. A romok alatt rekedt emberek kimentésére tűzoltókat és katonákat is riasztottak a helyszínre, többeket már sikerült is kihúzni a törmelékek alól.\n\nA tajvani vészhelyzeti műveleti központ szerint ugyanezen megyében egy cementgyári munkás életét vesztette, miután a gyár területén rázuhant egy porgyűjtő. A földrengés és épületomlások következtében több helyen is leszakadtak az áramvezetékek, a Hualien megyében lévő Juli városában mintegy hétezer háztartás maradt áram nélkül.\n\nSajtóértesülések szerint Juli külvárosi részére rendőröket és tűzoltókat riasztottak egy összeomlott hídhoz, ahonnan gyanú szerint legalább egy autó és három ember zuhant a mélybe. Csaknem négyszáz turista rekedt Juli egyik hegyoldalán a földrengés okozta földcsuszamlás. A tajvani hírügynökség szerint a turistáknak, a sérült áramszolgáltatás miatt gyenge mobilhálózati kapcsolatuk van, a hatóságok próbálnak kapcsolatba lépni velük.\n\nCímlapkép: Getty Images",
    "Most a franciák hergelik Pekinget, Tajvanra utazott egy küldöttség": "Francia parlamenti képviselők látogattak Tajvanra szerdán, az öt főből álló küldöttséget Cyril Pellavat szenátor vezeti – közölte a tajpeji külügyminisztérium. Pellavat a francia szenátus európai ügyekkel foglalkozó bizottságának alelnöke. Joanne Ou tajvani külügyi szóvivő elmondta, hogy a látogatás Tajvan és Franciaország baráti viszonyát jelzi. A küldöttség találkozik Laj Csing-te alelnökkel, Ju Szi-kun házelnökkel és egyéb magas rangú tisztségviselőkkel.\n\nNapirendjükön a térségbeli biztonság, a technológiai innováció és az ipari ellátási láncok megerősítése szerepel.\n\nLai Csing-te, a Tajvani Köztársaság alelnöke a 2021-es nyílt parlamenti fórumon 2021. december 2-án Tajpejben.\n\nFotó: Walid Berrazeg/AFP\n\nEgy éven belül ez már a negyedik francia küldöttség a szigeten.\n\nA Nancy Pelosi amerikai házelnök látogatását követő kínai hadgyakorlatok óta nem járt hasonlóan népes európai delegáció Tajvanon.\n\nKína saját részeként tekint az 1949 óta önálló kormányzattal rendelkező szigetre, és leszögezte, hogy ha kell, erővel gondoskodik az újraegyesítésről. Peking tiltakozik minden olyan diplomáciai akció ellen, amely Tajvan legitimitását sugallhatná, és aggódva figyeli a nyugati politikusok látogatásait.\n\nAz elmúlt években számos európai ország biztosította támogatásáról Tajvant. Az ukrajnai háború kezdete óta fokozódtak az aggodalmak, hogy a sziget is Ukrajna sorsára juthat.",
    "Nem csillapodnak az indulatok - Ismét a Tajvani-szoros fölött izmozott Kína": "Az hetek óta tartó feszültség közepette három kínai vadászgép kedden átlépte a Tajvani-szoros középvonalát - közölte a tajpeji védelmi minisztérium.\n\nA középvonal nem hivatalos határnak számít Kína és Tajvan között.\n\nElőzőleg a védelmi tárca arról adott hírt, hogy egy BZK-007 típusú kínai felderítő drón nyolc kínai katonai repülőgéppel együtt hétfőn a sziget délnyugati részén behatolt a tajvani légvédelmi azonosítási övezetbe (Air Defense Identification Zone - ADIZ).\n\nEgy ország légvédelmi azonosítási övezete azt a célt szolgálja, hogy azonosítsák az ott áthaladó repülőgépeket. A tajvani ADIZ lényegesen nagyobb, mint a tajvani légtér, és helyenként egybeesik a kínaival.\n\nPeking az utóbbi időszakban fokozta aktivitását Tajvan légvédelmi azonosítási övezetében, de katonai drónokat ritkán vet be ott. Múlt héten tajvani katonák egy közeli sziget fölött lelőttek egy azonosítatlan kereskedelmi drónt.\n\nA feszültség jelentősen megnőtt a régióban, miután Nancy Pelosi, a washingtoni képviselőház elnöke látogatást tett Tajvanon, amelyet Kína saját területének tekint. Pelosi után több más amerikai küldöttség is Tajvanra látogatott, köztük képviselők és Arizona állam kormányzója. A kínai hadsereg válaszul eddigi legnagyobb hadgyakorlatát rendezte meg a sziget körüli vizeken, és ezek során rakétákat is kilőtt. Tajvan a manőverekben egy kínai invázió előkészületeit gyanította.\n\nA tajvani külügyminisztérium kedden bejelentette, hogy a hét folyamán öt francia parlamenti képviselő érkezik a szigetre. A tárca közlése szerint a képviselők szerdától hétfőig fognak Tajvanon tartózkodni. A többpárti delegációt Cyril Pellevat szenátor vezeti.\n\nKínai J-10-es vadászrepülő. A címlapkép illusztráció, forrása: Tyg728 via Wikimedia Commons",
    "Kína elleni szankciókat fontolgat Tajvan fenyegetettsége miatt az Egyesült Államok": "nepszava.hu;\n\nTajvan;Kína;Egyesült Államok;szankciók;\n\n2022-09-14 18:12:00\n\nKína elleni szankciókat fontolgat Tajvan fenyegetettsége miatt az Egyesült Államok\n\nWashingtoni források szerint ez a menet nem lesz olyan egyszerű, mint az Ukrajnát lerohanó Oroszország esetében. Peking célja az „anyaország újraegyesítése”.\n\nTajvan esetleges megszállásától rettentené el Kínát az a szankciócsomag, amelyet belső források szerint az Egyesült Államok fontolgat – írja a Reuters. Információik szerint Washingtonban egyre nő a kínai inváziótól való félelem, amelyet a Tajvani-szorosban kialakult katonai feszültség tovább fokozott.\n\nEgyes elképzelések szerint a Kínával folytatott kereskedelmet és befektetéseket érintik, amelyek olyan érzékeny technológiák is beletartoznának, mint a számítógépes chipek, távközlési berendezések. Ugyanakkor Nazak Nikakhtar, az Egyesült Államok Kereskedelmi Minisztériumának egykori magas rangú tisztviselője szerint a kínai szankciók bevezetése sokkal bonyolultabb lehet mint az Oroszország elleniek, mert a távol-keleti ország és az amerikai gazdaság „összefonódása” sokkal szélesebb.\n\nA cikk emlékeztet arra, hogy Kína saját területének tekinti Tajvant, és a szigetország felé rakétákat lőtt ki, partjai közelébe hadihajókat irányítottab azután, hogy Nancy Pelosi, az Egyesült Államok képviselőházának elnöke Tajpejbe látogatott, amit Peking provokációnak tartott.\n\nA szankciócsomaggal kapcsolatos hírekre reagálva a pekingi külügyminisztérium szóvivője óva intett, hogy alábecsüljék „a kínai kormány és a nép erős elszántságát és szilárd akaratát a nemzeti szuverenitás, a területi integritás megvédése és az anyaország újraegyesítésének megvalósítása terén”\n\nA tajvani külügyminisztérium a kialakult helyzetről csak annyit közölt, hogy tárgyaltak az Egyesült Államokkal, az Európai Unióval és további partnereikkel Kína közelmúltbeli „háborús játékairól és a nagy kihívásokról”. Szakértők szerint ugyanakkor európai szankciókkal nem kell számolni, mert ahhoz mind a 27 tagállam egyetértésére lenne szükség, és konszenzust még Oroszország ukrajnai inváziója után is nehéz volt kialakítani.",
    "Amerika is beszállna a háborúba – Ukrajna és Tajvan helyzete - Tőzsdefórum": "Továbbra is folyik az orosz-ukrán háború, mely egyre jobban fonódik össze a Kína és Tajvan közti konfliktussal. Xi és Putyin találkozója után, melyben az orosz elnök kissé alárendelt szerepet játszott a média szerint, most egy szövetségese látogatott el Kínába, hogy Ukrajnáról és Tajvanról tárgyaljanak. A két ország egyre mélyebb kapcsolat kialakításán dolgozik, bár a kínai elnök kétségeit fejezte ki a csúcstalálkozón. Idén február 4-én, 3 héttel az orosz invázió előtt Vlagyimir Putyin Pekingben találkozott Xi Jinpinggel. A két vezető közös nyilatkozatban jelentette be, hogy az Oroszország és Kína közötti barátságnak nincsenek korlátai. Ezen kapcsolatnak nagyon fontos alapját adja az orosz energia, és a Kína által nyújtott gazdasági stabilitás. Xi kétségei Putyin háborújával kapcsolatban azonban nem alaptalanok. A háború legyengítette Oroszországot, destabilizálta Eurázsiát és megerősítette a nyugati szövetséget. Egyik sem jó hír Peking számára. Xi nagyon óvatos volt eddig orosz társa segítésével, nem szerette volna megsérteni a nyugati szankciókat. Most azonban az orosz katonai erőknek egyre nagyobb segítségre van szükségük, amely már a kapcsolatuk határait feszegeti.\n\nBiden kijelentette, hogy az amerikai erők megvédenék Tajvant, ha Kína támadást indít ellene\n\nKína és Tajvan közt továbbra is feszült a hangulat. Most az Egyesült Államok kijelentése csak olaj volt a tűzre. Az amerikaiak úgy döntöttek, hogy az oroszok ellen nem vetnek be fegyvereket, inkább a gazdaság gyengítése mellett döntöttek, és szankciók sorozatát zúdították az agresszorra. Most azonban Biden vészjósló kijelentést tett. A szigetország ellen indított támadásokhoz ugyanis az elnök szerint Amerikának is lesz pár szava. Több kijelentésük volt már Tajvan megsegítésével kapcsolatban, azonban a mostani a korábbiakhoz képest sokkal egyértelműbb jelzést adott az amerikai csapatok sziget védelme melletti elkötelezettségéről. Ez viszont egy újabb háborús forgatókönyvvel fenyegethet, amely teljes káoszt okozhat. A világ két legnagyobb hatalma feszülne egymásnak, miközben Oroszország és az Európai Unió közt is folyik a háború.\n\nForrás: ft.com; asia.nikkei.com\n\nCímlapkép: Shutterstock",
    "Tajvan repülő aknavetőket küld Ukrajnának": "A Revolver 860 típusú drón tárjába nyolc darab, 60 milliméteres gránátot lehet tölteni. Ezért is nevezik repülő aknavetőnek az 1,35 méter átmérőjű, 42 kilogramm súlyú eszközt. A drón 20-40 percig képes a levegőben maradni - írja a hvg.hu, az Eurasian Times értesülésére hivatkozva.\n\nA gyártó, DronesVision szóvivője úgy nyilatkozott: egy lengyel cégeknek szállítják le az eszközöket, de hogy ők hová adják tovább, azt nem árulta el. Azt azonban aláhúzta, hogy a drónok beszerzése az ukrajnai konfliktus kirobbanása óta megugrott. Ukrajnába azóta közvetlenül nem szállít a tajvani cég.\n\nMore on the \"carpet-bomber\" drones, as I like to call them that Taiwan is sending to #Ukraine (800 of them!).\n\nOfficially the \"Revolver 860\", can drop eight 60mm mortar bombs, by default. pic.twitter.com/zDnmGV8IH9 — M|§F|T ???? (@am_misfit) August 25, 2022\n\nA hvg.hu arról is beszámol, hogy Norvégia és az Egyesült Királyság is drónokat adományozna Ukrajnának. A két ország a Black Hornet nevű szerkezettel látná el az ukrán hadsereget. Ezt felderítésre lehet használni, és legfeljebb 25 percig lehet vele repülni egy feltöltéssel.\n\nA norvég kormány emellett egy SteelRock Nightfighter nevű drónelhárító rendszert is beszerzett Ukrajna számára, ami megvédheti a kisebb harci egységeket - írja az internetes újság.\n\nUkrajna helyzetéről, az ott zajló háborúról Resperger István is beszélt a közelmúltban az InfoRádió Aréna című műsorában - ezt alább megtekinthetik.\n\nNyitókép: ArmijaInform.ua",
    "Bejelentette a milliárdos: 3,3 millió harcost képez ki Kína ellen": "Tajvan egyik leggazdagabb embere bejelentette, hogy egymilliárd tajvani dollárt (32 millió dollár) áldoz saját pénzéből 3,3 millió civil fegyveres kiképzésére, hogy meg tudják védeni a szigetet egy esetleges kínai inváziótól - számol be róla a Guardian\n\nA bejelentést Robert Cao tette, aki a United Microelectronics Corp. (UMC), a világ egyik legjelentősebb mikrochipgyártójának az alapítója. Csütörtöki sajtótájékoztatóján a 75 éves Cao hangsúlyozta, hogy a Kínai Kommunista Párt (KKP) Tajvan ellen irányuló fenyegetése egyre csak növekszik. Golyóálló mellényt és sisakot viselve ígéretet tett arra, hogy \"három év alatt hárommillió embert képeznek ki\". A sziget polgári védelmi szervezetével, a Kuma Akadémiával együttműködve a felajánlott összeg 60%-át egy \"harcosokból\" álló hadsereg létrehozására, 40%-át pedig további 300 000 ember lövészképzésére fordítanák.\n\nHa sikeresen ellen tudunk állni Kína törekvéseinek, akkor nemcsak hazánkat tudjuk majd megvédeni, hanem nagyban hozzájárulunk a világ békéjéhez és a civilizáció fejlődéséhez is\n\n- mondta.\n\nCao korábban aktív támogatója volt Tajvan és Kína egyesítésének, és lemondott már egyszer tajvani állampolgárságáról is, tiltakozásul egy a cége ellen indított kormányzati vizsgálat kapcsán. Azonban meggondolta magát, miután tanúja volt a hongkongi demokráciapárti mozgalom leverésének. Csütörtökön azt is bejelentette, hogy lemondott szingapúri állampolgárságáról, és hogy visszaállították az eredeti állampolgárságát, és azt tervezi, hogy \"Tajvanon fog meghalni, és a népe mellett fog állni\".\n\nA Kuma Akadémiát 2021-ben hozták létre, amikor Tajvan civil lakosságának egyre nagyobb igénye volt arra, hogy gerillaharcra, önvédelemre és elsősegélynyújtási ismeretekre képezzék ki őket.\n\nOroszország ukrajnai inváziója után megnőtt a lakosok igénye a polgári kiképzésre,\n\nde a kormány nem tudott erre érdemben reagálni, mert a fegyveres erők és a tartalékos rendszer kiépítésére összpontosított ekkor. Tajvan vezetése az elmúlt években egyre inkább kezdte leépíteni a sorkatonai szolgálat fontosságát és elmozdulni a hivatásos és tartalékos állomány bővítése felé. Egyelőre azonban úgy tűnik, komoly kihívást jelentett a szerződéses pozíciók betöltésé, így a megfelelő harci képesség fenntartása.\n\nCímlapkép: Tajvani katona egy harckészültségi gyakorlaton a hualieni légitámaszponton 2022. augusztus 18-án. MTI/EPA/Ritchie B. Tongo",
    "Tajvan 1,1 milliárd dollárért vesz amerikai fegyvereket": "Az Egyesült Államok kormánya pénteken három szerződést jelentett be fegyverek és műszaki szolgáltatások eladásáról Tajvan számára, 1,1 milliárd dollár értékben – közölte az amerikai külügyminisztérium és a Pentagon.\n\nFotó: Patrick Dionne / US Navy via AFP\n\nA legnagyobb, egy 665,4 millió dollár értékű kontraktus Tajvan számára radarállomásaihoz biztosít felszerelést és logisztikai támogatást. A második Harpoon levegő-víz rakéták szállítását irányozza elő 355 millió dollár értékben, míg a harmadik, 85,6 milliós szerződés értelmében Tajvan száz AIM–9X Block II Sidewinder taktikai levegő-levegő rakétát kap.\n\nA kormányzat már értesítette a kongresszust a lépésről.\n\nA törvényhozó testületnek 30 napja van arra, hogy megvizsgálja ezeket a megállapodásokat, és esetleg megakadályozza azokat.\n\nLiu Pengyu, a washingtoni kínai nagykövetség szóvivője közleményében úgy fogalmazott, hogy az esetleges fegyvereladás súlyosan veszélyezteti a Kína és az Egyesült Államok közötti kapcsolatokat, valamint a Tajvani-szoroson átívelő békét és stabilitást.\n\n„Miközben a Kínai Népköztársaság továbbra is növeli a Tajvanra gyakorolt nyomást – többek között az ország körüli fokozott katonai légi és tengeri jelenlét révén – és kísérleteket tesz a Tajvani-szorosban fennálló status quo megváltoztatására, mi megadjuk Tajvannak, amire szüksége van az önvédelmi képességeinek fenntartásához” – mondta Laura Rosenberger, a Fehér Ház Kínáért és Tajvanért felelős vezető igazgatója.",
    "Újra vízummentesen lehet utazni Tajvanra Európából": "Tajvan ismét vízummentességet biztosít az Észak-Amerikából és Európából érkező utasok számára, miközben tovább enyhíti a koronavírus-járvány miatt hozott korlátozó intézkedéseket – írja a Reuters\n\nTajvan – szemben Ázsia nagy részével – megtartotta beutazási és karanténszabályait, bár a korábbi hétről három napra csökkentette a karanténkötelezettség idejét.\n\nA 23 milliós Tajvan idén 5,3 millió fertőzöttet jelentett, de a többnyire az omikron variánssal fertőzöttek 99 százaléka csak enyhe tüneteket mutatott vagy tünetmentes volt, ezért Tajpej a szigorítások enyhítése mellett döntött, amit „új Tajvan-modellnek” nevezett el.\n\nA vízummentes beutazás az Egyesült Államok, Kanada, Ausztrália, Új-Zéland, Európa és a diplomáciai szövetségesek lakosai számára válik elérhetővé.\n\nA háromnapos kötelező karantén és az érkezéskor bemutatandó PCR-teszt továbbra is megmarad, ahogy az a szabály is, hogy hetente 50 ezer utast fogad a Kínától de facto független sziget.\n\nKapcsolódó cikkünk 2022. 09. 03. Amerika katonai felszerelésekkel támogatná Tajvant, Kína válaszlépéseket helyezett kilátásba\n\nCímlapkép: I-Hwa Cheng/Bloomberg via Getty Images",
    "„Egy amerikai tábornok azt mondta nekem, hogy Kína meg fogja támadni Tajvant”": "Tim Marshall, A földrajz fogságában szerzője a Neokohnnak elmondta mit gondol, megakadályozza-e Izrael, hogy Iránnak atombombája legyen, és hogy szerinte a világ melyik részére érdemes most odafigyelni. Hajdú Tímea interjúja.\n\nTim Marshall, brit újságíró, a Sky News korábbi tudósítója, több nemzetközi bestseller szerzője. Elmondása szerint már gyerekkora óta izgatta a külpolitika és felnőttként a terepen dolgozva gyorsan tudatosult benne a földrajz fontossága. „Korán rájöttem, hogy mennyire fontos a földrajz megértése az adott konfliktus megértéséhez, és hogy ha nem értjük a terepet, hogy melyik autópálya melyik városhoz vezet, hogy melyik a megfelelő terület a harcokhoz, akkor nem igazán értjük, hogy mi történik az orrunk előtt” – mondta lapunknak.\n\nA Londonban élő újságíróval a Park Könyvkiadó szervezésében Zoom-on beszélgetett a Neokohn. Magyarul a Park gondozásában megjelent kötetei: A földrajz fogságában, A földrajz hatalma, Falak.\n\nTim Marshall: A földrajz fogságában és A földrajz hatalma „A földrajz kulcsfontosságú: behatárolja, mit tehet és mit nem az emberiség” – írja Marshall. A brit szerző több évtizedes tudósító karriert tudhat maga mögött, bejárta a világot és a terepen első kézből tapasztalta meg a földrajz ismeretének fontosságát. Könyvei egyfajta útmutatók a világpolitikához. A földrajz fogságában átveszi a nagy régiókat, Oroszországot, Kínát, Amerikát stb. nagy vonalakban bemutatja ezen országok törekvéseit és történelmét. Körbejárja, hogy miként befolyásolja egy ország külpolitikáját elhelyezkedése a térképen, földrajza és erőforrásai. Izgalmas betekintést kap az olvasó miért olyan fontos Ukrajna Oroszországnak, miként befolyásolja a Himalája India és Kína kapcsolatát, és miért nem érdemes Irán ellen háborút indítani. A földrajz hatalmában olyan területekre kerül sor, amik az előző könyvből kimaradtak: Ausztrália, Szaúd-Arábia, Spanyolország. Ebből a kötetből kiderül honnan indulhat a legújabb migrációs hullám Európába, Ausztrália miért fél Kínától, és miért olyan fontos a világűr a nagyhatalmak játszmájában.\n\n***\n\nA földrajz fogságában című könyvében Oroszország volt az első ország, amelyet elemzett. Ön az írásai alapján talán nem lepődött meg annyira a februári inváziókor, vagy igen?\n\n2022-ben úgy gondoltam 50-50 százalékos esélye van, hogy az oroszok bevonulnak Ukrajnába. Az egyetlen dolog, amiről azt hittem, hogy visszatartja az oroszokat, az az Északi Áramlat 2 gázvezeték volt. Mikor januárba értünk, akkor már azt írtam, hogy igen, szerintem meg fog történni az invázió.\n\nMár 2014-ben megírtam, hogy szerintem valamikor meg fog ez történni, mert 2014 csak az első kör volt, 2022 már a második forduló. Attól függően, hogy ez hogyan végződik, lehet, hogy lesz harmadik forduló is.\n\nHa a térképet nézzük, mit gondol mit fognak elfogadni az oroszok jó eredményként?\n\nFebruár 24-én egész Ukrajnát elfogadták volna.\n\nMost talán elfogadják a február 24-i kiindulási helyzetet, ami alatt a Krímet és a Donbász általuk uralt részét értem.\n\nÉs lehetséges, hogy ez a részleges mozgósítás és ez a népszavazás, amit tartanak szerepet fog kapni mindebben. Lehet ez lesz egy megállapodás körvonala, ami talán már jövőre megtörténik. Azt mondják majd, hogy Moszkva szerint jogszerűen tartották meg ezeket a népszavazásokat, ez a terület most már Oroszországhoz tartozik. Tehát úgy tehetnek, mintha a küldetés teljesítve lenne. Ezt talán elfogadnák, mert olyan rosszul állnak.\n\nNéhány szakértő azt állítja, hogy az oroszok „nem állnak meg Ukrajnánál”, pár kelet-európai országban ettől valóban félnek. Önnek mi a véleménye erről, fognak még próbálkozni az oroszok?\n\nHa a tűzszüneti megállapodás, amikor eljön, nem ad garanciát Ukrajnának, hogy megfelelően megvédjük őket, akkor újra meg fog történni.\n\nEz nem jelenti azt, még ha újra megtörténik is, hogy eljönnek nyugatra, Magyarországig és Lengyelországig. Ennek két oka van. A legfontosabb a NATO.\n\nA másik pedig, ami különösen önöket érinti az a Kárpátok. Lengyelországba sokkal könnyebb bemenni, mint Magyarországra. Tehát a Kárpátok egy kicsit elfedezi önöket.\n\nDe azt hiszem, hogy a Kreml szívesen irányítaná Lengyelországot. De úgy gondolom nem látja annyira szükségét annak, hogy Magyarországot ellenőrizze, mert Magyarország, hogy is fogalmazzak finoman… A magyar vezetés igyekszik nem túlságosan ellenséges lenni Moszkvával szemben.\n\nMit gondol az amerikai szerepvállalásról? A földrajz fogságában azt írja Amerika alapvetően „Európa problémájának” tartja Oroszországot. Viszont ebben a konfliktusban mélyen benne van, mit gondol mi ennek az oka?\n\nEnnek számos oka van. Részben a demokráciák barátsága, a közös kultúra. De ez egyben reálpolitika. Tegye fel magának a kérdést, hogy miért csatlakozott Amerika az I. világháborúhoz, és miért csatlakozott a II. világháborúhoz, és miért vívta a hidegháborút? Igen, a demokráciák barátsága és a kulturális kapcsolatok miatt.\n\nDe azért is, mert Amerika nem fogja megengedni, hogy egyetlen hatalmas, domináns erő legyen az európai kontinensen, legyen az a németek, az oroszok vagy bárki más.\n\nÉs ezért ha látják, hogy valaki felemelkedik, megpróbálják visszaszorítani, mert tudják, hogy ha egy erő uralná és irányítaná Európát, az kihívást jelentene számukra.\n\nMi a véleménye a kibontakozó energiaválságról, gondolja, hogy Európa túlélhet az orosz energia nélkül?\n\nEgyszer majd, de még nem most.\n\nMindez sokkal nagyobb dolgokhoz kötődik, beleértve a hidegháború végét és a 2000-es éveket, mikor a nagyon naiv európai, főleg értelmiségi politikai osztály úgy gondolta, hogy mindennek vége. Azt hitték, hogy a háború a 20. századé ami nem történhet meg itt a 21. században, ami annyira naiv volt. És így nem látták, hogy mi jön rájuk. Az energiapolitikájuk követte Németországot, amely a legjobb példa erre.\n\nEz a szörnyű és tragikus ébresztő kellett ahhoz, hogy Németország rájöjjön, mennyire bebörtönözte magát.\n\nA földgáz tárolók már majdnem tele vannak, a németeknél is. Most majd próbálják beindítani a megújuló energiát, de ez egy lassú folyamat. A németek LNG-terminálokat építenek a Balti-tengeren, hogy LNG-t hozzanak be. Szóval kemény tél lesz.\n\nA háború miatt most mindenki azt találgatja, hogy hol lesz a következő háború. Sok szó esik Tajvanról. A könyvében azt írta, hogy nem hiszi, hogy Kína meg akarná támadni Tajvant. Most is így gondolja?\n\nIgen, még mindig így gondolom. Azt hiszem, hogy ez a háború még kevésbé tette valószínűvé a kínai támadást. Persze csak találgatok, de szerintem ez túl nagy kockázat lenne Kínának.\n\nSzeretnék megtenni? Persze, hogy szeretnék. Újra irányítást akarnak szerezni Tajvan felett. Ha biztosak lennének benne, hogy győznek, akkor harcolnának érte, de nem biztos, hogy győznek.\n\nBiden nemrég negyedszerre utalt arra, hogy Amerika harcolni fog. Valójában nem azt mondja, hogy harcolni fog, hanem azt, hogy támogatni fogják Tajvant. Még mindig van benne egy kis stratégiai kétértelműség, de ezen a héten negyedszer mondta ki. Szerintem ez valószínűleg elég ahhoz, hogy ebben az évtizedben ne próbálkozzanak vele.\n\nDe el kell mondanom önnek és az oldaluk olvasóinak, hogy beszéltem egy nagyon magas rangú amerikai tábornokkal, aki szerint meg fogják tenni a kínaiak.\n\nHa ez megtörténne, ön szerint Amerika valóban harcolna Kínával?\n\nElőször is tudni lehet majd, hogy Kína támadni fog-e, mert hónapokig tartó előkészületekre lesz szükség. Nem tudja azt csinálni, hogy egy nap felébred és támad. Ez idő alatt Amerika úgy fog pozicionálni, hogy választási lehetőséget adjon magának, hogy harcoljon vagy ne harcoljon.\n\nHa akkor nem harcol, elveszíti az egész Csendes-óceán nyugati részét. Nem a Tajvan elfoglalása utáni napon, hanem az azt követő években. Minden egyes amerikai szövetségest elveszthet, kezdve Japántól, egészen Ausztráliáig.\n\nDél-Korea, Szingapúr, Indonézia, Fülöp-szigetek. Mindannyian figyelni fognak, mindannyian tudják, hogyha Amerika nem harcol Tajvanért, értük sem fog, és Kína felé fognak hajolni, és Kína fogja uralni a Csendes-óceán nyugati részét. Tehát ez Amerika választása, ami nem könnyű választás, de ez nem csak Tajvanról szól, hanem Amerikáról is.\n\nNiall Ferguson: Ma a nagy birodalmak mind tagadják, hogy birodalmak A brit sztártörténész budapesti könyvbemutatóján beszélt arról mi a közös az európai vezetőkben és az afgán kormányban, mikor lesz a következő nagy háború, és miben hasonlít Csernobil és Wuhan. Beszámoló. Hajdú Tímea\n\nEgy másik forró pont a térképen Irán, amelyről ön is írt a legújabb könyvében. Jelenleg is zajlik ott egy tüntetéshullám, de vajon van-e bármi esély a rezsimváltásra?\n\nAz elmúlt 20 évben minden egyes alkalommal, amikor tüntetések voltak, az emberek azt mondták, hogy nézd, milyen gyenge az állam… Nem becsülöm alá a düh és a gyűlölet mélységét, amit az emberek hatalmas tömegei táplálnak a rendszer ellen. De még mindig úgy gondolom, hogy a hatalomnak van elég fegyvere, és készek használni őket. Ez egy nagyon-nagyon hosszú folyamat része, amely az egész évszázad során végbement, és ahogy minden egyes év elteltével a szorításuk egy icipicit lazul. Egyre többen vannak, akinek elege van ezekből az szenilis öregemberekből a szakállukkal és turbánjukkal. Ahogy öregszenek, és a lakosság fiatalodik, lassan, nagyon lassan lazul a szorításuk, de azt hiszem, hogy jelenleg még mindig van szorításuk, mert látjuk a tévében a Youtube-on, hogy a fiatalok leszedik a kendőjüket és felgyújtják, és látjuk a fiatalokat, akik támogatják őket, és látjuk a dühöt.\n\nDe nem látjuk az irániak millióit, akik valójában támogatják a rezsimet, és ők még mindig léteznek.\n\nMit gondol nukleáris fegyverek veszélyéről Iránban? Lát arra esélyt, hogy Izrael megpróbálja megakadályozni a megszerzésüket?\n\nKétségtelen, hogy Irán megpróbál atombombát szerezni. Valószínű, hogy az atomalku nem fog megköttetni.\n\nBár jelenleg Ukrajna és Tajvan kapja a figyelmet, ez a történet egész évben pezsgett. És a következő néhány évben valószínűleg visszatér a címlapjainkra. Még több rejtélyes robbanás lesz Iránban, és még több tudós fog „a busz alá esni.” Szóval szerintem igen, megpróbálják majd, és Izrael megpróbálja majd megállítani őket.\n\nKatonailag azonban továbbra is rendkívül nehéz Izraelnek kiiktatni a nukleáris létesítményeket. Túl hosszú az út.\n\nS a szaúdiak még nem állnak készen arra, hogy engedjék Izraelt átrepülni a légterükön. Szóval nézze, még nem vagyunk éles helyzetben, de néhány éven belül elérkezhetünk oda.\n\nHa ránéz a térképre mi az a terület, aminek ön szerint több figyelmet kellene kapnia, de jelenleg nem kap?\n\nA közép-ázsiai köztársaságok egy puskaporos hordó, különösen a Ferganai-medence. De hogy brutálisan őszinte legyek; a reálpolitika világában, még ha ez egy puskaporos hordó is és nagyon csúnya dolgok is történnének, ennek a hatása kisebb lenne, mint egy háborúnak, mondjuk Európa közepén, az Egyesült Államokban vagy a Dél-kínai-tengeren. A közép-ázsiai köztársaságok tehát nehéz időszakon mennek keresztül.\n\nOtt vannak még a folyamatban lévő tragédiák, mint például a Kongói Demokratikus Köztársaság és a jemeni polgárháború. Ezek is több figyelmet érdemelnek. De ismétlem, mivel a globális hatások kisebbek, kevesebb figyelmet kapnak.\n\nHa már a kevés figyelmet említi, itt Európában igen kevés figyelmet kapnak az európai kisebbségek. Ezt ön is írja a könyvében Spanyolországgal és Katalóniával kapcsolatosan. Pedig ezek komoly konfliktusok kitöréséhez is vezethetnek…\n\nEz olyasmi, amivel nem akarnak az emberek foglalkozni, mert ellentmondásos téma.\n\nAz EU kiáll a kisebbségi jogokért, de ha nagyon ki vannak hangsúlyozva a kisebbségi jogok, akkor Európa különböző kis részei kiszakadhatnának és megroppanthatnák az Európai Uniót.\n\nTehát egyfajta csapdába esnek, és ezt a problémát Katalóniában is látni, ahol egyszerre akarják támogatni a demokratikus jogokat, de ugyanakkor nem akarják, hogy az egyik nemzetállamuk szétessen.\n\nNagyon-nagyon szerencsések vagyunk Európában, a világ legtöbb részéhez képest aránylag jól kijövünk egymással. Csak nézzük meg a halálozási arányt a síita muszlimok között Pakisztánban, hogy mi történik velük. Vagy a kurdokkal Törökországban.\n\nSok problémánk van, hosszú út áll előttünk, de a világ legtöbb részéhez képest jól mennek itt a dolgok.\n\nEzt a cikket szerkesztőségünk az ünnep beállta előtt készítette és előre időzítve jelent meg az oldalon.",
    "Japán lőszereket telepít Tajvanhoz közeli szigeteire": "A japán védelmi minisztérium ki akarja bővíteni az üzemanyag- és lőszertároló létesítményeket a Nanszei (Rjúkjú) szigetláncon, amelynek legnyugatibb csücske mindössze 110 kilométerre fekszik Tajvantól. Jaszukazu Hamada védelmi miniszter mindezt a Nikkei Asia című lapnak jelentette be múlt kedden. A lőszerek délnyugatra helyezése javítja Japán elrettentő képességeit – mondta Hamada, hozzátéve, hogy Amami Ossima szigetén lőszerraktárt építenek, közel a déli Okinava szigetcsoporthoz.\n\nJapán délnyugati szigetei\n\nKikötői létesítményeket és üzemanyagraktárakat létesítenek Okinaván és másutt, hogy ne csak a japán védelmi erők (SDF) szükségleteit elégítsék ki, hanem támogassák a tajvani konfliktusra reagáló amerikai erőket is.\n\nBár Tokió és Tajpej között 2000 kilométer a távolság, de a legnyugatibb, lakott japán szigetcsoport – a Jonaguni – csak 100 kilométerre helyezkedik el Tajvan keleti partjaitól. A Jonaguni szigetcsoportra 2023 tavaszáig elektronikus hadviseléssel foglalkozó egységet állítanak fel – ez a szigetcsoport már ad otthont egy katonai bázisnak, ahol 2016 óta mintegy 160 katona állomásozik. Tokió jövő tavaszig 5-600 fővel rakétaegységeket állít föl egy, a Kelet-kínai-tenger határán fekvő szigetcsoportra is.\n\nFeldühítik Kínát? Fotó: Depositphotos Feldühítik Kínát? Fotó: Depositphotos\n\nJapán jelenleg lőszerének mintegy 70 százalékát Hokkaidón, az ország legészakibb főszigetén tárolja – több mint 2000 kilométerre a Tajvan körüli esetleges konfliktustól.\n\nJapán alkotmánya nem teszi lehetővé katonai erők bevetését más országokba, így nem lenne lehetséges az önvédelmi erők bevetése Tajvan szigeteire vagy felségtengerére. Japán elleni közvetlen támadás hiányában Tokió csak logisztikai támogatást tud nyújtani az Egyesült Államok hadseregének, például lőszer formájában és az amerikai katonai felszerelések javításában.\n\nÚj vonalvezetés\n\nJapán 2022-es védelmi fehér könyve szerint a védelmi minisztérium azt is tervezi, hogy a Nanszei-szigeteken megerősíti a rakéta- és elektronikus hadviselési kapacitást.",
    "Putyin Tajvan ügyében Kína mögé állt": "Putyin hangsúlyozta, hogy Oroszország támogatja az „egy Kína” elvet, és elítéli az Egyesült Államok „provokációit” a Tajvani-szorosban. Kína – a nyugati nagyhatalmakkal ellentétben – tartózkodik attól, hogy állást foglaljon az Ukrajna ellen indított orosz „különleges katonai művelet” ügyében - írta az MTI-re hivatkozva a 24.hu.\n\nA két vezető először találkozott azóta, hogy Oroszország támadást indított Ukrajna ellen, és a koronavírus-járvány kezdete, több mint két év óta a szamarkandi találkozó az első külföldi esemény, amelyen a kínai elnök személyesen vesz részt. Legutóbbi találkozójuk röviddel a háború kezdete előtt, februárban Pekingben volt le a Téli Olimpiai Játékok megnyitója alkalmából.\n\nKína az Egyesült Államokat és a NATO-t tartja a konfliktus eszkalálásában a katonai szövetség keleti terjeszkedése miatt. Partneri együttműködésre törekszik Putyinnal, hogy fő vetélytársával, az Egyesült Államokkal szemben közös frontba tömörüljenek. Putyin Tajvan ügyében Kína mögé állt, és elítélte Washington és szövetségesei „provokációit”.\n\nA 2001-ben a terrorizmus elleni küzdelem céljával alapított Sanghaji Együttműködési Szervezetnek Oroszország, Kína, India és Pakisztán mellett Kazahsztán, Kirgizisztán, Tádzsikisztán és Üzbegisztán is tagja. A csúcstalálkozón Iránt is felveszik a szervezetbe, amely eddig megfigyelőként vett rész az SCO munkájában. Fehéroroszország felvételéről is szó van, amely Mongólia mellett szintén megfigyelői státusszal rendelkezik. Partnerországnak számít Örményország, Azerbajdzsán, Kambodzsa, Nepál, Srí Lanka és Törökország, amelynek elnöke, Recep Tayyip Erdogan is ott van Szamarkandban - írta az MTI.",
    "Egymással is véres harcot vívnak a nagy ázsiai chipgyártók": "A közelmúltban a dél-koreai vállalatok szövetsége tett le az asztalra egy jelentést, amelyben azt rója fel a kormánynak, hogy a saját csúcstechnológia üzemeit miért nem támogatja és segíti úgy, mint a legnagyobb versenytársnak számító Tajvan. A tajpeji kabinet valóban sok jóval ellátja a helyi félvezetőgyártó vállalatokat, de neki meg azzal gyűlt meg a baja, hogy a szárazföldi Kína egyre több tajvani chipgyártó mérnököt csábít át a népköztársaságba.\n\nPósa Tibor írása a Makronómnak.\n\nHa egy versenyben minden erődet bevetve állandóan lemaradsz, és továbbra is ellenállhatatlan vágyat érzel az iránt, hogy felállhass a dobogó tetejére, csak két lehetőséged marad. Új sportágat kell választani, amely neked jobban fekszik. Vagy elkezded tanulmányozni a versenytársad edzési módszereit, hátha rájössz arra, hogy te mire nem gondoltál.\n\nValami ilyesmi játszódik le a dél-koreai félvezetőgyártásban is.\n\nSzöul a világ egyik legmodernebb chipgyártásával rendelkezik, de nem tudja a tajvani vállalatokat letaszítani a trónról.\n\nArról azonban szó sem lehet, hogy felhagyjanak a félvezetőgyártással, hiszen a Samsung Electronics olyan szupermodern chipeket gyárt, amelyek készítésére a világon csak egy-két cég képes. Marad hát az „edzésmunka” ellesése, a felkészítés elemzése.\n\nNe érezzék gúzsba kötve magukat\n\nA Koreai Iparágak Szövetsége szeptember elején közzétette erről szóló jelentését, hogy szerintük miért kell állandóan a tajvani versenyzők hátát nézni, amikor Dél-Korea lakossága, az ipar teljesítőképessége majd kétszerese a tajvaninak. Szöul 2020-as nemzeti összterméke 1600 milliárd dollár, Tajpejé 789 milliárd dollár volt. A félvezetőgyártásban azonban a tajvaniak diktálják a tempót:\n\ntavalyi bevételükből 127 milliárd dollár (több mint 52 ezer milliárd forint) ered a chipgyártásból. A szigeten az egymilliárd dollárt meghaladó értékű chipgyárak száma 28 volt, ami a koreaiaknak a 2,3-szorosa.\n\nLehet, hogy a „sportág” azonos, de ez már más súlycsoport.\n\nTajvani a világ első számú chip-öntödéje, a 454 milliárd dollárra értékelt TSMC, a Taiwan Semiconductor Manufacturing, a harmadik helyet az UMC birtokolja, míg a szintén tajvani MediaTek a negyedik helyen áll. Ezt a hármast kihívni egy párbajra igen bátor cselekedet – még az újabban képbe került szárazföldi Kína részéről is.\n\nA Koreai Iparágak Szövetségének tanulmánya megállapította, hogy a különbségek nagyok, de azért a két ország iparágának összehasonlításából le lehet vonni tanulságokat.\n\nA dél-koreaiak a tajvani siker kulcsának azt a gyakorlatot tartják, amellyel a tajpeji kormány támogatja a csúcstechnológiát és jövőbeli iparágakat. Tajvan mindent megtesz azért, hogy az ilyen termékeket gyártó vállalatok ne érezzék gúzsba kötve magukat.\n\nA félvezetőipar társaságiadó-terhe 2019-től 2021-ig Dél-Koreában 26,5 százalékos, míg Tajvanon majdnem ennek a fele, 14,1 százalék volt.\n\nCégenként a fizetett adóteher mértéke a Samsung esetében elérte a 27 százalékot, az SK hynix 23,1, míg az LX Semicontól 20,1 százalékot vont el a kabinet. Ezek a mutatók a három tajvani nagynál: a TSMC 10,9, a MediaTek 13, az UMC 6,1 százalékot fizetett be bevételeiből a költségvetésbe.\n\nA nagy testvér árnyéka\n\nA szabályozások enyhítésére és új ösztönzők megteremtésére példaként hozta fel a jelentés, hogy a tajpeji kormány elősegíti a humánerőforrás biztosítását, a kutatás és fejlesztés támogatását, az adózás további mérséklését. Tajvan 2025-ig 47,1 millió dolláros (több, mint 19 milliárd forintos) programot valósít meg, amellyel 2000, a félvezetők terén jártas mérnököt képez ki. Gondoskodik arról is, hogy posztgraduálisan képezzék magukat az ilyen végzettséggel bírók.\n\nA kutatás-fejlesztésben támogatják a mesterséges intelligencia terén megvalósuló kísérleteket,\n\na teljes kutatás költségének 40-50 százalékát a kormány állja.\n\nA jelentés szerint ezek olyan tanulságok, amelyek szabadon másolhatók, olyan irányok, amelyekre nagyobb hangsúlyt helyezve növelhetik a koreai cégek versenyképességüket. Hogy aztán mennyi idő alatt tudják ledolgozni a hátrányukat a chipgyártó óriással szemben, az még kérdéses.\n\nA tanulmány követendő példaként említette azt a tajvani rendelkezést, hogy a vállalatoknak, amelyek az utóbbi két évben Kínában létrehozott leányvállalatokat telepítettek haza, ehhez biztosítanak kölcsönöket és hitelt. Ebből is látszik, hogy milyen gondot jelent Tajvannak a hatalmas testvér árnyékában élni.\n\nMindent elkövet, hogy lazítsa az egymáshoz ezer szálon kapcsolódó gazdasági köteléket, de legalábbis megpróbálja ellenőrizni azokat. Ilyen a félvezetőgyártás védelme.\n\nA befektetési bizottság a közelmúltban vizsgálta a Foxconnt eljárását, amely kínai chipgyártóval próbált meg egy 800 millió dolláros üzletet létrehozni.\n\nA tajvani biztonságot felügyelő tisztségviselők nemcsak azt követelik, hogy növeljék a Foxconn szerződéses elektronikagyártó büntetését, hanem el is tilthatják az üzlet megkötésétől.\n\nHáromezer jól képzett mérnök\n\nKínának természetesen a félvezetőgyártásban is az a szándéka, hogy kiépítse saját technológiai képességeit, és megszabaduljon a függéstől, amely e téren az Egyesült Államokhoz, illetve az „idegen kézen lévő” Tajvanhoz köti. A „lázadó tartománnyal” létrejövő, erősödő kapcsolatok erre mindenesetre jó lehetőséget adnának. A gazdasági együttműködés során el lehet lesni bizonyos gyártási fogásokat. Kína fokozatosan, de kitartóan halad a célja felé, bár az elhidegülő kínai-amerikai viszony Tajvan kapcsán bizonyára nem kedvez most e trendeknek.\n\nUgyanakkor egy korábbi tanulmány rámutatott arra a tényre, hogy 2015 óta mintegy 3000 jól képzett chipmérnököt sikerült átcsábítani kínai munkára, akik ma jelentős pozíciókat töltenek be az ágazatban.\n\nÉrdemes megjegyezni, hogy\n\negymillió tajvani dolgozik a szárazföldi Kínában. A fejvadász cégek eszerint nem potyára toboroznak a szigeten.\n\nA nyáron több tucat tajvani vállalatnál hajtottak végre razziákat a helyi hatóságok, amelyeknél gyanították, hogy törvénytelenül közvetítenek Kínába csúcstechnológiai szakembereket. A nyomozó iroda szerint ez már nemcsak Tajvan nemzetközi versenyképességét, hanem a nemzetbiztonságot is veszélyezteti. E megállapítás az elmúlt hónapok feszült tajvani viszonyai közt még nagyobb jelentőséggel bír.\n\nHa pedig a chipgyártás amerikai kontrollja meggyengül, az Európának és benne Magyarországnak csak egy újabb pofon lehet, hiszen a termelésben egy újabb chiphiány-hullámot indukálhat, ha rosszul sülnek el a dolgok Kelet-Ázsiában.\n\n(Fotó: 123RF)",
    "Amerika bekeményít: korlátozzák az Nvidia és az AMD videókártyák exportját": "A Biden-kormányzat új korlátozásokat vezetett be egyes csúcskategóriás chipek Kínában és Oroszországban történő értékesítésére azért, hogy azokat ne lehessen katonai célokra felhasználni – Kínának viszont nem csak az USA korlátozásaival kell megküzdenie, de óvatosan kell hadgyakorlatoznia Tajvan chipgyárai körül is, hiszen a szigetországban gyártják a világ félvezetőinek 64 százalékát.\n\nEgyre nő az USA és Kína közötti feszültség\n\nTajvan kérdése igencsak szítja a két ország közötti feszültséget. Peking Tajvant Kína részének vallja, és azt mondja, hogy Washington részéről Tajvan támogatása a legérzékenyebb kérdés a kapcsolataiban. A sziget azonban önkormányzott: egy demokratikusan választott vezetés irányítja, az Egyesült Államoknak pedig törvényileg kötelessége Tajvan védelmét segíteni, beleértve az idei négy fegyvereladási megállapodást – adta hírül korábban a Makronóm.\n\nJúlius végén Nancy Pelosi, az Egyesült Államok kongresszusi képviselője pedig Tajvant is meglátogatta ázsiai körútja során, emiatt még inkább fokozódik a két ország közötti feszültség. A látogatást megelőzően Kína figyelmeztetett, hogy erősen és határozottan fog intézkedni, ha Pelosi Tajvanra látogat.\n\nA látogatás nem is maradt megtorlás nélkül: Kína meghosszabbította tajvani hadgyakorlatát.\n\nKína folyamatos katonai szorítása (legalábbis a belátható jövőben) „túszként” tarthatja a demokratikusan irányított szigetet, ami a létfontosságú kereskedelmet, köztük a chipkereskedelmet is veszélyezteti.\n\nKínának jól meg kell gondolnia, mit robbant a szigetországban\n\nTajvan a chipgyártás világbajnoka, a szigetország a világ félvezetőinek 64 százalékát biztosítja. A kínai és a tajvani világgazdaság pedig már rengeteg szálon fonódik össze – ennek tudatában nem meglepő, hogy\n\na Kínában felhasznált chipek 35 százaléka a szigetről származik.\n\nEmellett a tajvani félvezetőgyártás tavaly 26 százalékkal összesen 446 milliárd dollárra nőtt, amely az összgazdasági termelés 70 százalékát adja – ezért nagyon meg kell gondolnia Kínának, hogy a fenyegető légtérsértések után bombázza-e azokat a tajvani gyárakat, amelyek létfontosságú terméket biztosítanak a saját ipara – egyebek közt a hadiipara – számára.\n\nKína félhet: veszélyben a tajvani chipek, az USA korlátozza az exportot\n\nAz USA új korlátozásai főként az Nvidia és az AMD (Advanced Micro Devices) szilícium-völgyi vállalatok által értékesített videokártyák csúcskategóriás modelljeit érintik. Ezeket a termékeket eredetileg a videójátékokban használt képek megjelenítésére fejlesztették ki, ám az elmúlt évtizedben fontos szerepet töltöttek be a szuperszámítógépekben is.\n\nA szuperszámítógépeket – többek közt – fegyverfejlesztésre és hírszerzésre, így például a szuperszámítógépekkel segített mesterséges intelligencia technológiát arcok azonosítása is használják a legkülönfélébb videófelvételeken, webes tartalmak és megfigyelések során.\n\nA korlátozások Kína és az Egyesült Államok közötti, újabb keletű „hidegháború” részét képezik, amely a fejlett technológiák elsőbbségéért folyik. A Biden-kormányzat olyan intézkedéseket fogadott el, amelyek célja, hogy\n\nkorlátozza például a kínai Huawei hozzáférését a fejlett chipekhez és a külföldi félvezetőgyártáshoz.\n\nAz Nvidia és az AMD szerdai nyilatkozataiban elismerte az új korlátozásokat.\n\nAz Nvidia – amely messze a legnagyobb videókártya-gyártó – elmondta, hogy mostantól export-engedélyt kell kérnie a szövetségi kormánytól a csúcskategóriás chipek külföldi értékesítéséhez. A kormány szerint ezzel megakadályozható, hogy ezeket a termékeket katonai célokra használja fel Kína vagy Kínán keresztül Oroszország.\n\nKína válaszol\n\nA kínai kereskedelmi minisztérium nemrégiben azzal vádolta az Egyesült Államokat, hogy\n\nvisszaél az exportellenőrzési jogával, mivel korlátozza a félvezetőkhöz kapcsolódó termékek kínai exportját.\n\nEmellett arra figyelmeztetett, hogy a lépés „akadályozza a nemzetközi tudományos és technológiai cseréket és a gazdasági együttműködést, és hatással lesz a globális ipari és ellátási láncok stabilitására és a világgazdaságra”. A kínai külügyminisztérium szóvivője szerint Washington fellépése „a tudományos és technológiai hegemonizmusra jellemző.”\n\nÚgy tűnik, hogy az amerikai kormány intézkedései túlmutatnak az Nvidia és az AMD hatókörén. Más szerszám- és tervezőszoftvereket gyártó vállalatok is kaptak hasonló leveleket az elmúlt hetekben, amelyekben arra kérték őket, hogy korlátozzák az általuk Kínába exportált csúcskategóriás eszközöket – mondta egy, a helyzetet jól ismerő, névtelenséget kérő személy.\n\nAz Nvidia és az AMD nyilatkozatai azt tükrözik, hogy a legtöbb esetben nem számítanak arra, hogy engedélyt kapnak. Az AMD szerint az intézkedésekkel várhatóan megakadályozzák az MI250 nevű termék Kínában és Oroszországban történő értékesítését.\n\nAz intézkedések az Nvidia számára nehéz időszakot jelentenek. A videójátékokban és a kriptovaluta-bányászatban használt videokártyák iránti kereslet azóta egyébként is jelentősen visszaesett, nem csak a recessziós félelmek, de a kripto árzuhanás miatt is. Ennek okán augusztus elején az Nvidia jóval a májusban előrejelzettnél alacsonyabb negyedéves bevételt jelentett.",
    "Rengeteg katonai felszerelést kapna Tajvan, Kínának nem tetszik az ötlet": "Az ügyletre a külügyminisztérium is rábólintott. A csomag egyebek között hajók ellen bevethető, Harpoon típusú rakétát tartalmazna 355 millió dollár értékben. Emellett Tajvan levegő-levegő, illetve levegő-felszín támadásra alkalmas Sidewinder rakétákat is kapna 85,6 millió dollár értékben, valamint 665,4 millió dollárral támogatnák a szigetország felderítési célú radarprogramját – árulta el a Pentagon alá tartozó Védelmi Biztonsági Együttműködési Ügynökség (DSCA).\n\nLiu Peng-ju, Kína washingtoni nagykövetségének szóvivője közleményében azt írta: a tervezett fegyverüzlet „nagy veszélybe sodorja a kínai-amerikai kapcsolatokat, illetve a Tajvani-szoros békéjét és biztonságát”. A diplomata válaszlépéseket helyezett kilátásba.\n\nJoe Biden amerikai elnök kormánya közölte: a csomagot már fontolgatják egy ideje, és tajvani, valamint amerikai törvényhozókkal konzultálva dolgozták ki.\n\nLaura Rosenberger, a Fehér Ház illetékese közleményében aláhúzta: Kína fokozza a nyomást Tajvanon, katonái nagyobb számban vannak jelen a szigetország körül, és Peking igyekszik megváltoztatni a status quót a Tajvani-szorosban, ezért az Egyesült Államok minden szükséges eszközt megad Tajvannak az önvédelemhez.\n\nA Pentagon hangsúlyozta, hogy a pénteken bejelentett csomag nem változtatja meg a katonai egyensúlyt a térségben. Egy névtelenül nyilatkozó külügyi szóvivő rámutatott: a tervezett fegyverüzlet célja a tajvani hadsereg modernizálásának és védelmi képességei fenntartásának segítése.\n\nA tajpeji védelmi minisztérium közleményében köszönetet mondott Washingtonnak, és megjegyezte, hogy Kína közelmúltbeli provokatív tevékenységei komoly fenyegetést jelentenek a szigetországra nézve. Peking Nancy Pelosi amerikai házelnök tajpeji látogatását követően napokig hadgyakorlatozott a térségben.\n\nAz amerikai fegyverek segítenek Tajpejnek, hogy szembenézzen a kínai katonai nyomással, és hozzájáruljon a térség békéjének és biztonságának fenntartásához – áll a közleményben.\n\nA fegyverüzletre a kongresszusnak is rá kell bólintania; demokrata és republikánus források szerint az ügyben konszenzus van.\n\n(Kiemelt kép: Katonák állnak alakzatban egy amerikai gyártmányú M110A2 önjáró löveg mellett egy tajvani katonai támaszponton 2020. április 09-én. Fotó: Sam Yeh / AFP)",
    "Az Egyesült Államok fokozza a feszültséget, Kína árgus szemekkel figyeli": "Az amerikai haditengerészet egy hadihajója és egy kanadai fregatt kedden rutinszerű áthaladást hajtott végre a Tajvani-szoroson, miközben mindkét partmenti ország haditengerészete figyelemmel követte az átvonulást - írta meg a Reuters.\n\nAz amerikai katonai hadihajók már másodszor haladtak át a tajvani-szoroson ebben a hónapban, illetve egy éven belül ez volt a második alkalom, hogy Kanada haditengerészete is csatlakozott az akcióhoz.\n\nKína ismét elítélte a küldetést, és parti erői figyelmeztették az éppen áthaladó hajókat a kínai terület megsértésére. Az elmúlt években azonban rengeteg példa volt arra, hogy amerikai hadihajók, és alkalmanként szövetséges nemzetek, például Nagy-Britannia és Kanada hadihajói is rendszeresen áthajóztak a szoroson.\n\nA nyugati országok hajóinak időről-időre történő felbukkanása a szorosban dühítik Pekinget, amely Tajvan minden tiltakozása ellenére is igényt tart a szigetre és a szigetet a szárazföldi Kínával összekötő tengerszorosra is.\n\nAz ehhez hasonló katonai együttműködés a biztonságos és virágzó indo-csendes-óceáni régió alapköve\n\n- áll az amerikai haditengerészet közleményében.\n\nAz amerikai haditengerészet közleménye szerint az Arleigh Burke-osztályú USS Higgins irányított rakétás romboló és a Kanadai Királyi Haditengerészet Halifax-osztályú HMCS Vancouver fregattja a szorosban egy olyan tengeri folyosón keresztül haladt át, amely Kína felségvizein kívül esik.\n\nEz a Tajvani-szoroson keresztül történő művelet konkrétan demonstrálja a demokratikus szövetségesek határozott ellenállását Kína terjeszkedési kísérleteivel szemben\n\n– reagált a tajvani külügyminisztérium. Hozzátették azt is, hogy a tajvani védelmi erők figyelemmel kísérték az áthaladást, de nem volt szükség harctéri beavatkozásra.\n\nNancy Pelosi, az amerikai képviselőház elnökének augusztusi tajvani látogatása feldühítette Kínát. Peking a látogatást követően hatalmas hadgyakorlatot indított a sziget közelében. A feszültség fenntartása azóta is folyamatos Peking részéről, igaz, jóval kisebb léptékekben. A Sanghaji Együttműködési Szervezet múlt heti szamarkandi ülésén Oroszország is kiállt Kína mellett Tajvan kérdésében.\n\nCímlapkép forrása: Getty Images",
    "Azzal vádolják Kínát, hogy katonákat telepít a Tajvani-szorosba": "India egy kínai hadihajó Srí Lanka-i horgonyzása miatt azzal vádolja Kínát, hogy katonákat telepít a Tajvani-szorosba.\n\nIndia „a Tajvani-szoros militarizálásával” vádolta meg Kínát, egy kínai hadihajó kikötése miatt kiéleződött vitában, amelyet egy Srí Lanka-i kikötőben való horgonyzás váltott ki.\n\nEz az első eset, hogy az indiai kormány megvádolta Kínát, és ilyen módon beavatkozott a Tajvani-szoros kérdésébe. A vádra az indiai Srí Lanka-i nagykövetség vasárnapi közleménye hivatkozott, miközben India a Kínával közös határán tapasztalható feszültségekkel küzd.\n\nA hónap elején egy kínai katonai kutatóhajó egy hétre kikötött Srí Lanka Hambantota kikötőjében, amiről azt állították Indiában, hogy Kína kémkedésre küldte. Elemzők szerint a hajó a Népi Felszabadító Hadsereg által üzemeltetett kínai hajók azon csoportjába tartozik, amelyek műholdak, rakéták és interkontinentális ballisztikus rakéták indítását figyelik.\n\nA Yuan Wang 5 kikötését a Guardian szerint több napig halogatták, miután India tiltakozott, mivel félő, hogy Peking katonai bázisként kívánja használni a kikötőt. A kínai külügyminisztérium szerint a hajó a nemzetközi joggal és gyakorlattal összhangban tengeri tudományos kutatásokat végez, ami nem befolyásolja „egyetlen ország biztonsági és gazdasági érdekeit”.\n\nIndian experts lambast Chinese envoy to Sri lanka for overstepping his authority amid row over spy vessel Yuan Wang 5\n\n\n\nRead @ANI Story | https://t.co/sZkQh4u2D3#ChineseVessel #SriLanka #yuanwang5 #IndianExperts pic.twitter.com/BIakF660oA — ANI Digital (@ani_digital) August 28, 2022\n\nA Yuan Wang 5 egy hete indult el, de a hétvégén Kína Srí Lanka-i nagykövetsége azzal vádolta meg Indiát, hogy a biztonsági aggályokat arra használja fel, hogy beavatkozzon Srí Lanka szuverenitásába és függetlenségébe.",
    "RTL Híradó – Épületek dőltek össze, vonatkocsik siklottak ki Tajvanon a földrengés miatt": "1:58 Híradó\n\n„Könyörögtem neki, hogy gyere vissza” – a kórházi ágyon búcsúzott el férjétől a létavértesi baleset áldozata\n\nEgyetlen vigasza, hogy el tudott búcsúzni férjétől és hogy négyéves kisfiuk karcolásokkal úszta meg a karambolt - ezt mondta az RTL Híradónak az édesanya, aki még szombaton szenvedett családjával autóbalesetet Létavértesnél. Az apa a kórházban belehalt a sérüléseibe. Egy kocsisort előző másik autó hajtott nekik szemből. A gyászoló feleségnek a kisfiuk ad erőt.",
    "Kolozsvari Szalonna es Hir-Telen Beszolunk": "VENDÉG\n\nNemzetközi (v)iszonyok\n\n\n\n\n\nKiszámítható működésünket körülbelül havi 3,000,000 forint biztosítja. Ebben a hónapban összegyűlt 1,530,841 forint, még hiányzik 1,469,159 forint.\n\nKöszönjük, hogy fontos számodra a munkánk. Ez a felület kizárólag önkéntes olvasói támogatásokból működik. Nem politikusok, háttérhatalmak és gazdasági érdekcsoportok tulajdona, kizárólag az olvasóké.Kiszámítható működésünket körülbelülbiztosítja. Ebben a hónapban összegyűltforint, még hiányzikforint.A Szalonnát ITT támogathatod, a Szalonnázó extra cikkeire ITT tudsz előfizetni.\n\nPutyin újra megfenyegette a világot atomfegyverek bevetésével úgy, hogy konkrétan arról beszélt, hogy sose fenyegetőzött atommal, és nem is áll szándékában. Majd hozzátette, hogy ő csak felhívja a figyelmet arra, hogy milyen veszélyekkel járna, ha az ő kis különleges hadművelete eszkalálódna. Először ugye, akkor nem fenyegette meg a világot, amikor készenléti állapotba helyezte a nukleáris arzenálját, majd amikor megjelent az az animáció, ami nyilván tőle teljesen függetlenül készült, ami bemutatta, hogy egy orosz atomrakéta perceken belül el tudná érni Angliát és nukleáris felhővé olvasztaná egész Nagy-Britanniát. Azóta azt is láthattuk, hogy Ukrajnában atomerőművekre lőnek, illetve nem törődnek azok biztonságos működtetésével. Ráadásul Putyin rögtön azután, hogy nem fenyegetőzött, azt is tudta mondani, hogy nem blöfföl, amikor azt mondja, hogy atomfegyvereket is bevethet, ha rákényszerül.\n\nUgyanakkor Putyin teljes mellszélességgel Kína mellé állt az egyre inkább kiéleződő Kína-Tajvan, illetve Kína-USA feszültségben, amit Kína úgy élesített tovább, hogy hadgyakorlatot tartott Tajvan körül, éles lőszerekkel lövöldöztek egy köpésre a Tajvani partoktól, illetve a sziget fölött is átlőttek rakétákat. Természetesen ezért az USA a hibás, aki már megerősítette katonai jelenlétét Tajvan közelében, illetve közös hadgyakorlatot tartanak hamarosan Dél-Koreával. Az USA és Kína viszonya egyre ellenségesebbé válik, gyakorlatilag a hidegháborús időket idézi fel.\n\nMindeközben Irán, saját állítása szerint nem akar atombombát fejleszteni már nagyon régóta, annyira nem, hogy Izrael úgy érezte muszáj figyelmeztetnie a világot, hogy nagyon úgy néz ki a helyzet, hogy kénytelen lesz közbelépni, ami feltehetően azt jelenti, hogy szét fogják bombázni az iráni atomkutató létesítményeket, mielőtt Iránnak saját atomfegyvere lenne. Ugyanakkor Irán harci drónokat ad el az oroszoknak, ami miatt Ukrajna leépíti diplomáciai kapcsolatait Iránnal, aki emiatt egyre ellenségesebb hangnemet üt meg Ukrajnával, de közben tömeges tüntetések törnek ki Irán szerte, amit az robbantott ki, hogy egy nőt megöltek a rendőrök (bocs, előbb letartóztatták, aztán a fogdában egyszer csak meghalt szívrohamban), mert nem megfelelően viselte a „hidzsráját.”\n\nÉszak-Korea kitört a nemzetközi elszigeteltségből: kiderült, hogy mindig is nagy haverok voltak Putyinnal, ezért most örömmel adnak el egy rakás fegyvert az oroszoknak, sőt még katonákat is küldenek Putyin háborújába.\n\nUgyanakkor Oroszország és az USA is a legmodernebb hosszútávú hordozórakétáikat tesztelik, miközben a NASA egy ártalmatlan pályán haladó aszteroidán teszteli, hogy lehet azt eltéríteni. Remélem nem cseszik el, és nem fogják egyenesen a Föld irányába téríteni. Ha netán mégis, akkor egyszerűen megoldódna minden konfliktus a Földön.\n\nMindeközben OV a Balkánon próbál támogatni olyan szélsőséges politikust, aki hatalomra kerülése esetén esélyes, hogy újabb konfliktust robbanthat ki Bosznia-Hercegovinában, ami azért sem jelentéktelen, mert a történelemből megtanulhattuk, hogy a környéken kitörő kis helyi konfliktusok, akár egy világháborút is kirobbanthatnak. A fentebb leírt fejleményekbe beillesztve, pedig egyenesen rémisztő, főleg úgy, hogy sejthetjük, hogy ebben is benne van Putyin keze.\n\nMindeközben a Szijjártó-Novák páros John Lennon „Give peace a chance” című dalával turnézik a világban (miközben hazánk külügyminisztere gyakorlatilag nyíltan kiállt Putyin mellett, azzal, hogy az EU vonja vissza minden szankcióját, valamint rögtön találkozott az orosz külügyminiszterrel, amint az EU képviselője közölte, hogy jelenleg nem látják értelmét annak, hogy Lavrovval tárgyaljanak).\n\nÉljen a világbéke!\n\nEz egy jó zárszó lenne, viszont csak most szembesültem azzal a hírrel, ami minden fentebb említett szörnyűséget és az ezekkel kapcsolatos aggodalmakat felülírja. Angol szemtanú számolt be egy harmadik típusú találkozásról egy 15 cm magas, nagy fejű, humanoid alkatú idegennel, amiből egyértelműen kiderült számára, hogy hamarosan ellenséges idegen lények inváziójával kell szembenéznünk. Angol szakértő szerint, nincs okunk kételkedni a szemtanú szavaiban. A kérdés most már csak az, hogy vajon a 15 cm-es idegenek nyírnak ki minket hamarabb, vagy mi magunkat.\n\nCHF.Scarface",
    "Váratlan orosz üzenet Amerikának": "\"Tajvan körül a tűzzel játszanak. Ráadásul katonai támogatást ígérnek Tajvannak\" - mondta Lavrov.\n\nA Tajvan miatt kialakult feszültség azt követően fokozódott az Egyesült Államok és Kína között, hogy Nancy Pelosi, az amerikai képviselőház elnöke augusztusban Tajvanra látogatott. Ezt nagyszabású kínai hadgyakorlatok követték, Joe Biden amerikai elnök pedig ígéretet tett Tajvan védelmére.\n\nVlagyimir Putyin orosz elnök Kína mellé állt Tajvan ügyében.\n\n\"Szándékunkban áll szilárdan ragaszkodni az 'egy Kína' elvhez\" - jelentette ki a múlt héten.\n\n\"Elítéljük az Egyesült Államok és műholdjainak provokációit a Tajvani-szorosban\" - tette hozzá.\n\nLavrov azzal is vádolta Washingtont, hogy szankciókkal próbálja \"az egész világot a saját hátsó udvarává tenni\".\n\n\"Ez színtiszta diktatúra, illetve kísérlet annak kikényszerítésére\" - jelentette ki.",
    "48 perc – Az amerikai elit régóta összefonódott Kínával, sikerült őket korrumpálni": "Tajvan helyzete, a világhatalmi erőegyensúly és az amerikai elit felvásárlása is téma volt a 48 perc – Házigazda: Lánczi Tamás című műsor második felében, melynek vendége ezúttal Robert C. Castel biztonságpolitikai szakértő volt.\n\nRobert C. Castel szerint a világ geopolitikai berendezkedésének egyetlen fontos kérdése van: melyik két szuperhatalom lép szövetségre egymással? A két keleti hatalom szövetségesként tekint egymásra, a Nyugat pedig hoppon maradt. A világpolitika súlypontja eltolódott a Csendes-óceán felé, a keleti hatalmak számára az európai hadszíntér nem túl fontos, itt legfeljebb proxyháborúkat vívnának.\n\nLánczi Tamás felidézte, hogy Nancy Pelosi amerikai házelnök tajvani látogatása óta folyamatos a feszültség a térségben, felvonult a kínai néphadsereg.\n\nA szakértő szerint egy olyan helyzetben, amikor a házelnök és az amerikai elnök egyazon pártba tartozik, akkor a kínaiak könnyedén provokációnak tarthatják a lépést. Az amerikaiak logikája valószínűleg a félidős választásokkal függ össze.\n\nAz USA-nak régen nincs külpolitikája, csak belpolitikája.\n\nKínában is hasonló a helyzet, a kommunista ideológia kifulladt, és máshogy igyekeznek egyben tartani birodalmukat egy ilyen ultranacionalista eszmerendszerrel. Ennek fényében értelmezhető, hogy miért veszik a kínai civilizáció megsértésének Pelosi látogatását.\n\nTrump és Biden ráérzett arra, hogy az amerikai emberek erős ellenszenvvel viseltetnek Kína iránt, és a demokrata adminisztráció ezt igyekszik meglovagolni azzal, hogy odaküldi Pelosit, mondván, kemény kézzel bánnak Kínával.\n\nLánczi Tamás arra mutatott rá, hogy az amerikaiak Biden elnöksége alatt nagyon Kína-ellenes retorikát folytatnak.\n\nCastel szerint az amerikai elit régóta összefonódott Kínával, és a személyes vagy családi érdekeik felülírják a geopolitikai érdekeket. Nemcsak a politikai, hanem az IT és high-tech ipar vezetői is Kína kezében vannak. Ezt az elitet Kínának sikerült korrumpálnia gazdaságilag és politikailag is.\n\nA szakértő rámutatott, hogy Biden fia nemcsak Ukrajnában volt tanácsadó, hanem Kínában is. Az elnök fiának „gazdasági partnerei” olyan emberek, akik korábban a kínai hírszerzésben voltak nagyok.\n\nKapcsolódó tartalom\n\nLánczi Tamás felvetette, hogy az USA elkezdte kivonni a kapacitásait Kínából, például az Apple is Vietnamba akar települni, valamint saját chipgyártásba szeretne kezdeni.\n\nAz Egyesült Államoknak semmi szüksége nincs a világra és nem volt szüksége a kínai kapcsolatokra. Normál esetben Mexikóba vagy Közép-Amerikába telepítenék a termelési kapacitásaikat, nem pedig Kínába.\n\nCastel szerint a kínai liberalizálódás egy vágyálom, azzal hogy integráltuk őket a világkereskedelembe, nem ők kezdtek hasonlítani ránk, és nem mi integráltuk őket, hanem fordítva.\n\nAz amerikai lépés a gazdasági kivonulás felé a szakértő szerint arra hasonlít, mint amikor a 80-as években Japán ellen fordult az amerikai közvélemény. Ugyanez zajlik Kína esetében is, és a leválasztás egy valós folyamat.\n\nAz elit ezt már nem akarja megakadályozni, hiszen meggazdagodtak ebből a kapcsolatból.\n\nPéldaként hozta fel, hogy bizonyos amerikai IT-cégek például nem voltak hajlandók az amerikai hadügynek segíteni, miközben a kínai hírszerzést készségesen kiszolgálták, ilyen szinten korrumpálva voltak. Bidenék a közvélemény nyomására vonulnak ki Kínából, és Castel szerint a távol-keleti ország ezt nem fogja kibírni.",
    "Csúcstalálkozót tart Japán és az Egyesült Államok": "Joe Biden amerikai elnök és Kisida Fumio japán miniszterelnök szeptember végére találkozót szervezett, hogy tárgyaljon Kína fenyegetéséről, amely Tajvan ellen irányul.\n\nJapán drasztikusan megerősítené az ország védelmét, mióta a volt miniszterelnököt meggyilkolták. Most az Egyesült Államokkal közösen azon dolgozik, hogy szeptember 20-a körül New Yorkban csúcstalálkozót szervezzen Kisida Fumio miniszterelnök és Joe Biden elnök között a kelet-ázsiai biztonsági kérdések megvitatására.\n\nKína Tajvanra gyakorolt növekvő nyomása, Észak-Korea atomkísérletekkel való fenyegetése és Oroszország ukrajnai inváziója is terítéken lesznek az aktuális témák között, és a csúcstalálkozóra valószínűleg az ENSZ-közgyűlés ülésének keretein belül kerül sor – írja a Reuters.\n\nKisida Fumio valószínűleg részt vesz Erzsébet királynő temetésén is Nagy-Britanniában Naruhito japán császárral együtt, mielőtt az Egyesült Államokba látogatna – jelentette szombaton korábban a japán állami tévé. Joe Biden közölte, hogy részt fog venni a királynő temetésén.",
    "Kína megneszelte, mit tervez az uniós kémfőnök": "Az Európai Unió legmagasabb rangú hírszerzési tisztviselője lemondta tajvani útját, miután a helyzetet ismerő két diplomata szerint úgy tűnik, hogy szigorúan titkos előkészületei előzetesen kiszivárogtak Pekingbe.\n\nAz uniós hírszerzés vezetője lemondta tajvani útját, miután Peking tudomást szerzett titkos útiterveiről. Kérdéses, hogyan szivároghatott ki Kínába egy magas rangú uniós tisztviselő terve.\n\nJosé Casimiro Morgado, az Európai Unió hírszerzési és helyzetelemző központjának igazgatója a diplomaták szerint októberben tett volna titkos látogatást, hogy tajvani tisztviselőkkel találkozzon.\n\nAz uniós kémfőnök terve azonban meghiúsult, miután Peking hozzájutott az információkhoz, és nyomást gyakorolt az Európai Unióra, hogy lemondja a látogatást, amelyre Kína egyre fokozódó katonai fenyegetései közepette került volna sor Tajvanon, amelyet Peking saját területének tekint.\n\nKína megálljt parancsolt, az EU tagadja a tervet\n\nA Politico szerint nem derült ki, hogy belülről került-e ki egy személytől az információ vagy adatok véletlenül szivárogtak-e ki az EU részéről, és a diplomaták is aggódnak amiatt, hogy Peking beavatkozása után az EU megváltoztatta terveit.\n\nAz ügyről tájékoztatott uniós tisztviselő utólag cáfolta, hogy Morgado látogatást tervez. Azt állította, hogy Morgado csupán telefonos megbeszéléseket tervezett tajvani tisztviselőkkel, de úgy döntött, hogy még ezt a távkapcsolatot is felfüggeszti, mivel a kínaiak reagáltak Nancy Pelosi amerikai házelnök múlt havi tajpeji látogatására.\n\nAz EU szóvivője szerint „általános szabályként soha nem kommentálják az Európai Külügyi Szolgálat munkatársainak mindennapi munkáját a nyilvánosság előtt”. Azt nem árulta el, hogy folyik-e vizsgálat Morgado utazási terveinek kiszivárogtatásairól.\n\nKína uniós képviselete, amikor Morgado eredeti tervéről kérdezték, azt mondta, hogy Kína „következetesen és határozottan ellenzi a tajvani régió és a Kínával diplomáciai összeköttetésben álló országok vagy szervezetek közötti hivatalos kapcsolat bármilyen formáját”.",
    "Vége az üres fenyegetéseknek: Tajvan lelőtt egy drónt": "Csütörtökön a tajvani légvédelem lelőtt egy drónt, ami belépett a légterébe. Az eset azután történt, hogy kedden Caj Jing-ven tajvani elnökasszony kijelentette, hogy megvédik Tajvan légterét a provokációktól - írta meg a Reuters.",
    "A Salamon-szigetek kitiltotta az amerikai hadihajókat": "A Salamon-szigetek kitiltotta kikötőiből az amerikai hadihajókat – jelentette be az Amerikai Egyesült Államok canberrai nagykövetsége kedden. A diplomáciai képviselet tájékoztatása szerint augusztus 29-én kapták meg a hivatalos értesítést. A Salamon-szigetek a protokolleljárások átdolgozására hivatkozva függesztette fel a haditengerészeti látogatásokat.\n\nFotó: AFP\n\nA Salamon-szigetek, valamint az Egyesült Államok és szövetségesei között azóta feszült a viszony, hogy a szigetország májusban biztonsági megállapodást kötött Kínával.\n\nA szerződés miatt több ország, köztük Ausztrália, Pápua Új-Guinea, Új-Zéland, a Fidzsi-szigetek, illetve az Egyesült Államok is aggodalmát fejezte ki.\n\nA kormány ugyanakkor biztosította a térség országait, hogy nem lesz katonai bázis a területén.\n\nManasseh Sogavare Salamon-szigeteki miniszterelnök szóvivője korábban tagadta a tilalomról szóló híreket. Közölte, hogy a kormányfő kedd délután beszédet mond, hogy köszöntse az amerikai hadsereg Mercy nevű kórházhajóját, amely kéthetes misszióra érkezett a szigetországba hétfőn.\n\nAz amerikai nagykövetség szerint a hajó azért köthetett ki Honiarában, mert még a tilalom bejelentése előtt megkapta az engedélyt.\n\nAz amerikai parti őrség egyik üzemanyag-utántöltésre és ellátmányra szoruló hajója a múlt héten nem köthetett ki a Salamon-szigeteken, mert a honiarai kormány nem válaszolt kérelmére.\n\nA parti őrség tájékoztatása szerint az Oliver Henry nevű hajó az illegális halászatot monitorozta a térségben egy regionális halászati ügynökség kérésére.",
    "A világ csendőre maradhat Amerika? Meddig?": "Ukrajna, Tajvan, Afganisztán. A három ország, a három geopolitikai fordulat összefügg, a folyamatok a múltba nyúlnak vissza. A Szovjetunió felbomlása után kialakult amerikai unipoláris pillanatnak, az Egyesült Államok egyedüli nagyhatalmi státuszának legkésőbb 2014-ben vége szakadt. Megjelentek azok a kihívó nagyhatalmak, amelyek megkérdőjelezték az USA rendszerszintű vezetését, amit realista módon egyeduralomnak vagy a liberális nemzetközi kapcsolatok elmélete szerint az Egyesült Államok által vezetett nemzetközi liberális rendnek hívunk – emelte ki a HOLDBLOG-nak adott interjúban dr. Mártonffy Balázs, a Nemzeti Közszolgálati Egyetem Amerika Kutatóintézetének vezetője.\n\nAz afganisztáni helyzet, illetve a mostani orosz–ukrán háború és a tajvani konfliktus a szakértő szerint annak a folyamatnak a következő lépései, hogy Amerika már nem az egyedüli hatalom a rendszerben. Van egy nagyhatalom kihívója, Kína és egy regionális hatalom kihívója, Oroszország. A folyamatot az Egyesült Államok Afganisztánból történő kivonulása indította el:\n\na két konkurens meglátta a rést a pajzson, azt, hogy sebezhető az ország\n\n– nemcsak narratívában, amiben már jó ideje megpróbálták ezek a feltörekvő nagyhatalmak kikezdeni Washington vezetését, hanem valós, katonai lépésekben is – mondta el dr. Mártonffy Balázs.\n\nDr. Mártonffy Balázs, az NKE Amerika Kutatóintézetének vezetője\n\nSokan feltételezik azt, hogy Putyin orosz elnök azt a következtetést vonta le az Egyesült Államok afganisztáni kivonulásból, hogy a NATO egysége, illetve az USA egyeduralma annyira megrendült, hogy meg tudja lépni a területelcsatolásos konvencionális háborút Ukrajnával. A kutató ugyanakkor árnyalta ezt a képet: Moszkva döntése inkább arra a háborús gondolkodásmódra húzható rá, hogy Ukrajna 2014 óta zajló, orosz érdekszférából való nyílt kisodródása és egyre inkább a NATO, a Nyugat felé való közeledése egy számára elfogadhatatlan tényező, amely most érte el azt a pontot, amikor már nem tudja ezt másképp, mint katonailag megakadályozni – magyarázta a HOLDBLOG-nak.\n\nTajvan kérdése pedig a gondolatmenetnek a vége: ha elfogadjuk, hogy Putyin valamilyen módon felismerte az USA meggyengülését, és emiatt lépett az afganisztáni kivonulás után Ukrajnában, akkor érdemes feltenni a kérdést, Kína hogy áll mindehhez. Ők is azt gondolják, hogy a „sebző, vérző hegemónt” ki lehet kezdeni, és most lehet a Peking számára régóta egy államnak és identitásnak tekintett Tajvant „bekebelezni”? Hogy harccal vagy más úton-módon, az egy érdekes kérdés – fogalmazott dr. Mártonffy Balázs, akivel a beszélgetés során áttekintettük a helyzet szinte valamennyi aspektusát. Kérdeztük egyebek mellett arról is, hogy: Van igazság Moszkva és Peking gondolkodásában, amikor arra fogadnak, hogy Amerika ezer sebből vérzik – társadalmi, kulturális, politikai és gazdasági értelemben egyaránt?\n\nMegoldást jelenthet a belső gazdasági kihívásokra a nemrég elfogadott „inflációcsökkentési törvény”?\n\nMi várható a novemberi időközin? Kik között dőlhet majd el a 2024-es választás?\n\nKit támogatnak majd ebben a párharcban a tőkepiacok, a multik?\n\nA teljes interjú itt érhető el.\n\nA szerző további cikkeit ezen a linken olvashatja.\n\nHOLDBLOG",
    "Machiavelli is megirigyelné: a kommunista Kínában nincs érték, csak érdek": "„Minket, kínaiakat gyerekkorunktól fogva egymás ellen hangolnak, mondván: csak az erős marad életben […] megtanuljuk, hogyan osszuk fel a világot ellenségekre és szövetségesekre – a szövetségek azonban ideiglenesek, a szövetségesek pedig feláldozhatók […] születésünk óta azt tanuljuk, hogy a cél szentesíti az eszközt. A párt uralma alatt országunk kegyetlen hellyé vált.”\n\nDesmond Shum, a sanghaji születésű, de Amerikában tanult üzletember a magyarul most megjelenő Kínai rulett című önéletrajzi könyvében ír a Kínai Kommunista Párt mindent felölelő hatalmáról és korrupciójáról. Shum maga is tagja volt annak az újgazdag kasztnak, amelynek tagjai Kína gazdasági nyitása után nagy vagyonra tettek szert az 1990-es és a kétezres években, legfőképp politikai kapcsolataikat kihasználva. Történetei a kínai elit tagjairól így részletesek és hihetők lettek.\n\nFeleségével, Whitney Duannal együtt a kínai társadalom legtetejére törtek, hogy aztán a változó politikai szeleknek következtében ugyanilyen nagyot bukjanak. Shum érezte a szerencse forgandóságát, és miután elvált feleségétől, Amerikába dobbantott: Whitney folytatta tevékenységét Kínában, majd 2017-ben szőrén-szálán eltűnt. Azóta sem került elő. (Erről a jelenségről részletesen írtunk többek között Jack Ma, egy időre eltűnt, majd előkerült milliárdos eseténél.)\n\nBár nekünk itt, Kelet-Európában, az „urambátyám” rendszerek földjén, Shum talán nem mond annyi újat, mint Nyugaton, ahol azonnal sztárrá vált, a könyvben így is megannyi tanulságot találunk.\n\nEgyrészt első kézből mutatja be egy autokrata rendszer belső működését: ez pusztán leíró szempontból is értékes információkat tartalmaz, pláne egy olyan társadalmi rétegről, amelynek életébe külföldi nagyon ritkán pillanthat bele. Másrészt arra is rávilágít, milyen feloldhatatlan ellentétek állnak a kínai modellben. Nem lehet „kicsit” liberalizálni a társadalmat: a gazdasági liberalizáció (például a magántőke viszonylagos védelme) kéz a kézben jár az egyéni szabadságjogok iránti igénnyel.\n\nAmikor viszont az egyre növekvő szabadságszellem már a hatalmat fenyegette, a párt keményen odacsapott: 1989-ben a Tienanmen téren tüntető diákok, Hszi Csin-ping elnök 2012-es hatalomra kerülése után pedig a kvázidemokratikus Hongkong és a Nyugat-barát elit érezte meg a Kommunista Párt erejét.\n\nKockázat nélkül nincs rizikó\n\nA könyv tartalma miatt adta magát az első kérdés a szerzővel készített interjú során: érte-e akármilyen fenyegetés őt vagy a családját a könyv megjelenése óta?\n\nShum válasza egy határozott „nem” volt. Bár volt már arra példa, hogy ellenlábas szerzők egyszerűen eltűntek Kínában, Shumnak és családjának eddig még nem esett bántódása. Shum megjegyezte, hogy azért nem hülye, és nem sem Hongkongba (ahol a szülei laknak), sem Kínába nem látogat el. Sőt, a „Kína-barát” országoktól is ódzkodik, ennek megfelelően\n\nMagyarországra sem tervez jönni a saját biztonsága érdekében.\n\nViszonylag kicsi az esélye annak, hogy baja esik Magyarországon, ám ez egy olyan rizikó, ami nem áll fel akkor, ha például Németországba menne, folytatta Shum. „Miért vállalnám ezt a kockázatot?”, tette fel a költői kérdést.\n\nA könyvben újra és újra előjön a kockázat kérdése. Bevallása szerint a szerző egy szegény és bántalmazó háztartásban nőtt fel: apja gyakran verte, anyja soha nem volt vele elégedett. Keményen tanult, jeges vizű medencékben tanult meg úszni, és mindent megtett azért, hogy kitörjön társadalmi osztályából.\n\nAz Egyesült Államokban tanult pénzügyet és számvitelt, de Kínába visszatérve nem igazán sikerült érvényesülnie. Szüleivel még gyerekkorában Hongkongba költözött, így sehol nem érezte otthon magát: Hongkongban nem volt elég helyi, a szárazföldi Kínában pedig túl nyugatinak számított.\n\nWhitney Duan és Desmond Shum 2004-ben – Fotó: Desmond Shum\n\nMindez drasztikusan megváltozott, amikor megismerte, majd elvette feleségül Whitney Duan kínai üzletasszonyt. A végtelenül intelligens és ambiciózus Whitney bevezette Shumot a kínai politikai elit világába, amelyben csakis a személyes kapcsolatokkal lehet előre jutni.\n\nAz eredendően kockázatkerülő Shumot jól kiegészítette a merész Whitney, aki machiavellista szemlélettel rakta fel sakktáblájára a különböző minisztereket, tisztviselőket és hatalommal bíró párttagokat.\n\nA cél mindig ugyanaz volt: személyes előnyt kovácsolni a humán tőkéből.\n\nIdővel közösen az ország leggazdagabbjai közé tartoztak, bejárással a kínai miniszterelnökhöz, pártbizottsági tagokhoz, és a vörös arisztokrácia ifjú sarjaihoz.\n\nKultúrák között\n\nBár Shum Nyugaton tanult, felesége mellett rájött, hogy a világra éppen kinyíló Kínában ezekkel a személyes kapcsolatokkal, meg persze leleményességgel, hatalmasat lehet kaszálni. A Teng Hsziao-ping által levezényelt gazdasági reformokat nagyrészt folytatták utódjai, a Kínai Kommunista párt pedig a kétezres évek elejére már szövetségesként tekintett az egyre szélesedő szupergazdag elit rétegre.\n\nA könyvben újra és újra előkerül a hatalom és a pénz természetes összefonódása. Shum többször kitér arra, hogy ez nem csak a legfontosabb pozícióknál igaz: egy egyszerű építési engedély megszerzéséhez is le kell kenyerezni a megfelelő osztályvezetőt. Ez gyanúsan hasonlít a kelet-európai (poszt)szocialista rendszerek működésére, így adja magát a kérdés, hogy a Shum által leírt kép nem lehet-e inkább rendszer-, mint kultúrafüggő.\n\nA szerző erre kitérő választ adott. Azt elismerte, hogy az autokratikus rendszerek hasonlóan működhetnek, majd azt mondta, hogy a kommunista országokban csak a levegőbe beszélnek, amikor azt mondják, hogy egyenlőség van. Az igaz, hogy nem a pénz dönt el dolgokat, de ezt egyszerűen lecserélték politikai hatalomra. Úgy látja,\n\n„egy kapitalista gazdaságban a piac diktál, míg egy szocialista gazdaságban a politika. Egy autokrata országban pedig a politikai hatalom a társadalom egészére kiterjed.”\n\nVégül arra jutott, hogy Kína abban különbözik a hasonlóan autokrata országoktól, mint Oroszország, Venezuela vagy az általa itt is említett Magyarország, hogy a párt keze mindenhova elér. A Kínai Kommunista Párt egyszerűen a társadalom egészét kívánja kontrollálni, mondta Shum.\n\nFényes jövő\n\nShum szerint a Kínai Kommunista Párt minden cselekedetének az a célja, hogy saját hatalmát bebetonozza és meghosszabbítsa, lehetőleg az örökkévalóságig. A társadalom atomizálása, az állampolgárok egymás ellen uszítása (például azzal, hogy támogatják a „gyanús viselkedések” feljelentését), a párt iránti végtelen lojalitás kialakítása: mind-mind a szabadság letörését szolgálják.\n\nEgy ilyen társadalomban pedig az ember nem bízhat senkiben, csak a legközelebbi rokoni és baráti kapcsolataiban.\n\nEzért tartja a szárazföldi Kína életveszélyesnek Tajvan függetlenségét. Shum úgy látja, hogy Tajvan léte önmagában kérdőjelezi meg a kínai modellt, hiszen élő példája annak, hogy etnikai és kulturális értelemben is kínai emberek hogyan tudnak működtetni egy stabil, nyugati típusú demokráciát. Szerinte Hongkongot is hasonló okok miatt kellett megzabolázni, és Vlagyimir Putyin orosz elnökről is azt tartják, a „testvérország” Ukrajna demokratizálódását veszélyesnek tartotta a saját hatalma szempontjából.\n\nA szerző meglehetősen borúlátó a jövőt tekintve. A könyvben megjegyzi, alapvető hiba volt a Nyugattól, hogy azt hitte, gazdasági liberalizáció útján meg lehet változtatni a Kommunista Párt működését. Szerinte a párt legitimációja egyrészt Mao Ce-tung polgárháborús győzelmén, másrészt a Nyugat sikertelenségén alapszik. Kína így mindig érdekelt lesz a nyugati országok bukásában.\n\nLátogatók Hszi Csi-ping fotója előtt a Kínai Kommunista Párt múzeumában, Pekingben – Fotó: Noel Celis / AFP\n\nEszerint Hszi Csi-ping alatt tehát Kína nem azért lett asszertívabb a külpolitikájában, mert abban bízik, hogy a kínai modellt átveszik máshol. Épp ellenkezőleg, a polgárháború távolodásával egyre kevésbé tudnak hivatkozni a fegyverrel megszerzett hatalom legitimációjára, így a Nyugat bukása elengedhetetlen számukra.\n\nA két rendszer, a két modell Shum szerint nem létezhet békésen együtt.\n\nA szerző azt a tévhitet is el kívánja oszlatni, hogy vér nélkül meg lehet dönteni a kínai rezsimet. A könyvben szereplő üzletembereken, üzletasszonyokon és politikusokon keresztül mutatja be, mi történik azzal, aki átlép egy határt, vagy csak útban van az éppen hatalmon lévő politikai szárnynak.\n\nNyom és következmények nélkül tűnhetnek el akár a leghatalmasabbak is (például az említett Jack Ma, az Alibaba techcég dollármilliárdos tulajdonosa) rövidebb vagy hosszabb időre. Van olyan, aki előkerül, majd életfogytiglani börtönbüntetésre ítélik korrupció vádjával. Van olyan is, mint Shum felesége, akiről évek óta semmit sem lehet tudni.\n\n1989-ben, a Tienanmen téri tüntetések alatt volt arra esély, hogy megdől a Kommunista Párt több évtizedes uralma az országban. Miközben a diákok tiltakoztak, a párt Központi Akadémiájának az elnöke, az események egyik kulcsfigurája, a következőket mondta:\n\nHa el akartok minket távolítani, adjátok ide 30 millió ember fejét.\n\nEzzel arra utalt, hogy amennyiben valaki komolyan gondolja a hatalomváltást, álljon készen arra, hogy azt csak véres polgárháborúval érheti el. Senki nem akadt, aki feláldozott volna 30 millió embert az ügy érdekében, a párt pedig azóta is vasmarokkal irányítja Kínát.",
    "USA: Katasztrofális következményekkel fog járni Oroszország számára, ha nukleáris fegyvert vetnek be Ukrajnában": "",
    "Xi és Putyin nagy találkozása - Tőzsdefórum": "Folyamatos a feszültség az orosz-ukrán háború és a Kína-Tajvan konfliktus miatt. Tajvan visszavágott az eddigi katonai gyakorlatok miatt, és most rajtuk volt a sor, hogy megmutassák erejüket. A szerdai napon tankok dübörögtek és vadászgépek zúgtak a szigetország felett. Kína saját területeként tekint a szigetországra, azonban Tajvan elutasítja Kína szuverenitási igényeit. Többször hangsúlyozták, hogy nyugodtan reagálnak Kína tevékenységeire, hiszen nem akarnak háborút, azonban szükség esetén meg fogják védeni magukat. A szárazföldi harci készültség kiképzése a fegyveres erők alapvető kötelessége. Tajvan fegyveres erői jól felszereltek, de eltörpülnek Kína ereje mellett. Tsai Ing-Wen elnök elrendelte a modernizációs programot, és prioritássá tette a védelmi kiadások növelését. A feszültség tehát fokozódik, és most már Tajvan szigetén is fegyverek ropogása hallható, amint a katonai gyakorlataikat végzik.\n\nAz ukrán háború kitörése óta nem találkoztak\n\nXi és Putyin várhatóan először fog találkozni az orosz-ukrán háború megkezdése óta. Jövő héten találkoznak Üzbegisztánban, hogy Peking és Moszkva fokozza a gazdasági együttműködést a Nyugat által bevezetett szankciókkal szemben. A találkozó a Kína és Oroszország közötti kapcsolatok elmélyítésének legújabb jele, miután határok nélküli barátságot hirdettek a növekvő gazdasági kihívások enyhítésének érdekében. A kínai vezetőnek várhatóan ez lesz az első tengerentúli útja a járvány kezdete óta. Oroszország gazdaságát széles körű szankciók súlytották, és a GDP-je 4 százalékkal esett vissza a második negyedévben. Kína gazdasága szintén súlyos megterhelésnek van kitéve az ultraszigorú zéró-covid stratégia miatt, amely továbbra is elrendeli a lezárásokat és a határellenőrzéseket. Kapcsolatuk várhatóan tovább mélyül közötti közelgő csúcstalálkozóval. Ez leginkább a szilárd politikai bizalomnak és a gazdasági komplementaritásnak köszönhető.\n\nA makrokörnyezetben tehát továbbra is szörnyű állapotok uralkodnak. Csak idő kérdése, hogy újabb konfliktusok alakuljanak ki.\n\nForrás: aljazeera.com; reuters.com\n\nCímlapkép: Shutterstock",
    "A Peking által támogatott brit kínai nyelviskolákban tajvani tanárok fogják oktatni a mandarint": "Egyre rosszabb a két ország közötti diplomáciai kapcsolat, ez pedig már a britek intézkedésein is meglátszik.\n\nA brit képviselők jelenleg is tárgyalásokat folytatnak Tajvannal arról, hogy az Egyesült Királyságban fokozatosan teljesen megszüntessék a Konfuciusz Intézet működő nyelviskoláit: a pártközi képviselők egy csoportja arról tárgyal Tajvannal, hogy mandarin nyelvtanárokat küldjenek az Egyesült Királyságba, hogy fokozatosan megszüntessék a kínai állam által támogatott intézmények működését.\n\nSoron kívül Az ukránok szerint négy orosz repülőt lőttek ki szombaton, az egyikről videójuk is van\n\nAz Egyesült Királyságban jelenleg 30 Konfuciusz Intézet működik, s bár évek óta vita tárgyát képezik az intézmények, a briteket továbbra is ezen helyeken tanítják a kínai nyelvre, a kínai kultúrára, valamint az üzleti etikettre. Ezen iskolák gyakorlatilag befogadó egyetemek, melyek egy kínai partneregyetem és a pekingi székhelyű Kínai Nemzetközi Oktatási Alapítvány (CIEF) közös vállalkozásaiként működnek.\n\nNoha a brit kormány egészen a közelmúltig pozitívan értékelte a Peking által támogatott programot, és oktatási miniszterként még maga Liz Truss is dicsérte azt 2014-ben, mondván, hogy az intézmények “erős infrastruktúrát hoznak létre a mandarin nyelv oktatására az Egyesült Királyságban”, az azóta miniszterelnökké választott politikus már egészen más véleményen van.\n\nTruss szemmel láthatóan egyre inkább ellenséges álláspontot képvisel Pekinggel szemben: a közelmúltban megjelent hírek szerint ugyanis a brit miniszterelnök Kínát az Egyesült Királyság “nemzetbiztonságát fenyegető akut veszélynek” nyilvánította az országot, s ezzel egy kategóriába sorolta Oroszországgal – írja a Guardian.\n\nA közelmúltbeli negatív fejlemények okán pedig a Kína és az Egyesült Királyság közötti kétoldalú kapcsolatok látványos romlásnak indultak, a Konfuciusz Intézet projektje pedig vizsgálat alá került. A kampányolók egyre komolyabban kérdőjelezik meg a kínai nyelvoktatási program finanszírozási és toborzási folyamatát, kiemelve a szólásszabadság korlátozását az intézményekben, s elavultnak nevezve az Egyesült Királyság mandarin nyelvoktatással kapcsolatos megközelítését.\n\nLegfőbb problémaként a finanszírozást nevezték meg: a China Research Group által júniusban készített tanulmány szerint a brit kormány minden kiadása az egyetemi Konfuciusz Intézeteken keresztül folyik; becslések szerint 2015 és 2024 között legalább 27 millió fontot különítettek el e célra.\n\nMiközben az Egyesült Királyságban egyre nagyobb az aggodalom a kínai állami támogatású intézmények miatt, az Egyesült Államokban sem épp rózsás a helyzet, ám ott már Tajvan is lépett. 2020-ban ugyanis megszületett egy megállapodás a két ország között a nyelvoktatás kiterjesztéséről, egy tajvani kormányzati ügynökség pedig 2021 óta hoz létre nyelvtanulási központokat megannyi amerikai városban, egyértelműen a Konfuciusz Intézettel versenyezve. E mintára pedig a brit kormány is hasonlóképpen cselekedne, s tajvani nyelvoktatókkal pótolná a kínai nyelvtanárokat.",
    "Hszi Csin-ping: A kínai hadseregnek fel kell készülnie egy valódi háborúra": "A Kínai Népi Felszabadító Hadseregnek a valódi harccselekményekre való felkészülésre kell összpontosítania - jelentette ki szerdán Hszi Csin-ping kínai elnök.\n\nAz államfő - akit a Ria Novosztyi orosz hírügynökség idézett a kínai állami televízió tudósítására hivatkozva - erről szóló iránymutatást adott a nemzetvédelmi és katonai reformokkal foglalkozó egyik szeminárium résztvevőinek Pekingben. A rendezvényen a kínai kommunista párt politikai bizottságának tagjai is részt vettek.\n\nA kínai vezető egyben utasítást adott arra, hogy szigorúan tartsák magukat a 2015-ben meghirdetett katonai reformtervben kijelölt célokhoz. Az elképzelések szerint 2035-ig szóló korszerűsítés keretében már létrehozták az önálló stratégiai rakétaerőt, amely a szárazföldi csapatokkal, a légi- és haditengerészeti erőkkel, valamint a népi fegyveres rendőrséggel együtt alkotja Kína fegyveres erőit.\n\nA Ria Novosztyi felidézte, hogy Hszi kijelentései a Tajvan körül kibontakozott feszültség hátterében hangzottak el. Peking és Tajpej között azt követően újult ki a feszültség, hogy Nancy Pelosi, a washingtoni képviselőház elnöke augusztusban heves kínai tiltakozás ellenére látogatást tett az 1949 óta független kormányzattal rendelkező szigeten, amelyet Kína saját területének tekint.\n\nSzerdára virradóra a kínai hadsereg keleti régiójának katonai parancsnoksága közölte, hogy alakulataik magas harckészültségi szinten vannak, miután amerikai és kanadai hadihajók keltek át a Tajvani szoroson. Az illetékes katonai szóvivő szerint a katonák képesek megbirkózni minden fenyegetéssel, és készek megvédeni az ország szuverenitását és területi épségét.\n\nCímlapkép: Getty Images",
    "Ugyanazokkal a gyengeségekkel küzd a kínai és az orosz hadsereg": "Az amerikai Nemzeti Védelmi Egyetem legújabb elemzése szerint Kína katonai vezetői osztoznak egy olyan potenciális gyengeségben, amely komoly problémát okozott az oroszoknak Ukrajnában, és akadályozhatja őket abban, hogy hasonló háborút folytassanak.\n\nA jelentés a Népi Felszabadító Hadseregen (PLA) belül a keresztkiképzés hiányát nevezi meg lehetséges Achilles-saroknak, de az elemzők továbbra is óvakodnak Kína képességeinek alábecsülésétől, és óva intenek az Oroszországgal való összehasonlítástól − írta meg a CNN.\n\nA jelentés a PLA öt haderőneme − hadsereg, haditengerészet, légierő, rakétahadsereg és stratégiai támogató erők − több mint 300 vezető tisztjének hátterét vizsgálta a 2021-ig tartó hat évben. Megállapította, hogy az egyes haderőnemekben szolgálatot teljesítő vezetők valószínűleg nem rendelkeznek operatív tapasztalattal más szolgálati ágban, mint ahol megkezdték pályafutásukat.\n\nMás szóval a PLA katonái katonák maradnak, a tengerészek tengerészek. Ez éles ellentétben áll az amerikai fegyveres erőkkel, ahol a keresztkiképzés 1986 óta törvényi előírás.\n\nA 73 oldalas jelentés azt állítja, hogy ez a „merevség (...) csökkentheti Kína hatékonyságát a jövőbeli konfliktusokban”, különösen a nagy fokú közös szolgálati fellépést igénylő konfliktusokban, és azt sugallja, hogy a PLA erői ugyanolyan problémákba ütközhetnek, mint amilyenek orosz kollégáikat is sújtották Ukrajnában, ahol alacsony volt a fegyveres erők „általános kohéziója”.\n\nMióta Oroszország hét hónappal ezelőtt megkezdte invázióját szomszédja ellen, az orosz katonai struktúra hiányosságai nyilvánvalóvá váltak a külső megfigyelők számára.\n\nElemzők szerint a közelmúltban, amikor az ukrán ellentámadás megfutamította az orosz csapatokat, Moszkva szárazföldi erői nem kaptak légi fedezetet, míg a háború korábbi szakaszában logisztikai problémák nehezítették, hogy Oroszország képes legyen ellátni erőit − a teherautók nem rendelkeztek a terepviszonyoknak megfelelő gumiabroncsokkal, és a karbantartás hiánya miatt folyamatosan lerobbantak.\n\nA jelentés szerzője, Joel Wuthnow szerint a PLA magas rangú vezetői hasonló problémákkal szembesülhetnek a keresztkiképzés hiánya miatt.\n\nA műveleti parancsnokok például ritkán rendelkeznek tapasztalattal a logisztikában, és fordítva. Azok a műveleti parancsnokok, akiknek soha nem kellett magas szintű ismereteket szerezniük a logisztikáról vagy a karbantartásról, könnyen meglehet, hogy nem tudják optimálisan használni ezeket az erőket, ami párhuzamba állítható egy másik orosz kudarccal 2022-ben\n\n− írta a jelentésben Wuthnow, az egyetem Kínai Katonai Ügyek Tanulmányozásával Foglalkozó Központjának vezető kutatója.\n\nA jelentés szerint 2021-ben a négycsillagos rangú parancsnokok − mint például a vezérkari főnökök egyesített parancsnokságának vagy az Indo-csendes-óceáni Parancsnokságnak a vezetője az Egyesült Államokban, illetve a Központi Katonai Bizottság vagy a hadszíntéri parancsnokságok vezetői Kínában − összehasonlításakor a 40 amerikai tiszt mindegyike rendelkezett szolgálati kereszttapasztalattal, míg az azonos pozícióban lévő 31 kínai parancsnok 77 százaléka.\n\nA jelentés egy másik kulcsfontosságú különbséget is megállapít: Az Egyesült Államokban a négycsillagos parancsnokok szinte mindegyike rendelkezett operatív tapasztalattal. Kínában majdnem a felük „hivatásos politikai komisszár” volt.\n\nNem szabad lebecsülni a kínaiakat\n\nCarl Schuster, az Egyesült Államok Csendes-óceáni Parancsnoksága hawaii Közös Hírszerző Központjának korábbi műveleti igazgatója úgy nyilatkozott, hogy a most megjelent jelentés „a legjobb értékelés arról, hogy Kína hol tart, és hová tart, amit eddig láttam”.\n\nEnnek ellenére óva intett attól, hogy ezt a jelentést előrejelzésként használjuk arra vonatkozóan, hogy a PLA hogyan járna egy Ukrajnához hasonló háborúban, mivel számos egyéb előnye van az orosz hadsereggel szemben.\n\nKína jobb kiképzést ad az újoncoknak, és már nem támaszkodik a sorkatonákra, míg az orosz hadsereg a sorkatonai állományra támaszkodik, amelynek 80-85 százaléka mindössze hét hónapos kiképzésen esik át.\n\nOroszországgal ellentétben Kínában ráadásul hivatásos altiszti állomány van − tette hozzá.\n\nSchuster, aki jelenleg a Hawaii Pacific Egyetemen tanít, úgy becsülte, hogy Kína körülbelül négy-öt évvel van lemaradva az Egyesült Államoktól a műveleti képességek összehangolásának tekintetében, de figyelmeztetett, hogy a közelmúltbeli hadgyakorlatok „azt sugallják, hogy egyre inkább felzárkóznak”.\n\nEnnek bizonyítékaként említette a közelmúltbeli, Tajvan körüli hadgyakorlatot.\n\nA tanulmánynak az a ki nem mondott következtetése, hogy a PLA nem képes hatékony összehangolt műveleteket végrehajtani, helytelen\n\n– mondta Schuster.\n\nA washingtoni Georgetown Egyetem adjunktusaként is tevékenykedő Wuthnow jelentése demográfiai különbségeket is talált a kínai és az amerikai vezetők között.\n\nA vezető kínai tisztek homogének voltak életkor, végzettség, nem és etnikai hovatartozás tekintetében\n\n− áll a jelentésben.\n\nA négycsillagos kínai tisztek átlagosan idősebbek voltak amerikai társaiknál (64 vs. 60), és több évet töltöttek a hadseregben (46 vs. 40).\n\nAz amerikai vezetés sokszínűbb volt, két nő és három afroamerikai volt köztük, szemben a PLA homogén vezetésével (teljesen férfi és 99 százalékban han kínai)\n\n− áll a jelentésben.\n\nÉs még egy utolsó szembetűnő különbség: Az amerikai tisztek 58 százaléka szolgált már külföldön, míg a kínai tisztek közül egynek sem volt tengerentúli tapasztalata.\n\nA Hszi Csin-ping-faktor\n\nA jelentés azt is megjegyezte, hogy Hszi Csin-ping kínai vezető hogyan szigorította a PLA vezetését, mióta 2013-ban átvette a Kínai Kommunista Párt irányítását.\n\nA kínai Központi Katonai Bizottság elnökeként Hszi személyesen is részt vesz a vezető tisztek kiválasztásában − áll a jelentésben.\n\nMinden PLA-tiszt a Kínai Kommunista Párt tagja, és kellő politikai érzékkel kell rendelkeznie ahhoz, hogy bizonyítsa lojalitását Hszi és az ő programja iránt\n\n− írta a jelentés, megjegyezve, hogy Hszi a vezető tiszteket földrajzilag rotálja Kínán belül, hogy megakadályozza, hogy olyan hálózatokat alakítsanak ki, amelyek egy napon veszélyeztethetik a vezetését.\n\nUgyanakkor azt is megjegyezte, hogy Hszi gondosan ügyel arra, hogy a vezető tisztek körében jutalmazza a lojalitást és a türelmet.\n\nHszi Csin-ping nem hagyta ki azt a generációt, amelynek tagjai kivárták a sorukat, hogy a modern konfliktusokat jobban ismerő fiatalokat léptessen elő később a helyükre\n\n– írta a jelentés.\n\nAhogy ezek az idősebb tisztek elérik a rangjuknak megfelelő nyugdíjkorhatárt − a Központi Katonai Bizottságban dolgozók esetében akár 68 évesek is lehetnek −, utódaik több tapasztalatot fognak hozni a modern harctérről, beleértve a legújabb technológiákat is.\n\nA hagyományok és a szervezeti kultúra által okozott problémák azonban várhatóan megmaradnak − áll a jelentésben.\n\n(Borítókép: A PLA katonái terrorellenes gyakorlatot hajtanak végre 2022. augusztus 26-án a kínai Csangcsun Csilin tartományban. Fotó: Fu Tian / China News Service / Getty Images)",
    "Madagaszkár magyar királyáról neveztek el teret Budapesten": "Benyovszky Móricra méltán lehetünk büszkék mi, magyarok, Magyarország nemzetiségei, és büszkék lehetnek rá a lengyelek is – mondta a Miniszterelnökség nemzetpolitikáért felelős államtitkára a 18. századi magyar világutazóról elnevezett köztér avatásán pénteken Budapest VIII. kerületében, Józsefvárosban.\n\n\n\n\n\n\n\nPotápi Árpád János hangsúlyozta, hogy Benyovszky Móric volt az egyik leghíresebb magyar utazó, aki négy kontinenst érintett és több ország történelmébe is beírta nevét.\n\nAz államtitkár szerint a 21. századi rohanó és identitásvesztett világban elengedhetetlen, hogy a múlt alaposabb megismerésével erősítsük történelmi emlékezetünket. Ennek szerves részét képezi Benyovszky és nem mindennapi életútja – mondta.\n\nFelhívta a figyelmet arra, hogy a nagy sikerrel bemutatott Benyovszky, a szabadság szerelmese című musicalt néhány nap múlva az újvidéki magyar színház művészeinek köszönhetően a határon túl is megismerheti a közönség.\n\nEmlékeztetett arra, hogy a magyar kormány nemzeti évfordulók bizottsága 2011-ben a kiemelt nemzeti évfordulók sorába vette Benyovszky Móric születésének és halálának kerek évfordulóit, ennek szellemében szervezték tavaly a Benyovszky jubileumi emlékévet.\n\nAz eseményeknek köszönhetően széles körben válhatott újra ismertté Benyovszky élete és kalandos története, tavaly decemberben avatták fel Benyovszky Móric portrészobrát a mostantól a nevét viselő köztér területén – tette hozzá.\n\nTakács Bence a honvédelmi minisztert képviselve kiemelte Benyovszky elhivatottságát, amivel a haza szolgálata érdekében katonának tanult. Később négy uralkodót és három nemzetet szolgált, négy világrész több országának történetébe írta bele a nevét és tetteit: végig katona maradt és katonaként lett népszerű - hangoztatta.\n\nRámutatott arra, hogy a hazának bátor, elszánt és mindenre felkészült katonákra minden időben szüksége van. Azt mondta, ebben a sok bizonytalansággal tarkított évtizedben Magyarország számára elengedhetetlen, hogy újra nemzeti és újra szuverén hadserege legyen.\n\n„Haza csak addig van és lesz, amíg van, aki megvédje, és amíg lesznek olyan tettrekész bátrak, akik, mint Benyovszky, a katonai hivatásra igent mondanak” – jelentette ki.\n\nKatarzyna Ratajczak-Sowa, Lengyelország magyarországi nagykövethelyettese azt mondta, a köztéravatással a magyar és lengyel nemesre, a kamcsatkai száműzöttre, a szökevényre és utazóra, Madagaszkár királyára és a széleskörben olvasott emlékiratok szerzőjére emlékezünk. Azt mondta, a pénteki naptól Budapest ismét gazdagodik egy lengyel vonatkozású térrel, ami reményei szerint hozzájárul a fiatalok történelmi eligazodásához.\n\nCsáki Imre alezredes, címertörténész szerint Benyovszky Móric példakép katonai és polgári értelemben is a jövő generáció számára. Hozzátette, a Benyovszky tér köztudatba ágyázása egyúttal a közösségi tájékoztatást is szolgálja.\n\n„Magánlevelezéséből ízig-vérig katonás, őseit, származását és becsületét nagyra tartó, büszke főtiszt, tábornok jelleme rajzolódik ki, aki méltó példaképül szolgálhat a mai nemzedéknek nemcsak Magyarországon, hanem a Kárpát-medencében is” – hangoztatta.\n\nErőss Gábor, Józsefváros kultúráért és emlékezetpolitikáért felelős alpolgármestere közölte: a kerület büszke Benyovszky Móricra, akinek emlékét itt utca, emlékház, és immár tér és szobor is őrzi.\n\nBenyovszkyt, a felvidéki nemest és utazót a magyarok, a szlovákok és a lengyelek, de a franciák és a madagaszkáriak is magukénak érzik – mondta.\n\n„Küzdött az oroszok ellen a lengyel szabadságért, aztán a sajátjáért, így a 18. században az első és leghíresebb \"Gulágról\" szökött rab volt” – fogalmazott.\n\nRámutatott arra, hogy az oroszok ma ismét háborúznak, ezúttal a szomszédos Ukrajnában, Tajvan szigete fenyegetettségben él, Madagaszkárt pedig a klímaváltozás miatt felváltva sújtja az aszály és az egymást követő pusztító ciklonok.\n\nAz újonnan felavatott Benyovszky Móric tér az Orczy út és Diószeghy Sámuel utca által határolt területen található, ahol tavaly decemberben állították fel a magyar világutazó, hajós és katona szobrát.",
    "Előre rohan a világ legnagyobb csipgyártója, a TSMC": "Új gyárak építésével próbálja enyhíteni a csiphiányt a világ legnagyobb csipgyártójának számító TSMC, ami hamarosan megkezdi a rendkívül fejlett, 3 nanométeres csipek tömegtermelését – írja a Nikkei Asia.\n\nFotó: Zhang Hengwei / China News Service via Getty Images\n\nA tajvani vállalat 2017 és 2019 között évente átlagosan két gyárat épített, de az ütem mostanra legalább évi ötre nőtt. Összességében a távol-keleti cég 2020 és 2023 között további 23 üzem építését tervezi, hogy csökkentse a globális csiphiányt.\n\nA TSMC vezetője elárulta, hogy a világ legnagyobb csipgyártója is szállítási késésekkel küzd, mivel a félvezetők gyártásához szükséges berendezések, gépek is késve érkeznek meg. Még a viszonylag kis alkatrészek hiánya is gondot okozhat az ellátási sorokban.\n\nA legmodernebb litográfiai gépek például egyenként több mint százmillió dollárba kerülnek, de egy mindössze tíz dollárba kerülő csip hiánya megakadályozhatja a szállításukat – árulta el a TSMC igazgatója.\n\nAz ötvenezer dolláros autók gyártását akadályozzák a kevesebb mint egy dollárba kerülő félvezetők – tette hozzá. Szerinte az autógyártók egyre több funkciót adnak hozzá a járművekhez, valamint az okostelefonok is tömegesen terjednek, ezekhez pedig egyre több félvezető szükséges.\n\n„Azt hiszem, az egész világ nem ismerte fel, hogy milyen fontos az ellátási lánc menedzsmentje a múltban, és az egész világ nem végzett jó munkát az ellátási lánc menedzsmentjében, beleértve a TSMC-t is” – jelentette ki a vállalat vezetője.\n\nA cég vezetése azt nem árulta el, hogy pontosan mikor kezdődik a 3 nanométeres csipek tömegtermelése, csak annyi derült ki, hogy hamarosan. Minél kisebb nanométeres egy félvezető, annál bonyolultabb legyártani.\n\nJelenleg csak a TSMC, a Samsung és az Intel rendelkezik a technológiával. A tajvani vállalat emeli a tétet, és 2025-ben már a 2 nanométeres alkatrészek gyártását tervezi.\n\nTechnológiai hidegháború\n\nA csipek kritikus fontosságú alkatrészek, hiszen az okostelefonoktól kezdve az orvosi eszközökön át az autókig és a vadászgépekig mindenhez szükségesek.\n\nA csipgyártást jelenleg a saját kormányzattal rendelkező, 24 millió lakosú Tajvan uralja, amit Kína a saját részének tekint, és a világon jelenleg mindössze 14 ország ismeri el függetlennek.\n\nPeking azon dolgozik, hogy ez a szám tovább csökkenjen. Tajvanon található a világ legfejlettebb félvezetőit gyártó kapacitás több mint 90 százaléka, amit szinte teljesen a TSMC állít elő. Ahogy élesedik az amerikai–kínai szembenállás, Washington egyre inkább igyekszik a csúcstechnológiához szükséges gyártókapacitásokat amerikai földön létrehozni.\n\nEnnek érdekében Joe Biden a hónap elején aláírta azt a 280 milliárd dolláros kétpárti törvényjavaslatot, amely Chips and Science Act néven vált ismertté. A jogszabály az amerikai csúcstechnológiai gyártás fellendítését célozza, és 52 milliárdot szán csak a félvezetőkre.\n\nA másik oldalon Hszi Csin-ping kínai elnök a legnagyobb veszélynek nevezte a külföldi technológiától való függést, ezért a távol-keleti ország tetemes beruházásokat fordít az ágazatba, hogy növelje az önellátását. Ebben kiemelkedő szerepet játszik a részben állami kézben lévő Semiconductor Manufacturing International Corporation (SMIC) nevű kínai vállalat, ami az előzetes várakozásokat felülmúlva rekordnyereséget ért el a második negyedévben.\n\nViszont a Trump-kormányzat körülbelül két évvel ezelőtt nemzetbiztonsági aggályokra hivatkozva feketelistára tette a sanghaji székhelyű vállalatot, az SMIC kínai hadsereggel való kapcsolataira hivatkozva, amit a cég következetesen tagadott. Így az SMIC nem fér hozzá a legfejlettebb technológiához.",
    "Feltűnően ellenállók a válsággal szemben az ázsiai feltörekvő gazdaságok": "A feltörekvő ázsiai országok vezetnek az alacsonyabb inflációért folytatott versenyben – mondta a Bloombergnek Jerome Haegeli, a Swiss Re vezető közgazdásza.\n\nFotó: Matt Hunt / Getty Images\n\nAzok az országok, amelyek el tudják kerülni a magas inflációval és gazdasági stagnálással járó, azaz az úgynevezett stagflációs állapotot – és jelenleg úgy gondoljuk, hogy Ázsia nagy része el fogja kerülni –, növelhetik versenyképességüket\n\n– tette hozzá.\n\nBár a térség egyetlen országa sem úszta meg sértetlenül a 2022-es évet, Indonéziától kezdve Dél-Koreán át a Fülöp-szigetekig mindenütt hasznát veszik az 1990-es évek végén bekövetkezett ázsiai pénzügyi válság révén szerzett tapasztalatoknak, továbbá annak, hogy negyedszázada tudatosan készültek az összeomlással fenyegető zűrzavar megismétlődésére.\n\nSzembetűnő továbbá, hogy az ázsiai fejlődő országok devizái többnyire jobban állják a sarat az erős dollárral szemben, mint például a hagyományosan menedéknek tekintett jen vagy az euró, és a régió kötvénypiacai is ritka fénypontként tűnnek fel a globális adósságpiacon végbemenő meredek hozamemelkedés közepette.\n\nA Bloomberg feltörekvő ázsiai kötvényindexe idén eddig összesen mintegy 9 százalékkal csökkent, míg az amerikai állampapírokat mérő index 11 százalékos veszteséget szenvedett el, a globális feltörekvő piaci barométer pedig több mint 16 százalékkal esett.\n\nA régió viszonylagosan erősebb ellenálló képességének a titka részint az alacsonyabb infláció, részint a keserves tapasztalatok következtében felhalmozott rekordmennyiségű devizatartalék, amelyhez a helyi politikai döntéshozók általában igencsak kesztyűs kézzel nyúltak.\n\nNormává vált a fiskális óvatosság és a higgadt válságkezelés, és bár a dollár elszabadulását követően a tartalékok ezeken a piacokon is a valaha mért leggyorsabb ütemben csökkentek, még mindig magasabbak, mint az elmúlt évtized végén voltak. A térség együttes devizatartaléka 2600 milliárd dolláron áll, miután tavaly októberben 2800 milliárd dollár felett tetőzött.\n\nAz övezet által nyújtott relatív előnyre pedig felfigyeltek a globális befektetőcégek is, amelyek megkezdték a visszatérést Ázsiába.\n\nIndia és Indonézia kötvénypiacán augusztusban – hat hónapja először – nettó külföldi tőkebeáramlást regisztráltak, és a világ meghatározó alapjai május óta először növelték thaiföldi kötvényállományukat is.\n\nA legtöbb ázsiai gazdaságban a külföldi kötvénypozíciók még mindig nem érték el a járvány előtti szintet, ami egy esetlegesen erőre kapó tőkekiáramlás kisebb valószínűségére utal, még akkor is, ha a makrokörülmények ismét romlanának\n\n– állapította meg Galvin Chia, a szingapúri NatWest Markets stratégája.\n\nFotó: Guillaume Payen / Getty Images\n\nHaegeli emellett a lassabban emelkedő termelési költségekre is rámutatott, hiszen a régió szerencsésen elkerülte a legsúlyosabb nyersanyagár-sokkokat, mivel Kelet-Ázsia kevésbé függ az Oroszországból származó energiától vagy az Ukrajnából származó búzától.\n\nA térséget egyébként nem lehet teljesen egységesen kezelni, hiszen míg a feldolgozóiparukról híres, északabbra fekvő országok, mint például Dél-Korea és Tajvan, jobban ki vannak téve a kínai zéró-Covid-politikának és a globális gazdasági lassulásnak, Jon Harrison, a londoni székhelyű TS Lombard elemzőcég feltörekvő piaci makrostratégiáért felelős vezetője szerint, addig\n\nDélkelet-Ázsiában a feldolgozóipari beszerzésimenedzser-indexek (BMI) bővülést jeleznek, ellentétben a zsugorodó dél-koreai és tajvani BMI-vel.\n\nA JPMorgan is úgy látja, hogy különösen a kínai és a japán óriásvállalatok válhatnak a régió Achilles-sarkává. Az amerikai nagybank által az országok sebezhetőségének mérésére kidolgozott mutatók alapján – amelyek döntően a folyó fizetési mérlegeket, a devizatartalékokat és a kötvények hozamszintjét veszik figyelembe –\n\nThaiföld és Japán globálisan a leggyengébbek közé tartozik, míg Kína, Dél-Korea és India a következő fokozatba kerültek.\n\nNémileg más eredményre jutott a Nomura, amely a világ 30 nagy piacgazdaságából hetet talált viszonylag ellenállónak a kemény landolással szemben, ezek közé Ázsiából Indonézia, Malajzia, Tajvan, a Fülöp-szigetek és India tartozik – írták a japán bank elemzői.",
    "Bernard Guetta: A vesztes Putyin magára marad": "Elfogytak Oroszország szövetségesei. Persze ott van még Szíria, Nicaragua, Belarusz, Kuba, Eritrea és Észak-Korea, akik vele együtt megpróbálták megakadályozni, hogy az ukrán elnök videóhívásban felszólaljon az ENSZ közgyűlésén, de mi a helyzet Kínával? Indiával? Törökországgal? Kazahsztánnal és a többi közép-ázsiai állammal?\n\nSokan azt gondolták, hogy ezek az országok, amelyek a világ népességének több mint 40 százalékát teszik ki, ki fognak állni Moszkva mellett a Sanghaji Együttműködési Szervezet csúcstalálkozóján. Szerintük a múlt heti szamarkandi összejövetelnek a hidegháborúhoz való visszatérésről, a két blokk és az el nem kötelezettek mozgalmának újraalakulásáról kellett volna szólnia. Katonai kudarc ide vagy oda, mondták, Vlagyimir Putyin még messze van a vereségtől, de maga Putyin hazudtolta meg a csodálóit, amikor már a találkozó elején kijelentette, hogy kész válaszolni az ukrajnai háborúval kapcsolatos kínai „kérdésekre és aggodalmakra”.\n\nAggodalmakból akad elég Pekingben, és úgy tűnik, hogy Ankara és Újdelhi is osztja őket, hiszen Recep Erdoğan felszólította az orosz elnököt, hogy „a lehető leghamarabb és diplomáciai eszközökkel” vessen véget ennek a háborúnak, míg Narendra Modi megerősítette, hogy „most nem a háborúnak van itt az ideje”. A kis Vlagyimirt, mint egy rendetlenkedő iskolásfiút, Szamarkandba küldték a fegyelmi bizottság elé, és könnyen belátható, hogy miért.\n\nHszi Csin-pingnek jól jött volna, ha orosz barátja gyorsan győz Ukrajnában. A világ felismerte volna, hogy Európa és az Egyesült Államok hatalma leáldozóban van, és az új évszázadban a felemelkedő Kína fogja átvenni a világ vezetését. Ezzel az erődemonstrációval Hszi arra kényszeríthette volna Tajvant, hogy válasszon az önkéntes behódolás és egy vesztes háború között. Az életre szóló elnöki ambíciókkal rendelkező, de egyre nagyobb belpolitikai nehézségekkel küzdő kínai elnök számára Ukrajna veresége fényes kilátásokkal kecsegtetett, az ukránok győztes ellenállása viszont számára felér egy katasztrófával.\n\nEz ugyanis azt mutatja, hogy a demokráciák támogatásával az olyan országok, mint Tajvan és Ukrajna képesek ellenállni Kínának és Oroszországnak, ráadásul minél tovább tart ez a háború, annál inkább megsínyli a nemzetközi kereskedelem.\n\nÉppen a demokráciák felemelkedésének köszönhető, hogy Kína harminc éve ismét felkerült a világ térképére. Talán egy napon képes lesz nélkülük is elboldogulni, köszönhetően a belföldi piacának és az Ázsián belüli kereskedelemnek. Hszi erre számít, de ma még nem tart itt Kína, és Vlagyimir Putyin ukrajnai kudarca annyira aggasztani kezdte, hogy már Moszkvának is tudtára adta az aggályait.\n\nErdoğan a maga részéről úgy véli, hogy az ukrán ellentámadás sikerével Vlagyimir Putyin túlságosan nagy súlyt veszít a nemzetközi színtéren ahhoz, hogy Törökország továbbra is kijátszhassa a Kremlt az atlanti szövetséggel szemben, és fordítva. Oroszországnak ki kell jutnia abból a mocsárból, amelybe Ukrajnában beleragadt, különben minden értékét elveszíti Törökország szemében. Ami Narendra Modit illeti, neki is minden oka megvan arra, hogy ne akarja, hogy Oroszország még jobban meggyengüljön ebben a kalandban, hiszen Oroszország az, amely fegyverekkel és olajjal látja el Indiát, és lehetővé teszi számára, hogy sakkban tartsa az Egyesült Államokat, valamint szembenézzen két történelmi ellenségével: Kínával és Pakisztánnal. India nem akar elesni az orosz támogatásától, hogy aztán máshol kelljen segítség után néznie, amit egyébként Franciaország és más uniós országok már tűkön ülve várnak. Oroszországot az a veszély fenyegeti, hogy az önbizalmával együtt Indiát is elveszíti, és ami még súlyosabb számára, Közép-Ázsia kezdi elhinni, hogy az ukrajnai háború nem remélt lehetőség arra, hogy kikerüljön a Kreml befolyása alól.\n\nAz azerbajdzsániak voltak az elsők, akik ezt megértették. Ezért kezdték újra támadni Örményországot, megmutatva, az orosz védelem nem sokat ér. Üzbegisztán és Kazahsztán már az Európai Unióval kacérkodik. Kirgizisztán és Tádzsikisztán ismét fegyvert ragadott, hogy – Moszkva véleményének kikérése nélkül – megpróbálják rendezni határvitáikat. Mintha Közép-Ázsia a szabadságot választotta volna.\n\nAz egykori birodalomnak már a keleti és a nyugati végében is tátong a szakadék, amelybe Vlagyimir Putyin Oroszországot taszította.\n\n(Bernard Guetta francia európai parlamenti képviselő, a centrista-liberális Renew Europe frakció tagja 2019 óta. Franciaországban újságíróként ismert: a nyolcvanas években a Le Monde kelet-európai tudósítója, majd közel harminc évig a France Inter közszolgálati rádió külpolitikai kommentátora volt.)",
    "Harmadik államfői ciklusára készül Hszi Csin-ping": "A Kínát kormányzó Kommunista Párt október 16-án tartja az ötévente esedékes tisztújító kongresszusát, amelyen Hszi Csin-ping várhatóan megszerzi történelmi jelentőségű harmadik vezetői mandátumát – számolt be róla a Reuters.\n\nA Kínát kormányzó Kommunista Párt október 16-án tartja ötévenkénti kongresszusát, amelyen több, mint valószínű, hogy Hszi Csin-ping történelmi jelentőségű harmadik vezetői mandátumot szerez. A zárt ajtós esemény Peking központjában lévő Tienanmen tér – Mennyei béke tere – nyugati oldalán lévő Népek Nagy Csarnokában zajlik majd.\n\nA 69 éves Hszi egy évtizeddel ezelőtti pártfőtitkári kinevezése óta folyamatosan megszilárdította hatalmát. Az államfő várhatóan egyedül gyakorol majd ellenőrzést a kulcsfontosságú kinevezések és politikai irányelvek felett a kongresszuson.\n\nA harmadik ciklusa felé vezető útját hátráltató ellenszelek ellenére – a koronavírus-járványtól kezdve, a Nyugattal való növekvő ellentétekig és a Tajvan miatt kialakult feszültségekig – Hszi biztosan megszerzi mandátumát, és ezzel meg tudja majd valósítani a „kínai nemzet megfiatalítására” vonatkozó elképzeléseit a következő években.\n\nHszi Csin-ping kínai elnök (k) és Li Ko-csiang miniszterelnök (j) a Kínai Népi Politikai Tanácskozó Testület záróülésén a pekingi Nagy Népi Csarnokban 2022. március 10-én (Fotó: MTI/EPA/Alex Plavevski)\n\nHszi apja, Hszi Csung-hszün, a Kínai Kommunista Párt alapító tagja volt. A KNK kikiáltása után a párt agit-prop osztályát vezette, majd miniszterelnök-helyettes, PB-tag, parlamenti alelnök volt. Kantoni párttitkárként felügyelte az első különleges gazdasági övezet, Sencsen felemelkedését. Pályája során háromszor is félreállították.\n\nHszi Csin-ping 2012. november 15. óta a Kínai Kommunista Párt (KKP) főtitkára, a Központi Bizottság (KB) Politikai Bizottsága Állandó Bizottságának, az ország legfelső hatalmi grémiumának az első embere. Hatalomra kerülése óta megerősítette a pártot és annak társadalmi szerepét.\n\nVezetésével Kína a globális színtéren is sokkal magabiztosabb lett, mint a fejlődő világ vezetője, és az Egyesült Államok által kialakított világrend alternatívájává vált.\n\n„Országát egy még inkább Kína-központú megközelítés felé fogja vinni a politikában, különösen a külpolitikában” – mondta Steve Tsang, a Londoni Egyetem SOAS Kína Intézetének igazgatója. „Azt is meg fogja erősíteni, hogy Kínában mindent a pártnak kell vezetnie, a pártnak pedig teljes mértékben követnie kell a vezetőjét” – tette hozzá.\n\nHszi Csin-ping törekvései egy harmadik ötéves ciklusra 2018-ban váltak egyértelművé, amikor eltörölte az elnöki tisztségre vonatkozó ciklusok számának korlátozását.\n\nSemmi sem gátolja meg abban, hogy Mao Ce-tung és Teng Hsziao-ping után ő legyen a következő kormányfő, aki haláláig kormányoz.\n\nVárhatóan egy nappal a 20. pártkongresszus után Hszi ismét átveszi a Kommunista Párt főtitkári és a Központi Katonai Bizottság elnöki szerepét.\n\nHszi Csin-ping kínai elnök (k) a Kínai Kommunista Párt megalapítása 100. évfordulójának alkalmából rendezett ünnepség egyik elõadásán Pekingben 2021. június 28-án (Fotó: MTI/EPA/Hszinhua hírügynökség/Ju Peng)\n\nAz átfogó politikai irányvonalban kevés változás várható, kérdéses csak az lehet, hogy az elnök kit ültet a Politikai Hivatal Állandó Bizottságába, illetve ki váltja a jövő márciusban nyugdíjba vonuló miniszterelnököt, Li Ko-csiangot. A kormányfői pozícióra a 67 éves Vang Jang, a Kínai Kommunista Párt Politikai Hivatal Állandó Bizottságának tagja és a Nemzeti Bizottság elnöke vagy az 59 éves Hu Csun-hua miniszterelnök-helyettes lehet esélyes. Emellett pedig befutó lehet még Csen Miner, Hszi egyik pártfogoltja, aki a csungkingi önkormányzat pártfőnöke, azonban ő még nem töltött be országos tisztséget korábban.\n\nA következő Kínai Kommunista Párt Politikai Hivatal Állandó Bizottságának összetételét is figyelemmel kíséri a világ, mivel két jelenlegi tagja is elérte a nyugdíjkorhatárt. Azonban a Kínát figyelemmel követők nem számíthatnak arra, hogy az új tagok más politikai alternatívát fognak képviselni a bizottságban. Hszi uralkodása alatt a „frakció” fogalma a múlté lett.\n\n„Miután ezzel a pártkongresszussal lojális hívei kerültek hatalmi pozícióba, Hszi nagyobb felhatalmazást kap arra, hogy bármilyen politikát keresztülvigyen” – mondta Alfred Wu, a Szingapúri Nemzeti Egyetem docense.\n\nKapcsolódó tartalom\n\nHszi Csin-ping kinyilvánított óhaja, hogy Tajvant Peking irányítása alá vonja, a harmadik ciklus során is fókuszba kerül, különösen a Nancy Pelosi amerikai képviselőházi elnök közelmúltbeli tajpeji látogatása nyomán fokozódó feszültség miatt. Tajvan demokratikusan megválasztott kormánya határozottan elutasítja Kína szuverenitási követeléseit.\n\nKevés Kína-figyelő számít arra, hogy Peking a közeljövőben katonai lépéseket tegyen Tajvannal kapcsolatban, mert a kínai társadalom nincs felkészítve egy ilyen magas kockázatú lépésre és az általa kiváltott súlyos nyugati szankciókra.\n\nDe Hszi számára a „tajvani kérdés” sikeres megoldása biztosítaná helyét a kínai történelemben Mao mellett.\n\nA kiemelt kép forrása: MTI/AP/Hszinhua/Li Hszueren",
    "A hatalom uralma vagy a szabályok hatalma": "Az amerikai delegációk tajvani látogatásai, különösen Pelosi házelnök útja és az újabb jelentős, több mint egymilliárd dolláros amerikai fegyvereladások csak növelték az ellentéteket. Kína hadgyakorlat keretében elvágta a szigetet a világtól, de nem foglalta el, amivel többször is fenyegetőzött. Ugyanakkor, ahogy korábban, amikor Trump elnök találkozott az észak-koreai diktátorral, minden esetben sor került előzetes konzultációkra Peking és Washington között, ami most is célszerűnek látszik.\n\nA világ fő problémája az orosz–ukrán háború, a szankciós politika, a földgáz és kőolaj kérdése és sok egyéb, ezekkel összefüggő kérdés.\n\nEz uralta az idén ősszel megrendezett 17. bledi fórumot is. A találkozó jelszava „A hatalom uralma vagy a szabályok hatalma” volt. Az ukrán államfő szokásos videóüzenetében teljes embargót követelt Oroszországgal szemben, és bejelentette, hogy amely ország nem küzd Oroszország ellen, az segíti azt, és ezeket felelősségre kell vonni.\n\nA találkozón részt vett három államfő, két miniszterelnök és 15 külügyminiszter.\n\nVon der Leyen beszédében stratégiai gondolkodást követelt az Európai Uniótól, amelynek ő az egyes számú vezetője, és hárompontos javaslatcsomaggal állt elő. Az első pont szerint meg kell szüntetni az unió függőségét az orosz nyersanyagoktól és a kínai stratégiai termékek behozatalától. Sajnos nem mondta el, ezt hogyan képzeli. Németországban a második negyedéves GDP az előző év hasonló időszakához viszonyítva 4,4 százalékkal csökkent. A 16 német tartományból 12 szeptember elején jelentette be, hogy megtelt, és több ukrán vagy egyéb migránst képtelen befogadni. Ukrajna új németországi nagykövete az a Makarov nevű diplomata lesz, aki eddig a szankciós politika felelőse volt az ukrán kormányban. A korábbi ukrán nagykövet, a sok botrányt kiváltó Melnyik most éppen azt követelte, hogy Szászország CDU-s miniszterelnöke ne utazzon Ukrajnába, mert oroszbarát. Egyébként az elmúlt napokban az ukrán nagykövetek elég furcsán viselkedtek. A kazahsztáni nagykövet ittas állapotban azt követelte, hogy most kell minél több oroszt megölni, hogy a gyermekeiknek kevesebbet kelljen.\n\nA spanyolországi nagykövet szemrehányásokat tett, hogy május óta nem kaptak újabb fegyverszállítmányt. A vatikáni nagykövet többször bírálta a pápát.\n\nVon der Leyen második javaslata az volt, hogy az Európai Unió támogassa a fenyegetett demokráciákat, így Ukrajnát és a Nyugat-Balkán államait. Kérdésem, hogy mióta demokrácia Ukrajna, és miért van az, hogy a Nyugat-Balkán államainak a valós esélyük a csatlakozásra minimális. Miért van az, hogy Ukrajna ezeket az államokat, legalábbis papíron – amely mindent elbír – megelőzte, és a kijevi kormány bejelentette, hogy 2024-re az unió teljes jogú tagja lesz? Szerintem erre semmilyen reális esélye sincsen. Kérdésem továbbá, hogy ki vagy kik veszélyeztetik a Nyugat-Balkán államait, az ottani vélt vagy valós demokráciákat.\n\nVon der Leyen harmadik pontja szerint új gazdasági modell létrehozására van szükség. Egyetértek vele. Eddig miért nem történt semmi? Mit jelent az új gazdasági modell? Mikor, hogyan fog létrejönni? Milyen változásokat jelent? Jó lenne ezekre a kérdésekre választ kapni.\n\nIdőközben sor került a Nemzetközi Atomenergia-ügynökség (NAÜ) delegációjának ukrajnai látogatására, az ukrán államfő fogadta a küldöttséget.\n\nMegpróbálta elérni, hogy ukrán „újságírók” is bemehessenek az atomerőműbe, de ezt az oroszok elutasították. Ezek után Zelenszkij közölte, hogy Ukrajna nem bízik az Egyesült Nemzetek Szervezetében, a Nemzetközi Atomenergia-ügynökségben, valamint a Nemzetközi Vöröskeresztben, mivel ezek a szervezetek gyávák és szakszerűtlenek. Ha ez igaz, miért fogadta a NAÜ küldöttségét?",
    "Fodor Gábor: Hiba volt az Egyesült Államok részéről, hogy engedte Oroszországot Kínához közeledni": "A kínai és az orosz elnökök üzbegisztáni találkozója, valamint az USA várható reakciója a két keleti hatalom közeledésére is témája volt a 48 perc – Házigazda: Lánczi Tamás című műsornak , melynek vendégei ezúttal Bayer Zsolt író, publicista és Fodor Gábor, a Közép-európai Rendszerváltást Kutató Intézet igazgatója voltak. Az üzbegisztáni találkozó kapcsán a műsor vendégei megjegyezték, hogy a világ népességének közel felét jelentő országok, illetve Oroszországgal és Kínával a legnagyobb területű országok vezetői reprezentálták magukat.\n\nKapcsolódó tartalom\n\nA műsorvezető felidézte: nemrég a Reuters kiszivárgott információkra hivatkozva azt állította, hogy az Oroszországgal szemben érvényre juttatott gazdasági szankciók után az USA már a Kína elleni szankciók bevezetésén dolgozik.\n\nErre válaszolva Bayer Zsolt publicista úgy fogalmazott:\n\n„Azt hiszem, hogy ebben a stúdióban nincs olyan, beleértve a széket, a poharat, amit ne Kínában gyártottak volna. Hogyan kellene elképzelni egy olyan világot, amiből szankciókkal ki van zárva Kína?”\n\nMajd a publicista azzal folytatta, hogy egy Kína ellen bevezetett amerikai szankciós csomag valószínűsége azért is csekély, mert az amerikai államkötvények többségét Kína tulajdonlja. Egy Kínával szemben bevezetett amerikai szankciós csomag olyan reakciót váltana ki, hogy az ázsiai óriás kiveszi a pénzét, akkor pedig „Amerika fog lefeküdni”.\n\nBayer arra is emlékeztetett, hogy az ázsiai nagyhatalom a világ vezető technológiai gyártója, és a legújabb hírek szerint közel állnak a fúziós reaktor kifejlesztéséhez. Mint mondta, amennyiben Kína eléri ezt a szintet, garantált lesz az energiafüggetlensége.\n\nFodor Gábor, a Közép-európai Rendszerváltást Kutató Intézet igazgatója úgy fogalmazott: több olyan felnövekvő hatalom is van (India, Pakisztán, Brazília), amelyek szorosan együttműködnek Kínával, és kizárt, hogy elfogadnának Peking ellen irányuló nyugati szankciókat. A műsorvezető emlékeztetett, hogy az amerikai–kínai ellentét egyik forrása a tajvani helyzet.\n\nErre válaszolva Fodor Gábor elmondta, hogy Tajvan hiába demokratikus ország, mindössze csupán a világ 37 országa ismerte el független államként.\n\nA világ vezető hatalmai diplomáciailag nem ismerték el önálló országnak Tajvant [….] Nem valószínű, hogy harcosan kiállnának mellette – mutatott rá.\n\nKapcsolódó tartalom\n\nA beszélgetés során felmerült Ursula von der Leyen évértékelő beszéde, ahol az unió felé megfogalmazott kritikával az Európai Bizottság elnöke azt mondta, Európának korábban fel kellett volna számolnia az orosz energiafüggőségét. Kiemelték, miközben az unió azért küzd, hogy alternatívát találjanak a megdrágult orosz gázra és olajra, addig hatalmas mennyiségű kínai napelemet és akkumulátort vásárolnak.",
    "Meddig fegyverezik még az amerikaiak Ukrajnát?": "2022. szept. 24.\n\nSümeghi Lóránt vezető elemző, Századvég Közéleti Tudásközpont Alapítvány Miközben Kijev, az elmúlt hetekben Ukrajna északkeleti, valamint déli részein produkált orosz csapatokkal szembeni részleges előrenyomulás okán, már a Krím visszafoglalását, valamint Vlagyimir Putyin orosz elnök potenciális hadbíróság elé állítását tervezi, addig könnyen lehet, hogy Volodimir Zelenszkij ukrán elnök háborús ambícióinak korlátait elsősorban nem Moszkva, hanem éppenséggel Washington jelenti majd. Azt követően, hogy Oroszország február végén egy „különleges katonai művelet” keretében megszállta Ukrajna egy részét, amely szinte kizárólag a nyugati fegyverszállítmányoknak köszönhetően tudott érdemi ellenállást tanúsítani, nemcsak a régió országvezetői, hanem a háborút követő teljes nemzetközi figyelem számára is nyilvánvalóvá vált, hogy\n\nKijev egy, az Egyesült Államok, valamint Oroszország közti proxyháború első számú szereplőjévé vált.\n\nMindezt csak alátámasztani tudják azok az információk, miszerint az Államokból precedens nélküli mértékben szállítottak és szállítanak mind a mai napig Ukrajnába nemcsak fegyvereket és segélyszállítmányokat, hanem – az erősödő gyanú szerint – különböző magasrangú hírszerzői, valamint katonai stratégiai információt is. Ez utóbbiak jelentőségét hűen érzékeltetik azok, a mostanra már az amerikai sajtóban is nyílt titokként kezelt információk, miszerint\n\naz ukrán offenzívák kapcsán viszonylag minimálisra sikeredett veszteségek és taktikai megfontolások elsősorban nem a kijevi katonai vezetés, hanem a pentagon érdemei.\n\nUgyanakkor, ami az Egyesült Államok háborús logikáját illeti, egyre több jel enged arra következtetni, hogy a jelenlegi ukrán offenzíva nagy valószínűséggel nem élvez korlátlan amerikai támogatást. Kiváltképpen nem azok a túlzottan ambiciózus kijevi kezdeményezések, amelyek nem pusztán Ukrajna területi integritását szeretnék a 2014 előtti állapotok szerint visszaállítani, hanem amelyek emellett Vlagyimir Putyin orosz elnök nemzetközi porondon való teljes megaláztatását, valamint a Moszkva részéről nagyarányú háborús reparációs költségek megfizetését követelik. Washingtoni források szerint egyfelől egy ukrán szempontból túlzottan sikeres offenzívahullám akár még tovább nyújthatja a jelenleg is több mint féléve húzódó, s egyre inkább egy állóháború alakját felvevő fegyveres konfliktust. Ez pedig az Államok mozgósítható hadikészletét tekintve kellemetlen hiányt okozna, amely\n\náttételesen gyengítené az ország világban betöltött imázsát, leginkább Kína és ebből fakadóan Tajvan relációjában.\n\nMásfelől fehér házi folyosói beszélgetések szerint Ukrajna elegendő fejtörést okozott már Oroszországnak az elmúlt hónapokban, melynek köszönhetően egyrészt Moszkva sem tudott katonai értelemben egyéb, a világ számos más tájékán stratégiai célokat elérni a számára hasznosnak vélt műveleti területeken, másrészt Kijevnek köszönhetően az elmúlt évtizedekben mesterségesen nagyra duzzasztott hiedelmek is megdőltek az orosz katonai állomány kapcsán, és ez akár hosszú távon is visszavetheti Moszkva nemzetközi és hadászati befolyását. E szempontok pedig minden bizonnyal egészen más megvilágításba helyezhetik az eddig nyugodt mederben zajló ukrán–amerikai tárgyalásokat, kifejezetten annak függvényében, hogy Zelenszkij elnök, a jelenlegi részsikereken felbuzdulva, milyen jövőbeni katonai tervekkel áll elő hamarosan. Ammenyiben a Biden-adminisztráció Kijev részéről túlzott katonai ambíciók meglétét tapasztalja, akár egy kevésbé látványos, de annál hatékonyabb deeszkalációs út mentén megkezdheti az eddigi csillagászati mértékben adományozott eszközök és katonapolitikai támogatások csökkentését. Fontos leszögezni, hogy miközben egy ilyen horderejű döntés egyelőre nagyon távolinak látszik,\n\na történelem során az Egyesült Államok által vívott proxyháborúkban nem egy alkalommal következett be hasonló folyamat.\n\nEmlékeztetőül, az 1950-es években hiába szerette volna az USA a koreai háború során a teljes félszigetet felszabadítani a látszólag vesztésre álló észak-koreai kommunista csapatok alól, Kína egy meghatározó offenzíva keretében nemcsak a dél-korai erőket kényszerítette megadásra, hanem még a Phenjant is elfoglaló amerikai csapatokat is visszavonulásra kárhoztatta. Ennek eredményeképpen egy évvel a bizalomra okot adó amerikai játszmák után az USA felsővezetése mégis abba kényszerült beletörődni, hogy a félsziget sorsa körül egy olyan patthelyzet alakult ki, melyből az Államok már nem fog tudni abszolút győztesként kikerülni. Négy évtizeddel később nagyon hasonló helyzetben találta magát Washington, amikor példának okáért a közép-amerikai Nicaraguában, egy nagyszabású művelet keretében, stratégiai, pénzügyi, valamint fegyveres támogatásáról biztosította az akkor az USA vezetésével ellentétes érdekeket képviselő szandinista junta ellen lázadó, kontrák nevezetű felkelőcsoportot. Mint ismert, a még Hondurasban külön kiképzőtáborral is megtámogatott kontrákat végül maga az amerikai kormány kényszerítette arra, hogy a reménytelen harcok tükrében békés tárgyalásokat kezdeményezzenek a szandinistákkal egy azonnali fegyverletétel keretében. A jelenlegi ukrán offenzívák körüli túlzott katonai étvágy, valamint az imént tárgyalt történelmi példák alapján tehát\n\nEgyáltalán nem kizárható, hogy idővel el fog érkezni egy olyan pont az orosz–ukrán háborúban, melytől kezdve az Egyesült Államok már nem fog az eddigiekhez hasonló elszántsággal mindent megmozgatni annak érdekében, hogy Ukrajna katonapolitikai vágyai testet ölthessenek."
}