{
    "Tereprali: Szalayék rajthoz állnak a marokkói világbajnoki futamon": "A Szalay Balázs, Bunkoczi László kettős rajthoz áll a tereprali világbajnokság soron következő viadalán, az október 1. és 6. között tartandó Marokkó ralin. A Szalay Dakar Team párosa majd' két év kihagyás után egy újragondolt versenygéppel vág neki a sivatagi megméretésnek, amelyen minden gyári menő tiszteletét teszi.\n\nSzalay Balázs készen áll\n\n\n\nAz előző két évhez képest új útvonalon, az Atlanti-óceán partszakaszát követve versenyez október első hetében a Marokkó rali mezőnye, amely Agadirból rajtol, és négy tábort érint, mielőtt visszatér a kiinduló pontra – 2316 kilométer megtétele után (ebből 1575 km a mért szakaszok hossza). A homok és a navigáció játssza majd a főszerepet a Dakar rali főpróbájának szánt viadalon – s ezt az amatőr és a gyári versenyzők egyaránt kihasználják.\n\n„A Marokkói Királyság igazán változatos területekkel várja a versenyzőket, itt a Dakar szinte minden eleme megtalálható – nyilatkozta David Castera, aki pontosan tudja, miről beszél, hiszen a Dakar útvonalát is ő állítja össze. – A tervezésénél szem előtt tartottam, hogy mi vár a versenyzőkre néhány hónappal később a Dakaron, és arra szerettem volna felkészíteni őket. A navigáció és a homok nagy szerepet kap a viadalon, amely az eddigieknél sokkal vadabb, a terepralisok által kevésbé ismert területeken zajlik majd.”\n\nA táborok helyszíneit viszont jól ismerik majd azok, akik már az afrikai Dakarokon is ott voltak, hiszen Tan Tan és Ayoun egyaránt vendégül látta a legendás sivatagi show résztvevőit.\n\n„Marokkónak ez a része mindig is hatalmas feladatot jelentett a versenyzőknek – emlékszem, az afrikai Dakarokon mennyit szenvedtünk Tan Tan környékén – mondta Szalay Balázs, aki 1996 és 2007 között kilenc afrikai Dakaron állt rajthoz. – Ha a terep nem is lesz ismerős, mivel a hírek szerint teljesen új az útvonal, a pályák nehézségi fokával legalább tökéletesen tisztában vagyunk. De nem is baj, hogy nehezek lesznek a körülmények, hiszen mindenképp egy ütős versenyen akartuk kipróbálni az új autót, amely egy kicsit rövidült, teljesen új vázat és karosszéria-elemeket kapott, javítottuk a kilátást, és átalakítottuk a futóművet. A verseny előtt két hosszabb tesztünk is volt, az elsőt egy féltengely-töréssel hoztuk le, a másodikat viszont már százszázalékos igénybevétel mellett is tökéletesen bírta a technika. Száz indulónál az elvárásaink nem lehetnek túl magasak, az első húszba bekerülni is jó eredmény lenne, de titkon ennél jobb eredményben reménykedem.”\n\nBunkoczi Lászlónak nem csupán azért lesz nehéz dolga, mert a hírek szerint nagyon navigáció-igényesek lesznek a marokkói pályák, hanem azért is, mert most, élesben ismerkedik majd meg a digitális navigációval.\n\n„A legnagyobb kihívást valószínűleg az jelenti majd, hogy ilyen hosszú szünet után miként leszünk képesek újra felvenni a ritmust, mert hiába mentem én a raliban folyamatosan, a sivatag egészen más, arról nem beszélve, hogy Balázs egyáltalán nem versenyzett majdnem két éve – mondta Bunkoczi. – A legfontosabb, hogy ne görcsöljünk, hanem próbáljuk jó élményként megélni ezt a viadalt. Mert ahogy elnéztem, itt már a célba érkezés is nagy fegyvertény lesz, így a helyezés engem személy szerint nem is nagyon érdekel. Ezek a pályák a mezőny nagy részének, így nekünk is ismeretlenek lesznek, nehezítve azzal, hogy még sohasem versenyeztem a digitális navigációval, amit remélhetőleg lesz alkalmam kipróbálni a teszten. Egy biztos: lesz feladat bőven...”\n\nAmi a mezőnyt illeti: az előzetes nevezések szerint 140 motoros, 100 autós páros és 9 kamionos egység áll rajthoz a viadalon, ami az autós és a kamionos kategóriában meghaladja a tavalyit. Az adminisztratív és technikai átvételre szeptember 30-án és október 1-jén kerül sor – és a verseny előtt lehetőség van egy tesztre is.\n\nAz autósoknál az első terepralis világbajnoki címért folyó versenyben fej-fej mellett halad a kilencszeres ralivilágbajnok Sébastien Loeb (Bahrain Raid Xtreme) és a háromszoros Dakar-győztes Nasszer al-Attijah (Totoya Gazoo Racing) – a francia versenyző előnye mindössze egy pont az összetettben. És ha ez még nem lenne elég, január óta először versenyez teljes felállásban az Audi: Stéphane Peterhansel, Carlos Sainz és Mattias Ekström bemutatja az Evo2-es Q e-tront is.",
    "Marokkó a megújuló energiára teszi tétjeit": "Marokkó a megújuló energiára teszi tétjeit Greendex szemle - Energia\n\nAz észak-afrikai ország úgy döntött, hogy 2050-re 52 százalékban hazai és megújuló forrásra váltja energiaigényét. Ennek érdekében gigantikus napparkokat, illetve rengeteg gátat épít, utóbbiakat, ha lehet, vízerőművek működtetésére is használja.\n\nA vízprogram keretében Marokkó rengeteg hatalmas gátat épít, amely segít az ivóvíz-ellátásban, a mezőgazdasági termeléshez szükséges öntözés lehetőségében, illetve az áramtermelésben. Igaz, olykor alaposan át is alakítja a környék életlehetőségeit. A környék nomád lakossága a nagy gátakkal olykor nyer és olykor veszít is. Volt, hogy a nomádok kénytelenek voltak beköltözni a városokba, máskor pedig éppen az ő lehetőségeiket javítja a víz felduzzasztása.\n\nA marokkói kormány mindenesetre egy nemzeti prioritási tervet fogadott el az ivóvízellátás és az öntözés fejlesztésére 2020 és 2027 között 11,5 milliárd eurós értékben. A program céljai között szerepel, hogy Marokkó 2023-ban befejezi három nagy gát megépítését, de emellett is további 12 gát építése zajlik. A vízprogram része ezen kívül egy olyan tengervíz-sótalanító, amely Casablanca 300 millió köbméteres éves vízigényét fedezheti.\n\nMarokkóban van a víz mellett még egy közel ilyen méretű energetikai projekt, a naperőmű-fejlesztés. A világ legnagyobb koncentrált naperőműve a Ouarzazate közeli sivatagban található Noor Ouarzazate-projekt. A cél pedig az, hogy segítségével az ország 2050-re már több energiát nyerjen hazai megújuló forrásból, mint importált (és jellemzően fosszilis) forrásból.\n\nA Noor Ouarzazate naperőmű komplexum teljes beépített teljesítménye ma már eléri a 600 MW-ot. Ez elég ahhoz, hogy egymillió marokkói otthont lásson el olcsó, megújuló árammal. A 3500 futballpályának megfelelő területen elhelyezkedő, végeláthatatlan napelem-komplexum többféle technológiát vegyít, vannak hengeres parabolatükrök, koncentrált napenergia-torony, de hibrid fotovoltaikus üzem is. Ennek az a fő haszna, hogy a rendszerek termelni, de tárolni is tudnak, csak ehhez rengeteg vízre és mintegy 140 ezer tonna sókeverékre is szükség van.\n\nA speciális technológia azért nem teljesen kibocsátásmentes, igényel fosszilis energiát is, de a megtakarítás így is fantasztikus: hasonló mennyiségű energiát a szénerőművekben 20-szor több szén-dioxid kibocsátásával állítanának elő.\n\n(Forrás: telex.hu Kép: pexels.com)\n\nRengeteg fontos információ vár még rád! Nézz szét!",
    "Évek óta nem tudni semmit arról, hová lett a marokkói király felesége": "Az észak-afrikai ország first ladyje az egyik legemblematikusabb játékos volt az arab uralkodófeleségek közt, a modern gondolkodású, ugyanakkor a hagyományokat is tisztelő arab nőt testesítette meg hosszú, közszemlére tett vörös hajával és tradicionális öltözködésével. Aztán egyszer csak úgy eltűnt, mintha a föld nyelte volna el. Azóta pedig csak találgatások vannak, mi történhetett vele. A palota természetesen semmit nem hajlandó kommentálni.\n\nA jelenleg 44 éves Salma Bennani polgári családból származik, édesapja egyetemi tanár volt, maga is felsőfokú végzettséget szerzett. Ezután mérnökinformatikusként helyezkedett el az uralkodócsalád tulajdonában lévő gazdasági konglomerátumnál, a Wikileaks által azóta korrupcióval vádolt ONA Groupnál. 1999-ben egy fogadáson ismerte meg a pont abban az évben, apja halálával királlyá koronázott VI. Mohamedet. A marokkói szokásoknak megfelelően több esküvőt is tartottak, hivatalosan 2002-ben lettek házaspár.\n\nAz ifjú feleség az ország történelmében először léphetett ki a plénum elé, bár királyné sosem lett belőle. Marokkó ugyanis azon kevés monarchia közé tartozik, ahol az uralkodó hitvese a házassággal nem kapja meg a férje rangját, sőt, lényegében a királyi család nőtagjainak semmilyen címe sincs az egyébként minden nőt megillető „Lalla” megszólításon kívül. Az apjával szemben felvilágosultnak tartott új király ezen változtatott, és a világ már hercegnőként ismerte meg az ifjú hitvest.\n\nMarokkó ezzel beállt Jordánia, Egyiptom, illetve Irak vagy Afganisztán után azon arab muszlim országok sorába, amelyek rövidebb-hosszabb ideig fontosnak tartották, hogy legalább egy-két nőt kiemeljenek az uralkodócsaládból a porondra az országimázst erősítendő, a nyugatiságot bizonyítandó. Habár ez a szándék nem csorbult, hiszen a király nővérei a mai napig aktívan reprezentálnak, mégis sokan kíváncsiak rá, mi lett az 5 éve teljesen felszívódott first ladyvel, vagy ahogy újabban hívják, a „Szellemhercegnővel”.\n\nSemmi előjele nem volt a dolognak\n\nA házasságok gyakran az állam élén sem sikerülnek, erre jó példa a lemondott spanyol királyi vagy a jelenlegi monacói hercegi pár. De míg amazoknál szinte már percre pontosan értesülünk a pletykalapokból, hogy ki kivel csalt meg kit, addig itt a teljes hírzárlat (és a sajtószabadság korlátozottsága) ad egy fajta misztikumot a dolognak. Pláne, hogy a hercegnő nagyon is aktívan dolgozott: a WHO jószolgálati nagykövete volt, küzdött a HIV-vírus afrikai terjedése ellen, de saját rákellenes alapítványa is van. 2016-ban Michelle Obamával a nők oktatásának helyzetét vitatták meg, de számos nemzetközi fórumon is felszólalt az arab nők nevében, szóval nem csak társasági eseményeken és díszvacsorákon reprezentált.\n\n2017-ben pedig egyik napról a másikra szakadt ez meg.\n\n2018-ban a királynak szívműtétje volt, kórházi ágya mellett majdnem az egész család ott áll a publikus fotón, csak a felesége hiányzik róla. 2019-ben a sussexi hercegi pár hivatalos látogatást tett az országban II. Erzsébet királynő képviseletében. Ilyen magas rangú vendégek esetében az ország első asszonyától elvárt lett volna, hogy Meghan Markle-t szórakoztassa. A szóbeszéd itt már felerősödött, hogy az uralkodópár titokban elvált.\n\nJöttek arról is hírek, hogy a first lady az országban maradt, és teljes visszavonultságban tölti napjait a volt férje kontójára, de száműzetésről is sugdolóztak: talán az USA-ba költözött – de egyetlen észlelésen túl ezt semmi sem bizonyítja. Évek óta nem jött hír arról, hogy látta volna bárki, bár az Assahifa arab híroldal tudni véli, hogy a 44. születésnapját egy rabati királyi rezidencián töltötte idén májusban. Egyesek párhuzamot vonnak a király édesanyjával, aki szintén nem mutatkozik már egy ideje. A témával foglalkozók azt gyanítják, hogy vagy egy marokkói palotában él házi őrizetben, vagy Franciaországba száműzték titokban – írja a New Zealand Herald.\n\nNem jönne jól egy újabb botrány\n\nAz erőteljes patriarchális világkép miatt az iszlám monarchiák csúcsán szinte fehér holló a válás. Ha esetleg mégis előfordul ilyen, az elég nagyot szól, hozhatnánk itt példának a dubaji emír és Haya jordán királyi hercegnő jelenleg is zajló, igen zajos válóperét a londoni bíróságon. Általában ezt a férfi szokta kezdeményezni egy nyomós indokkal, ahogy tette ezt anno az iráni sah is a meddőnek bizonyult Soraya királynéval szemben.\n\nMarokkóban pedig enélkül is van bőven elég beszédtéma. VI. Mohamed Afrika leggazdagabb államfője (akár közel 12 billió forintnak megfelelő vagyonnal, amiből csak állateledelre 745 millió forintot költ évente), a koronaherceg a világ egyik leggazdagabb gyereke, úgy, hogy a nép messze nem a dubaji életszínvonalon tengődik.\n\nA Panama-iratokból fény derült arra, hogy a király húga, Lalla Hasnaa mennyi pénzt tart az off-shore számláiról híres Brit Virgin-szigeteken. 2020-ban számos nagy értékű karórát és ékszert lopott el a rabati királyi palotából az egyik takarítónő, ami megint az uralkodócsalád hatalmas vagyonára irányította a figyelmet a fejlődő országban. A chatcsoportokban sokan kifogásolják a rezidenciák számát, szembeállítva a közállapotokkal, így nyilván nem venné ki jól magát, ha az emberek azzal is szembesülnének, hogy ettől még a nép körében egyébként kedvelt, szociálisan érzékeny „királyné” is menekülni akart.\n\nSalma hercegnő utolsó hivatalos eseménye 2017-ben volt, a rákövetkező években látták egyszer a görög Kea szigetén, New Yorkban és Portofinóban is, de vagy csak a lányával, vagy csak a fiával. Ez a gyermekelhelyezési viszálykodásra tippelőknek adna igazat, hogy ezért nem lehetnek együtt mind a hárman. Valószínűleg egyhamar nem fogjuk megtudni se mi, se a marokkói állampolgárok, mi az igazság.\n\nA szerző luxusszakértő.\n\n(Borítókép: Lalla Salma marokkói hercegnő 2013. április 29-én Amszterdamban, Hollandiában. Fotó: Robin Utrecht – Pool/Getty Images)",
    "Belgiumba szökhetett egy Franciaországból kiutasított marokkói imám": "Belgiumba szökhetett az a marokkói imám, akinek kiutasítását Franciaországból jóváhagyta kedden a legmagasabb francia közigazgatási jogi intézmény, az Államtanács.\n\nA Muszlim Testvériség nevű iszlamista szervezethez közel álló prédikátort, Hassan Iquioussent azzal vádolják, hogy gyűlöletre és erőszakra szólított fel a zsidók ellen. Kiutasítását júliusban jelentette be Gérald Darmanin francia belügyminiszter. A tárcavezető szerint az imámnak „nyíltan antiszemita, nőgyűlölő, homofób” megnyilvánulásai voltak a közelmúltban, „ezért francia földön nincs keresnivalója”.\n\nA legvalószínűbb lehetőség, hogy Belgiumba szökött\n\n\n\n– mondta szerdai sajtótájékoztatóján az illetékes északi régió, Hauts-de-France prefektusa. Georges-François Leclerc bűnözőnek nevezte az imámot, miután kivonta magát a kiutasítási rendelet alól.\n\nA férfi konzuli engedélyét felfüggesztették\n\nEközben Marokkó felfüggesztette a férfi augusztus 1-jén kiállított konzuli engedélyét, amely alapján Franciaország az észak-afrikai országba toloncolhatta volna – tudta meg az AFP hírügynökség. A forrás szerint a döntést Marokkó azzal indokolta, hogy Franciaország nem egyeztetett a marokkói hatóságokkal az Államtanácsnak a kiutasítást jóváhagyó határozatát követően. A kiutasítási döntés egyoldalú.\n\nA francia belügyi tárca arra emlékeztetett, hogy a marokkói konzuli engedély hatvan napra szól, és\n\nérthetetlen, hogy egy olyan dokumentumot függesztenek fel, amelynek egyetlen funkciója az, hogy Marokkó hivatalosan elismeri Hassan Iquioussen állampolgárságát.\n\nAz 58 éves prédikátor Franciaországban született. Nagykorúvá válásakor nem kérte a francia állampolgárságot, hanem megtartotta a szülei marokkói állampolgárságát. Az észak-franciaországi Lourches-ban él, öt gyereke és 15 unokája van, mindannyian francia állampolgárok.\n\nElfogató parancsot adtak ki ellene\n\nAz Államtanács keddi határozatát követően este rendőrök jelentek meg az imám otthonában, hogy előállítsák, de nem találták otthon. Miután a hatóságok szerint szökésben van, elfogatóparancsot adtak ki ellene.\n\nA francia ügyészség által összegyűjtött bizonyítékok szerint Iquioussen „a köztársaság értékeivel ellentétes gyűlöletbeszédeket tartott és antiszemita elméleteket hirdetett”. Azzal is vádolják, hogy szeparatizmusra buzdít, és az iszlámellenességgel kapcsolatos összeesküvés-elméleteket terjeszt.\n\nAz imám kiutasításának bejelentése után 31 észak-franciaországi mecset közleményben állt ki a prédikátor mellett, arra hivatkozva, hogy Iquioussen „nyilvánvaló értékelési hiba áldozata lett”. Az imám nagyon aktív a közösségi oldalakon, többek között van egy YouTube-csatornája, amelyre 174 ezren iratkoztak fel, és egy Facebook-oldala, amelyet 44 ezren követnek.",
    "Óriásszörny maradványaira bukkantak Marokkóban": "A kréta időszak vége felé egy óriási, gyilkos bálnához hasonló moszaszaurusz uralta a Marokkó körüli óceánokat.\n\nA Thalassotitan atrox névre keresztelt, mára kihalt ragadozó körülbelül 9-10 méter hosszúra nőtt, és valószínűleg tengeri hüllőkkel táplálkozott, étlapján több más moszaszaurusz is szerepelt - írja a Live Science.\n\nA Thalassotitan név a görög \"thalassa\" és \"titan\" szavakból származik, ami \"tengeri óriást\" jelent, az atrox fajnév pedig a tanulmány szerint \"kegyetlen\" vagy \"könyörtelen\" jelentéssel bír.\n\nA kutatók megkövesedett koponyákat, állkapcsokat és más maradványokat találtak, amelyek alapján azonosították a T. atroxot a nyugat-marokkói Casablanca közelében.\n\nEz a térség a kréta időszakban víz alatt volt.\n\nA kutatók azt találták, hogy a T. atrox fogai gyakran csorbák, töröttek vagy kopottak voltak, ami arra utal, hogy a faj sérüléseket szenvedett, amikor hevesen támadt és átharapta zsákmánya csontjait.\n\nA moszaszauruszok a dinoszauruszokkal egy időben haltak ki, miután 66 millió évvel ezelőtt egy óriási aszteroida becsapódott a Földbe. Az új leletek kiegészítik a Marokkóban talált fosszíliákat, amelyek azt mutatják, hogy az ottani óceánban gazdag és változatos élet volt az aszteroida érkezése előtt.\n\n\"Megmutatják, hogy az élet milyen gazdag és változatos volt közvetlenül a dinoszauruszok korának vége előtt, amikor az állatoknak specializálódniuk kellett, hogy megállják helyüket az ökoszisztémákban\" - mondta Nour-Eddine Jalil társszerző, a párizsi Természettudományi Múzeum paleontológiai kutatóközpontjának gyűjteményvezetője egy nyilatkozatban.\n\nA Thalassotitan azzal teszi teljessé a képet, hogy a tápláléklánc csúcsán álló megaragadozó szerepét töltötte be\".\n\nA moszaszauruszok a tengeri hüllők egy változatos csoportja voltak, amelyek a mai gyíkokkal és kígyókkal állnak távoli rokonságban. Évmilliókig uralták a világ óceánjait, amikor a szárazföldön még a dinoszauruszok domináltak. A Proceedings of the Zoological Institute RAS című folyóiratban közzétett 2014-es tanulmány becslése szerint a mai Oroszország területén élt Mosasaurus hoffmanni nevű faj akár 17 méter hosszúra is megnőhetett.\n\nAz új faj tehát nem tartozott a legnagyobb moszaszauruszok közé, de így is csúcsragadozó volt, és hasonló szerepet töltött be ökoszisztémájában, mint ma a gyilkos bálnák (Orcinus orca) és a nagy fehér cápák (Carcharodon carcharias).\n\nA legtöbb moszaszaurusznak hosszú állkapcsa és vékony fogai voltak. Ezzel szemben a T. atroxnak rövidebb, szélesebb pofája fejlődött ki, ami növelte a harapás erejét, és rövid, kúpos, gyilkos bálna-szerű fogai voltak, így nagyobb zsákmányt is el tudott velük ejteni.\n\nA kutatók a T. atrox mellett három másik moszaszaurusz maradványát is megtalálták ugyanabban a kőzetrétegben. A maradványokon sav okozta károsodás nyomait fedezték fel, ami arra utal, hogy ezeket az állatokat a T. atrox emésztette meg.\n\nA tanulmány a Cretaceous Research című szakfolyóiratban jelent meg.",
    "Afrikából érkezhet az Európa számára szükséges zöld hidrogén": "Fontos megállapodást írt alá Marokkó és Hollandia zöld hidrogén előállításával kapcsolatban. A megállapodás keretében létrejött projektek közül kiemelkedik egy új zöld ammóniagyártó üzem építésére vonatkozó terv a marokkói Jorf Lasfarban, számol be róla a Hespress\n\nHolland szakemberek \"jelentős potenciált\" látnak Marokkóban a zöld hidrogén előállításával kapcsolatban. Ez a technológia az energetikai átmenetnek egy fontos, új ágazata, amelynek fejlesztése kiemelt figyelmet érdemel, mivel fosszilis tüzelőanyagokkal ellentétben hidrogént bárki előállíthat, de a feltételek és a költségek eltérőek. Ez az a pont, ahol Marokkó igazán fontos szerepet játszhat a globális termelésben.\n\nEgy holland finanszírozással létrejövő ammóniaüzemről állapodtak meg a felek, amely a Haber-Bosch-eljárás segítségével zöld hidrogént és nitrogént alakít át zöld ammóniává. Az üzemhez a holland fél nyújtotta innovatív technológiával tiszta energiaforrásokból állít elő ammóniát. Az elvárások szerint az üzem a jövőbeni zöld hidrogéngyártás kontinentális központjává teszi Marokkót.\n\nJoost Oorthuizen, a projektet irányító holland Invest International ügyvezető igazgatója szerint\n\nA jövőben Európának külföldről kell majd energiát szereznie. Marokkó jó hely a nagyüzemi hidrogéntermelésre, mert sok a szél, a nap és a föld. Ez egy olyan kombináció, amely ilyen léptékben nem létezik Észak-Európában.\n\nPaul Baan, a technológia hátteret adó Proton Ventures ügyvezető igazgatója elmondta:\n\nEz az első ammónia, avagy zöld hidrogén projekt nagy jelentőségű a megújuló energiaforrásokra való áttérés szempontjából. Ez az ipari méretű kutatási létesítmény egyedülálló működési információkkal fog szolgálni a további marokkói és azon túli terjeszkedéshez, valamint a hidrogén/ammónia szakértőinek képzéséhez.\n\nA GAPP (Green Ammonia Pilot Plant) nevű üzem napi négy tonna zöld ammóniát fog előállítani a Haber-Bosch-eljárással. Az üzleti partnerek arra számítanak, hogy 2024 első negyedévében indul majd meg a zöld hidrogén előállítása.\n\nCímlapkép: Getty Images",
    "Letarolhatja Európát ez a marokkói zöldség: dömpingszerűen áraszthat el mindent": "Tíz évvel ezelőtt Spanyolország 104,74%-kal több paradicsomot exportált, mint Marokkó. Tavaly ez a különbség mindössze 5,24%-ra csökkent, idén pedig már át is veheti a vezetést az afrikai ország.\n\nAgrárszektor 2022 konferencia Közeleg az év nagy agráreseménye, a jubileumi Agrárszektor Konferencia Tizedik alkalommal rendezi meg az idén a Portfolio Csoport kétnapos siófoki Agrárszektor Konferenciáját, amely az egyik legnagyobb és legjelentősebb szakmai eseménynek számít a hazai agráriumban. A november 30-december 1-jei jubileumi eseménynek a siófoki Hotel Azúr szálloda és konferenciaközpont ad otthont. A konferencia valamennyi olyan fontos agrártémával foglalkozik, amely hosszú távon is döntő hatást gyakorolhat az agrárgazdasági szereplők tevékenységeire. A rendezvény az agrárium valamennyi résztvevőjének – a mezőgazdasági termelőknek, az élelmiszerfeldolgozóknak, a gazdálkodókat kiszolgáló szolgáltatóknak és a kereskedőknek – hasznos és naprakész információkat nyújthat, akik az államigazgatási, a vállalati-üzleti és az érdekképviseleti szféra csúcsvezetőtől hallhatnak színvonalas szakmai előadásokat és kerekasztal-beszélgetéseket. Ne mulassza el, és jöjjön el a Portfolio Csoport siófoki Agrárszektor Konferenciájára november 30-december 1. között! Információ és jelentkezés\n\nAz elmúlt tíz évben Marokkó 41,84%-kal növelte paradicsomexportját. Ugyanebben az időszakban a főbb európai paradicsomszállítók exportja viszont csökkent, ami Spanyolország esetében 41,84%-kal csökkenést jelentett - írja a FruitVeB Magyar Zöldség-Gyümölcs Szakmaközi Szervezet és Terméktanács.\n\nÁtrendeződő élvonal\n\nA Hortoinfo által összeállított adatok szerint az elmúlt évtizedben Mexikó a 2012-es 1472,39 millió kilogramm paradicsomexportról 2021-re 1903,78 kilogrammra, Hollandia a 2012-es 1039,6 millió kilogrammról 2021-re 933,71 millió kilogrammra, Spanyolország pedig a 2012-es 908,65 kilogrammról tavalyra 662,49 millió kilogrammra csökkent. Az előzőekkel ellentétben Marokkó a 2012-es 443,81 millió kilogrammról 2021-re 629,51 millió kilogrammra tudta növelte paradicsomexportját.\n\nA fent említett négy ország a világ vezető paradicsomszállítója, és a világ teljes paradicsomexportjának 53,16%-át adták 2021-ben. Mexikó a teljes export 24,51%-át, Hollandia 12,02%-át, Spanyolország 8,53%-át, Marokkó pedig 8,10%-át exportálta a világ teljes exportjának. A Marokkó és Spanyolország közötti különbség az évek során folyamatosan csökkent, és amennyiben ez a tendencia folytatódik, akkor 2022-ben Marokkó a történelem során először megelőzheti Spanyolország paradicsomexportját.\n\nBevételek\n\n2021-ben a világ paradicsomexportja 8 839,25 millió eurót tett ki, amelyből a legnagyobb részt Mexikó adott 2 145,83 millió euróval, a második helyen pedig Hollandia állt 1737,2 millió euróval. Spanyolország 975,78 millió euróval a harmadik, Marokkó pedig 723,38 millió euróval a negyedik helyen állt az export bevételek tekintetében.\n\nCímlapkép: Getty Images",
    "Miért játszik spanyol focibajnokságokban két afrikai csapat is?": "Az európai fociligákban számos olyan példát lehet mondani, amikor egy adott ország valamilyen bajnokságában más nemzet csapata is indul. Az angol profi bajnokságokban például több walesi klub is indul, a francia első osztályban játszik Monaco csapata is, de lehetne említeni az FC Vaduzt is, amely liechtensteini csapatként szerepel a svájci másodosztályban. Az viszont egészen párját ritkító eset, hogy olyanok is induljanak valamilyen európai bajnokságban, amelyek konkrétan másik kontinensen találhatók. Pedig pontosan ez a helyzet az észak-afrikai UD Melilla és az AD Ceuta FC esetében, ugyanis a két klub hosszú évek óta a spanyol alsóbb osztályokban indul.\n\nMelillát és Ceutát is a karthagóiak alapították i. e. 1000 környékén, és a történelem során számos népcsoport irányította már ezt a két, a mai Marokkó északi partjainál található települést. Melillában megfordultak már a vizigótok, a berberek, a bizánciak és a vandálok is, majd a 15. század végén került a város spanyol fennhatóság alá, hiszen fontos tengeri kereskedelmi potenciált láttak benne. Ceuta pedig volt már görög, római és portugál gyarmat is, mielőtt Spanyolország hivatalos részének nyilvánították volna.\n\nA két város, amelyben 85-85 ezren élnek, máig spanyol területnek számít, a korábbi 50-50 százalékhoz képest ma már a lakosság közel kétharmada kereszténynek vallja magát, a többiek muszlimnak, és elvileg csak a spanyolt tekintik hivatalos nyelvnek, de a marokkói arabot is használják. Olyannyira, hogy az Európai Tanács tavaly kötelezte is a spanyol kormányt, hogy 2023-ig formálisan ismerjék el a darija nyelvet is hivatalosnak.\n\nA futballt az itt állomásozó spanyol katonák ismertették meg a helyiekkel, majd 1912 táján megalakultak az első hivatalos klubok is Melillában. Szerveződött egy kisebb helyi bajnokság is, de aztán évekre leálltak a játékkal, amikor kitört a háború Rif berber törzsei, illetve a spanyol és francia gyarmatok között. A helyzet a 30-as évekre rendeződött, ekkor több klub is alakult például Melillában, köztük az UD Melilla elődjének számító Melilla FC. Aztán a spanyol polgárháború miatt megint kénytelenek voltak leállni a bajnoksággal. Végül 1943-ban, a Melilla FC és az Español y Juventud klubok összeolvadásából jött létre az UD Melilla, hogy indulhassanak a spanyol harmadosztályban. Hivatalosan azonban 1976-ban alapították a csapatot, amikor ismét összeolvadt egy másik helyi klubbal, a CF Gimnástico Melillával.\n\nA klub javarészt alsóbb bajnokságokban indult, mindössze egyszer sikerült feljutnia a spanyol másodosztályba, de az ezzel járó költségek a csőd szélére sodorták a csapatot, és hamar visszapottyantak a félprofi vagy amatőr ligákba. Jelenleg a spanyol negyedosztályban vitézkednek, ahol a cikk írásának idején a negyedik csoport hatodik helyén állnak.\n\nAz AD Ceuta története ennél egy fokkal sikeresebb, jelenleg a spanyol harmadosztály első csoportjában játszanak, és bár éppen a tabella legalján helyezkednek el, de a cikk írásának idején még csak két mérkőzés ment le a bajnokságból. A csapat szintén két másik klub összeolvadásából jött létre 1956-ban, és azóta lifteznek a másod- és harmadosztály között, bár a 20. században előfordult, hogy visszacsúsztak egészen az ötödosztályig.\n\nAz AD Ceuta története azért is érdekesebb a Melilláénál, mert a klub azzal az Atlético Tetuánnal olvadt össze, amelynek az afrikai csapatok közül egyedüliként sikerült feljutnia a spanyol első osztályba. Tetuán volt a fővárosa a marokkói spanyol protektorátusnak, azonban az ország 1956-os függetlenedése után hivatalosan is Marokkóhoz került, ezért is alakulhatott meg belőle nemcsak az AD Ceuta, hanem a Moghreb Tetouan is.\n\nAz Al Arabi SC és az AD Ceuta FC (feketében) közötti barátságos mérkőzésen Marbellán, 2021 augusztusában – Fotó: Francis Gonzalez / SOPA Images / LightRocket / Getty Images\n\nUtóbbi tavaly esett ki a marokkói bajnokságban, pedig korábban még az afrikai bajnokok ligájában is indultak, és közismert a szurkolóikról, hogy itt vannak a legkedvesebb, legnormálisabb, legszervezettebb és leghűségesebb ultrák, akik arab–spanyol kevert dalokat szoktak énekelni a lelátón. A csapat szurkolói tényleg annyira fanatikusak, hogy máig több rekordot is tartanak: 2012-ben 30 ezer szurkoló kísérte el őket a FUS Rabat elleni meccsre, amelynek megnyerésével megszerezték történetük első marokkói bajnoki címét. 2014-ben pedig még a FIFA klubvilágbajnokságba is bejutottak, bár csak azért, mert akkor pont Marokkó rendezte a kupát. Az új-zélandi Auckland FC ellen 40 ezren kísérték el őket, ami máig rekord „vendégcsapat” esetében.\n\nAz elődnek számító Atlético Tetuán az 1951–1952-es szezonban jutott fel az első osztályba, de aztán tök utolsóként, mindössze 19 szerzett ponttal ki is estek. Az idegenbeli meccseiken különösen gyengén játszottak, 15-ből 14-et elvesztettek, néha 7-8 gólos különbséggel. Otthon viszont megverték az Atlético Madridot, és kis híján a Real Madridot is, ha nem egyenlítettek volna egy 89. percben szerzett góllal.\n\nA gyatra szereplés ellenére az Atlético Tetuán volt az első és máig egyetlen afrikai csapat, amelynek sikerült valamilyen európai bajnokság első osztályában játszania.\n\nAnnak ellenére, hogy túl sikeresnek egyik spanyol csapatot sem lehet nevezni, akadt pár ismert ember, aki Ceutában vagy Melillában született, aztán szép karriert futott be. A legismertebb talán Pirri volt, aki 16 év alatt 417 meccset játszott a Real Madridban, amelyben rövid ideig Puskás Ferenc csapattársa is volt. A 41-szeres spanyol válogatott hírhedt volt a keménységéről, az 1971-es KEK-döntőben begipszelt karral játszott, három évvel később pedig a Király-kupa döntőjében csinálta ugyanezt lázasan és törött kulcscsonttal.\n\nPirri 1964-ben – Fotó: Gianni Ferrari / Cover / Getty Images\n\nA másik ceutai legenda Migueli, aki a Tarzan becenevet kapta, és 15 évet húzott le Barcelonában, illetve 32-szer lépett pályára a spanyol válogatottban. Nem sport, de Melillában született az egyik legnagyobb hatású spanyol punkzenész is, Paloma Romero, akit Paloma McLardyként vagy Palmolive-ként is lehet ismerni. Palmolive a Franco-rezsim miatt menekült Londonba, ahol olyan nagy hatású punkzenekarok alapításánál volt ott dobosként és dalszerzőként a 70-es években, mint a Slits vagy a Raincoats.\n\nMelilla és Ceuta esete azért is nagyon érdekes, mert a marokkói kormány hosszú ideje követeli Spanyolországtól, hogy több másik spanyol terület mellett a két várost is adják át, azonban erre a spanyolok nem hajlandók, mondván már a 16. század óta Spanyolország részei (Melilla konkrétan előbb volt Spanyolország része, mint, mondjuk, Pamplona, Almería vagy Málaga), ráadásul a helyi lakosság sem akar Marokkóhoz csatlakozni. Hasonló a helyzet a brit fennhatóságú Gibraltár esetében is, amit meg a spanyolok követelnek a helyiek nagy ellenkezése közben. Egyik város sincs egyébként NATO-védelem alatt a hatos cikkely nyomán. Legutóbb 2020-ban tört ki nagyobb diplomáciai botrány, amikor Saadeddine Othmani marokkói miniszterelnök azt nyilatkozta, hogy Ceuta és Melilla legalább annyira marokkói terület, mint a Szahara nyugati része, mire a spanyol kormány azonnal behívatta a marokkói nagykövetet.\n\nForrások: Africa Is a Country, These Football Times",
    "Vb 2022: Zijes újra meghívót kapott a marokkói válogatottba": "Egyéves szünet után kapott újra meghívót a november 20-án kezdődő katari labdarúgó-világbajnokságra készülő marokkói válogatott keretébe Hakim Zijes.\n\nZijes újra válogatott lehet (Fotó: AFP)\n\nAz angol Premier League-ben szereplő Chelsea Bajnokok Ligája-győztes szélsője az elmúlt esztendőben azért nem szerepelt hazája nemzeti együttesében, mert nézeteltérésbe került Vahid Halilhodzic szövetségi kapitánnyal, akit többek között emiatt menesztettek a válogatott éléről augusztus közepén.\n\nA marokkói szövetség augusztus utolsó napján jelentette be, hogy a franciaországi születésű Valid Regraguit bízza meg a nemzeti csapat irányításával, és a 46 éves – játékosként 45-szörös marokkói válogatott – tréner meghívta Zijest abba a 31 fős keretbe, amely Chile és Paraguay ellen vív felkészülési mérkőzést szeptember 23-án és 27-én Spanyolországban.\n\nA vb-n Marokkó a legutóbb ezüstérmes horvátokkal és a bronzérmes belgákkal, valamint Kanadával szerepel egy csoportban.\n\n(MTI)",
    "Szijjártó Péter: a keresztények alkotják a legüldözöttebb vallási közösséget": "A külgazdasági és külügyminiszter az ENSZ idei közgyűlésének keretében tartott kétoldalú találkozóit követően rámutatott: a terrorszervezetek a tömeges bevándorlóáradatot kihaszálva könnyebben el tudják juttatni követőiket a világ különböző pontjaira, hogy ott merényleteket kövessenek el. Ezért szavai szerint mind az illegális migrációval, mind a terrorizmussal szemben keményen fel kell lépni.\n\nVlagyimir Voronkovval, az ENSZ terrorellenes tevékenységének összehangolásáért felelős főtitkárhelyettessel abban állapodott meg, hogy tovább bővítik a világszervezet terrorizmus elleni hivatalának regionális irodáját Budapesten.\n\nKiemelte, hogy bár Európa egyre erőteljesebb migrációs nyomással szembesül 2015 óta, Brüsszel még mindig otthonaik elhagyására ösztönzi az embereket, annak ellenére, hogy a származási országok is azt szeretnék, ha a tehetséges fiatalok maradnának.\n\n\"Mi egyetértünk velük: az embereket nem a távozásra kell rávenni, hanem segíteni kell nekik, hogy otthon tudjanak maradni\" - közölte.\n\nA tárcavezető aláhúzta, hogy\n\nnapjainkban a keresztények alkotják a legüldözöttebb vallási közösséget, sok esetben ők a terrorizmus legfőbb áldozatai.\n\nMagyarország ezért a jövőben is kész megadni minden támogatást az üldözött keresztény közösségeknek, s erről, azaz a Hungary Helps program folytatásáról egyeztettek Parolin bíborossal, a Szentszék államtitkárával.\n\nSzijjártó Péter a nap folyamán többek között Egyiptom, Marokkó, a Fülöp-szigetek, Sierra Leone és Üzbegisztán külügyminiszterével is találkozott.\n\nKözölte, igyekezni fog kijárni Brüsszelben, hogy Egyiptom és Marokkó végre megkapja a szükséges támogatást az illegális bevándorlók további hatékony féken tartása érdekében. Tudatta, hogy Üzbegisztán kulcsfontosságú Közép-Ázsia stabilitásában, a Fülöp-szigetek megkerülhetetlen tényező Délkelet-Ázsiában, Sierra Leonéval pedig gazdasági megállapodást írt alá.\n\nA miniszter hangsúlyozta: \"jól látszik, hogy mindenütt követik a magyar álláspontot nemcsak Ukrajna, hanem a világ előtt álló minden fontos kihívás ügyében\".\n\n\"Ázsiától Latin-Amerikán keresztül Afrikáig számos külügyminiszter kolléga visszaigazolta azt, hogy annak a praktikus, józan észre alapuló, patrióta külpolitikának van értelme és megbecsültsége, amelyet Magyarország folytatott az elmúlt években\" - fogalmazott.\n\nNyitókép: Facebook/Szijjártó Péter",
    "Döbbenetes dolog derült ki a magyar dinnyéről: ezt jobb, ha mindenki tudja": "Folyamatosan csökken a görögdinnye termőterülete, nemcsak hazánkban, de egész Európában, sőt, immáron Észak-Amerikában is. Ez azonban azzal jár, hogy egyre erősödik az Európán kívüli országok szerepe, az általuk termelt és exportált görögdinnye egyre jelentősebb hányadát teszi az európai dinnyefogyasztásnak. Az EU legfontosabb beszállítója az utóbbi években Marokkó volt. Noha Magyarországon idén is visszaesés volt megfigyelhető a termőterületet illetően, ez meglepő módon nem járt a behozatal növekedésével, mi több, a magyarok jóval kevesebb importdinnyét fogyasztottak 2022-ben.\n\nAgrárszektor 2022 konferencia Közeleg az év nagy agráreseménye, a jubileumi Agrárszektor Konferencia Tizedik alkalommal rendezi meg az idén a Portfolio Csoport kétnapos siófoki Agrárszektor Konferenciáját, amely az egyik legnagyobb és legjelentősebb szakmai eseménynek számít a hazai agráriumban. A november 30-december 1-jei jubileumi eseménynek a siófoki Hotel Azúr szálloda és konferenciaközpont ad otthont. A konferencia valamennyi olyan fontos agrártémával foglalkozik, amely hosszú távon is döntő hatást gyakorolhat az agrárgazdasági szereplők tevékenységeire. A rendezvény az agrárium valamennyi résztvevőjének – a mezőgazdasági termelőknek, az élelmiszerfeldolgozóknak, a gazdálkodókat kiszolgáló szolgáltatóknak és a kereskedőknek – hasznos és naprakész információkat nyújthat, akik az államigazgatási, a vállalati-üzleti és az érdekképviseleti szféra csúcsvezetőtől hallhatnak színvonalas szakmai előadásokat és kerekasztal-beszélgetéseket. Ne mulassza el, és jöjjön el a Portfolio Csoport siófoki Agrárszektor Konferenciájára november 30-december 1. között! Információ és jelentkezés\n\nAz Európai Unió három legnagyobb görögdinnye-termesztő tagországa Spanyolország, Görögország és Olaszország, ám a közkedvelt gyümölcs termőterülete mindhárom országban csökkent idén az egy évvel korábbihoz képest. Spanyolországban 10%-kal, Görögországban 25%-kal, Olaszországban pedig 13%-kal lett kisebb a görögdinnye termőterülete, ezért a szakértők a dél-európai országokban az előző évinél kevesebb termést vártak - olvasható az Agrárközgazdasági Intézet (AKI) legfrissebb jelentésében. Az Eurostat adatai szerint Spanyolország - a világ vezető görögdinnye-exportőre - a 2022-es év első hat hónapjában mintegy 32%-kal kevesebb (263,6 ezer tonna) görögdinnyét értékesített az unió belső piacán, mint az előző év azonos periódusában. Görögország is csökkentette a szállításait az unió belső piacára, 17%-kal kevesebbet, összesen 103,9 ezer tonnát értékesítettek ebben az időszakban. Augusztus közepén az európai piacokra a rendkívül magas árak és az egyre szűkülő kínálat volt jellemző, míg Dél-Afrikában a téli hónapokra való tekintettel csak színesítő elemként volt jelen a görögdinnye, Észak-Amerikában pedig ugyancsak a termőterületek és a hozamok csökkenésével kellett számolnia az ágazatnak.\n\nAz EU nettó importőr görögdinnyéből, évente 420-423 ezer tonna görögdinnyét importált a harmadik országokból, míg kivitele a harmadik országok felé 185-193 ezer tonna körül alakult az előző években. Az idei év első öt hónapjában a behozatal 11%-kal, összesen 252 ezer tonnára nőtt az előző év azonos időszakához képest, míg a kivitel 11%-kal esett vissza, 34,8 ezer tonnára. A vezető beszállító Marokkó volt, ahonnan mintegy 11%-kal több, összesen 142 ezer tonna görögdinnye érkezett.\n\nA Központi Statisztikai Hivatal (KSH) adatai szerint Magyarországon 3,21 ezer hektár termőterületről 124 ezer tonna görögdinnyét takarítottak be 2021-ben, ami 16%-kal maradt el az egy évvel korábbi mennyiségtől. A hőség az idei évben a dinnye összeérését és a fogyasztás növekedését eredményezte, ráadásul a termőterület ismét csökkent, 2022-ben már csak mindössze 2600 hektáron termesztettek görögdinnyét a magyarok. A görögdinnye volumenében az egyik legjelentősebb exportzöldségféle, külkereskedelmi egyenlege évek óta pozitív. A KSH adatai szerint Magyarország görögdinnyeimportja 36%-kal, mintegy 11,99 ezer tonnára csökkent 2022 első fél évében az előző esztendő azonos időszakához képest. A görögdinnye vezető beszállítója az előző évhez hasonlóan Görögország maradt annak ellenére, hogy az országból közel 49%-kal kevesebb, 3,71 ezer tonna görögdinnye érkezett. A beszállítók sorában Olaszország került a második helyre 2,67 ezer tonnával. Ez a mennyiség a 2021-es év januártól júniusig tartó időszakában még 4,20 ezer tonna volt. Spanyolországból összességében 37%-kal kevesebb, 1,72 ezer tonna, míg Németországból 62%-kal kevesebb, mintegy 1,05 ezer tonna görögdinnyét szállítottak Magyarországra a megfigyelt időszakban. A sárga- és a görögdinnye fogyasztásösztönzésére az idei évben is indult kampány. Az idei szezonra jellemző volt, hogy nem volt könnyű eladni a nagyobb méretű dinnyéket, és a kiskereskedelmi láncok, ahol jellemzően nem szeletelik a gyümölcsöt, elsősorban a középméretű vagy kisebb (4-6 kg-os) dinnyéket keresték. Idén emelkedtek a termelői árak a tavalyi árszinthez képest, ugyanakkor az is jellemző volt, hogy üzletláncok gyakran jelentős árcsökkentésekkel próbálták becsalogatni a vevőket, ami viszont a termelőket hozza nehéz helyzetbe.\n\nAz AKI PÁIR adatai szerint a Budapesti Nagybani Piac kínálatában a hazai szezont megelőzően a 18. héttől a marokkói, a görögországi és az olaszországi görögdinnye volt jelen. Idén a belföldi görögdinnye a 25. héten lépett a piacra: gömb alakúból a sötétzöld 350 forint/kilogramm, a hosszú csíkos 340 forint/kilogramm áron. A görögdinnye ára 70%-kal 269 forint/kilogrammra emelkedett a 27-35. héten az előző év azonos időszakának átlagárához viszonyítva.\n\nCímlapkép: Getty Images",
    "Öt mérkőzésen működött élete második olimpiáján": "Palotai Károly különleges érzésekkel készült az 1972-es olimpiára, hiszen nyolc évvel korábban labdarúgóként csapatkapitánya volt a Tokióban aranyérmes magyar válogatottnak. Münchenbe viszont szinte még újoncként érkezett, hiszen mindössze az év eleje óta volt a nemzetközi játékvezetői keret tagja. Ezen az olimpián öt mérkőzésen működött, ebből egyszer játékvezetőként, négyszer pedig partjelzőként. Ezekről a 90 percekről a következőket írta a naplójába:\n\nMarokkó–Egyesült Államok 0–0. „Érdekes volt tizennégy év után viszontlátni az augsburgi Rosemunde-stadiont. A különvonat 40 perc alatt repített a mérkőzés helyszínére. Első ízben működtem »nyugati« stílusban, tehát szögletrúgásnál és kapuhoz közeli szabadrúgásnál az alapvonal és a büntetőterület találkozásához futottam. Nem találtam különösképpen szerencsésnek. Térfelet nem cseréltünk, Marson, a francia ellenőr a mérkőzés után meg is jegyezte a szabálykönyvet lobogtatva, hogy nem ez van lefektetve. Sikerült meggyőznünk, hogy Aston úr kijelentése alapján minden hármas úgy működik, ahogy otthon megszokta. Bár én mindkét félidőben szembenéztem a nappal, na de én mégiscsak fiatalabb vagyok, mint Öberg barátunk.”\n\nMarokkó–Malajzia 6–0 (4–0). „Érthető szorongással vártam első olimpiai vezetésem. Az előzmények kemény, küzdelmes mérkőzést sejtettek. Ezen dőlt el, ki jut a négyes csoportba. Aztán a marokkóiak gyorsan rúgtak két gólt és játékvezetői szempontból könnyű mérkőzést vezettem.”\n\nKolumbia–Ghána 3–1 (0–0). „Bár a mérkőzésnek semmi jelentősége nem volt, elég szépszámú közönség gyűlt össze a csodálatos olimpiai stadionban. A világítás eszményi.”\n\nSzovjetunió–Marokkó 3–0 (2–0). „Szépszámú közönség – 70.000 néző – előtt sima mérkőzés. A továbbjutásban érdekelt országok játékvezetői csak partjelzést kaphatnak, így a magyar csapat sikere miatt rám is ez várt. Így aztán éppen azt csinálja az ember többször, amit odahaza ritkábban.”\n\nSzovjetunió–Dánia 4–0 (2–0). „Utolsó olimpiai szereplésem, éppúgy, mint az első, Augsburg- ban játszódott le. Az izraeliek elleni sajnálatos események miatt egy nappal a kitűzött időpont után rendezték a mérkőzést.”\n\nPalotai Károly részt vett az 1976-os montreali olimpián is.\n\n\n\n\n\n",
    "Chicherit is Prodrive Hunterrel indul a 2023-as Dakaron": "Facebook Twitter Messenger Viber WhatsApp\n\nSőt a 2023-as tereprali-világbajnokságon és a 2024-es Dakar Rallyn is ezzel fog indulni.\n\nA GCK Motorsport és Guerlain Chicherit egy Prodrive Hunter volánja mögött fog részt venni a közelgő Marokkó Rallyn, majd a 2023-as Dakar Rallyn Szaúd-Arábiában, mielőtt 2023-ban a teljes tereprali-világbajnokságon részt venne a 2024-es Dakar előtt. Az autót teljes mértékben a BRX fogja üzemeltetni a mérnöki, logisztikai és technikai támogatás tekintetében, mivel az autó Vaidotas Zala azonos Prodrive Hunterével áll majd rajthoz a Dakaron.\n\nA GCK Motorsport és Guerlain Chicherit a következő két évben egy Prodrive Hunterrel indul a Dakaron. Az ambiciózus program lényege egy nagy potenciállal rendelkező bioüzemanyaggal működő jármű, amely segíthet a francia alakulatnak összegyűjteni a szükséges tapasztalatokat ahhoz, hogy elérjék végső céljukat, a verseny megnyerését egy hidrogénhajtású autóval.\n\nA GCK Motorsport és Guerlain Chicherit a Prodrive-val közösen a Hunter 4WD T1+-t a 2022-es Marokkó Rallyn (október 1-6.), a következő két Dakar Rallyn és a 2023-as tereprali-világbajnokság (W2RC) teljes szezonjában indítja. A francia versenyző és navigátora, Alex Winocq egy olyan járművel kezdi meg új kalandját, amely megegyezik azzal, amellyel Sébastien Loeb és Fabian Lurquin a második helyet szerezte meg az idei Dakaron. A környezetvédelemmel kapcsolatos álláspontjának megfelelően Chicherit V6-os turbófeltöltős gépe a Prodrive EcoPower fenntartható üzemanyaggal fog működni, amely mezőgazdasági hulladékból készül, és 80%-kal kevesebb üvegházhatású gázt bocsát ki, mint a hagyományos benzin.\n\nA GCK Motorsport és a Prodrive mérnökei az év során továbbra is szorosan együttműködnek majd, értékes adatokat gyűjtve a GCK H2 programhoz, amelynek célja a Dakar-győzelem megszerzése egy hidrogénüzemű járművel.\n\nEhhez a fantasztikus kalandhoz Guerlain Chicherit az autó poszt-apokaliptikus festéséhez illően Mad Maxként öltözik majd fel.\n\n“Boldog voltam, hogy idén ismét részt vehettem a Dakaron. Sajnos túlságosan is tudatosították bennünk, hogy az olyan kétkerék-meghajtású autóknak, mint a mi GCK Thunderünk, milyen hátrányokkal kell megküzdeniük. Ezért ezúttal az összkerék-meghajtás mellett döntöttünk. A verseny kemény. Legalább tíz autó képes a győzelemre. De úgy gondolom, hogy esélyesek vagyunk az első helyre, főleg, hogy a pálya nehéz, nagyon homokos, amit én szeretek, így remélem, hogy meg tudjuk szerezni a győzelmet. Bármi is történik, a Prodrive program hasznos lesz a GCK Motorsport számára, mert ez a tanulási folyamat része. A csapatnak fel kell építenie az önbizalmát, hogy a jövőben egy hidrogénautóval a csúcsra jusson” – mondta a bejelentés kapcsán Chicherit.",
    "Nyugat felől plusz gáz enyhíti a válságot": "A spanyol hálózatot üzemeltető Enagas ugyanakkor közölte, hogy a tervek szerint a szivattyúzás november 1-jétől kezdődik meg a Francia- és Spanyolországot összekötő interkonnektoron keresztül a nagyobb kapacitású gáztranzit. Az Enagas és francia partnere, a Terega maximalizálta a kompresszorok használatát az észak-spanyolországi Irun városától a Pireneusok hegyvonulatán átívelő összeköttetésen keresztül. Mindez évi 1,5 milliárd köbméterrel (bcm) növeli a lehetséges importot – számolt be a Reuters.\n\nBár elsőre ez nem tűnik nagy mennyiségnek, mivel Magyarország éves gázfogyasztása nagyjából 10 milliárd köbméter – az FGSZ Földgázszállító Zrt. adatai szerint –, míg az EU közel 400 milliárd köbméternyi gázt fogyaszt, de Franciaország csak 40-45 millió köbméter közötti mennyiséget használ fel évente. A 18 százalékos növekedés így azt jelenti, hogy Franciaország földgázfogyasztásának 6 százalékával egyenértékű mennyiséget tudna szállítani. Ez most nagyjából 10 százaléknak felelhet meg, miután az Európai Bizottság javaslatára az országban 15 százalék feletti mértékben csökkentették a gázfelhasználást.\n\nSpanyolország és Franciaország között két meglévő vezeték van, és az ukrajnai orosz invázió által kiváltott európai energiaválság közepette egy harmadik összeköttetés megépítését is tervezik.\n\n„Nem látszik, hogy ennek a háborúnak (Ukrajnában) hamar vége lenne. Pontosan ezért kell stratégiai szempontból gondolkodnunk... gondoljunk a következő telekre. A megújuló energiák és az összeköttetések, hogy azok a baráti országok között áramoljanak, az egyetlen kiút” – jelentette ki Teresa Ribera spanyol energiaminiszter.\n\nFranciaország ellenzi egy harmadik vezeték megépítését a két ország között, azzal érvelve, hogy a két meglévő vezeték kihasználatlan, mivel az áramlások elsősorban Spanyolország felé haladnak. Ez tavaly ilyenkor is így volt, amikor Spanyolország január és augusztus között nettó 6 172 GWh energiát importált a két gázvezetéken keresztül északi szomszédjától, derült ki az Enagas adataiból.\n\nSpanyolország a barcelonai kikötőben lévő Enagas újragázosító üzem létesítményeit is fejleszteni fogja, hogy maximalizálja az Olaszországgal való szolidaritást. A terminálról főként Olaszországot akarják majd ellátni. Spanyolországnak és Portugáliának hét LNG-terminálja van, amelyekről azt mondják, hogy további csővezetékek építése esetén segíthetnék Közép-Európa ellátását.\n\nIdén azonban, mivel Franciaország nukleáris flottája jelenleg a kapacitás kevesebb mint 50 százalékánál tart, Spanyolország nettó 13 075 GWh energiát exportált Franciaországba a vezetékeken keresztül.\n\nAlgéria is Európa segítségére siet a nagy pénzekért\n\nAlgéria arra számít, hogy az Olaszországba irányuló földgázexportja idén ötödével nő majd. Az észak-afrikai országból 2022-ben összesen mintegy 25,2 milliárd köbméter gázt szállítanak Olaszországba – mondta Túfik Hákkár, az algír Sonatrach állami energetikai vállalat vezérigazgatója. Olaszország tavaly 20,9 milliárd köbmétert kapott Algériából, az olasz gázhálózat adatai szerint.\n\nAz országok igyekeznek olyan alternatív energiaszolgáltatókat találni, mint Algéria, hogy pótolják az Oroszországból származó ellátás kiesését, amely a kontinens Ukrajnának nyújtott támogatására reagálva csökkentette az Európába irányuló gázáramlást. Olaszország a maga részéről áprilisban megállapodást kötött Algériával a Trans-Med gázvezetéken keresztül történő import növeléséről, amit júliusban Mario Draghi volt elnök látogatása követett, hogy több gázt biztosítson.\n\nA hosszú távú szerződések alapján Olaszországba szivattyúzott gáz mennyisége idén mintegy 21,6 milliárd köbméter lesz, míg az azonnali ügyletek keretében eladott mennyiség valószínűleg 3,6 milliárd köbméter lesz – számolt be a Bloomberg.\n\nAlgéria két gázvezetékkel is rendelkezik, melyek Spanyolországgal állnak összeköttetésben. A spanyol hálózati adatok szerint azonban az algériai gázimport az első félévben 40 százalékkal esett vissza az egy évvel korábbihoz képest, miután a Marokkón átívelő Maghreb-Európa összeköttetés 2021 novemberében leállt az Algír és Rabat közötti, Nyugat-Szahara státusza miatti diplomáciai vita miatt. Marokkó 1979-ben az ország területének a nagy részét megszállta, amelyet Algéria jogtalan beavatkozásnak tart. Spanyolország idén eddig 6,9 milliárd köbméter gázt kapott Algériától, miután a konfliktust rendezték.\n\nAz ICE TTF-en a 180-175 euró/megwawattórás októberi gázárak gazdaságilag is racionálissá tették Algéria számára, hogy nagyobb kapacitáson szállítsanak földgázt Európába. A novemberi gázszerződések árai 190 euróra szöktek hétfő reggelre. Algéria a jövőben még nagyobb gázpartner lehet európában, ahol a rezsiárak elszabadultak: augusztus végén megállapodásra jutottak Emmanuel Macron francia elnökkel, hogy 50 százalékkal növelhetik a teljes EU-s gázexportot.\n\nÁramszámla kalkulátor A normál áram havi éves B éjszakai áram havi éves Kiszámol",
    "Lionel Messi duplával és pazar emeléssel jelezte, hogy már „úton van” a vb-re – videó": "Lionel Messi duplával és pazar emeléssel jelezte, hogy már „úton van” a vb-re – videó\n\nAz argentin labdarúgó-válogatott a duplázó Lionel Messi vezérletével 3-0-ra legyőzte felkészülési mérkőzésen Honduras csapatát.\n\nA Miamiban rendezett találkozón a hétszeres aranylabdás támadó büntetőből és egy látványos átemeléssel is betalált. Ezzel 88 gólnál jár válogatott színekben a 35 esztendős Messi, amivel negyedik a nemzetközi örökrangsorban.\n\nAz argentin együttes a november 20-án kezdődő katari világbajnokságon Szaúd-Arábia, Mexikó és Lengyelország társaságában a C csoportban szerepel majd.\n\nMessi átemelős gólja:\n\nGOLAZO from Leo Messi. His second goal tonight. 🇦🇷😮‍💨 pic.twitter.com/8V4XqU1wVP — PSG Report (@PSG_Report) September 24, 2022\n\nEredmények, felkészülési mérkőzések:\n\nArgentína-Honduras 3-0 (2-0)\n\nMarokkó-Chile 2-0 (0-0)\n\nkorábban közölt eredmények:\n\nSzaúd-Arábia – Ecuador 0-0\n\nBrazília-Ghána 3-0 (3-0)\n\nUruguay-Irán 0-1 (0-0)\n\nKanada-Katar 2-0 (2-0)\n\nKoreai Köztársaság-Costa Rica 2-2 (1-1)\n\nJapán-Egyesült Államok 2-0 (1-0)",
    "Családi gólöröm a Fradi-pályán: a Mmaee testvérek intézték el a Kisvárdát": "Családi gólöröm a Fradi-pályán: a Mmaee testvérek intézték el a Kisvárdát\n\nBudapest – A Mmaee testvérek számára biztosan felejthetetlen emlék marad a Kisvárda elleni 3-0-s bajnoki győzelem. A labdarúgó-NB I 8. fordulójában a címvédő és listavezető Ferencváros ugyanis vasárnap este a Groupama Arénában Ryan duplájával és Samy találatával intézte el könnyedén az előző szezon ezüstérmesét, a marokkói fivérek pályafutásában pedig először fordult elő, hogy egy mérkőzésen mindketten feliratkoztak a gólszerzők közé.\n\nIlyen lesz Kulcsár Edina és G.w.M. esküvője: az aranyhintót sem hagynák ki – videó\n\nAz efféle „családi ünnep\" egyébként sem mindennapos az NB I-ben, legutóbb 2020. június 7-én, a Puskás Akadémia elleni találkozón (2-0) az akkor a ZTE-t erősítő Bobál testvérek, Gergely és Dávid voltak eredményesek ugyanazon a meccsen.\n\n(A legfrissebb hírek itt)\n\nA lefújás után a Mmaee fivérek érthetően mosolygósan nyilatkoztak a Fradi Médiának.\n\n– Örülök, hogy eredményesek voltunk, Ryan kétszer, én egyszer. Különleges pillanat volt, hiszen ez az első alkalom, hogy ugyanazon a meccsen mindketten betaláltunk. Ráadásul a három pont is megvan, ez egy nagyszerű este volt! – mondta a 26 esztendős, hátvédként játszó Samy.\n\nSamy Mmaee első gólját szerezte Fradi-mezben a Kisvárda elleni bajnokin /Fotó: Ferencvárosi Torna Club/Facebook\n\nAz FTC-t bő másfél éve erősítő középső védő egyébként először szerzett gólt Fradi-mezben.\n\n– Szerintem épp ideje volt! Régóta várt erre a gólra, örülök, hogy eredményes tudott lenni. Büszke pillanat volt, amikor ránéztünk az eredményjelzőre, és mindkettőnk neve ott volt. Szerintem az egész család boldog lesz – mondta nevetve a 24 éves, csatárként jóval gólerősebb Ryan, aki tavaly nyáron követte bátyját a Fradiba, s azóta minden sorozatot figyelembe véve már 22-szer volt eredményes zöld-fehérben.\n\nRyan Mmaae a Leverkusennek is lőtt már gólt a Fradi színeiben / Fotó: Getty Images\n\nGóljaik mellett annak is örülhettek, hogy a rangadón elért győzelemmel a gárda négy pontra ellépett az üldöző Kisvárdától úgy, hogy két meccsel kevesebbet játszott riválisánál.\n\nA testvérek egyébként korábban a belga Standard Liege-ben, valamint a belga U21-es válogatottban is futballoztak együtt. Felnőttszinten viszont már mindketten Marokkó nemzeti csapatát erősítik, Ryan 11, Samy 10 alkalommal lépett pályára címeres mezben. Jó esély van rá, hogy az év végi katari világbajnokságon is együtt képviselhetik majd a Ferencvárost a marokkói együttes tagjaiként.\n\nCsehiéktől Scsepovicsékig Nem mindennapi, de az elmúlt évtizedekben többször is előfordult az NB I-ben, hogy egy testvérpár mindkét tagja eredményes volt egy meccsen. 1994-ben a Stadler FC PMFC elleni 2-0-s sikerekor Csehi István és Zoltán voltak a gólszerzők. 1996-ban a DVSC 4-0-ra ütötte ki a III. kerületet, Madar Csaba és Tamás is betalált. 2010-ben a Nyíregyháza–Haladás meccsen (3-3) a vendégeknél Simon Ádám és Attila is eredményes volt, ráadásul egymás góljait készítették elő. Bobálék előtt legutóbb 2018-ban, a Kisvárda 4-0-s kiütésekor a korábban a Fehérvárt erősítő szerb Marko és Sztefan Scsepovics voltak erre képesek.\n\nKodrónak lehet hálás a Fehérvár edzője",
    "Molly Taylor indul a 2023-as Dakar Rallyn": "Facebook Twitter Messenger Viber WhatsApp\n\nAz ausztrál versenyzőnő második Dakarjára készül a Can-Am Factory South Racinggel.\n\nA 2016-os ausztrál rally bajnok 2022-ben indult először a Dakar Rallyn. Ezzel ő volt az első ausztrál nő, aki indult a Dakaron. A versenyt a 14. helyen zárta. Egy kigyulladt fék miatt az utolsó napon csúszott vissza egy helyet a tabellán.\n\nMolly Taylor nem rég bejelentette, hogy indul októberben a Marokkó Rallyn, majd 2023 januárjában a Dakaron is.\n\n„Nagyon izgatott vagyok, hogy visszatérhetek a sivatagba, és újra indulhatok a Dakaron, valamint a Marokkó Rallyn a Can-Am Factory South Racing csapatával való együttműködésem részeként” – mondta Molly.\n\n„Az első Dakar-élményem olyan volt, amit soha nem fogok elfelejteni, de az idei év arról szól, hogy elérjem azokat az eredményeket, amelyekről tudom, hogy képes vagyok rá. A Can-Am Factory South Racing folyamatos támogatása – egy ötszörös Dakar-győztes csapat – önbizalmat ad, hogy minden megvan ahhoz, hogy a legjobb teljesítményemet nyújthassam.”\n\n„Molly szerves része a Can-Am Factory South Racing csapatának, és miután egy Dakar a zsebébenben van, és a csapat folyamatosan támogatja, alig várom, hogy lássam, mire képes a sivatagban januárban” – tette hozzá a South Racing vezérigazgatója, Scott Abraham.",
    "Íme a továbbfejlesztett Audi RS Q e-tron E2": "Facebook Twitter Messenger Viber WhatsApp\n\nA könnyebb, aerodinamikusabb és még hatékonyabb autó októberben fog versenykörülmények között bemutatkozni.\n\n2022 márciusában az Audi RS Q e-tron megnyerte első sivatagi rallyját Abu-Dzabiban, most pedig készen áll a következő fejlesztés. Az innovatív prototípus jelentősen tovább fejlesztve mutatkozik be a 2022-es Marokkó Rallyn és a 2023-as Dakar Rally-n. A karosszéria teljesen új, és jelentősen megnövelt aerodinamikával rendelkezik. Segít csökkenteni a prototípus súlyát és súlypontját. Az új működési stratégiák tovább javítják az elektromos hajtáslánc hatékonyságát. Az utastérben és a kerékcserék során a vezető és a navigátor előnyére válik a könnyebb kezelhetőség. Ezeket a fejlesztéseket követően az RS Q e-tron az E2 rövidítést viseli.\n\nA fejlesztési program második szakasza\n\n„Jól sikerült a debütálásunk a Dakaron az Audi RS Q e-tronnal, és még az első szakaszgyőzelmünket is elértük a számunkra új motorsport szakágban” – mondja Rolf Michl, az Audi Sport GmbH ügyvezető igazgatója, aki a motorsportért is felelős az Audinál. „Az egész csapat kiválóan dolgozik együtt, és egy irányba húz. Ahogy az ilyen korai szakaszban lenni szokott, a pilóták, a navigátorok és a mérnökök gyorsan megegyeztek a következő fejlesztési célokban. Az eredményt egy új evolúciós csomagban foglaltuk össze – az RS Q e-tron E2-ben.” Ezzel megkezdődik a fejlesztési program második szakasza. Októberben az Audi Sport csapata a 2023-as Dakar Rallyra készül az új prototípussal Marokkóban.\n\nAudi RS Q e-tron E2 fent, alul a korábban használt modell. Fotó: Audi Sport\n\nSzelíd a levegőben, könnyű a homokban\n\n„Az Audi RS Q e-tron E2 egyetlen karosszériaelemet sem vett át elődjétől” – mondja Axel Löffler, az RS Q e-tron vezető tervezője. A pilótafülke most lényegesen szélesebb lett. Az első és a hátsó motorháztetőt is újratervezték. „ A módosított elrendezésekkel, és a kompozit anyagok optimalizált szövetrétegeivel együtt ez a megoldás csökkenti a súlyt” – mondja Löffler. A T1U prototípusoknak 2000 kilogramm helyett 2100 kilogrammot kell kell nyomniuk a jövőben. Tekintettel arra, hogy az RS Q e-tron első generációja túlsúlyos volt, így is több tucat kilogrammot kellett lefaragni. Ez a jármű súlypontjának lesüllyedésével jár együtt.\n\nAudi RS Q e-tron E2 balra, mellette az előző modell. Fotó: Audi Sport\n\nMég környezetbarátabb: optimalizált energiagazdálkodás\n\nAz Audi RS Q e-tron E2 elektromos hajtáslánca egy belső égésű motorból és egy generátorból álló energiaátalakítóból, valamint egy nagyfeszültségű akkumulátorból és az első és hátsó tengelyen található két villanymotorból áll. Az energiagazdálkodás döntő szerepet játszik itt. A komplex elektromos hajtáslánc elektronikus vezérlőrendszere már az első versenyeken bevált. Kihívások csak extrém esetekben merültek fel. A Dakar Rally-n például az Audi rövid távú erőtöbbletet észlelt olyan helyzetekben, amikor a kerekek kevésbé érintkeztek a talajjal ugratás közben vagy egyenetlen terepen. Az FIA 2 kilojoule energiatöbbletnél beavatkoznak, és büntetéseket szabnak ki.\n\n„Összehasonlításképpen: a megengedett határokon belül másodpercenként több mint százszoros energia áramlik a motorokhoz” – mondja Florian Semlinger, a beágyazott szoftverek, alkalmazások fejlesztőmérnöke. „Megkönnyíthettük volna a dolgunkat, és több kilowattal lejjebb szabhattuk volna a határokat, de ez teljesítményhátrányokkal járt volna. Ehelyett rengeteg finomhangolást végeztünk a teljesítményszabályozókon.” A szoftver most ezredmásodperceken belül újraszámol két egyedi határértéket – minden motorhoz egyet. Ennek eredményeként pontosan a megengedett határérték mentén működik.\n\nAz úgynevezett segédfogyasztók is profitálnak az optimalizált szabályozásból. A szervoszivattyú, a klíma hűtőszivattyú és a ventilátorok mérhető hatást gyakorolnak az energiamérlegre. A 2022-es debütáló szezon során az Audi és a Q Motorsport rally csapata értékes tapasztalatokra tett szert, amelyek lehetővé teszik a jobb értékelést. Vegyük például a légkondicionáló rendszert: Olyan agresszíven működik, hogy a hűtőfolyadék megfagyását okozhatja, ha folyamatosan maximális teljesítményen működik. A jövőben a rendszer szakaszos üzemmódban fog működni. Ez energiát takarít meg, de a belső hőmérséklet csak kismértékben ingadozik, még hosszabb időn keresztül is. A ventilátorok és a szervoszivattyú működési stratégiáját is optimalizálták. Például az összekötő szakaszokon a kisebb terheléseknél már másképp szabályozhatók a rendszerek, mint a gyorsasági szakaszokon.\n\nFotó: Audi Sport\n\nKönnyű használat a pilótafülkében és kerékcserénél\n\nMattias Ekström/Emil Bergkvist, Stéphane Peterhansel/Edouard Boulanger és Carlos Sainz/Lucas Cruz párosok már alig várják új munkahelyüket. A kijelzők továbbra is a vezető látóterében, a megszokott stílusban a középkonzolban helyezkednek el, és megmaradt a 24 mezőt tartalmazó központi kapcsolópanel is. A mérnökök azonban átalakították a kijelzőket és a kezelőszerveket. „A funkciók összessége gyorsan zűrzavart okoz” – mondja Florian Semlinger. „Ezért most először a vezető és a navigátor négy rendszerterület közül választhat egy forgókapcsoló segítségével.” A „Stage” téma tartalmazza az összes olyan funkciót, amely a versenyszerű vezetés során fontos – ilyen például a sebességkorlátozó a sebességkorlátozásos szakaszokon. A „Road” rész tartalmazza például az irányjelzőket és a tolató kamerát, olyan funkciókat, amelyekre gyakran szükség van az összekötő szakaszokon. Az „Error” opció a hibák észlelésére, kategorizálására és katalogizálására szolgál. A „Setup” rész tartalmaz mindent, ami a mérnöki csapat számára hasznos lehet a tesztelés során vagy az autó táborba érkezése után, például az egyes rendszerek részletes hőmérsékletét.\n\nA páros most már sokkal könnyebben dolgozhat defekt után. Egyszerű, lapos és könnyen eltávolítható karosszériaelemek helyettesítik az oldalsó pótkerekek korábbi terjedelmes burkolatait. A partner, Rotiform új tízküllős felnijei sokkal könnyebben kezelhetők. Könnyebben megfoghatják őket, és biztonságosabban hajthatják végre a cserét.\n\nArnau Niubó Bosch, a teszt részleg vezetője által vezetett kezdeti tesztelést követően az Audi Sport szeptember 1-jén Neuburg an der Donauban bemutatta az RS Q e-tron E2-t. Október 1. és 6. között az új technológiának a versenyben kell bizonyítania először a Marokkó Rally-n. Mindhárom Audi-s páros megméretteti magát a sivatagi rallyn, amely az észak-afrikai ország délnyugati részén, Agadirban kezdődik és ér célba.",
    "Újabb versenyző kapja meg a BRX Hunter-t": "Facebook Twitter Messenger Viber WhatsApp\n\nVaidotas Zala a 2023-as Dakar Rallyn először fog egy gyári színtű versenyautóval indulni.\n\nA kétszeres litván rally bajnok Vaidotas Zala 2016 óta minden évben indult a Dakar Rallyn. Az első két versenyen Seattal ment, majd a következő kettőn már egy Toyota Hiluxot vezetett. Az elmúlt három évben egy Minivel indult. 2020-ban megnyerte a nyitó szakaszt, ezzel ő lett az első litván szakaszgyőztes a Dakaron. A 2022-es versenyt a 11. helyen fejezte be, legjobb helyezése egy ötödik hely volt az utolsó napról.\n\nA 2023-as Dakar Rallyn már a Prodrive által készített BRX Hunter T1+-al fog indulni. A Teltonika Racing színeiben fog indulni, de a technikai hátteret a Bahrain Raid Xtreme adja.\n\n“Ez egy hatalmas lehetőség a számomra, hogy a Prodrive Hunter-t vezethetem a 2023-as Dakar Rallyn, mivel ez lesz az első alkalom, hogy egy gyári szintű versenyautóval indulhatok. Nagyon várom már, hogy Sébastien Loeb mellett vezethessek, aki minden feltörekvő rally versenyző számára egy ikon. Az első dubaji tesztem után lenyűgözött a Prodrive Hunter képessége, és hatalmas mosolyt csalt az arcomra, így biztos vagyok benne, hogy a 2023-as Dakar lesz pályafutásom legérdekesebb versenye” – mondta Zala.\n\nFotó: Bahrain Raid Xtreme\n\nNégy autós csapatban gondolkodik a BRX\n\n“Az, hogy Vaidotas velünk lesz a 2023-as Dakaron, csak azt bizonyítja, hogy a tereprali világa mennyire figyel minket, és mennyire csodálják a Hunter-t és a BRX csapatot” – tette hozzá a BRX csapatfőnöke, Gus Beteli. “Négy autós csapatban gondolkodunk a 2023-as Dakarra, hamarosan újabb neveket jelentünk be. Addig is a tereprali-világbajnokság utolsó fordulóira, a Marokkó Rallyra és az Andalúzia Rallyra összpontosítunk.”\n\nA teljes szezont teljesítő Sébastien Loeb jelenleg egyetlen ponttal vezeti a világbajnokságot. Orrlando Terranova nem indult az Abu Dhabi Desert Challengen, de Marokkóban már fog a Dakarra való felkészülésként. Nani Roma a rákkal küzd, szeretne indulni Marokkóban vagy a Dakaron, de nem akarja siettetni a visszatérését.",
    "Lapid ENSZ Közgyűlés előtt mondott beszédének szövege": "ujkelet.live\n\nJáir Lapid miniszterelnök csütörtökön elhangzott beszéde az Egyesült Nemzetek Közgyűlésén, New Yorkban.\n\n,,Elnök úr, főtitkár úr, küldöttek, hölgyeim és uraim! 1947 novemberében ez a közgyűlés összegyűlt és döntést hozott egy zsidó állam létrehozásáról. Csak néhány százezer zsidó élt akkoriban Izraelben, ellenséges környezetben, döbbenten és megsemmisülten a holokauszt után, melyben népünkből hatmilliót meggyilkoltak.\n\nHetvenöt évvel később Izrael erős liberális demokrácia. Büszke és virágzó. Start-Up Nation, amely feltalálta a Waze-t és a Vaskupolát, gyógyszert az Alzheimer- és Parkinson-kór ellen, valamint egy robotot, amely képes gerincműtétet végezni. Világvezető a víz- és élelmiszertechnológia, a kibervédelem és a megújuló energia területén. 13 Nobel-díjassal az irodalom és a kémia, a közgazdaságtan és a béke területén.\n\nHogy történt ez? Ez azért történt, mert úgy döntöttünk, hogy nem leszünk áldozatok. Úgy döntöttünk, hogy nem a múlt fájdalmán merengünk, hanem inkább a jövő reményére koncentrálunk. Úgy döntöttünk, hogy energiánkat egy nemzet építésébe, egy boldog, optimista és kreatív társadalom felépítésébe fektetjük.\n\nNemcsak eljutottunk az Ígéret Földjére, hanem építjük is az Ígéret Földjét.\n\nA történelmet az emberek alakítják. Meg kell értenünk a történelmet, tisztelnünk kell és tanulnunk kell belőle, de hajlandónak és képesnek kell lennünk változtatni rajta. A jövőt választani a múlt helyett. A békét a háború helyett. A partnerséget az elszigetelés és az elszigeteltség helyett.\n\nNéhány hónappal ezelőtt összehívtuk a történelmi Negev-csúcstalálkozót. Vacsoráztunk, nem messze David Ben Gurion, Izrael államalapító atyja sírjától. Hatan voltunk. Az Egyesült Államok, Egyiptom, az Egyesült Arab Emírségek, Bahrein, Marokkó és Izrael külügyminiszterei. Egy vacsora, amelyről még két éve senki sem hitte volna, hogy lehetséges.\n\nÉs akkor kinyílt az ajtó, valaki belépett és azt mondta: ‘Elnézést a zavarásért, de terrortámadás történt Tel-Avivtól nem messze. Két izraelit meggyilkoltak.’ Egy pillanat alatt mindannyian megértettük, hogy a támadás célja a csúcstalálkozó tönkretétele, harag szítása közöttünk, vitára késztetés, és a közöttünk lévő új partnerség szétzilálása volt.\n\nAzt mondtam a külügyminisztereknek: ‘Együtt kell elítélnünk ezt a terrortámadást. Meg kell mutatnunk a világnak, hogy a terror nem fog győzedelmeskedni.’\n\nA szoba elcsendesedett. És akkor az egyik arab külügyminiszter azt mondta: ‘Mi mindig a terror ellen vagyunk, ezért vagyunk itt.’\n\nÖt perccel később mi hatan közös nyilatkozatot adtunk ki , amelyben elítéltük a támadást, szentesítve az életet, az együttműködést és hitünket, hogy van más út is.\n\nA csúcstalálkozó folytatódott. A megállapodások aláírásra kerültek. Munkacsoportok alakultak, hogy a technológia, az élelmiszerbiztonság, az energia, a víz, az oktatás és az infrastruktúra kérdéseivel foglalkozzanak. Ezek a munkacsoportok megváltoztatják a Közel-Kelet arculatát, mialatt beszélünk.\n\nA Közel-Kelet lakosságának, az egész világ népének körül kell néznie, és fel kell tennie magának a kérdést: Kik járnak jobban? Akik a béke útját választották, vagy akik a háborút? Azok, akik úgy döntöttek, hogy befektetnek a népükbe és az országukba, vagy azok, akik úgy döntöttek, hogy mások elpusztításába fektetnek? Azok, akik hisznek az oktatásban, a toleranciában és a technológiában, vagy azok, akik hisznek a fanatizmusban és az erőszakban?\n\nValahányszor találkozom valakivel, aki kritizálja Izraelt, mindig ugyanazt a választ adom: Gyere, látogass el hozzánk. Gyere és ismerkedj meg az igazi Izraellel. Bele fogsz szeretni. Egy ország, amely egyesíti a lélegzetelállító innovációt a történelem mély érzésével. Nagyszerű nép, nagyszerű ételek, nagyszerű szellem. Egy dinamikus demokrácia. Egy ország, amelyben zsidók, muszlimok és keresztények élnek együtt teljes polgári egyenlőségben.\n\nAz általam vezetett kormányban vannak arab miniszterek. A koalíciónkban van egy arab párt. A Legfelsőbb Bíróságunknak vannak arab bírák. Arab orvosok mentenek életeket a kórházainkban. Az izraeli arabok nem ellenségeink, hanem partnereink az életben.\n\nJöjjönek el hozzánk. Meglátják, hogy Izrael egy elképesztő kulturális mozaik. A Golán fehér havas hegyeitől a Negev fehér sivatagi homokjáig; Tel-Avivtól, a high-tech fővárostól, egy non-stop tengertparttól a Földközi-tengeren Jeruzsálemig, örök fővárosunkig, három vallás szent városáig, amelynek gyönyörű utcáin a múlt minden egyes nap találkozik a jövővel.\n\nCsodálatos országunk feje fölött azonban két nagy fenyegetés lebeg. Az önök feje fölött is lebegnek, még akkor is, ha megpróbálják letagadni. Az első a nukleáris fenyegetés. Az attól való félelem, hogy terrorista államok és terrorista szervezetek atomfegyverekhez jutnak. A második fenyegetés az igazság halála.\n\nDemokráciáinkat lassan megmérgezi a hazugság és az álhír. A vakmerő politikusok, a totalitárius államok és a radikális szervezetek aláássák a valóságról alkotott képünket.\n\nTudnunk kell, nincs olyan ország a világon, amely jobban szembesülne ezzel a jelenséggel, mint Izrael. Nincs olyan ország, amelyet nagyobb hazugság cunami ért volna, és ekkora mennyiségű pénzt és erőfeszítést fektettek volna be a dezinformáció terjesztésébe.\n\nTavaly májusban a világ minden táján megjelent Malak al-Tanani, egy hároméves palesztin kislány képe, azzal a szörnyű hírrel, hogy szüleivel együtt meghalt az izraeli légierő egyik támadásában. Szívszorító kép volt, de Malak Al Tanani nem létezik. A fotót az Instagramról vették. Egy orosz lányé.\n\nTöbb ezer példát tudok mondani hasonló Izraellel kapcsolatos álhírekre. Az Izrael-ellenes mozgalom évek óta terjeszti ezeket a hazugságokat. A médiában, a főiskolai campusokon és a közösségi médiában. A kérdés nem az, hogy miért csinálják ezt, hanem az, hogy önök miért hajlandók meghallgatni.\n\nMiért hallgatnak azokra, akik dollármilliárdokat fektetnek be az igazság elferdítésébe? Miért állnak az iszlám szélsőségesek oldalán, akik melegeket akasztanak fel darukkal, elnyomják a nőket, és rakétákkal lőnek civilekre óvodákból és kórházakból?\n\nÉn nem egy vendég vagyok ebben az épületben. Izrael büszke szuverén nemzet, és egyenrangú tagja az Egyesült Nemzetek Szervezetének. Nem fogunk hallgatni, amikor azok, akik ártani akarnak nekünk, éppen ezt a pódiumot használják fel hazugságok terjesztésére rólunk.\n\nAz antiszemitizmus az a hajlandóság, hogy megkérdőjelezés nélkül elhiggyük a legrosszabbat a zsidókkal kapcsolatban. Az antiszemitizmus más mércével ítéli meg Izraelt, mint bármely más országot.\n\nEzt a gyűlöletzenekart Irán vezényli.\n\nImmár több mint negyven éve fényképeznek tüntetőket a városok terein és az iráni utcákon, amint izraeli és amerikai zászlókat égetnek. Kérdezzék meg maguktól: honnan vannak a zászlók? Honnan szereztek ennyit a zászlónkból?\n\nA válasz: külön gyártják őket. Csak azért, hogy elégethessék. Így néz ki a gyűlölet iparága. Ez egy olyan rezsim, amely szisztematikusan foglalkozik a gyűlölettel.\n\nMég a saját népüket is gyűlölik. A fiatal irániak az iráni rezsim béklyóitól szenvednek és küszködnek, a világ pedig hallgat. Segítségért kiáltanak a közösségi médiában. A szabadság iránti vágyukért – életükkel – fizetnek.\n\nIrán rezsimje gyűlöli a zsidókat, gyűlöli a nőket, gyűlöli a melegeket, gyűlöli a Nyugatot. Gyűlölik és megölik a másként gondolkodó muszlimokat, mint Salman Rushdie és Mahsa Amini. Gyűlöletük életforma. Ez egy módja annak, hogy megőrizzék elnyomó uralmukat.\n\nAz ENSZ-ben egyetlen olyan tagállam van, amely nyíltan kijelenti, hogy egy másik tagállamot el akar pusztítani. Irán újra és újra kinyilvánítja, hogy érdekelt Izrael Állam ‘teljes megsemmisítésében’. És ez az épület néma.\n\nMitől félnek? Volt már olyan időszak az emberiség történelmében, amikor a hallgatás megállította az erőszakot?\n\nAz az ország, amely el akar pusztítani minket, egyben az az ország, amely megalapította a világ legnagyobb terrorszervezetét, a Hezbollahot. Irán finanszírozza a Hamászt és az Iszlám Dzsihádot, és áll a Bulgáriától Buenos Airesig tartó tömeges terrortámadások mögött. Ez egy gyilkos diktatúra, amely minden erőfeszítést megtesz, hogy atomfegyvert szerezzen.\n\nHa az iráni rezsim atomfegyvert kap, használni is fogja.\n\nAz egyetlen módja annak megakadályozására, hogy Irán nukleáris fegyverhez jusson, az az, hogy hiteles katonai fenyegetést tesznek az asztalra. És akkor – és csak akkor – kötni velük egy hosszabb és erősebb megállapodást. Világossá kell tenni Irán számára, hogy ha előmozdítja atomprogramját, a világ nem szavakkal, hanem katonai erővel válaszol. Valahányszor a múltban egy ehhez hasonló fenyegetést tettek az asztalra, Irán megállt, és visszavonult.\n\nMa a világ az egyszerű megoldást választja. Úgy dönt, hogy nem hiszi el a legrosszabbat, minden bizonyíték ellenére. Izrael nem rendelkezik ezzel a kiváltsággal. Ezúttal nem üres kézzel állunk ki azokkal szemben, akik el akarnak pusztítani minket.\n\nA zsidóknak ma van államuk. Van egy hadseregünk. Nagyszerű barátaink vannak, mindenekelőtt az Egyesült Államok. Vannak a képességeink, és nem félünk használni őket. Megtesszük, kerüljön amibe kerül: Irán nem fog atomfegyverhez jutni. Nem leszünk tétlenek, amíg vannak, akik megpróbálnak megölni minket. Többé nem. Soha többé.\n\nIzrael gazdasági és katonai ereje lehetővé teszi, hogy megvédjük magunkat, de mást is: békére törekedni az egész arab világgal, és legközelebbi szomszédainkkal – a palesztinokkal.\n\nA palesztinokkal kötött megállapodás, amely két államon alapul két nép számára, a megfelelő Izrael biztonsága, Izrael gazdasága és gyermekeink jövője szempontjából.\n\nA béke nem kompromisszum. Ez a legbátrabb döntés, amit meghozhatunk. A béke nem gyengeség. Megtestesíti az emberi szellem teljes erejét. A háború megadás minden bennünk lévő rossznak. A béke minden jó győzelme.\n\nMinden akadály ellenére az izraeliek nagy többsége még ma is támogatja ezt a kétállami megoldást. Én is közéjük tartozom. Egyetlen feltételünk van:\n\nHogy a jövőbeli palesztin állam békés legyen.\n\nHogy ne legyen újabb terrorbázis, ahonnan Izrael jólétét és létét fenyegetheti. Hogy képesek leszünk megvédeni Izrael összes polgárának biztonságát, mindig.\n\nHa valaki úgy gondolja, hogy a követelés túl sok, akkor nézze meg a környéket, ahol élünk: nézze meg Libanont, a Hezbollah által ellenőrzött összeomló államot, Szíriát, ahol egy gyilkos rezsim lemészárolt félmilliót saját népéből. Nézzék meg Afganisztánt, Líbiát, Iránt.\n\nKérhetik tőlünk, hogy az ENSZ Alapokmányában foglalt értékek szerint éljünk, de nem kérhetik tőlünk, hogy meghaljunk értük. Apám gyerekként a gettóban volt, nagyapámat meggyilkolták egy koncentrációs táborban. Békében akarunk élni, de csak akkor, ha biztonságot ad, nem pedig még nagyobb fenyegetést.\n\nNézzék meg Gázát. Izrael mindent megtett, amit a világ kért tőlünk, beleértve ezt a pódiumot. Távoztunk. Tizenhét éve lebontottuk a telepeket, szétszedtük katonai bázisainkat. Egyetlen izraeli katona sincs Gázában. Még 3000 üvegházat is hagytunk nekik, hogy gazdaságot építhessenek maguknak.\n\nMit tettek válaszul? Kevesebb mint egy év alatt a Hamász, egy gyilkos terrorszervezet került hatalomra. Lerombolták az üvegházakat, helyükre terrorista kiképzőtáborokat és rakétakilövő állásokat építettek.\n\nAmióta elhagytuk Gázát, több mint 20000 rakétát lőttek ki Izraelre. Mindet civilekre. Mindegyiket a gyerekeinkre.\n\nVan egy speciális szükségletű gyermekem. Jaelinek hívják. Autista. Nem beszél. Tavaly májusban hajnali 3-kor fel kellett ébresztenem, és lerohanni vele a bombaóvóhelyre, mert rakéták robbantak az otthonunk felett.\n\nMindazokat, akik a béke fontosságáról prédikálnak, próbáljanak meg hajnali 3-kor óvóhelyre futni egy lánnyal, aki nem beszél. Szavak nélkül elmagyarázni neki, miért akarják megölni.\n\nEbben az épületben nem egyszer megkérdezték tőlünk, hogy miért nem oldjuk fel a Gázára vonatkozó korlátozásokat. Készen állunk erre, holnap reggel. Készek vagyunk ennél többre is. Azt mondom innen a gázai lakosságnak, készen állunk arra, hogy segítsünk nektek egy jobb élet, gazdaság felépítésében. Átfogó tervet mutattunk be Gáza újjáépítésének elősegítésére. Csak egy feltételünk van: álljanak le a rakéták lövöldözésével a gyermekeinkre.\n\nTegyétek le a fegyvereiteket, és nem lesznek korlátozások. Tegyétek le a fegyvereiteket, engedjétek haza gyermekeinket, akik fogságban vannak – Hadar és Oron, emlékük legyen áldott; Avera és Hisam, akik még élnek – és együtt felépítjük a gazdaságotokat. Együtt építhetjük a jövőtöket Gázában és Ciszjordániában egyaránt. Tegyétek le a fegyvert, és bizonyítsátok, hogy a Hamász és az Iszlám Dzsihád nem fogja átvenni a létrehozni kívánt palesztin államot. Tegyétek le a fegyvereiteket, és béke lesz.\n\nEz a minimum, amivel tartozom a nagyapámnak, az apámnak és a lányomnak. A zsidó nép tanult a múlt leckéiből.\n\nBiztonságunkat katonai erőnk, gazdasági találékonyságunk, demokratikus rugalmasságunk garantálja.\n\nIzrael békét keres szomszédainkkal, minden szomszédunkkal. Mi nem megyünk sehova. A Közel-Kelet az otthonunk. Itt maradunk. Örökké. És felszólítunk minden muszlim országot – Szaúd-Arábiától Indonéziáig –, hogy ismerje el ezt, és beszéljen velünk. Kinyújtjuk kezünket a békéért.\n\nA konfliktusok nem szűnnek meg maguktól. Az ellenségeskedés nem szűnik meg magától. Az emberek teremtik a konfliktusokat, szintén az emberek lecserélhetik őket barátságra, kedvességre és közjóra.\n\nA bizonyítási teher nem rajtunk van. Mi már bizonyítottuk békevágyunkat. Az Egyiptommal kötött békeszerződésünk immár 43 éve teljes mértékben végrehajtásra kerül.\n\nJordániával 28 éve. Olyan ország vagyunk, amely betartja szavát és teljesíti a megállapodásokat.\n\nBéke iránti vágyunkat az Ábrahám-egyezmény, a Negev-csúcs és az arab világgal kötött megállapodások révén bizonyítottuk.\n\nMózes negyedik könyvében van egy passzus, amelyet minden zsidó ismer:\n\n“ישא השם פניו אליך וישם לך שלום.”\n\n‘Fordítsa az Örökkévaló arcát feléd, és szerezzen neked békét!’\n\nIzrael Állam az egyetlen ország a világon, amelyet egy könyv alapított. A Könyvek Könyve. A Tanakh. Ez a könyv és a liberális demokrácia elvei megkívánják, hogy békejobbot nyújtsuk. Történelmünk megköveteli tőlünk, hogy tiszta tekintetűek és nagyon óvatosak legyünk. Így kötöttünk békét a múltban. Így fogunk békét kötni a jövőben. Köszönöm.”\n\nOszd meg a cikket, hogy ismerőseidhez is eljusson\n\nWhatsApp\n\nTweet\n\nTelegram\n\nEmail\n\n\n\nPrint\n\n",
    "Macron szerzett Európának több tízmilliárd köbméter földgázt": "Franciaország ugyan nem függ jelentősebben az algériai gáztól, a szállítások 50 százalékos növelésének a lehetősége a jelenlegi körülmények között mégis hozzájárulna ahhoz, hogy Párizs részben megbirkózzon az oroszországi gázimport leállításával kapcsolatos gondokkal – közölte az Europe 1 értesülésére hivatkozva az MTI.\n\nEmmanuel Macron francia elnök szombaton befejezte háromnapos algíri látogatását. Ennek eredményeként a francia államfő és Abdel-Madzsid Tebbún algériai elnök közös nyilatkozatot írt alá az együttműködés megerősítéséről az energia, a biztonság, a kultúra és a sport területén.\n\nAlgériai útja során Macron azt mondta, hogy Franciaország energiamérlegének mintegy 20 százalékát teszi ki a földgáz, Algéria részesedése a teljes francia gázimportban jelenleg 8-9 százalék.\n\nMár kiépített útvonal is van\n\nJelenleg három csővezeték köti össze Algériát Európával, amelyek közül kettő aktív. Az első a TransMed tenger alatti vezeték Olaszországba. A vezeték jelenleg évi 22 milliárd köbmétert (bcm) szállít, de névleges kapacitása akár 32 bcm is lehet.\n\nA második a MedGaz tenger alatti vezeték, amely Algériát köti össze Spanyolországgal. Ennek kapacitása a közelmúltban végrehajtott növeléseket követően jelenleg 8 milliárd köbméter, összhangban a Sonatrach - Algéria nemzeti gáz- és olajtársasága - azon prioritásával, hogy növelje az Európába irányuló csővezetékei kapacitását. A MedGaz kapacitása a tervek szerint tovább nő, 10 milliárd köbméterre, amit a Spanyolországgal folytatott tárgyalások során is hangsúlyoztak a Maghreb-Európa gázvezeték lezárását megelőzően, miután Marokkó és Algéria a folyamatos diplomáciai feszültségek miatt nem újította meg tranzitszerződését. Az eredetileg 2022 februárjára tervezett emelésre még nem került sor.\n\nA TransMed és a MedGaz vezetékek azonban együttesen 42 milliárd köbméter gáz Európába történő szállítására alkalmasak. Rajtuk kívül lehetőség van LNG-tankerek töltésére és behajóztatására.\n\nAlgéria Európa harmadik legnagyobb gázszállítója. Gázexportjának mintegy 83%-a Európába irányul, Spanyolország és Olaszország a két legfontosabb célország; 2021-ben Algéria gázexportjának 65%-a érkezett ezekbe a két országba. Az észak-afrikai ország az elmúlt évtizedben fokozatosan növelte Európába irányuló exportját, amely 2021-ben eléri az 55 milliárd köbmétert – írta márciusi jelentésében a Middle East Institute.",
    "Besiccsel a kezdőben bosnyák győzelem": "Besiccsel a kezdőben bosnyák győzelem\n\nA magyar U21-es válogatott Bulgáriát, Marokkó Chilét, míg Mali Zambiát győzte le pénteken.\n\nA Gera Zoltán vezette U21-es magyar férfi labdarúgó-válogatott felkészülési mérkőzésen, Szombathelyen fogadta Bulgária korosztályos együttesét. A mieink nagyszerűen kezdték a találkozót, egy labdaszerzés utáni szép kontratámadás után a válogatottban debütáló Kocsis Dominik révén megszerezte a vezetést. Az Iyinbor Patrickkal a kezdőcsapatban felálló magyar együttes végig megtartotta előnyét, így 1-0-s győzelmet aratott.\n\nA bosnyák válogatott a magyarhoz hasonlóan a Nemzetek Ligájában volt érdekelt, Montenegrót fogadták. Besic a kezdőcsapatban kapott lehetőséget, míg Gojak a kispadról várta, hogy harcba küldje őt Petev szövetségi kapitány. Bosznia-Hercegovina végül Demirovic góljával 1-0-ra győzött, ezzel pedig feljutott a Nemzetek Ligája A divíziójába. A sorsdöntő összecsapáson Besic 73 percet volt a pályán, míg Gojaknak 17 percnyi játékidő jutott.\n\nMarokkó nemzeti csapata a Mmaee-testvérekkel a kispadon Chilével játszott felkészülési mérkőzést Spanyolországban, mely végül Sofiane Boufal és Sabiri találatával 2-0-s győzelmet aratott. Samy és Ryan Mmaee nem lépett pályára.\n\nA Ferencvárosba valósággal berobbanó Adama Traoré is érdekelt volt a mali válogatott Zambia elleni felkészülési mérkőzésén, melyet végül Mali egy korai Toure góllal 1-0-ra nyert meg.\n\n(Fotó: twitter.com/NFSBiH)",
    "Csicseriborsónap Óbecsén": "Az óbecsei Than Emlékházban kóstolóval egybekötött bemutatót szerveztek a csicseriborsóról, melyen a látogatók sok mindent megtudhattak erről a növényről.\n\nDostán Tibor elnök, Innova Alkotók és Újítók Társasága, Óbecse:\n\nEgy különműsorral készültünk a csicseriborsóról ez a Csicseriborsónap. Ez magában foglalja mindazt, ami magától a növény termesztésétől kezdődik, és a felhasználás, ami a mai napokban már mindjobban terjed a mi vidékünkön is. Eleinte Marokkó, Afrika, Dél-Amerika, ezeken a részeken volt a termesztés, és ott folyamatosan használják, de már Európában is nagy teret hódít, így nálunk Szerbiában úgyszintén.\n\nA csicseriborsóról egy helyi termelő, Nemanja Mirilov tartott előadást.\n\nNikola Mirilov termelő:\n\nBemutatjuk mindazokat a területeket, ahol felhasználható a csicseriborsó. A mezőgazdasági területeken kívül a gasztronómiában, valamint a kozmetikában is felhasználható ez a növény. Mi már 2016-ban beszéltünk arról, hogy a csicseriborsó a jövő növénye. Ezt bizonyítja az is, hogy mi ott, ahol a legtöbb növény tönkrement a szárazság miatt, holdanként több mint 1200 kilogrammnyi csicseriborsót tudtunk betakarítani.\n\nA rendezvényen a csicseriborsóból készült gluténmentes liszt és tészta mellett, kozmetikai termékeket is megismerhettek az érdeklődők.\n\nhttps://youtu.be/Ucv-PkZlZ0c",
    "Komoly utóélete lett a valaha volt legrosszabb VAR-döntésnek, egy szuperrangadót is elhalasztanak Angliában – külföldi körkép": "ANGLIA\n\nPremier League: Három újabb mérkőzést elhalasztanak a labdarúgó Premier League-ben II. Erzsébet királynő temetése miatt. A liga hétfőn jelentette be, hogy a vasárnapra kiírt Chelsea-Liverpool és Manchester United-Leeds United, valamint a szombatra tervezett Brighton-Crystal Palace találkozókat nem játsszák le. Az már korábban kiderült, hogy a nemzeti gyász miatt elhalasztják az Arsenal és a holland PSV Eindhoven csütörtöki Európa-liga-főtáblás mérkőzését. II. Erzsébet királynő múlt csütörtökön, életének 97., uralkodásának 71. esztendejében hunyt el. Ezt követően a múlt hétvégén az Egyesült Királyságban szüneteltek a labdarúgó-bajnokságok. Az angol másod-, harmad- és negyedosztályban keddtől már újra zajlik majd a küzdelem. (mti)\n\nChelsea: N’Golo Kanté egyelőre nem fogadja el a Chelsea újabb ajánlatát, mivel hosszabb szerződést szeretne a klubbal. A Chelsea új tulajdonosi köre kétéves kontraktust ajánlana a francia középpályásnak, további egyéves hosszabbítási opcióval, de Kanté 3+1 évre írna alá, amiről már az előző vezetőséggel is tárgyalt. A játékos jelen állás szerint 2023-ig kötelezte el magát a Kékekhez. (The Athletic)\n\nBemutatták a csapat új menedzserét, Graham Pottert Londonban.\n\nYour new Chelsea Head Coach, Graham Potter! pic.twitter.com/AYFVu3Kunc — Chelsea FC (@ChelseaFC) September 12, 2022\n\nLiverpool: Elcserélhetik Alex Oxlade-Chamberlaint az Aston Villa középpályására, Douglas Luizra a januári átigazolási időszakban. A Vörösök az Arsenallal együtt a nyáron nagyon szerették volna leigazolni a brazil középpályást, de a Villa menedzsere, Steven Gerrard nem engedte, hogy Luiz távozzon. (Express)\n\nManchester United: Az MU öt játékosa, David de Gea, Diogo Dalot, Luke Shaw, Fred és Marcus Rashford is szerződésének utolsó évében jár, de a Vörös Ördögök azt tervezik, hogy még egy évvel meghosszabbítják a labdarúgók kontraktusait. Mind az öt futballista esetében van egy ilyen hosszabbítási záradék. (Manchester Evening News)\n\nArsenal: Elhalasztották az angol Arsenal és a holland PSV Eindhoven labdarúgócsapatainak Európa-liga-főtáblás mérkőzését, amelyre eredetileg csütörtökön került volna sor. Az európai szövetség (UEFA) hétfőn közölte, hogy “a jelentősen korlátozott rendőrségi erőforrások, valamint a folyamatban lévő eseményekkel összefüggő szervezési problémák miatt” más időpontban kell majd lejátszani a találkozót. Az Arsenal azt közölte, hogy a meccs halasztása “az UEFA, a rendőrség, valamint a klubunk közötti egyeztetés eredménye Őfelsége, II. Erzsébet királynő halála után”. II. Erzsébet királynő múlt csütörtökön, életének 97., uralkodásának 71. esztendejében hunyt el, melyet követően a hétvégén az Egyesült Királyságban szüneteltek a labdarúgó-bajnokságok. Az angol másod-, harmad- és negyedosztályban keddtől már újra zajlik majd a küzdelem, de a Premier League folytatásáról egyelőre még nem döntöttek. A Bajnokok Ligája főtáblás küzdelmeinek második fordulójában kedden a Liverpool az Ajaxot fogadja, szerdán a Chelsea-hez a Red Bull Salzburg, míg a Manchester Cityhez a Borussia Dortmund látogat. Csütörtökön az Európa-ligában a Manchester United Moldovában lép pályára, míg a West Ham United a Konferencia-ligában a dán Silkeborg vendége lesz. A Rangers-Napoli BL-találkozót pedig keddről szerdára tették át. (mti/csakfoci)\n\nTottenham: Lucas Moura végleg elhagyhatja a klubot a januári átigazolási időszakban. A Newcastle és az Aston Villa a nyáron érdeklődött a játékos iránt, de a Spurs az átigazolási határidő napján elutasította az ajánlatokat. (GiveMeSport, Pete O’Rourke)\n\nWolverhampton: Az angol labdarúgó-bajnokságban szereplő Wolverhampton Wanderers szerződtette Diego Costát. A 33 éves brazil születésű, de válogatott szinten később Spanyolország sikereiért is futballozó csatár januárban távozott az Atletico Mineiro együttesétől, azóta nem volt csapata, a múlt héten azonban megfelelt a segítségre szoruló angol klubnál, amely most egyéves szerződést adott neki. A Wolvesnál támadóhiány lépett fel, miután a 18 millió euróért szerződtetett Sasa Kalajdzic, illetve a mexikói Raul Jimenez is sérülés miatt kidőlt a sorból. Costa számára nem lesz ismeretlen a Premier League, 2014 és 2017 között a Chelsea-t erősítette, a londoni klub színeiben 59 gólt szerzett és két bajnoki címet ünnepelt. (mti)\n\nSPANYOLORSZÁG\n\nBarcelona: A Barcelona középpályása, Gavi a héten aláírhatja szerződéshosszabbítását annak ellenére, hogy a Liverpool is érdeklődött iránta – írja az Express. Gavi jelenlegi szerződésének utolsó évében jár a Barcelonánál, most pedig hosszú távú kontraktust köt a klubbal. A fiatal tehetséget a Bayern München és a PSG is figyelte.\n\nOLASZORSZÁG\n\nJuventus: A liga közölte, hogy a nagy botrányt kavart hibás VAR-ítélet miatt biztosan nem játsszák újra a Juve és a Salernitana mérkőzését, míg az olasz játékvezetők szervezete azt írta közleményében, hogy az a kép, amely bejárta az internetet (lásd lejjebb) nem állt a VAR-szobában ülők rendelkezésére, ezért nem szúrták ki, hogy nem lehetett szó lesről Milik góljánál. Többen a valaha volt legrosszabb VAR-döntésként hivatkoznak az ítéletre.\n\nTonight in Turin, Serie A officials took “Instagram v reality” to an incredible level. Disallowing this Milik goal AFTER USING VAR TECHNOLOGY is an absolute scandal! pic.twitter.com/AR7aNAn7Kz — Adam Digby (@Adz77) September 11, 2022\n\nAC Milan: Súlyosabb a vártnál Divock Origi izomsérülése, ezért még a Dinamo Zagreb és a Napoli elleni mérkőzésen sem számíthatnak rá a piros-feketék. A játékost a belga válogatott orvosa kezeli majd, aki korábban is foglalkozott már vele. (Calciomercato)\n\nInter: Bár Samir Handanovic kiválóan védett a Torino elleni 1-0-s mérkőzésen, a Calciomercato szerint a Viktoria Plzen elleni BL-összecsapáson André Onana áll majd a milánóiak kapujában.\n\nMilan Skriniar a klub legjobban fizetett játékosa lehet szerződéshosszabbítása után évi 7 millió eurós keresetével (már ha nem számítjuk a kölcsönben szereplő Romelu Lukaku bérét). (Sportmediaset)\n\nBologna: Thiago Motta hétfőn hivatalosan is az olasz labdarúgó-bajnokságban szereplő Bologna vezetőedzője lett, új csapatát szombaton irányítja először. A 40 éves tréner érkezését már szombaton bejelentette Claudio Fenucci ügyvezető igazgató, de a kinevezésére akkor még nem került sor. Hétfőn viszont ez is megtörtént, a Bologna honlapján közölte: Motta 2024. június 30-ig szóló szerződést írt alá. (mti)\n\nNÉMETORSZÁG\n\nRB Leipzig: Szoboszlai Dominikot és Orbán Willit is a hétvége legjobbjai közé választották a Bundesligában.\n\nAz átigazolási időszak utolsó hetén vitte volna Josko Gvardiolt a Chelsea, a Lipcse azonban nem adta őt el, a klub ugyanis abban bízik, hogy jövő nyáron még több érdeklődő lesz a játékosért, többek között a ManCity is. (Fabrizio Romano)\n\nBochum: Menesztették hétfőn Thomas Reist a VfL Bochum vezetőedzői posztjáról, miután a csapat egymás után hat vereséggel rajtolt a labdarúgó Bundesliga mostani idényében. A klub bejelentette, hogy Reis helyét ideiglenesen az U19-es együttest irányító Heiko Butscher veszi át. A Bochum a 2020/21-es szezonban jutott vissza az élvonalba a másodosztályból, Reis pedig a szerződésének meghosszabbításáról kezdett tárgyalni, de nem járt sikerrel, érvényben maradt a 2023 nyaráig szóló kontraktusa. A tréner sajtóinformációk szerint nemrég a Schalkéhoz igazolását fontolgatta, bár ő maga ezt a múlt hétvégén, a Gelsenkirchenben 3-1-re elveszített bajnoki meccs előtt cáfolta. Patrcik Fabian, a Bochum sportigazgatója közölte, már dolgoznak azon, hogy minél előbb megtalálják Reis utódját. A sereghajtó Bochum vasárnap a hetedik helyen álló Kölnt fogadja a Bundesliga hetedik fordulójában. (mti)\n\nVILÁGFUTBALL\n\nTörökország: Arda Turan török válogatott labdarúgó hétfőn bejelentette visszavonulását. A 35 esztendős támadó középpályás közösségi oldalára feltöltött videóban közölte elhatározását, miszerint a jövőben már nem lép pályára profi játékosként. Turan a videóban áttekintette karrierjét, legjelentősebb klubjának nevelőegyesületét, a Galatasarayt nevezte, edzői közül pedig Fatih Terimet emelte ki, mint aki a legnagyobb hatással volt rá. A jövőjét illetően hozzátette: edzőként szeretne a érvényesülni, csapata játékában az Atlético Madrid és a Barcelona stílusát igyekszik majd vegyíteni. Turan a Galatasarayban vált ismertté, onnan került 2011-ben az Atlético Madridhoz, majd 2015-től a Barcelona légiósa volt. A katalánoknál azonban már adós maradt a kiegyensúlyozottan jó teljesítménnyel, így hazája felé vette az irányt, ahol előbb 2018 elejétől a Basaksehir kölcsönjátékosa volt, majd 2020 augusztusában ismét a Galatasarayhoz igazolt. A török válogatottban 100 mérkőzésen lépett pályára, 17-szer volt eredményes, 2008-ban tagja volt az Európa-bajnokságon bronzérmes együttesnek. (mti)\n\nVb 2022: Egyéves szünet után kapott újra meghívót a november 20-án kezdődő katari labdarúgó-világbajnokságra készülő marokkói válogatott keretébe Hakim Zijecs. Az angol Premier League-ben szereplő Chelsea Bajnokok Ligája-győztes szélsője az elmúlt esztendőben azért nem szerepelt hazája nemzeti együttesében, mert komoly nézeteltérésbe került Vahid Halilhodzic szövetségi kapitánnyal, akit aztán többek között emiatt menesztettek a válogatott éléről augusztus közepén. A marokkói szövetség augusztus utolsó napján jelentette be, hogy a franciaországi születésű Walid Regraguit bízza meg a nemzeti csapat irányításával, és a 46 éves – játékosként 45-szörös marokkói válogatott – szakember meghívta Zijecset abba a 31 fős keretbe, amely Chile és Paraguay ellen vív felkészülési mérkőzést szeptember 23-án és 27-én Spanyolországban. Zijecs mellett tagja a keretnek a Ferencváros csatára, Ryan Mmaee is. A vb-n Marokkó a legutóbb ezüstérmes horvátokkal és a bronzérmes belgákkal, valamint Kanadával szerepel egy csoportban. (mti/csakfoci)",
    "Izraelbe utazott ünnepelni az Egyesült Arab Emírségek külügyminisztere": "Az Egyesült Arab Emírségek külügyminisztere, Abdalláh bin Zajid Ál Nahajan szerda este Izraelbe érkezett az Ábrahám-egyezmények második évfordulójának megünneplésére - jelentette a helyi média szerdán.\n\nBin Zajid az Egyesült Arab Emírségek Nagykövetsége által szervezett ünnepi esemény díszvendége lesz Tel-Avivban a Ritz Carlton Hotelben, ahol az est házigazdája Jichák Hercog államelnök lesz.\n\nAz ünnepi rendezvényre a 12-es kereskedelmi televízió értesülése szerint hivatalos lesz többek közt Jaír Lapid miniszterelnök, Naftali Bennett miniszterelnök-helyettes, Beni Ganz védelmi miniszter és Benjamin Netanjahu, az ellenzék vezére, aki két éve kézjegyével látta el a megállapodást.\n\n2020. augusztus 13-án Izrael és az Egyesült Arab Emírségek az Egyesült Államok közvetítésével megállapodott hivatalos kapcsolatokat létesítéséről. Az országok nagykövetségeket nyitottak egymás területén, és közvetlen járatokat indítottak a egymás országba.\n\n(Hetek / MTI)",
    "Lapozó: Pedagógushiány miatt kevesebb gyerekkel kezdődik el a tanév az olasz iskolákban": "Már a jómódú franciáknak is problémás kijönni a havi fizetésükből\n\nA személyi hitelekkel foglalkozó vállalatcsoport, a Cofidis legfrissebb franciaországi felméréséből az derül ki, hogy a francia háztartásoknak átlagosan már 510 euró (valamivel több, mint 200 ezer forintnak megfelelő összeg) hiányzik minden hónap végén ahhoz, hogy komfortosan, aggodalmak nélkül jöjjenek ki a havi jövedelmükből. Ez pedig rekordnak számít a Cofidis adatai szerint. Ráadásul a hiányzó 510 eurót a franciák – ha rendelkezésükre állna – nem luxuscikkekre költenék, hanem létfenntartásra, alapvető árucikkekre, elsősorban élelmiszerre és energiaszámlákra.\n\nEmmanuel Lechypre gazdasági szakújságíró szerint már nemcsak az alacsonyabb jövedelmű és a szociálisan rászoruló rétegeket érinti a probléma, hanem a képzett, magasabb fizetésű, jómódú franciákat is. Az élelmiszerek árának a növekedését ugyanis már a franciák 82 százaléka érzi meg a pénztárcáján, az energiahordozók és a közlekedés drágulása pedig már 80, illetve 64 százalékuk életében jelenik meg markánsan. Az egyes társadalmi-gazdasági rétegek között már nincs jelentős szakadék a vásárlóerő tekintetében: akik korábban a klíma és a környezetvédelem miatt aggódtak, ma már a jövedelmük vásárlóereje miatt teszik ugyanezt. Bár a franciák 55 százaléka továbbra is eltökélt, hogy megvalósítja a már korábban eltervezett és nagyobb kiadással járó projektjeit, 41 százalékuk úgy véli, hogy a pénzügyi körülmények miatt végül nem valószínű, hogy sort keríthet majd rájuk.\n\nForrás: bfmtv.com\n\nPedagógushiány miatt kevesebb gyerekkel indul a tanév az olasz iskolákban\n\n„Idén 300 ezerrel kevesebb tanuló ült be az iskolapadba, mint 2021-ben” – mondta az olasz oktatási tárca vezetője, Patrizio Bianchi. Összesen hétmillió diák és 50 ezer tanár kezdte meg az új tanévet. Az új osztályok már nem a koronavírus-járvány miatt ritkultak meg, a legnagyobb problémát már a pedagógushiány jelenti. Mivel nincs elég tanár Olaszországban, ezért nem tudnak időben kezdeni az iskolák. A pedagógus-utánpótlás már 50 éve komoly nehézségekkel küzd. A járvány alatt tömegével mentek előre hozott nyugdíjba a pedagógusok, pótlásukat nem kezdték meg időben az illetékes szervek. A tanárok egynegyede helyettesít, nincs állandó katedrája, egyik iskoláról a másikra vándorol. Ennek oka, hogy a központi pályázatok ellehetetlenítik, hogy az iskola vezetősége döntsön a tanárok felvételéről. Idén elsőként az észak-olaszországi Bolzanóba térhettek vissza az iskolába a diákok szeptember 5-én, szeptember 12-étől pedig Abruzzo, Basilicata, Friuli-Venezia Giulia, Lombardia, Piemonte, Veneto, Trento és Lazio tartományok is elkezdték az oktatást. Szeptember 19-én Szicília és Valle d’Aosta tartományokban is megnyílnak az iskolák kapui.\n\nForrás: agi.it, affaritaliani.it\n\nBorítókép: illusztráció (Fotó: Unsplash)",
    "A fenntartható gazdálkodás támaszai lehetnek a baglyok": "A fenntartható gazdálkodás támaszai lehetnek a baglyok Greendex szemle - Élő bolygónk\n\nA Tel-Avivi Egyetem professzora, Yossi Leshem ornitológus azzal az ötlettel állt elő, hogy telepítsenek fészkelőhelyeket a mezőgazdasági területek közelébe, így az odaköltöző ragadozó madarak kordában tarthatják az elszaporodott rágcsálókat.\n\nAz ötlet nem újkeletű: az 1980-as évek óta próbálkoznak hasonló megoldásokkal. Akkoriban már rájöttek, hogy a baglyok biológiai kártevőirtóként működhetnek a szántóföldeken és a gyümölcsösökben. Tömeges megjelenésük a termőföldek körül 9,4 százalékkal növelte a lucerna termésmennyiségét, így a gazdálkodók profitja is jóval nagyobb lett.\n\nA baglyok évente 2000-6000 rágcsálót képesek elejteni, így ezzel a projekt során sikerült minimalizálni a vegyszerek használatát. Ez hozzájárul a levegő, a víz és a táplálék minőségének védelméhez, és ez bizony nem elhanyagolható szempont.\n\nA baglyok, mint a mezőgazdasági termés őrei Izrael után Jordánia, Ciprus, Görögország és Marokkó területét is meghódították, egyre több helyen veszik át a jól bevált gyakorlatot.\n\nArról, hogy ez a módszer hazánkban használható volna-e, Orbán Zoltán, a Magyar Madártani és Természetvédelmi Egyesület (MME) szóvivője mondott véleményt. Szerinte az ötlet üdvözölendő, a szántók közel száz százalékához lehet és kellene is ilyen költést és a ragadozó madarak beülését segítő eszközöket kihelyezni.\n\n(Forrás: egy.hu Kép: pexels.com)",
    "Gímszarvas": "A gímszarvas az emlősök osztályának párosujjú patások rendjébe, ezen belül a szarvasfélék családjába és a szarvasformák alcsaládjába tartozó faj. Nemének a típusfaja.\n\nA gímszarvas jellemzői és élőhelye A gímszarvas az egyik legnagyobb szarvasféle, Európa legnagyobb részét, a Kaukázus térségét, Anatóliát és Ázsia nyugati és középső részeit népesíti be. A gímszarvas a Marokkó és Tunézia közötti Atlasz hegységben is megtalálható, ez Afrika egyetlen szarvasa. Az állatot Ausztráliába, Új-Zélandra, Argentínába és Chilébe is betelepítették. Húsa a világ sok részén táplálékforrásnak számít, gyönyörű, egyedülálló agancsáért pedig sokan vadásznak is rá.\n\nA gímszarvas Magyarország és egyben a Pilisi Parkerdő legnagyobb testű vadfaja, a kifejlett bikák testsúlya meghaladhatja akár a 200 kilogrammot is. A nőstény állatot tehénnek - ellés előtt ünőnek -, míg kicsinyét borjúnak hívják. Agancsot csak a hímek, azaz a bikák viselnek, akik minden tél végén elhullajtják, majd tavasszal újranövesztik fejdíszüket, ami akár 8-10 kilogrammosra is megnőhet. Erdei élőhelyén a gímszarvas legfőbb táplálékát a leveles hajtások és ősszel a makk jelenti. Napi 8-10 órát táplálkozik, aminek felében kérődzik.\n\nA gímszarvas érzékeny állatnak számít, sokkal kevésbé alkalmazkodóképes, mint például a vaddisznó. A nagyfokú emberi zavarás miatt a 80-as években eltűnt a budapesti erdőkből, de a Budai-hegység fővárostól távolabb eső részein, a Pilisben, a Gödöllői-dombságban és a Gerecsében stabil az állománya. A gímszarvas a tisztásokkal és rétekkel tarkított lombos- és elegyes erdők lakója. A legjobb körülményeket valaha bizonyára a folyóárterekben találta meg, de kedveli a hegyi erdőket is, és ma éppen Közép-Európa nyugati felén találhatók a legerősebb agancsosok. A faj mai elterjedési területét leginkább az befolyásolja, hogy hol lehet egy ilyen nagy testű vadat gondozni úgy, hogy ne támadjanak súlyos konfliktusok az erdő- és mezőgazdasággal. A természetes élőhelyekről a gímszarvas már szinte teljesen kiszorult.\n\nA gímszarvas szaporodása\n\nA gímszarvas szaporodási időszaka, a jellegzetes szarvasbőgés szeptemberben kezdődik. A bikák ilyenkor hangos bőgésükkel csalogatják magukhoz a teheneket, és ijesztik el vetélytársaikat, akikkel gyakran össze is csapnak. A gímszarvas borjak április-májusban 10 kilogramm körüli testtömeggel születnek. A szarvastehén jó anya, hosszan gondozza kicsinyét, akit 6-8 hónapon keresztül szoptat. A tehén és borja szagról ismerik fel egymást. Az ünők életük végéig anyjukkal maradnak, míg a bikaborjak egy-másfél év után önállósodnak.",
    "Elszállhat a narancs ára, a szezon közepén szigorított Európa": "Továbbra sem hozhatók forgalomba az Európai Unióban azok a Dél-Afrikából importált citrusfélék – elsősorban a narancsfélék –, amelyek nem kaptak úgynevezett hidegkezelést a szállítást megelőzően. A növényvédelmi eljárásra az EU idén július elejétől kötelezi a dél-afrikai citrustermesztőket.\n\nFotó: Mujahid Safodien/AFP\n\nA szigorítást azzal indokolta az uniós szakhatóság, hogy a szállítmányokkal behurcolhatják a kontinensre a nálunk nem őshonos, ám rendkívül kártékony és invazív narancslepkét. Ha a kártevő elterjedne, komoly pusztítást okozna a legtöbb gyümölcsösben.\n\nA dél-afrikai citrustermesztők szövetsége (Citrus Growers Association – CGA) korábban keményen bírálta az uniós szigorítást és a Kereskedelmi Világszervezethez fordult, mivel szerintük aránytalan, tudományos eredményekkel és megfelelő adatokkal nem alátámasztott döntés született, amellyel a valóságban a spanyol termelők piaci pozícióját javítaná az unió.\n\nA szövetség arra figyelmeztet, hogy Dél-Afrika a világ második legnagyobb narancsexportőre, amely részben annak köszönhető, hogy rendkívül szigorú növényvédelmi irányelvek teszik biztonságossá és jó minőségűvé a gyümölcsöket.\n\nTöbb szállítmányban is megtalálták a kártevőt\n\nAz európai gazdákat és termelőket tömörítő ernyőszervezet, a Copa-Cogeca üdvözölte az uniós lépést, sőt a szigorítás kiterjesztésére szólította az Európai Bizottságot.\n\nAz irányelv egyelőre csak a nem hidegkezelt narancsra terjed ki, de indokolt lenne a szervezet szerint a mandarinra is kiterjeszteni az előírásokat.\n\nRámutattak, hogy ebben a szezonban jelentősen megszaporodtak azok a szállítmányok, amelyeknél beigazolódott a narancslepke jelenléte. A kártevő, amellett, hogy elszaporodhat a kontinensen, a szállítmányok minőségét is rontja, nagy tételekben eladhatatlanná téve a narancsot, a citromot vagy a grépfrútot.\n\nA hidegkezelés során a gyümölcsöt 2 Celsius-fokon, vagy annál is alacsonyabb hőmérsékleten tárolják 25 napon keresztül. Ezek a körülmények gyakorlatilag garanciát jelentenek arra, hogy az adott szállítmány kártevőmentes. A citrustermelők elsősorban amiatt bírálták az EU-t, mert a szezon közepén vezették be, így a szállítmányokat jelentősen késlelteti a hosszas hűtési idő.\n\nA Copa-Cogeca arra is rámutatott, hogy az EU-s forgalmazás feltételéül megszabott hidegkezelés régóta alkalmazott eljárás, nem újdonság a dél-afrikai termesztőknek sem: az Egyesült Államok már régóta előírja a növényvédelmi eljárást.\n\nCitrom, narancs, mandarin: jó termés mellett átalakul a globális piac\n\nDél-Afrikában az elmúlt évek átlagánál több narancs terem idén. A citrusféléknek március és szeptember közé esik a szezonja, ekkor szedik a legtöbb gyümölcsöt. A citrusnagyhatalom idén növekvő exportra számít a nagyobb termésmennyiség miatt.\n\nAz Amerikai Mezőgazdasági Minisztérium (USDA) átfogó citruspiaci jelentésében rámutatott, hogy a jelentős termésmennyiség mellett a hagyományos piacokon a keresletet jelentősen visszavetik az Oroszország ellen hozott nyugati szankciók. Ezek a korlátozások áttételesen érintik a dél-afrikai citrusféléket is, mivel azok szállítása megdrágult és jóval hosszabb ideig tart. A citrusfélék népszerűsége ugyanakkor világszerte töretlenül nő, így a kereslet más piaci forrásokban jelenhet meg.\n\nFotó: Sean Gallup/Getty Images\n\nRégóta tartottak az EU szigorításától a termelők, mivel az elmúlt években egyre nagyobb aggodalmakat váltott ki a kártevő behurcolása. Az USDA jelentése arra emlékeztetett, a dél-afrikai szállítmányokat olyan termővidékekről indították az unióba, amelyeken alkalmaznak hidegkezelést, ezzel elkerülve a most bevezetett növényvédelmi szigorítást.\n\nA dél-afrikai gyümölcstermesztők félelme érthető: a teljes narancskivitel 40 százaléka az unióba irányul.\n\nNem várható ugyanakkor, hogy a hidegkezelési előírás jelentősen visszavetné az uniós behozatalt, ugyanakkor a szigorítás időzítése rendkívül kedvezőtlen. Így szűkülő kínálattal és emelkedő árakra kell készülniük az európai fogyasztóknak. Az árak emelkedését vetíti előre, hogy az európai narancstermés az elmúlt évekhez képest kisebb lesz az évszázadok óta nem tapasztalt szárazság és gyakori hőhullámok miatt.\n\nÉszak-Afrika lesz az új citrusnagyhatalom?\n\nKomoly konkurenciát jelenthet az afrikai beszállítóknak Marokkó és Egyiptom. Az észak-afrikai országokban jelentősen nőtt a citrusültetvények területe, és behozhatatlan versenyelőnyt jelent e két ország közelsége Európához.\n\nAz amerikai várakozások szerint nemcsak a friss gyümölcs, de a narancslé is drágább lesz az EU-ban. Ennek oka, hogy a feldolgozott narancs iránti kereslet jelentősen nő a friss áruhoz képest. Az időjárás miatt kisebb termésmennyiség és az import visszaesése szűkös kínálatot eredményez.\n\nAz árak emelkedése a többi termékpályához hasonlóan a citrusféléknél sem marad el: világszerte, így Dél-Afrikában is költségnövekedést jelent a szállítási költségek jelentős emelkedése, az energiaárak növekedése és a globális hiánycikké váló műtrágya egekbe szökő ára.\n\nKeresettebb a mandarin, mint a narancs\n\nA fejlett országokban évek óta csökken a narancs iránti kereslet, ám ezzel párhuzamosan nő a kisebb méretű és édesebb mandarin népszerűsége.\n\nA narancsléfogyasztás ugyanakkor világszerte jelentősen nő, a legnagyobb exportőr továbbra is Brazília.\n\nA többi citrusféle iránti kereslet is átalakul. A grépfrút globális kínálata is kisebb lehet. Noha Kína, a világ legnagyobb termesztője rekordmagas termést vár idén, a belföldi, szintén rekordokat döntő kereslet miatt az export csökken.\n\nA globális citromtermés is nő, elsősorban az Egyesült Államokban és Törökországban termett, átlag feletti mennyiség miatt. Mind a friss, mind a feldolgozott citrom iránt nő a kereslet, így a nagyobb mennyiség kedvező piaci helyzetet teremt ebben a szezonban.",
    "Magyarország teszi a legkevesebbet a klímavédelemért az EU-n belül az Éghajlatváltozási Teljesítményindex szerint": "A 2022-es Éghajlatváltozási Teljesítményindex szerint a klímavédelem terén a skandináv államok – Dániával az élen – kiemelkedően jól teljesítenek, és ezt leginkább megújuló energiaforrásaiknak köszönhetik. Ausztrália, Kazahsztán, Oroszország, Szaúd-Arábia és Dél-Korea a legrosszabbul teljesítő országok közé tartozik. Magyarország a globális rangsorban a 64-ből az 53. helyet érte el, így a legalacsonyabb kategóriába került, és az Európai Unió országai közül a legutolsó helyezést érte el.\n\nAz Éghajlatváltozási Teljesítményindex (Climate Change Performance Index, CCPI) egy 2005 óta évente megjelenő független tanulmány – „ellenőrző eszköz” – , amely nagyjából hatvan ország és az EU klímavédelmi teljesítményét követi nyomon. Célja a nemzetközi klímapolitika átláthatóságának növelése, valamint az, hogy lehetővé tegye az egyes országok klímavédelmi törekvéseinek és előrehaladásának összehasonlítását.\n\nA hatvan ország – amelyek az üvegházhatású gázok (ÜHG) kibocsátásának 92%-áért felelősek együttesen – klímavédelmi teljesítményét négy kategóriában értékelik: ÜHG-kibocsátás, megújuló energia, energiafelhasználás és klímapolitika.\n\nMódszertanilag a felmérés az adott nemzet éghajlatvédelmi szakértőinek megkérdezésén alapul. A legutolsó felmérésre 2021 szeptember-októberében került sor.\n\nMessze még a karbonsemlegesség: a karbonkibocsátás 52 százalékáért 25 metropolisz felelős | atlatszo.hu Mindezek mellett felmérték azt is, hogy a szóban forgó városok idáig milyen lépéseket tettek a karbonlábnyomuk csökkentése érdekében, és figyelembe vették, hogy mik a rövid-, közép- és hosszútávú terveik. A 167 városból 113-nak céljai között szerepel a kibácsátás csökkentése, 40 város pedig a karbonsemlegesség elérésére törekszik.\n\nNem elegendőek az eddigi vállalások\n\nA 2022-es értékelésük szerint a Párizsi Egyezményben vállalt kötelezettségek nem elegendőek, a globális felmelegedés legfeljebb 1,5°C-ra történő korlátozásához sürgősen nagyratörőbb éghajlatvédelmi intézkedésekre van szükség.\n\nJelenleg egyik ország sem teljesít elég jól ahhoz, hogy a legfeljebb 1,5 °C-os felmelegedést tudja tartani.\n\nAz államok világszerte kötelezettséget vállalnak arra, hogy az évszázad közepére elérik a nettó nulla kibocsátást. „Végrehajtási stratégiák nélkül azonban a célok nem többek, mint zöldmosás. Következésképpen ezt a mozgalmat kritikusan kell figyelni, mert még ha a végrehajtás meg is történik, számos kiskapu van” – olvasható a tanulmányban.\n\nAz Éghajlatváltozási Teljesítményindex publikálását követően került megrendezésre az ENSZ Glasgow-i klímacsúcsa, amiről szintén elmondható, hogy az ott bejelentett középtávú vállalások még mindig legalább 2,4 °C-os globális felmelegedéshez vezetnek az évszázad végére.\n\nA Párizsi Egyezmény a világ első átfogó éghajlati megállapodása, melyet 195 ország írt alá a 2015-ös ENSZ klímaváltozási konferencián. Az egyezmény az üvegházhatást okozó gázok kibocsátásának mérséklésével, a globális felmelegedéshez történő alkalmazkodással, valamint annak pénzügyi következményeivel foglalkozik. Ekkor állapodtak meg a globális átlaghőmérséklet emelkedésének 1,5 °C alatt tartásáról. A megállapodásban azonban minden ország maga határozza meg a saját hozzájárulását. A 2021-es Glasgow-i klímacsúcs legfontosabb kezdeményezései az úgynevezett „párizsi szabálykönyv” véglegesítése, a fejlődő országoknak szánt források növelése az éghajlatváltozás kezelése érdekében, és a globális metánkibocsátás csökkentésére vonatkozó kötelezettségvállalás bevezetése.\n\nA CCPI elemzése kiemeli, hogy a világ energiaellátása továbbra is nagymértékben függ a széntől, az olajtól és a gáztól, a különböző országokban az erős piaci szereplők pedig akadályozzák a fenntartható és igazságos átalakulást.\n\nPozitívumként említik meg azonban azt, hogy a pénzügyi piac egyre inkább a Párizsi Megállapodást és az 1,5°C-ot használja a befektetések kulcsfontosságú kritériumaként.\n\nKlímacsúcs után: mutatjuk, mennyire elkötelezettek a legnagyobb gazdaságok az üvegházhatású gázok kibocsátásának csökkentése mellett! | atlatszo.hu Az idei globális karbonköltségvetési jelentés szerint 11 évünk maradt arra, hogy a jelenlegi kibocsátási szint mellett tartani tudjuk a Párizsi klimaegyezményben foglalt kötelezettségvállalást – vagyis a globális felmelegedés 1,5 °C alatt tartásárát. Azonban a legnagyobb gazdaságok (amelyek nyilván a legnagyobb hatással lehetnének a folyamatra) közül nem mindegyik olyan elkötelezett a gyakorlatban, mint szóban.\n\nSenki sem kapott „nagyon jó” minősítést\n\nAz egyesített globális rangsor első három helye üresen áll, egy ország sem kapott „nagyon jó” minősítést, mivel az értékelés szerint senki sem követi azt az irányvonalat, amely ahhoz szükséges, hogy a globális felmelegedés a 1,5°C-os határérték alatt maradjon.\n\nKiemelkedően jól teljesítettek a skandináv államok Dániával az élen, valamint Marokkó és az Egyesült Királyság. A skandináv országok kiváló teljesítményüket – Dánia negyedik helyezést, Svédország ötödik helyezést, Norvégia hatodik helyezést ért el – elsősorban a megújuló energiaforrások terén tett teljesítményüknek köszönhették.\n\nA megújuló energiaforrások kategóriában Irán és Oroszország a legrosszabbul teljesítő országok, „nagyon alacsony” minősítéssel. Az Egyesült Királyság és Marokkó (az összesített listán a hetedik és nyolcadik helyen állnak) minden kategóriában az élmezőnybe kerültek. Az Egyesült Királyság az üvegházhatású gázok kibocsátási mutatói tekintetében is jól teljesít.\n\nA globális rangsorban Ausztrália, Kazahsztán, Oroszország, Szaúd-Arábia és Dél-Korea a legrosszabbul teljesítő országok közé tartozik. Ausztrália minden kategóriában „nagyon alacsony” minősítést kapott, és az összesített rangsorban négy helyet csúszott tavalyi pozíciójához képest. Hollandia és Görögország mutatta a legnagyobb fejlődést, míg Horvátország, Fehéroroszország és Algéria a legtöbb kategória rangsorában visszaesett.\n\nHazánk a 64-ből 53. lett, amivel az EU-n belül az utolsó helyen végeztünk.\n\nAz összesítés alapján öt uniós állam is rosszul szerepel a rangsorban. A legalacsonyabb helyezést elért uniós országok Bulgária, Magyarország, Lengyelország, Románia és a Cseh Köztársaság.\n\nA világ legnagyobb kibocsátója, Kína négy helyet rontva a 38. helyre csúszott, és összességében „alacsony” minősítést kapott. Kína esetében a legproblémásabb terület a magas kibocsátás és a nagyon gyenge energiahatékonyság. Mindkét területen a 2030-ig kitűzött célok is messze vannak a Párizsi Megállapodással összeegyeztethető pályától. Ezzel szemben a megújuló energiaforrások terén Kína nagyon jó tendenciát mutat, még Németországot (23. hely) is megelőzve.\n\nA Biden-kormányzat első éve pozitívan hat az Egyesült Államok teljesítményére, mivel az amerikai elnök beiktatásának első napján újra belépett a Párizsi Egyezménybe. A tavalyi teljesítményindexben az Egyesült Államok az utolsó helyen állt, idén azonban hat helyet javítva az 55. helyre lépett előre, bár továbbra is a „nagyon alacsony” osztályozásban marad.\n\nAz EU-n belül utolsók lettünk\n\nAz Európai Unió országainak listáján Magyarország a legutolsó helyen végzett Szlovénia, Lengyelország és Csehország után. Az egyes kategóriák közül leginkább a megújuló energia és a klímapolitika terén állunk rosszul.\n\nA teljes globális rangsorban a tavalyi 50. helyről az 53. helyre estünk vissza a 64 ország közül. Ez a csökkenési tendencia már 2014 óta látszik, amikor még a 11. helyet foglaltuk el, a legjobb helyezést, amit hazánk az Indexben valaha kapott.\n\n„Az ország továbbra is alacsonyan áll az üvegházhatású gázok kibocsátása kategóriában, míg az energiafelhasználás és a klímapolitika kategóriában 15, illetve hat helyet esett vissza” – áll az értékelésben.\n\nMíg az uniós célkitűzés 2030-ig az üvegházhatású gázok kibocsátásának 55%-os csökkentése, addig Magyarország nemzeti célkitűzésként csak 40%-os csökkentést vállalt. Ennek fényében a szakértők nagyobb ambícióra szólították fel az országot. A megújuló energiaforrások terén a kormány magas célt tűzött ki a fotovoltaikus energiaforrásokra. A szélenergia esetében azonban más a helyzet, mivel 2016 óta törvényileg blokkolva van a további bővítés.\n\nPozitívan értékelték az anyagban Magyarország utolsó szénerőművének 2025 végéig történő bezárását. A Mátrai Erőművet azonban jelenleg, az „energia veszélyhelyzet” idején az ország energiaellátása miatt újraindították, és a Portfolio információi szerint fokozott termeléssel működik.\n\nMagyarország a klímapolitikai mutatója alapján az utolsó 10 ország között van. A szakértők értékelésében ezen a területen központi szerepet játszik az országnak az EU-val kapcsolatos regresszív szerepe, amely nem csak uniós téren hátráltatja az EU ambícióit, hanem akadályozza az EU-t abban is, hogy proaktív álláspontot képviseljen a nemzetközi tárgyalásokon.\n\nPete Luca – Szabó Krisztián",
    "Az UEFA elnöke elárulta, hogy melyik két ország rendezhetné meg a 2030-as vb-t": "Aleksander Ceferin, az Európai Labdarúgó Szövetség (UEFA) elnöke biztos benne, hogy a 2030-as világbajnokságot Spanyolország és Portugália rendezi majd közösen.\n\nA két ország még 2020-ban írt alá megállapodást arról, hogy együtt pályázzák meg a rendezést, s az idén júniusban szándékukat hivatalosan is bejelentették. Ez a pályázat győzelemre van ítélve, mi pedig minden megteszünk majd azért, hogy segítsük azt a két országot, amely szenvedélyes a sportágunk iránt, valamint jó infrastruktúrával rendelkezik - jelentette ki a szlovén sportvezető egy hétfői videokonferencián Lisszabonban.\n\n\n\nA nemzetközi szövetség (FIFA) 2024 májusában dönt majd a 2030-as vb helyszínéről, a délnyugat-európai országok pályázata szerint 12 város adna otthont a 48 csapatos eseménynek, a meccsek megrendezéséhez Spanyolország 14, Portugália pedig három stadiont biztosítana.\n\nA spanyolok 1982-ben rendeztek világbajnokságot, aztán Portugáliával közösen pályáztak a 2018-as tornára, melyet végül Oroszország kapott meg. A portugálok soha nem voltak még házigazdái vb-nek, de 2004-ben Európa-bajnokságot rendeztek.Korábban Argentína, Uruguay, Chile és Paraguay jelentette be, hogy közösen pályázza meg a 2030-as vb megrendezését, 100 évvel azután, hogy Uruguay 1930-ban otthont adott a futballtörténelem első világbajnokságának. Az Egyesült Királyság négy labdarúgó-szövetsége ugyancsak közös pályázatban gondolkodott Írországgal együtt, de ezt az ötletet végül elvetették, ahogyan kútba esett a bolgár, szerb, görög, román együttes jelentkezés is.Marokkó 2018-ban jelentette be, hogy pályázik a 2030-as vb-re, később a sajtó már arról írt, hogy ez a kandidálás is közös lehet, mégpedig Szaúd-Arábiával és Egyiptommal. Médiaértesülések szerint Kína szintén benyújt majd egy pályázatot a 2030-as eseményre.\n\n\n\nA november 21-én kezdődő idei vb-t Katar rendezi, 2026-ban pedig Kanada, Egyesült Államok és Mexikó lesz a házigazda.",
    "Elhervadnak a holland virágok a magas energiaárak miatt": "A világ legnagyobb virágexportőre, Hollandia termelése a magas energiaárak miatt rendkívüli mértékben visszaeshet – kongatják a vészharangot a szakértők.\n\nFotó: Getty Images\n\nA világ legnagyobb virágpiaca, az alsmeeri Royal FloraHolland becslése szerint karácsony és tavasz között\n\naz üvegházi virágtermesztés akár 40 százalékot is zuhanhat a fűtési és világítási költségek megugrása miatt.\n\nA 17 ezer focipályányi holland üvegházban termesztett növények előállítási költségeinek 70 százalékát mára már ez a két dolog teszi ki, ami több mint duplája a tavalyi aránynak az iparági szervezet, a Glastuinbouw Nederland szerint. Ezért sok üvegház üresen maradhat idén.\n\nA rekordmagas árak miatt még azok a növénytermesztők is a termelés szüneteltetése mellett dönthetnek, akik hosszú távú, fix áras szerződést kötöttek. A Bloomberg szerint volt, aki inkább az előre megvett áramot adta tovább jelentős haszonnal a növények ültetése helyett.\n\nTovábbi probléma, hogy\n\naz üvegházakban nem csak virágokat, de zöldségeket is termesztenek, és ezek árának emelkedése az egyébként is magas inflációt is tovább tüzelheti.\n\nHollandia ezeknek a létesítményeknek köszönhetően kis területe ellenére az unió harmadik legnagyobb zöldségtermesztője, Spanyolország és Olaszország mögött. 2020-ban az üvegházban termesztett növények exportja 9,2 milliárd eurót tett ki.\n\nA holland termesztés visszaesése az ország versenytársainak kedvező lehet, hiszen Spanyolország vagy Marokkó hasonló létesítményei általában nem igényelnek fűtést és mesterséges világítást. A spanyol beltéri termesztési szezon ráadásul pont egybeesik az októbertől májusig tartó, valószínűleg az európai energiaárak tetőzését hozó időszakkal.\n\nA kérdés főként az, hogy mennyire lesznek rugalmasak a vezető európai zöldség-gyümölcs termesztő spanyol gazdák a télen, és mennyiben lesznek képesek a kieső holland termelést pótolni, miközben a holland gazdák már azon gondolkodnak, hogy a termesztési időszakot hogyan tudnák rövidebbre fogni, hogy ne legyen szükségük mesterséges fényre.",
    "Tovább dagad a botrány a Puma ízléstelen vb-mezei miatt – a magyar válogatott szerelése is kiszivárgott": "Tovább dagad a botrány a Puma ízléstelen vb-mezei miatt – a magyar válogatott szerelése is kiszivárgott\n\nNyilvánosságra hozták a 2022-es katari világbajnokság válogatott mezeit.\n\nNyerj az Unibeten, fogadj a meccsekre kockázat nélkül! 20 000 Ft bónusz + 10 000 Ft ingyen fogadás vár Rád! Regisztrálj most! (x)\n\nA Puma már nem először kerül botrányba elhibázott mez kollekciói miatt. Korábban a Manchester City és a Dortmund szurkolói voltak igencsak mérgesek a sportszer gyártóra, most pedig a különböző országok szimpatizánsai küldik el melegebb éghajlatra a céget.\n\nDe először lássuk a mezeket:\n\nJól látható, hogy a Puma szinte egyforma szereléseket gyártott Uruguay, Ghána, Svájc, Szerbia, Szenegál és Marokkó válogatottjainak.\n\nA szurkolók szó szerint meg is rohamozták a sportszergyártó közösségi felületeit. Egyesek odáig mentek, hogy a valaha volt legrosszabbnak nevezték el a kollekciót, és azt javasolták a cégnek, hogy hagyja ki a világbajnokságot.\n\nEzzel szemben az Adidas mezek sajtóvisszhangja sokkal pozitívabb. Ami nem is meglepő, látva a szereléseket:\n\nA magyar válogatott mezét is az Adidas fogja gyártani a 2022-24-es időszakra. Marco Rossi tanítványainak öltözetét egyelőre még nem hozták nyilvánosságra, azonban az elmúlt napokban mégis kiszivárgott.\n\n🇭🇺 Reportedly Hungary’s home and away kits for 2022-24 as per @Footy_Headlines.\n\n\n\nWhat do we make of this? pic.twitter.com/7XbvSb6qfj — Bence Bocsák (@BenBocsak) August 29, 2022\n\n🇭🇺 Reportedly Hungary’s home and away kits for 2022-24 as per @Footy_Headlines.\n\n\n\nWhat do we make of this? pic.twitter.com/7XbvSb6qfj — Bence Bocsák (@BenBocsak) August 29, 2022\n\nNe csak nézd a kedvenc csapatod, hanem fogadj is az eredményre.\n\nA Budapest Honvéd-Újpest magyar bajnokin a hazaiak győzelme 2.45, a döntetlen 3.40, a vendégsiker 2.70-szeres szorzóval fogadható. (x)",
    "Tiltott játékok a buddhizmusban": "Az ősi buddhista tanításokat tartalmazó Szutta-pitaka első gyűjteményében (kötetében), a Dígha-nikájában (Hosszú beszédek gyűjteménye) többször is előkerül egy 16 elemből álló, igen figyelemre méltó tiltólista, amely csupa olyan játékot (társasjátékot, csapatjátékot és egyebeket) sorol fel, amelyeknek gyakorlását Gautama Sziddhártha, avagy közkeletűbb nevén Buddha nem javasolta sem a tanítványainak, sem a követőinek, mert ezeket afféle felszínes időtöltésnek tartotta (így természetesen ő maga sem játszott ilyesmiket, mondjuk nem is igen illett volna hozzá). A lista valamikor az i. e. 5-6. századból származhat, szóval jó eséllyel ez a legkorábbi ismert, egybefüggő szöveg, amelyben játékok neveivel találkozhatunk. Lássuk tehát, miket nem játszhatunk, ha a nagy Buddha útmutatásait kívánjuk követni!\n\n1. 8 vagy 10 soros táblákon játszható játékok. Buddha itt nagy valószínűséggel a csaturanga nevű ősi indiai táblajátékra, a sakk ősére gondolt, amelyben rádzsák, elefántok és harci szekerek csaptak össze egy 8X8-as táblán. De szóba jöhet még esetleg a hasonló asthapada, netán a dasapada is, illetve ezeken a táblákon elvileg kockajátékokat is játszottak, szóval minden bizonnyal azokra is vonatkozik a tiltás (lásd később).\n\n2. Ugyanezek a játékok, csak képzeletbeli táblákon, vagyis fejben. Ezt a variánst egyébként úgy hívták, hogy Akasam astapadam, azaz nagyjából „asthapada az égben”; milyen költői!\n\n3. Azok az ügyességi játékok, amikor csak a padlón kijelölt pontokra szabad lépni – ez ugyebár gyakorlatilag az ugróiskola, vagy annak valamilyen ókori változata.\n\n4. Azok a játékok, amelyekben a résztvevők kihúznak egy-egy darabkát egy nagyobb, véletlenszerűen összedobált kupacból, és az veszít, akinél megremeg a halom – ezt meg ma már mikádó vagy marokkó néven ismerjük, és töretlenül népszerű napjainkban is.\n\n5. Kockázás – hát igen, a kockajátékok a keresztény világban is amolyan bűnös, alvilági szórakozásnak számítottak sokáig.\n\n6. Amikor valaki a kezeit mondjuk vörös festékbe mártja, majd odacsapja a falhoz vagy a földhöz, és megkérdezi, hogy mi legyen, aztán pedig bemutatja (megrajzolja?) a kívánt formát, lovat, elefántot stb. – ez egy elég fura játék lehetett, nem csoda, hogy Buddha nem ajánlotta.\n\n7. Labdajátékok.\n\n8. Belefújni egy pat-kulalba, azaz egy levelekből hajlított csőbe – csak a jó ég tudja, hogy mi lehetett ez pontosan.\n\n9. Játékekével szántani – hogy mikkel nem szórakoztatták magukat akkoriban az emberek?!\n\n10. Szélmalmot készíteni pálmalevélből és azzal játszani – pedig ez tényleg remek móka!\n\n11. Mérőeszközt készíteni pálmalevéből és azzal játszani – ilyesmi viszont eszünkbe se jutna.\n\n12. Játéktaligát tologatni (de vajon miből készül ez a taliga? azt nem írja).\n\n13. Játéknyíllal játszani.\n\n14. A levegőben vagy egy barát hátán ujjal rajzolt betűk kitalálása – noha ez is nagyszerű mulatság egyébként!\n\n15. Kitalálni egy barátunk gondolatait – ez nem valamiféle telepatikus-gondolatolvasós hókuszpókuszra utal, hanem gyaníthatóan egy klasszikus kitalálós játékra, mondjuk olyasmire, mint az Amerikából jöttem, mesterségem címere.\n\n16. Úgy csinálni, mintha valamilyen testi hibánk vagy fogyatékosságunk lenne – ez tényleg nem szép dolog, inkább mindenki örüljön annak, ha egészséges.\n\nKiemelt kép: Anna Kraynova/EyeM/gettyimages",
    "Golden Globe Race 2022 – A nagy esélyes hatnapos hátrányból üldözi a mezőnyt": "Behozhatatlan hátrány?\n\nMessze nem behozhatatlan! A francia Damian Guillou (PRB) a legpatinásabb versenyzői pedigrével bír az egész Golden Globe mezőnyben. Papírforma szerint ő a verseny legnagyobb esélyese. Igaz, a legjobban felkészített hajóval, egy a lehetőségekhez képest “versenygéppé” átalakított Rustler 36-ossal rajtolt, mégis neki lett elsőként komoly technikai hibája. Vagyis talán mégsem a legjobban felkészített hajó volt…\n\nDamien Guillou hajóján eltört a szélkormányát tartó veret, márpedig automata kormány nélkül kikötés nélküli szólóvitorlás földkerülést versenyben teljesíteni lehetetlen. A rajt utáni ötödik napon érkezett vissza Les Sables d’Olonne-ba. A szabályok értelmében ha a rajttól számított első héten vissza tud állni a versenybe, akkor teljes értékű versenyző marad. Ha elkési ezt a határidőt, akkor már csak az úgynevezett Chichester-osztályban számolnák az eredményét, együtt azokkal, akik esetleg majd kikötnek vagy feltörik például a lepecsételt elektronikus segédeszközöket tartalmazó csomagot.\n\nDe a francia versenyző, akit népes csapat, köztük a Vendée Globe győztes Vincent Riou is segít, másnap, szeptember 10-én délben a többiek után eredt. Ekkor 550 tengeri mérföldes hátrányban volt a versenyben élen vitorlázó brit Simon Curwenhez (Clara) képest.\n\nA 2008-as Vendée Globe-on Michel Desjoyeaux is visszatért a kikötőbe és végül bő hatszáz mérföldes hátránnyal indult újra a mezőny után. Mégis az Indiai-óceánon már az élre került és végül több, mint öt nappal győzte le a második helyezett Armel Le Cléac’h-t. Bár a képhez tartozik, hogy az a legtöbb kieső hajót hozó Vendée Globe volt, amelyen az elrajtolt harminc hajóból mindössze tizenkettő ért célba.\n\nGuillou szerencséje\n\nAz időjárás az elvesztegetett ideje alatt az ő kezére játszott. A Golden Globe Race 2022 mezőnye ugyanis a rajt után két alacsonnyomású időjárási rendszerrel szembesülve kellett vitorlázzon. Túl a hol erős, hol túl gyenge szélen és a haladást nehezítő óceáni hullámzáson ez azt is okozta, hogy a versenyzőknek a gyakran változó szelekben rendre cirkálniuk kellett. Ha azon az első héten északias szeleket adó magasnyomású anticiklon uralkodott volna a francia és spanyol atlanti partok közelében, akkor talán kétszer olyan messzire jutottak volna egy hét alatt, mint így, a kedvezőtlen irányú szélben.\n\nMost viszont már változott az időjárás, a hajók bőszélben meglódulhattak a passzátszél zóna felé, ami igaz a persze még mindig ötszáz mérföldes hátrányban vitorlázó Goulliou-ra is. Ennek köszönhetően ő sokkal gyorsabban juthatott át a Viszkája-öblön és érkezett Spanyolország nyugati partjaihoz. Az élen haladókhoz képest még csak 40-50 mérföldet faragott le a hátrányából; ilyen lassú, 3-6 csomós tempóban vitorlázó hajók közt járom nap alatt azért az sem rossz!\n\nHelyzet az élmezőnyben\n\nMár csak 15 hajó van versenyben, mert a kanadai-lengyel Edward Walentynowitz visszatért Les Sable d’Olonne-ba. Ha újra indulna, akkor is már csak a Chichester-kategóriába számíthat bele. A nagy hullámzásban a hajójában eleső Ertan Beskardes is megsérült, egy időre az eszméletét is elvesztette. Az első ijedtség után sem akart kiállni – 2018-ban három napig bírta a magányt és feladta a versenyt – ezért csak azt tervezte, hogy védett helyre húzódik, amíg rendbe szedi magát, de végül hamar talpra állt és versenyben van folyamatosan azóta is.\n\nAz elsők – Simon Curwen és mögötte 20-30 mérfölddel Tapio Lehtinen – Marokkó partjainál vitorláznak. A lassú kezdést bizonyítja, hogy 1968-ban az Atlanti-óceánon dél felé leggyorsabb Bernard Moitissier ennyi idő alatt elérte a Kanári-szigeteket.\n\nA verseny nyomkövető térképe ITT található\n\nInnentől talán folyamatos lesz a menetük és elérve az északkeleti passzátszelek zónáját meglódulhatnak dél felé. Egyébként több információjuk van az időjárásról, mint Kopár Istvánéknak volt 2018-ban. Túl azon, hogy ezen a forgalmas részen vitorlázva még a rádión is gyakrabban jutnak információhoz, mint majd a déli vizeken, ezúttal a hajókon van Weatherfax készülék is, ahol foghatnak hajósoknak szóló időjárás-előrejelzést és meteorológiai térképeket. Elektronikus modern útvonaltervezőt, chartplottert persze nem használhatnak, hiszen az tiltott, de legalább az időjárás-előrejelzést illetően nem vakon vitorláznak, mint négy évvel ezelőtt.\n\nRuji\n\nKapcsolódó A déli óceánok titka – Kopár István Az Antarktisz körüli vizeken vitorlázni, hajózni a legkeményebb óceáni próba. Hideg, monoton, tele veszélyekkel. Mégis, aki járt arra, többnyire visszavágyik, visszatér.\n\nKapcsolódó A legjobb fotók Kopár István befutójáról 2019. március 21-én 11 óra 30 perckor (UTC) a 18 elrajtolt hajó közül 4-ként ért célba Les Sables d’Olonne-ba Puffin nevű Tradewind 35 típusú vitorlásával.",
    "Lapozó: Veszélybe kerültek a téli sportok Olaszországban": "Az orosz csapatok megpróbálták elárasztani Krivij Rih városát\n\nVolodimir Zelenszkij ukrán elnök azt nyilatkozta, hogy szeptember 14-én, szerdán az oroszok rakétatámadást indítottak a Dnyipropetrovszk régióban található Krivij Rih ellen, megrongálva a hidraulikus szerkezeteket. Az oroszok hét Kh–22-es stratégiai robotrepülőgéppel találtak el kritikus és közlekedési infrastrukturális létesítményeket. Az ütközés következtében a hidraulikus építmények súlyosan megsérültek, Krivij Rih több kerülete víz nélkül maradt.\n\n– A terrorista ország továbbra is harcol a polgári lakosság ellen. Ezúttal a rakétacsapások a hidraulikus szerkezetek megrongálását célozták, és Krivij Rih elárasztására tettek kísérletet – mondta Volodimir Zelenszkij. Az ukrán elnök szerint a megszállók pánikot keltenek, vészhelyzetet teremtenek, és megpróbálják az embereket áram, fűtés, víz és élelem nélkül hagyni. Az elnök egyúttal hangsúlyozta, meggyőződése, hogy az ukránokat így nem fogják megtörni, a betolakodók igazságos választ és megtorlást kapnak. – A becsapódás helyén másodpercenként száz köbméteres vízszivárgás figyelhető meg – közölte Kirillo Timosenko, az elnöki hivatal helyettes vezetője, aki hozzátette, hogy ez jelentős mennyiség, az Inguletsz folyó vízszintje emiatt óránként változik.\n\nForrás: ua.korrespondent.net\n\nAggasztóan sok illegális bevándorló érkezik Spanyolországba\n\nA hatóságok tájékoztatása szerint egy hét leforgása alatt kilencszáz migráns kötött ki a Kanári-szigetek, Murcia, Alicante és a Baleár-szigetek partjain, köztük htszáz fő Algériából, háromszáz pedig Marokkóból érkezett. Spanyolország idén felrúgta a baráti viszonyt Algírral, hogy megoldja a Rabattal fennálló diplomáciai konfliktust, mely miatt tavaly több mint tízezer afrikai migráns rohamozta meg Ceutát néhány óra leforgása alatt.\n\nMarokkó a békülés részeként megígérte, hogy felszámolja az illegális migrációt, de egyelőre úgy tűnik, nem sikerül teljesíteni a feladatot. A helyzetet ráadásul most már súlyosbítja, hogy Algéria Spanyolország Nyugat-Szaharával kapcsolatos pálfordulása miatt nem állja útját a migránsoknak, így olyan országokból is érkeznek emberek a spanyol szigetek és városok kikötőibe, ahonnan korábban sosem. Csak az elmúlt egy hétben rengeteg szíriai, jemeni, pakisztáni, egyiptomi és tunéziai állampolgár kért menedéket a spanyol kormánytól.\n\nA Kanári-szigetek helyzete a legaggasztóbb, mert a rendőrség szerint a migrációs adatok egyre súlyosabbak. Az általuk kezelt statisztikák szerint idén eddig 11 ezer ember érkezett csak a Kanári-szigetekre, 15 százalékkal több, mint 2021 azonos időszakában és 175 százalékkal több, mint 2020-ban. A teljes statisztikát tekintve 2022-ben eddig 15 417 ember érkezett tiltott útvonalon Spanyolországba, míg 2021-ben összesen 15 909-en értek partot a dél-európai ország valamelyik régiójában. A határrendészet szerint a 2022-es év az illegális migrációban minden eddigi statisztikát felül fog múlni.\n\nForrás: elmundo.es",
    "Megszólalt két brit harcos, akiket halálra ítéltek az oroszok, de sikerült kiszabadulniuk": "Üzletekben, drogériákban, benzinkutakon a továbbiakban hiába keressük majd a terméket.\n\nAz arckifejezések alapján a miniszterelnök nem vette véresen komolyan a neki címzett üzeneteket.\n\nOrbán Viktor grimaszai sokszor érdekesebbek voltak az ellenzéki hozzászólások alatt, mint maguk a beszédek\n\nAz Országgyűlés még hétfőn dönthet a DK-s Sebián-Petrovszki László tiszteletdíjának csökkentéséről is.\n\nA miniszterelnök szerint 2002 és 2010 között a napon volt, le is égtek.\n\nA besorozott katona közölte: ő nem fog harcolni Ukrajnában.\n\nMonoron volt olyan, aki hétfőn hajnal óta sorban állt az esőben, de így sem jutott tűzifához.\n\nNincs elég hatósági áras tűzifa több helyen, rendelni sem lehet – a kormány szerint minden rendben halad\n\nMegszólalt két brit harcos, akiket halálra ítéltek az oroszok, de sikerült kiszabadulniuk\n\nElmondásuk szerint egy hajszálon múlt, hogy végül kijuthattak a veszélyzónából.\n\nLink másolása\n\nhirdetés\n\nKiszabadult két, az orosz csapatok által Ukrajnában elfogott és halálra ítélt brit önkéntes katona, akik így visszatérhetnek a családjukhoz - írja a LadBible.\n\nAz Instagramon szerdán közzétett posztjukban a 28 éves Aiden Aslin (28) és a 48 éves Shaun Pinner elmondta, egy hajszálon múlt, hogy kijuthattak a veszélyzónából.\n\nA páros egy gépen volt látható, fáradtan, de megkönnyebbülten, ahogyan éppen hazafelé tartanak az Egyesült Királyságba.\n\nAiden megerősítette, nem ők az egyetlenek, akiket szabadon engedtek az oroszok, hiszen összesen 10 külföldi harcos szabadult a hadifogságból.\n\n„Csendben leszünk a médiában, amíg nem rendezzük itthon a dolgokainkat. Csak szerettük volna mindenkivel tudatni a jó hírt, és ezúton köszönjük mindenkinek, aki támogatott minket”.\n\nA két harcos a Kreml csapataival vívott harc közben fogták el Mariupol városában. Még áprilisban kénytelenek voltak feladni pozíciójukat az ukrán csapatok mellett, amikor az orosz erők elfogták őket.\n\nhirdetés\n\nAslin és barátja a közösségi médián keresztül tájékoztatták az embereket a kialakult helyzetről. A két férfit az orosz kézen lévő Kelet-Ukrajnában bíróság elé állították és júniusban zsoldosság miatt halálra ítélték őket.\n\nA hír azután érkezett, hogy a civilek mellett nemzetközi tisztviselők is összefogtak a két férfi szabadulásáért. Szerdán érkezett a hír, hogy összesen 10 külföldi harcost szabadon engedtek az oroszok, köztük öt brit, két amerikai, egy marokkó, egy svéd és egy horvát állampolgárt.\n\n\n\nhirdetés\n\nLink másolása",
    "Fokozódik a káosz a Közel-Kelet erős embere körül - Hogy jutott egy vezető ismét ekkora hatalomhoz?": "Megszokhattuk, hogy a Közel-Keletről általában kaotikus hírek jönnek, tüntetésekről, azoknak a leveréséről, megtorlásokról, és törzsi, vagy felekezeti jellegű összetűzésekről. Első ránézésre Irak jelenlegi helyzete sem tér el nagyban ettől; virágzik a korrupció, nem működnek sokszor az alapvető állami szolgáltatások sem, egymást érik az erőszakos tüntetések, az elmúlt hetekben még a parlament épületét is megszállták a tüntetők. A mostani megmozdulás élén egy befolyásos síita vezető, Muktada asz-Szadr áll, aki talán a korábbi események tükrében meglepő módon épp, hogy csillapítani próbálja az indulatokat és egy személyben felelős azért is, hogy a tüntetők végül békésen elvonultak a törvényhozás épületéből. Szadr rendkívüli népszerűsége számos tényezővel magyarázható, hiszen Irán és az Egyesült Államok befolyása ellen egyaránt harcol Irakban, a regnáló hatalmi berendezkedést azonban nem akarja megdönteni, helyette talán egy jobban működő demokráciát akar építeni, melyben az ország számos vallási és etnikai kisebbsége megfelelően tudja reprezentálni érdekeit. Nézzük, hogy tett szert Szadr jelentős befolyására anélkül, hogy kormányra jutott volna, és hogy tervezi megreformálni a jelenleg igencsak ingatagnak tűnő iraki demokráciát.\n\nIrakban 2021 októbere óta nincsen megválasztott kormány, egy ügyvezető kabinet viszi az ország ügyeit. Ez a leghosszabb ilyen időszak a 2003-as amerikai bevonulás óta. Ahhoz, hogy megértsük, hogyan jutott el ide az ország és milyen politikai játszmák zajlanak éppen, érdemes egy kitekintéssel kezdeni a modern iraki állam születésének körülményeire.\n\nIrak, mint önálló állam az első világháború után jön létre, brit mandátumterületként eleinte Baszra és Bagdad oszmán vilájetek egyesüléséből, majd Muszul vilájet hozzácsatolásával eléri a mai államhatárait. Az ország lakosságát ekkor is dominálják az iszlám síita ágához tartozó arabok, őket a szunnita arabok, majd a kurdok követik, azonban a mai állapotokkal ellentétben az ország nagyon jelentős létszámú keleti-keresztény és zsidó közösségeknek is otthont adott ekkor. Az ország vezetésével a britek I. Fejszál királyt bízzák meg, aki a mekkai serif fiaként hásemita volt, azaz Mohamed próféta leszármazottja – ma Marokkó és Jordánia királya mondhatja ezt el magáról például – és így az iszlám szunnita ágához tartozott. Ez az oszmán uralom alól felszabaduló Közel-Keleten egy előnyös tulajdonság volt, mivel majdnem mindenhol a szunniták alkották az arabok döntő többségét. A kevés kivétel egyike Irak volt.\n\nA brit és francia mandátumi uralomnak egy bevett gyakorlata volt, hogy a kisebbségeket igyekezett minden országban pozícióba hozni és velük töltötték fel az adminisztrációt illetve az új elit is belőlük jött létre.\n\nEz, ahol lehetett, az ekkor még jelentősebb keresztény közösségeket és mellettük az ország meghatározó kisebbségét, Szíriában az alavitákat, Irakban pedig a szunnitákat jelentette. A brit gyarmati uralomnak ez az öröksége egészen 2003-ig elkísérte az iraki politikát, mivel a század közéig a királyi család uralta az országot, onnantól folyamatosan egymást megpuccsoló tábornokok, akik mint az ország vezetői, mind a szunnita kisebbségből kerültek ki. Az utolsó a sorban Szaddam Husszein al-Tikriti volt, aki szintén mindent megtett a szunnita dominanciáért, ha kellett, vegyifegyverrel támadta a lázadó kurdokat, ha kellett, megölette az ellene felszólaló síita vallási vezetőket. 1999-ben így ölték meg Mohammad Szadek asz-Szadr síita nagy ajatollahot, közössége kiemelkedő vallási vezetőjét és két fiát is.\n\nAz ekkor 25 éves fia, Moktada asz-Szadr azonban életben maradt, és 2003 után apja karizmájára támaszkodva átvette a Szadr-mozgalom vezetését, és gyorsan emelkedni kezdett az addig ismeretlen Moktada csillaga az iraki síiták, majd az ország többi lakójának a szemében is. Szaddam Husszein hatalmának a megdöntése egyben az ország szunnita uralmának a végét is jelentette; feloszlatták a hadsereget és kirúgták a hivatalnokok többségét is, egy új államot szerveztek, immár síita irányítással. A Szaddam-féle hadsereg feloszlatása az Iszlám Állam előretörésekor összeomló hadsereget elnézve nagy hibának is bizonyulhatott utólag, azonban mindenképpen elejét vette annak, hogy a korábbi elit egy katonai puccsal ismét hatalomra kerüljön, ezáltal végülis megnyitva az utat Irak lassú demokratizálódása felé.\n\nMuktada asz-Szadr (MTI/EPA/Hider Abbász).\n\nA kezdeti várakozások adottak voltak, a síiták végre revansot vehetnek, és az ország lakosságának a többségét maguk mögött tudva a demokrácia keretrendszerében érdekeltek voltak, hiszen végtelen hatalmat ígért nekik, a szunniták pedig ebben a helyzetben kevés jóra számíthatnak. Eleinte az amerikaiak számítása az lehetett, hogy a nyugati műveltségű síita politikusok egyfajta hidat tudnak képezni a két ország és kultúra között, és nem volt ellenére az addig emigrációban lévő iraki ellenzéknek sem, hogy visszatérve átvegyék az ország irányítását. Ezt jól szemlélteti, hogy az első, 2005-ös parlamenti választásig az ügyvivő miniszterelnök, Ajad Allavi életének több mint a felét külföldön, Angliában élte le mielőtt visszatér; az ekkor megválasztott miniszterelnök, Ibrahim al-Dzsafari pedig eleinte Iránban, majd Londonban töltött évtizedeket 2003 utáni visszatéréséig. Mindkét politikus töltött még be magas kormánypozíciókat az elkövetkező évtizedben. Az utánuk hatalomra kerülő, 2006-tól 2014-ig miniszterelnök, Nuri al-Maliki szintén 24 évet töltött emigrációban.\n\nElmondható a szóban fogó politikusok időszakáról, hogy bár sikerült egy új, demokratikus törvényi keretet és alkotmányt létrehozni az országban, a nép szemében a nyugatról visszatérő politikusok nem tudták elhozni a várt békét és prosperitást. Ennek az egyik oka, hogy\n\nnyugati emigrációjuk ellenére elég gyorsan a szomszédos síita Irán érdekeit kezdték a kül-, és belpolitikában érvényesíteni, a maradék energiájukat pedig elsősorban klienshálózatok kiépítésére, a stratégiai állami hivatalok elfoglalására és az így elérhető hatalom és pénz megszerzésére összpontosították.\n\nHosszú éveken át ezt mindig azzal lehetett elfedni, hogy az országban háború van, eleinte az amerikaiak ellen, majd a síita - és néha szunnita - milíciák között dúlt harc, végül az Iszlám Állam ellen, azonban amikor az amerikai kivonulás és az Iszlám Állam legyőzése is megtörtént, még mindig nem oldódtak meg a korábbi problémák, szegénység sújtotta az ország lakosságának a nagy részét, és az alapvető szolgáltatásokat sem tudta sokszor biztosítani az állam. Mindeközben az ország kisebbségek dominálta északi részén a síita államigazgatás nem tudott tartós békét teremteni. Az ide kinevezett hivatalnokok elsősorban a bármi áron történő meggazdagodásban voltak érdekeltek, és ebben nem jelentett akadályt számukra, ha nemcsak az állami bevételeket kellette ehhez megcsapolni, hanem a helyi lakosságtól is kenőpénzt és sarcot lehet kérni, bármire hivatkozva. Eleinte a politikai életből kiszorultak a szunnita közösségek, ezt szemlélteti, hogy a 2005-ös választásokon például a szunniták lakta Al Anbar tartományban mindössze 2 %-volt a választási részvétel, amely majdnem megkérdőjelezte az egész választás legitimitását.\n\nIrak térképe (Wikimedia Commons).\n\nEgy ilyen helyzetben a szunnita iszlámot képviselő Iszlám Állam, amikor elkezdett az ország északnyugati részén Szíriából támadásokat intézni a hadsereg és a rendőrség ellen, az addig egy évtizede elnyomott helyi, szunnita lakosság szemében eleinte jelentős szimpátiára tudott szert tenni. Az itt állomásozó kormányerők azonban eddigre már teljesen elidegenítették magukat a helyiektől, így gyorsan összeomlott az ellenállásuk és az iszlamista harcosok hirtelen már Bagdad elővárosában találták magukat.\n\nEz sok szempontból fordulópont volt, az egyik fontos hatása a hadsereg összeomlása után a siíta népi milíciák létrehozása volt, amelyeket igyekezett mihamarabb felfegyverezni mind Irán, mind Amerika, hogy megállítsák az Iszlám Állam előre nyomulását.\n\nEzek a milíciák végülis sikerrel jártak, az iszlamistákat kiűzték, majd ezután hosszú évek munkájával, valamelyest az állami erőszakszervezetek hierarchiájába lehetett őket integrálni, azonban vezetőik és a hozzájuk kapcsolódó frakciók innentől jelentős extra hatalomra tettek szert. Kiemelkedett közülük Muktada asz-Szadr, aki már a 2003 utáni időszakban, a kevés síita vezető közé tartozott, aki az amerikaiak kivonulását szorgalmazta, és hajlandó volt céljainak akár fegyveresen is érvényt szerezni; ekkor szerveződött meg a Mehdi Hadsereg nevű milíciája is.\n\nAz Iszlám Állam legyőzése után nem sokkal azonban a Nuri al-Maliki fémjelezte, teljesen az iráni érdekeket kiszolgáló politika is véget ért, és egyrészt újra integrálódtak az országos politikába a szunniták, másrészt fokozatosan törés keletkezett a síita egységfronton, és folyamatosan növekedett az új politikai elittel szembeni országos elégedetlenség. Ezt az elégedetlenséget azonban nem volt könnyű becsatornázni, mivel az országos politika eddigre erősen szektariánus jelleget öltött, ezen túlmenően a síita rész pedig inkább a vallásos és szekuláris pártok (például a helyi kommunista párt) között oszlott meg. Szadr mindig is törekedett arra, hogy bár pártjának képviselő bent ültek a parlamentben, távoltartsa magát a korrupt hatalomtól és következetesen fellépjen az országot fenyegető veszélyekkel szemben, legyenek azok éppen az amerikaiak, vagy az Iszlám Állam. Ezt, és az apjától örökölt imázsát folyamatosan ápolta, így amikor 2019-ben kitörtek a politikai elit ellenes újabb országos lázadások, akkor ő tudta ezeket leginkább a saját hasznára fordítani, mint egy olyan karakter, aki egyszerre Amerika, és ha kell, Irán ellenes, vallási vezető, de ha kell, harcol is az ellenséggel. A tüntetések során pedig mindig békés eszközök használatára szólította fel mind a tüntetőket, mind a kormányerőket. Bár a hatóságok hajlandók voltak eleget tenni a békés megoldásra való törekvésnek, az Irán-párti síita milíciák volt, hogy hatalmukat féltve rátámadtak a tüntetőkre, számos halálos áldozatot okozva és közben folyamatosan méginkább magukra haragítva őket.\n\nA tüntetések 2021 nyarára odáig jutottak, hogy lemondott az iraki kormány és új választásokat írtak ki az év októberére. Sokakban ott élt a gyanú, hogy az uralkodó elit nem akarja majd engedni, hogy kicsússzon a kezéből a hatalom, hiszen az állam minden szintjét már különféle kliensi hálózatok dominálták.\n\nEnnek jegyében a Szadr Mozgalom bejelentette júliusban, hogy a korrupció, a várható választási csalások, és az aktuális helyzetből következő szabad és független választások lehetetlensége miatt bojkottálni fogja a választást. Pár héttel később a Kommunista Párt is bejelentette a bojkottját, majd az ország káld katolikus patriachája is bojkottra szólította fel az ország keresztény lakosságát. Ezekkel sikerült akkora nyomást helyezni a kormányra, hogy végülis engedményeket tettek a Szadr Mozgalom felé, amely végül visszavonta a bojkottját.\n\nAz októberi választásokon Nuri al-Maliki pártja megsemmisítő vereséget szenvedett, Szadr és szövetségesei pedig szinte mindent vittek. Szadr korábban elképzelhetetlen módon koalícióban indult a kommunistákkal és más szekuláris pártokkal, valamint a szunnita pártok és kurd pártok felének a támogatását is meg tudta szerezni, ezzel 50 % feletti, de 2/3 alatti eredményt ért el az általa vezetett szövetség. Az évtizedek óta hatalmon lévő elit azonban mindent megtett, hogy ellehetetlenítse Szadr hatalomátvételét. A miniszterelnök kinevezése elnöki jogkör, azonban pár nappal az új elnök megválasztása előtt az Irán-párti bírók dominálta legfelsőbb bíróság úgy döntött, hogy onnantól kétharmados többségre van szükség az elnökválasztáshoz, így az ekkor már a blokkoló harmadukkal az Irán-párti erők elérték, hogy ne lehessen új elnököt választani, így új kormányt se kinevezni.\n\nEzáltal egy hosszú küzdelem vette kezdetét Szadr és Maliki hívei és pártjaik között. Szadr célja az volt, hogy sikerüljön néhány, akár független képviselőt meggyőznie a támogatásukról, a Maliki által dominált Irán-párti blokk pedig egy síita nagykoalícióba próbálta ellenfelét belekényszeríteni. Sokszor úgy tűnt, sikerrel járhat, de Szadr soha nem akarta kenyértörésre vinni a dolgot, hanem mindig a kivárást választotta. Egy ponton azonban belátta, hogy egy olyan patthelyzet alakult ki, amit hagyományos módszerekkel nem lehet feloldani, így a demokratikus keretek tág értelmezésével júniusban arra szólította fel minden parlamenti képviselőjét, hogy mondjanak le. Ezzel a húzással sajátos helyzet állt elő, egyrészt nem lett meg a kétharmados többsége az Irán-párti oldalnak sem, Szadr viszont elmondhatta, hogy ő mindent megpróbált, innentől nem rajta a sor és nem felel semmiért, ami a parlamentben történik.\n\nMuktada asz-Szadr radikális iraki síita hitszónok hívei betörnek a miniszterelnöki hivatal épületébe Bagdadban 2022. augusztus 29-én (MTI/EPA/Ahmed Dzsalil).\n\nEz egy veszélyes játék volt, mert a korábbi tüntetők nagyja és az egyik legjelentősebb milícia is az ő oldalán volt, így sokáig próbálták meggyőzni, hogy vonja vissza döntését, ő azonban tartotta magát döntéséhez.\n\nA helyzet eszkalációja komoly veszély volt, és nem is kellett sokat várni, hogy jelentősebb megmozdulások legyenek az országban.\n\nJúlius végén tüntetők megrohamozták és elfoglalták a különleges biztonsági intézkedések által védett Zöld Zónában lévő parlamentet. Miután Szadr személyesen felszólította őket, két óra elteltével a tüntetők fokozatosan elhagyták az épületet. Ez jól megmutatta, hogy mekkora hatalommal rendelkezik valójában, a parlamenten kívül is. Ezután egy hónapig ismét sporadikus tüntetések voltak jellemzőek, de Szadr már előrehozott választásokat és az alkotmány nem részletezett módosítását követelte. Ennek nyomatékot adva hívei augusztus végén elfoglalták a Legfelsőbb Igazságszolgáltatási Tanács és a Szövetségi Legfelsőbb Bíróság központját Bagdadban. A tüntetők idővel ismét elvonultak, azonban egy hét elteltével Szadr bejelentette lemondását és visszavonulását a politikától. Ezáltal ismét kivonultak tüntetni a hívei és behatoltak a Zöld Zónába, azonban ekkor a 2019 óta ismert módon az Irán-párti milíciákkal találták szembe magukat, és a két fél közötti összecsapásokban több mint 30-an vesztették életüket és 500 fölött volt a sérültek száma, ami az elmúlt éveket figyelembe véve magas számnak számítanak Irakban. A harcoknak ismételten az vetett véget, hogy felszólította Szadr a hívet, hogy hagyjanak fel az erőszakos cselekményekkel, mert szerinte az egyetlen hatékony eszköz a békés tüntetés. Két órát adott nekik a Zöld Zóna elhagyására, és ennyi idő alatt ténylegesen ki is ürült a terület.\n\nAz eszkaláció új szintjét jól jelzi, hogy Irán eközben lezárta a határait, több szomszédos és európai ország pedig úgy döntött, hogy bezárja a bagdadi nagykövetségét, valamint Ferenc pápa és az iraki miniszterelnökkel telefonon beszélő Joe Biden is békés rendezésre szólította fel a feleket. Ebben a helyzetben nehéz megjósolni, hogy mi következik, a következményekre pedig többféle forgatókönyv van. Az egyik szerint Szadr sikerrel jár a nyomásgyakorlással és előrehozott választásokat írnak ki, ahol nagy valószínűséggel még nagyobb győzelmet arat, mint egy éve. A másik szerint sikerrel jár az iráni nyomásgyakorlás és alábbhagynak a tüntetések, azonban az ország helyzete annyira tarthatatlan a tüntetők szemében, hogy erre a politika érdemi megreformálása nélkül nincsen jelentős esély. Végül a leginkább fenyegető eshetőség, hogy a harcok eszkalálódnak a felek között és folyamatosan növekedni fog a halálos áldozatok száma. Azt nem tudni, ez a forgatókönyv milyen kimenetelhez vezetne, azonban azt meg lehet állapítani, Szadr nagyon jelentős tömegeket tud megmozgatni Irakban, beleértve, síita, kurd és arab pártokat egyaránt.\n\nCímlapkép: Muktada asz-Szadr radikális iraki síita hitszónok hívei nemzeti színű zászlót lengetnek a miniszterelnöki hivatalnak otthont adó épületben Bagdadban 2022. augusztus 29-én. A vallási vezető, akinek asz-Szajrún nevű pártszövetsége első helyen végzett a 2021 októberi parlamenti választásokon, ezen a napon bejelentette lemondását.",
    "NAGYSZERŰ AKVARELL KIÁLLÍTÁS NYÍLT A MŰVELŐDÉSI KÖZPONT ÁTRIUM GALÉRIÁJÁBAN": "Fuchs Lehel, sok műfajban „játszó” alkotó akvarell képeiből nyílt kiállítás a napokban a művelődési központ Átrium Galériájában, ahol Koltai-Dietrich Gábor, a MIMK munkatársa a kiállításnyitón elmondta: különösen színvonalas ez az új kiállításuk, amely október végéig látogatható.\n\nA megnyitó bevezetéseként és zárásaként Hárs Róza énekes-gitáros gazdagította két nagyszerű szerzemény ugyancsak nagyszerű előadásával a kiállításnyitót, ezek között pedig Novák Valentin, a kiállító művész költő-író barátja főleg a vízzel feloldott festékhalmok életre keléséről szólt veretes ajánlásában, illetve maga az alkotó a néhány éve Vácra költözött édesanyjának címezte a tárlatot.\n\nNovák Valentin ajánlása a kiállításhoz:\n\n„Fürkész csillogás – Mese Fuchs Lehel képei elé\n\nCsak egy festékmolekula vagyok. Talán zöld. De mindegy is, mert ahogy a többi molekula meséli, akik még tegnap kerültek a képre, s mára egymáshoz, egymásra száradtak, vagy beleszorultak a fehérbe menthetetlenül, ez könnyen megváltozhat. Lehet, kék és sárga voltam kezdetben, mint a mesében, s most átlényegülve, zöldként csalatok. A többi hasonló vagy ugyanolyan társammal egy kör alakú börtönben laktunk, mígnem föl nem oldott minket egy csiklandós, nedves puhaság. Azt mondják a bölcsebbek: ecset a neve.\n\nSzóval ennek az ecsetnek a vizes hegyén repültem új sorsom felé. Aztán odakenődtem a fehér dűnék közé. A dűnék között nyomban tovább folytam sorstársaimmal egy szikes tavacska irányába, ahol másféle molekulák elegyedtek. Éreztem, ahogy a fehér talaj szívna magába, de a kérlelhetetlen hegyi patak vélt célom felé gördített, ha volt célom egyáltalán. Mikor épp belefúltam volna színtársaim közé, hogy valami sötétebb keverékké ázzak össze én is, elcsípett az ecset hegye, s más tájak felé húzott.\n\nÁm mielőtt húzott volna, lendült egyet; számos társam aláhullt a fehér tájékon túli semmibe, én maradtam, hisz erősebben kapaszkodtam. Egy domb tetejét éreztem. De jobban kötődtem az ecsethez, mint a fehérhez. Sokan elmaradtak a laza, oda-odasurlódó száguldásban. Újabb dombot éreztem. Majd völgyben suhantam. Aztán megint egy meredély. Végül rácsapódtam én is valahányadik bucka tetejére. Egy kicsit lejjebb csúsztam, de kevés volt körülöttem a víz, a fehérség magába húzott. Ahogy körbenéztem, hasonló molekulákat láttam. Félig a tátongó pórusok közé szorulva, de volt olyan csoportozat is, amelynek egyik-másik tagja a fehérbe ágyazódott, a többi pedig egymáshoz és hozzájuk ragadva sötétebb tónust adott.\n\nÖsszességében a mi színünk köszönt vissza. Hasonló a hasonlónak őrül. Meg is nyugodtam valamelyest.\n\nEgyes, sok helyet megjárt molekulák azt mesélték, vannak más színű vidékek is. Pirosas, kékes, szürkés, narancsos dombláncolatok, de sok helyütt megmaradt ez az idegesítő fehér valami, ami el akar emészteni minket, s amit papírnak hív az Isten, aki helyezget minket ide s tova.\n\nMintha valami forma, alak bontakozott volna ki alattuk. A jobb megfigyelők azt rebesgették, a papíron lévő sok színű folt hasonlít ehhez az Istenhez. A még többet tudó, bölcs molekulatársak pedig a tevékenységet is megnevezték. Isten fest. Isten önmagát festi. Vagy legalábbis egy arcot formáz. Lehet, Isten oldalbordája keletkezik épp alant – tette hozzá a legfilozofikusabb színparány. Általában gyorsan süvítettek át a tájon, csak néha lett tétova az ecsetmozgás, olyankor többet láttak. De sohasem eleget. Biztosan nem véletlen van ez így… A véletlen nem véletlen – mondogattam magamban…\n\nNéha egy fürkész csillogás állapodott meg fölöttem, már súgták is a kiokosodott többiek – ne félj, az egy szem. Isten szeme. Majd nedvességünk, lelkünk, felpárolog hozzá… Elemzi, jó helyen vagyunk-e, megfelel-e az összhatás. Mert nehogy azt higgyem, hogy itt, a papíron rögzített arc festett, zöldes szemében, mily magasztos helyre vetett a szándékolt véletlen!, végső formát nyertem. Még az is lehet, Isten iszonytató tagjai romhalmazzá, galacsinná gyűrnek minket, vagy uram bocsá’ szétszaggatnak, úgyhogy mégis van mitől félnem, de hogy belénk, ránk ken más színeket is az Alkotó, szinte bizonyos… Vagy vizet pöttyent az ecset végével ide, ami felold, és elsodor, aztán felitat valami fura anyaggal… Sokféle praktikát alkalmaz ez az Isten. Kedvence az özönvíz hozzánk mért változata… Eláraszt, felitat, elken és rétegel, összemos, elfolyat, lefolyat, pepecsel és pamacsol, spriccel és lazúroz, derít és sötétít… És mindennek mi isszuk meg a levét…\n\n(- Szó szerint! – replikázott a létbizonytalan színek kórusa.) De tudd, ha a szemet formázod társaiddal, könnyen ki is törölhet, hogy a papír fehérje előcsillanjon, és életre keljen a festett tekintet… Ahhoz már túl régen került ide, torkolták le a bölcselkedőt a még bölcsebbek. Különben is, van itt a környékben két papírfehér tavacska, az lehet a szemragyogás…\n\nGeológus – fényképész – festő – filmes. Mind a négy, mélységesen tisztelve magát az anyagot, amivel dolgozik, legyen riolit tufa, fotó- vagy akvarellpapír, avagy celluloid; hozzájuk fény, víz, festék, no meg súlyos gondolat, szellemi konstrukciót épít, megért és átfogalmaz, szintetizálja a saját látásmódot, amivel hatni akar…\n\nS ha mind a négy egy személyben van jelen az alkotóban? Akkor áll a geológus a domborzat egyik kiemelkedésén. Végig pásztáz a vidéken. Meglesi szerkezetét, meglesi rejtelmeit, erővonalait. Évmilliókat fog át.\n\nS ha tiszteli a földtörténetet, nem tájat alakít, csak elemez, csak kihozza belőle, ami benne van; ami, áttételesen, a papírtájékban és a festőben közös metszet lehet. Akkor áll a fotós a fehér, papírhó-födte világ felett. Neki terra incognita ez a világ, amit megtölt; ezen ürességre álmodja rá belső fotóit, hozva létre a külső és belső valóság áttűnéseit. Akkor áll a festő a hideg papír felett/előtt. Egy akvarell-álom lehetséges bölcsője most a papír. Csak mozdulni kell! A gondolat rebbenése ecsetvonássá változik. És áll a filmes a moccanatlan nyugalom fölött, s érzi, saját belső lendületét kell majd átadja a képnek, mozgásban kell tartania a papírra száradó látványt… Nagyobb illúzió ez, mint maga a film!\n\nEcset, víz, festék, papír, ecset, festék, papír, víz, ecset, festék – gomolygás. A kívülálló, vagy mesénk apró, sodródó hőse csak véletlen-ösztönös mozgásokat lát, de a kéz, ahogy a papírhoz ér, a véletlen szánt szándékká nemesül. Tenger- és folyóparttá, faárnyékká, női háttá, viharos révbe ért motorcsónakká, földutak szétválásává, háztetőfoltokká, természetben bóklászókká. A finom bambuszerdős, marokkó játékos növényi hálózat és a masszívabb foltok kontrasztja kibillenti a szemlélődőt egyensúlyából. Mintha egy állandó ringásba, egymásba örvénylésbe szédülnénk. Minden bizonytalan, ingoványos; mert aminek lent kell lennie, az kissé megemelkedik, aminek biztosnak kell lennie, mással szervesül, mosódik össze.\n\nAminek itt vagy ott kell lennie, az összhatás tekintetében itt vagy ott van, de mégsem, mert mintha ezek az akvarellek nekimennének a gravitáció kérlelhetetlenségének. Kövek lebegnek, levelek repesnek a szabadság bódulatában, utak mosódnak el, rögök táncolnak a levegőben, Aurora boreálisként zubog alá a fény az érhálózatként megfolyatott erdőfalat keretezve, önálló életre kelt foltok lebegnek a képmélységben, karcok hasítanak át a szemlélődő tudatán.\n\nMennyi apró technika, mennyi nehézség, amit eltakar egy könnyed fátyol, egy párafolt, egy lebegés, egy finom ágrácsozat, egy színátmenet. Mindez a tökéletes összhatás érdekében. Olyan az egész, mintha egy varázskertben lépkednénk…\n\nEgy kertben, amire teremtő fuvallatot lehel a művész: maga Fuchs Lehel. Aki életre festette/keltette mesénk színmolekuláját is, a balgát, hogy a kis naiv, társaival egyetemben, elhiggye, a véletlen pöttyinti, keni őket a papírra, s perelhessen a festővel, esetlegesség dolgában…\n\nÉs nem adja fel! Lépjenek csak oda a női arcképhez! Ha a fülükkel odahajolnak a zöld szem fölé, ezt fogják hallani: keressenek, hátha megtalálnak, olyan zöldes szürke egyéniség vagyok, ha minden igaz! Igen, az egyik papírdűnén ott ragadtam. Véletlenül. Talán engem is meglátnak a többiek között. Ne csak az egészet figyeljék! Engem is! Engem is!\n\nDe, ne higgyenek neki! Az akvarell maga a tudatosság. Ahogy a véletlen hegyek sem véletlen gyűrődnek úgy, ahogy… S ahogy a kavicsmorzsa sem kér figyelmet a lánchegység részeként, mint tökéletesre csiszolt egyéniség…\n\nS mielőtt mikroszkóppal, nagyítóval, hallókészülékkel kezdenénk itt körbejárni – a kiállítást gyorsan megnyitom…”",
    "ITB Today 09/14: Kiberparadoxon – általános gyanakvásra épül a bizalom": "TECHNOLOGY\n\nZavarba ejtő tévhitek a mobilról, amelyeknek még mindig sokan bedőlnek A mobiltelefonok akkumulátorhasználatát illetően a mai napig rengeteg fals információ kering az interneten és a felhasználók között is. Ezeknek eredtünk nyomába.\n\n9 vadonatúj iPhone-trükk – amelyeket Androidon már rég ismerünk Megjelent az Apple legújabb termékcsaládja, sok olyan funkcióval, amelyek az Androidokban már évek óta megtalálhatóak.\n\nHACKTIVITY NOW+NEXT IT Biztonsági Fesztivál – Újra 2 nap a MOMkultban! A régió legnagyobb kiberbiztonsági konferenciája, a HACKTIVITY 2022. október 6-7-én újra várja látogatóit a budapesti MoM Kulturális Központban.\n\nA pénz evolúciójának következő lépcsőfoka Bár a végső döntés még nem született meg a széleskörű hazai bevezetéséről, a Magyar Nemzeti Bank már szorgalmasan gyűjti a gyakorlati tapasztalatokat a digitális jegybankpénzről. Szombati Anikó, a Magyar Nemzeti Bank digitalizációért és fintech fejlesztésért felelős ügyvezető igazgatója szerint a digitális jegybankpénzzel az állampolgárok, a vállalkozások, de még a kereskedelmi bankok is jól járhatnak.\n\nKiberparadoxon – általános gyanakvásra épül a bizalom Ahogy a világ egyre nagyobb mértékben támaszkodik a digitális technológiákra, az egyének, a vállalkozások és a kormányzati szereplők növekvő számú fenyegetéssel szembesülnek az online térben. Sok esetben ott motoszkál a kétség a fejünkben: mennyire bízhatunk a digitális világban és a közösségi médiában? Vajon hiteles, megbízható információkat kapunk, vagy valaki célzottan módosított rajta?\n\nLengyel oktatási céggel egyesül az egyik ismert magyar programozóiskola A Codecool és a Software Development Academy (SDA), Közép-Európa két vezető EdTech (oktatástechnológiai) vállalata a mai napon bejelentette, egyesítik cégeiket, hogy Európa egyik legnagyobb, digitális készségeket oktató és közvetítő hálózatát hozzák létre.\n\nAppon is elérhető állami szolgáltatások – DMÜ háttérbeszélgetésen voltunk Holding formájában szervezi át a jelenleg külön működő 11 állami informatikai társaságot a Digitális Magyarország Ügynökség (DMÜ). Az átszervezés célja, hogy az állampolgárok egyszerűbb, könnyebben elérhető és az ügyintézési időt lerövidítő digitális szolgáltatásokhoz jussanak, mondta Guller Zoltán, a DMÜ vezérigazgatója a szervezet háttérbeszélgetésén.\n\nVan remény a magyar kkv-knak Van még hova fejlődnie a magyar vállalkozásoknak a digitalizációban, de vannak részterületek, amelyekben kifejezetten jól állunk régiós összevetésben – derült ki a két év után ismét offline formában megrendezett SAP NOW konferencián.\n\nOtthon nyomtatásban Az Institute for Advanced Architecture of Catalonia (IAAC) 3D Printing Architecture (3dPA – 3D Nyomtatott Épületek) posztgraduális programjának diákjai és kutatói hívták életre az első spanyol 3D nyomtatott épületprojektet. A posztgraduális képzés célja a 3D nyomtatás tanulmányozásán túl az volt, hogy felkészítse a fiatal építészeket és akadémikusokat a jövő kihívásaira. A 3D nyomtatásos technikával készülő TOVA a barcelonai Valladura Labs létesítményei között kapott helyet, ahol a 3D nyomtatásra épített darukomplex, a WASP által formálódik.\n\nKiderült, kik a Digital Hungary által alapított Példakép díj várományosai – Bárki szavazhat a jelöltekre Eldőlt, kikre szavazhat a nagyközönség az idén első alkalommal elnyerhető Példakép díjért folyó versenyben. A négy kategóriában 7-7 fős szakmai jelölő testület választotta ki a jelölteket, most pedig a nagyközönségen a sor, hogy döntsön a végső győztesekről. Szavazni szeptember 30-án éjfélig lehet a megadott linkeken, a díjátadóra október 4-én, az Internet Hungary konferencián kerül sor Siófokon.\n\nMentális mentoring: az élsport új versenyterülete Azt szokták mondani, hogy az üzleti világ általában követő üzemmódban van az élsporthoz képest. Legalábbis, ha a hagyományos eredményorientáltságot, tudatosságot és egyéb, az üzletben is fontos szerepet játszó elemeket vesszük számításba. Az is igaz, hogy amennyiben egy stratégia, metodika vagy módszertan az élsportban megállja a helyét, az biztosan jól működik az üzletben is, hiszen a sport kegyetlen világ, mivel itt az eredmények feketék és fehérek.\n\nKözeledik a horror: csődhullám, munkanélküliség, hacsak az EU nem dob mentőövet A vállalatok nagy része jelenleg egy tavaly vagy még korábban rögzített, fix áron kapja az áramot és a gázt, így eddig szinte egyáltalán nem szembesült az idei drasztikus drágulással – írja a G7. Most viszont már senki nem tud árat rögzíteni, mindenkinek a tőzsdei jegyzésekhez kötik a díjakat. Ez az élő szerződések kifutása után jobb esetben is négy-ötszörös, rosszabb esetben 10-15-szörös költségnövekedést okoz majd egyik pillanatról a másikra. Van olyan ügyfelünk, aki most még 18 forintért kap egy kilowattóra áramot, de a jelenlegi állás szerint januártól már 240-et kellene fizetnie. Így foglalta össze a hírportálnak egy kereskedő egyetlen példán, hogy mennyire katasztrofális a rezsihelyzet a cégeknél.\n\nNAV elnök: Európában a mi adóhivatalunk látja a legtöbb adatot adózóiról Nagy reményt fűzünk a Mesterséges Intelligencia Munkacsoporthoz, amely a NAV-on belül önállóan végzi munkáját, hasznosítva azt az elképesztő adatmennyiséget, amelyet a NAV megkap és lát – emelte ki a növekedés.hu-nak adott interjúban Vágujhelyi Ferenc, a NAV elnöke. Mint mondta, a kockázatelemzés ereményeképp már a bevallások előtt láthatók a fiktív számlázási láncolatok. A NAV-nál nem véletlenül dolgozik egyre több és több munkatárs az informatika, adatelemzés területen. De a NAV nagyon komoly feladatokat hajtott végre az ukrán határon is, például ellenőrizte, hogy fegyver semmiképp se mehessen ki a segélyszállítmányokkal Ukrajnába.\n\nPwC: megtörhet a magánegészségügy növekedése A koronavírus-járvány első hónapjai megtorpanást hoztak, ezután azonban a járvány már nem gátló tényezője, hanem katalizátora lett a magán-egészségügyi szektor bővülésének. A magánszolgáltatók páciensei körében az állami ellátástól elpártolva új társadalmi réteg jelent meg – mondta a PwC Magyarország egészségügyi tanácsadó munkacsoportjának vezetője.\n\nÍgy reagál a válságra a Telekom: csoportos leépítés helyett bérfejlesztés jön Az utóbbi két évben óriási változásokat láthattunk a munkaerőpiacon: a pandémia nem csak a home office széles körű elterjedését hozta magával, de a váltásra való nagyobb hajlandóságot is sok munkavállalóban. Jelenleg itthon a munkaerőhiány jelenti az egyik legnagyob kihívást a cégeknek, ráadásul a magas infláció mellett nehéz versenyképes szinten tartani a munkavállalói béreket. Hogyan igyekszik megoldani ezeket a problémákat az egyik legynagyobb hazai munkáltató? Miért döntöttek amellett, hogy elkezdik tesztelni a négynapos munkahetet? Hogyan lehet ebben a helyzetben sikeresen toborozni? Többek között erről kérdeztük Friedl Zsuzsannát, a Magyar Telekom Chief People Officerjét.\n\nVálságos időkben a biztonság a legfőbb érték Váratlan helyzetek bárkivel előfordulhatnak, amire nem árt anyagilag felkészülni. Ennek egyik legalkalmasabb eszköze a kockázati életbiztosítás, amely rokkantság vagy halál, sőt bizonyos esetekben baleset, betegség esetén is anyagi segítséget nyújt. Mindenkinek érdemes kötnie, akinek a jövedelmétől függ a család megélhetése. Akinek tehát gyermeke és jelentős összegű hiteltartozása is van, annak különösen fontos kockázati életbiztosítással rendelkeznie.\n\nSokáig kell koplalniuk az akku-újrahasznosítóknak Az akkumulátorok újrahasznosítására irányuló nagy összegű befektetések jó hírt jelentenek, azonban az újrahasznosító üzemek létrehozásának hulláma nagy kockázatot jelent az iparágra nézve, mivel közel sincs még elég hulladék, hogy mindet ellássák.\n\nÖsszefogott a Brain Bar és a BrandFestival Partnerségre lép Európa legnagyobb jövőfesztiválja és Közép-Európa egyik legjelentősebb márka- és vállalati stratégiai csúcstalálkozója: a Brain Bar és a BrandFestival közösen életre hívja a BrandFestival Y színpadot, ahol szeptember 29 és 30. között együtt kereshetjük a válaszokat a stratégiaalkotás, márkaépítés és az értékesítés jövőjét érintő kérdésekre. Csatlakozz és fedezzük fel együtt a jövőt!\n\nEgy szegény ország, ami a megújuló energiában hisz, és a világ legnagyobb koncentrált naperőművét építette meg Hogyan tud egy pár éve még 95 százalékban importált energiahordozókra alapozó ország 2050-re már felerészt önellátóvá válni? A fiatal és még mindig gyorsan bővülő Marokkó lendülete igazán érdekes esettanulmány. Az észak-afrikai országban több hatalmas gátat és vízerőművet építenek, és egy 3500 futballpályányi területen egy végeláthatatlan napelemkomplexum működik.\n\nJó megoldás a klímás fűtés, csak megfekteti a hálózatot Kiváltható a gázfűtés split klímával, és a kormány esetleg támogatná is ezek beszerzését. Ezt Gulyás Gergely, a Miniszterelnökséget vezető miniszter mondta csütörtökön a kormányinfón.Az RTL Híradó megkereste Balogh József energetikai szakértőt, aki kevésbé lelkesen nyilatkozott az ötletről. Igaz ugyan, hogy az áram ára mérsékeltebben emelkedett, mint a gázé, viszont a magyar elektromos elosztórendszer nincs felkészülve arra, hogy tömegesen elektromos fűtésre álljon át a lakosság.\n\nECONOMY\n\nSorra alapítják az ilyen cégeket a magyar vállalkozók: mégis, mit tudhatnak? Az építőipar a gazdaság hullámzásainak egyik legjobban kitett ágazat. Így különösen érdekes megfigyelni azt, hogy mi történik most az ágazatban, amikor a recessziós várakozások egyre erősebbek az egész világgazdaságban. A piaci és központi beruházások visszaesése erősen visszavetheti a szektor teljesítményét, még úgy is, hogy a családtámogatási politika és kedvezményes építőipari áfa egyelőre megmarad Magyarországon.\n\nUniós pénzek: közelednek az álláspontok? Ursula von Der Leyen bizottsági elnök békülne, az Európai Parlament azonban szkeptikus a közbeszerzések átláthatósága érdekében és a korrupció ellen ígért magyar lépések tekintetében.\n\nA Ryanair hét útvonalon csökkenti a budapesti járatai számát a téli szezonban A sajtótájékoztató előtt kiosztott közleményében O’Leary az extraprofitadót többször is ostobaságnak minősítette, és sajnálatát fejezte ki amiatt, hogy nem új útvonalak indításáról tud beszámolni. Budapest azonban még így is jobban járt, mint néhány másik Ryanair-bázis, Athén és Brüsszel például bezár az idei télre.\n\nBod Péter Ákos: Öveket becsatolni! Kemény földet érés jöhet Magyarországon Természetesen reménykedünk a puha landolásban, de a magyar gazdaság szerkezete és az itteni inflációs folyamatok karaktere más, mint az EU gazdaságilag fejlettebb államaiban. Nálunk – és ez minden új tagországra igaz valamilyen mértékig – a szerényebb jövedelmi szint miatt az élelmiszerekre és a lakhatásra fordított lakossági kiadások aránya jóval nagyobb a családi büdzsében, mint a nyugati országokban. Így éppen e két nagy tétel radikális megdrágulása miatt eleve nagyobb az inflációs nyomás, mint ott, ahol az alapvető szükségleten felül sokkal többet költenek szolgáltatásokra, amelyek kevésbé drágultak.\n\nEgyre nagyobb az érdeklődés a pénzügyi személyiségtesztek iránt A Pénziránytű Alapítvány 2015-ben indította útjára a pénzügyi személyiségteszteket, melyeket jelentős érdeklődés övezett már a kezdetektől mind a kitöltők, mind a szakma részéről. A teszt kitöltői ugyanis azonnal visszajelzést kaptak pénzügyi személyiségjegyeik dimenzióiról. Az évek alatt összegyűlt háttéradatok pedig lakossági szinten mutatják meg szemléletesen hogyan is állunk pénzkezelés terén.\n\nEz még nem a rezsi-armageddon, az csak októberben és januárban érkezik A vállalati energiapiac egyáltalán nem úgy működik, mint a lakossági, hogy van egy fix ár, és mindenki tartósan azon a szinten kapja az áramot és a gázt az egyetlen megmaradt állami szolgáltatótól. A vállalatok piaci kereskedőkkel szerződnek, és velük alkudnak ki egy díjat egy bizonyos időszakra. Bár sokféle megoldás képzelhető el, a leggyakrabban az történik, hogy a céges fogyasztók készítenek egy előrejelzést arról, nagyjából mennyi gázra és villamosenergiára lesz szükségük az év különböző időszakaiban, és erre a mennyiségre szerződnek le a kiválasztott kereskedővel. Jellemzően egyéves szerződéseket kötnek a gáz esetében október, a villamosenergiánál pedig január 1-jei kezdettel, de elképzelhető rövidebb vagy hosszabb időtáv is.\n\nMinimálbér: szó sem lehet egy számjegyű emelésről Az egyik szakszervezeti szövetség szerint méltatlan lenne a napokban felmerült 8-12 százalékos minimálbér-emelés, mivel augusztusban 15,6 százalélékos volt az infláció, ráadásul akár 20 százalékra gyorsulhat a mutató.\n\nLáthatatlan betétkamatok: a nagybankoknak nem kell a pénzünk Miközben a felpörgő infláció egyfelől zabálja a megtakarítások értékét, másfelől 11,75 százalékos, évtizedes csúcsra emelkedett miatta a jegybanki alap- és irányadó kamat, a bankok betéti kamatai alig mozdulnak – derül ki a bank360.hu összeállításából. A kisebb bankoknál már elindult a kamatverseny, de ezeknél is jellemzően csak 6-7 százalékos kamatokat kínálnak a lekötött betétekre, a nagyobb pénzintézetek viszont egy-egy kivételtől eltekintve jól elvannak a lakossági bankbetétek nélkül is.\n\nHiába a hatalmas infláció, erre van pénz: van, amiről még így sem mondanak le a magyarok Idén április és június között 4,7 millió alkalommal utaztak külföldre a magyarok, 53 százalékkal többször, mint a járvány által érintett, egy évvel korábbi időszakban, ám 2019 második negyedévéhez viszonyítva a kiutazások száma 24 százalékos visszaesést mutatott – derül ki a Központi Statisztikai Hivatal (KSH) negyedéves kiadványából.\n\nOsztalékszabályok, amelyekre mindenképpen figyelni kell, ha kilép a cégből a tulajdonos Egyszemélyes kft. tulajdonosa/ügyvezetője 2022. 08. hóban osztalékelőleget vett fel. Közben úgy alakult, hogy külföldre fog költözni, és a kft.-nek is várhatóan új tulajdonosa lesz, valószínűleg október 1-jétől. Az osztalékelőleget, és majd a véglegessé váló osztalékot mennyiben érinti a tulajdonosváltás? Maradjon esetleg december végéig a kft.-ben, vagy ennek nincs jelentősége?\n\nHogyan örökítsünk egy családi vállalkozást? A mai nagy családi vállalkozások a rendszerváltást követően jelentek meg a hazai piacokon, amikor számos, korábban állami tulajdonban levő vállalkozás került magánkézbe, és ezzel egyidőben megindult egyfajta vállalkozásalapítási hullám is. Magyarország egyik legnagyobb céginformációs szolgáltatója, az OPTEN Kft. 2022 júniusában közzétett közleményében arról számolt be, hogy évről évre egyre több családi vállalkozás lép ki a mikrovállalkozás kategóriából, és ezzel egyre inkább növekszik az 1 milliárd forint éves árbevételt elérő családi vállalkozások száma, ahol a befolyás döntő része ténylegesen a családtagok kezében van.",
    "Kihívások a német fűlegalizáció előtt": "Németországban jelenleg is folyik a társadalmi vita arról, hogy miként szabályozzák a kannabisz legális piacát. Összeszedtük azokat a fő vitás kérdéseket, amelyek megosztják a döntéshozókat.\n\nA minap a Klubrádiónak nyilatkoztam arról, hogy a németországi kannabisz-legalizáció milyen szabályozási kérdéseket vet fel (belinkelve lejjebb). Ebben a cikkben egy kicsit bővebben is kifejtem az ott elhangzottakat.\n\n\n\nA Heute Show Németország egyik legnépszerűbb televíziós műsora. Itt coming outolt nemrégen a szociáldemokrata egészségügyi miniszter, Karl Lauterbach, elárulva, hogy ő maga is fogyasztott már kannabiszt. És nem csak letüdőzte, de élvezte is.\n\n\n\nLauterbach korábban ellenezte a kannabisz legális szabályozását, de a véleménye megváltozott. Mert úgy látja, hogy a szigorú drogpolitika megbukott. Minden harmadik percben előállít valakit a rendőrség Németországban, és mégis: a kannabisz fogyasztása gyakorlatilag éppolyan elfogadottá vált, mint az alkoholé.\n\n\n\nA tiltás helyett Lauterbach szerint egy \"a biztonság az első\" (tehát ártalomcsökkentő) megközelítésre van szükség. Ami úgy biztosítja a felnőttek számára a kannabisz legális hozzáférhetőségét, hogy eközben a fiatalkorúak körében minimálisra próbálja azt csökkenteni.\n\nMert tény, hogy a kannabiszt a legtöbb felnőtt ember viszonylag probléma-mentesen képes használni. De minél fiatalabban próbálja ki valaki, annál nagyobb az esélye annak, hogy valamilyen káros következményt fog megtapasztalni tőle. A fiatalok védelme azonban nem azt követeli meg tőlünk, hogy a fogyasztókat büntessük: hanem azt, hogy okosan és körültekintően szabályozzuk a piacot.\n\n\n\nLauterbach coming outja és pálfordulása nem kis változást jelöl a német közéletben, amelyben eddig legfeljebb helyi szintén, és leginkább a zöldek és liberálisok beszéltek csak legalizációról. Mára a korábban vonakodó szociáldemokratákat is sikerült meggyőzni. Az még kérdés, hogy a jobboldal (CDU/CSU, AfD) milyen akadályokat gördítenek a reform útjába.\n\n\n\nA kormány mindenesetre bejelentette, hogy záros határidőn belül legálissá teszik a fű kereskedelmét. Jelenleg egy nagyszabású társadalmi egyeztetés zajlik, amelynek részeként 200 szakértőt vontak be. A konzultáció eredményeit a kormány várhatóan októberben egy jelentésben teszi közzé, amelyben vázolják az új szabályozás koncepcióját.\n\nA jövő év elején a Bundestag elé kerülhet az új törvény, ami a várakozások szerint legkorábban csak jövőre lép hatályba - és még minimum egy évet, ha nem többet kell várni az első legális boltok megnyitására. Hogy miért ilyen sokat? Mert a törvényhozók előtt álló kihívások óriásiak.\n\nEgy reggae dalban olyan könnyűnek és egyszerűnek hangzik a jelszó: \"legalize it\"! De a szabályozás a valóságban rengeteg részletkérdést vet fel. Amelyek kidolgozása, megoldása hónapokat, éveket vehet igénybe. Ezeket a kérdéseket próbálom megvilágítani ebben a cikkben.\n\nKi fogja megtermelni ezt a tömérdek legális kannabiszt?\n\nA becslések szerint egy éven belül 4 millió német fogyaszt el mintegy 400 tonna kannabiszt, körülbelül 4-6 milliárd euró értékben. Németország a világ egyik legnagyobb gazdasági egysége, és az egyik legnagyobb kannabisz-piaca. Tele vásárlóképes, nagy igényekkel rendelkező fogyasztóval. Akiknek az igényeit jelenleg a feketepiac elégíti ki, hatalmas profitokhoz juttatva házi dílereket - de egyben bűnszervezeteket is. Az ő kiszorításuk a piacról bizony nem lesz egyszerű.\n\nNem mintha kendert termeszteni bonyolult lenne: viszonylag egyszerű. A kérdés, hogy ki termesztheti a legális kannabiszt és hogyan.\n\nHollandiában például a fűfogyasztás nem legális, de a hatóságok megtűrik, hogy egyes engedélyezett coffee shopok kannabiszt árusítsanak. De a kannabisz termesztése nincs szabályozva: illegálisan történik.\n\nOtthontermesztés\n\nA legális kannabisz-termesztés egyik módja, ha engedélyezik az otthontermesztést.\n\nLuxemburgban is idén jelentették be, hogy engedélyezni fogják az otthoni termesztést, 4 tő növényig. Ezeket csak saját használatra lehet termeszteni, legálisan csak magokat lehet majd vásárolni, online. Ezzel a luxemburgi döntéshozók gyakorlatilag a könnyebb utat választották: elkerülve a nagybani kereskedelem megszervezésének ódiumát. Hasonló szabályozás van Uruguay-ban, ahol 6 tő növényt lehet termeszteni saját használatra otthon. A német kannabisz fogyasztókat képviselő szervezetek természetesen szeretnék, hogy hasonlóan engedélyezzék az otthontermesztést Németországban is.\n\n\n\nCannabis social club-ok\n\nEgy másik módja a legális termesztésnek az ún. cannabis social clubok rendszere.\n\nKatalóniában dolgozták ki azt a rendszert, amelyben a termesztők kollektívákat (cannabis social club) alkotnak, és együtt termesztik meg maguknak a kendert. Ezek a klubok zártkörűek, és elvileg nem árulhatnak füvet külsősöknek. Hasonló klubok működnek Uruguayban, és nemrég Málta is engedélyezte a működésüket.\n\nEz a kannabisz-termesztésnek egy nem kommercializált formája, tehát nem a profitszerzésről szól. Lehetséges, hogy Németországban is lesznek hasonló egyesületek.\n\nNagybani fűtermesztés\n\nDe az már látszik, hogy\n\nNémetország nem elégszik meg az eddigi európai felemás fűlegalizációs modellekkel: teljes legalizációt szeretne. A kanadai szabályozást tekinti modellnek, ahol államilag engedélyezett nagy ültetvényeken termesztik a kannabiszt. És szintén a tartományok által engedélyezett boltokban hozzák forgalomba, mint ahogy bármilyen más kereskedelmi terméket.\n\nViszont egy ilyen termelő- és forgalmazó-hálózatot nem lehet egyik napról a másikra felépíteni. Ki kell dolgozni, hogy milyen hatóság, milyen erőforrásokkal, milyen szabályok mellett ellenőrzi, hogy ki kaphat engedélyt termesztésre. Valószínűleg felállítanak majd egy speciális kormányintézményt erre a célra, aminek megfelelő költségvetési forrásokat kell adni, mielőtt elkezdhetik az engedélyezési folyamatokat. Ezek a folyamatok szintén időigényesek.\n\n\n\nÉs még ha azonnal lesznek is a feltételeknek megfelelő tőkeerős nagyvállalatok (az észak-amerikai cégek máris ácsingóznak a csábító német piac után), időbe telik, amíg ezek annyi legális kannabiszt tudnak megtermelni, amennyi kielégíti a legális keresletet.\n\nTehát lehetséges, hogy egészen 2026-ig is elhúzódik az átmenet, és csak ekkor kezd majd el valóban gőzerővel zakatolni a legális német kannabisz-piac. A fűfogyasztók viszont nem akarnak ilyen sokáig várni, és azt követelik, hogy a szövetségi kormány azonnal dekriminalizálja a kannabisz fogyasztását addig is, amíg a legális szabályozást nem dolgozzák ki. Tehát azt, hogy ne büntessék tovább a fogyasztókat.\n\nHúzd meg, ereszd meg: küzdelem a feketepiaccal\n\nA feketepiac valószínűleg nem fogja könnyen adni magát. Kanadában még évekkel a legalizáció után is sokan feketén vásárolják meg a kannabiszt - bár az arányuk egyre csökken. Eleinte ugyanis a szabályozás túl szigorúra sikeredett, egyes területeken túl kevés legális bolt nyílt, és a keresletet sem sikerült elég jó minőségű, megfelelő mennyiségű kannabisszal kielégíteni.\n\nEgy kényes egyensúlyt kell itt kialakítani: egyrészt a közegészségügyi károk korlátozására szigorú szabályok indokoltak, például a legális marketing minimalizálása, a fiatalkorúak és nem-fogyasztók védelme. Másrészt viszont ha a szabályozás túl szigorúra sikerül, akkor abból a feketepiac profitálhat.\n\nHa például túl magasak az adók, akkor a forgalmazók a fogyasztóra terhelik a többletköltségeket és emelik az árakat. Ha túl magas az ár, a fogyasztók inkább a feketepiaci füvet fogják megvásárolni. A piac kifehérítésében az is szerepet játszhat, ha egyes jelenleg fekete- vagy szürkepiaci szereplőkben az állam nem ellenséget lát. Hanem megpróbálja őket bevonni a legális kannabisz-piacba. Megfelelő alternatívát kínálva az illegalitással szemben. Évtizedek alatt kialakult elosztási hálózatok, kapcsolatok nem fognak eltűnni egyik-napról a másikra.\n\nÉs egyre több szó esik arról is, hogy a legalizációnak a társadalmi igazságosság szempontjait is figyelembe kell vennie. Például az Egyesült Államokban azokat az afro-amerikai közösségeket próbálják helyzetbe hozni a legalizációval, amelyek a legtöbbet szenvedtek a drogellenes háború káros hatásai (bebörtönzés, bandaháborúk stb.) miatt.\n\nNem csak fehérítésre, de zöldítésre is szükség van\n\nA klímaválság egyre sürgetőbbé teszi a mezőgazdasági termelés fenntartható alapokra helyezését. A kannabisz termesztése gyakran beltéri, hidroponikus technológiákkal történik. Ennek az ökológiai lábnyoma elég nagy: sok áramot és vizet igényel. Kaliforniában például ez komoly problémát jelent: és a probléma leküzdésében akadály az is, hogy szövetségi szinten a kannabisz termesztése illegális, így szövetségi források, adókedvezmények stb. nem használhatók az iparág kizöldítésére.\n\n\n\nA kendert persze legális körülmények között sokkal fenntarthatóbban is meg lehet termeszteni. Mivel a német kormánykoalícióban a Zöldek is részt vesznek, valószínűleg ez a kérdés is komoly jelentőséggel fog bírni.\n\nGyógyszer - élvezezeti cikk?\n\nA zavart tovább fokozza, hogy a kannabiszt nem csak rekreációs célból fogyasztják, de gyógyászati célból is. Németországban a kannabisz gyógyászati forgalmazását már korábban legalizálták. A gyógyszerész szakma szerint azonban amennyiben a kannabisz gyógyszer, akkor csak és kizárólag gyógyszertárakban szabadna forgalmazni.\n\nA kormány határozata szerint viszont a kannabisz \"licensszel rendelkező boltokban\" fogják árulni rekreációs célból. Hogy ezek a boltok pontosan milyen szabályok alá tartoznak majd, azt egyelőre nem tudni. Az szinte biztos, hogy szigorúan korlátozzák majd, hogy hol lehet ilyen boltokat létesíteni, hogy a 18 éven aluliak ne szembesüljenek velük (pl. iskolák közelében nem).\n\nImport és nemzetközi kereskedelem\n\nMivel valószínű, hogy az első években nem tudják fedezni a hazai piac igényeit hazai fűvel, az is kérdés, hogy vajon engedélyezik-e a kannabisz importját. Marokkó például jelenleg szintén a hasis feketepiacának kifehérítésével kacérkodik. Akárcsak olyan hagyományos kendertermesztő országok, mint Jamaica. Vajon a németek engedik-e, hogy importáljanak?\n\nEz már felveti azt a kérdést is, hogy mit fog kezdeni Németország a nemzetközi kábítószer-egyezményekkel. Amelyeket az ENSZ 1961-ben, 1971-ben és 1988-ban hozott tető alá, és amelyek törvényen kívül helyezték a kannabisz nem tudományos és gyógyászati célú használatát. Különösen szigorúan tiltják a határokon átívelő kereskedelmet.\n\nAz egyezményekből persze ki lehet lépni. Ezt az utat választotta Bolívia, amikor legálissá tette a koka-cserje termesztését. És kilépett az egyezményekből, majd visszalépett azzal a fenntartással, hogy a koka-cserjére vonatkozó részeket nem tartja kötelezőnek magára nézve.\n\nEgy másik utat választott Kanada, ami gyakorlatilag ignorálta az egyezményeket, és a Nemzetközi Kábítószer-ellenőrző Szerv (INCB) dorgálásait semmibe véve szövetségi szinten legálissá tette a kannabiszt. Az ENSZ kábítószer-ellenőrző szerveinek a kezében nincs retorziós eszköz. De Németországnak számolnia kell az EU-val is: vajon mit szól a többi tagállam, ha Németország megszeg egy nemzetközi egyezményt?\n\nA német diplomácia máris elkezdett tapogatózni abban az irányban, hogy az EU-n belül felállítson egyfajta ad hoc szövetséget a kannabiszt legalizáció államok között. Júliusban Luxemburgban üléseztek Hollandia, Málta, Németország és Luxemburg miniszterei, akik megállapodtak arról, hogy a jövőben együttműködnek és kicserélik a jó tapasztalataikat a kannabisz szabályozása terén.\n\nA nemzetközi jog elvileg lehetővé teszi, hogy a hasonlóan gondolkodó ENSZ tagállamok ún. inter se (egymás között) megállapodást kössenek arról, hogy bizonyos nemzetközi egyezményeket hogyan, milyen szellemben értelmezzenek. Lehet, hogy előbb-utóbb a legalizáló országok egy ilyen egyezményt fognak kötni anélkül, hogy formálisan kilépnének a nemzetközi kábítószer-egyezményekből.\n\nHatóanyagtartalom-limit\n\nAz Egyesült Államokban is vita bontakozott ki abban a kérdésben, hogy vajon korlátozzák-e a forgalomba hozott kannabisz hatóanyagának (THC) tartalmát. Egyes kutatásokból ugyanis úgy tűnik, a magas hatóanyag-tartalmú kannabisz károsabb hatásokkal jár a fogyasztókra. Különösen aggasztónak tartják egyes szakemberek a pszichózis kockázatát a magas THC tartalmú kannabisz esetében a tizen- és huszonéves fiatalokra. Ezért aztán jelenleg olyan törvényjavaslatot is tárgyalnak az USA-ban, ami 25 évnél fiatalabbak számára tiltaná a magas THC tartalmú termékek eladását.\n\nNémetországban egészségügyi szakemberek 15%-ban maximálnák a legális kannabisz THC-tartalmát. A kannabiszt áruló cégek tiltakoznak: szerintük egy ilyen korlátozás nem képes eredményesen csökkenteni az ártalmakat. Szerintük túlzott a félelem a THC tartalommal kapcsolatban, és a fogyasztók túlnyomó többsége alacsony, jóval 20% alatti hatóanyagtartalmú kannabiszt vásárol. A magas THC-tartalmú termékek iránt is van azonban kereslet, és azok az emberek, akik most legálisan vásárolják meg ezeket, egy THC-limit bevezetése esetén a feketepiacon szerezhetik be őket.\n\nPolitikai kompromisszum",
    "Élet+Stílus: A szekrény mélyéből került elő a múlt század egyik leghíresebb fotósának több ezer felvétele": "A szociografika egyik alapítója, a 20. századi sajtófotó jelentős alakja és a nácizmussal szemben fellépő magyar származású művész, Nicolas Müller legritkább képeiből nyitott tárlatot a Robert Capa Kortárs Fotográfiai Központ.\n\nNicolás Müller Elkötelezett tekintet című kiállítása több szempontból érdekes. Lehet műkedvelőként közelíteni hozzá, vagy a történelem iránti kíváncsisággal, de még bulvár-művészeti szempontból is sokat tud nyújtani, egy olyan alkotóról van szó ugyanis, aki kora leghíresebb művészeihez kapcsolódott valamilyen formában, a személyes kapcsolatainak az emlékei pedig visszaköszönnek a fotókon. De ugyanígy mesél a szociografikus ábrázolásmódja az 1940-es, 1960-es évek kendőzetlen társadalmi megosztásáról is.\n\nA fotóművész életében féltucat országban alkotott egyszerre, miután zsidó származása miatt menekülésre kényszerült, a jobb jövő érdekében bejárta Olaszországot, Franciaországot, Portugáliát, Marokkót, majd Spanyolországban talált új otthonra. Magyarországra sosem költözött vissza, a Miklós nevet Nicolásra cserélte, és Llanesben alapított családot.\n\nNyári tábor II, Felső-Szavoja, Franciaország 1938/1939 © Robert Capa Központ\n\nNem ágált ő az ország ellen, csupán mire haza térhetett volna, már nemzetközi sajtóigazolványa és az ezzel járó elismertség csábítóbb volt, mint a magyar vidéki élet, amiről később százasával készítette a felvételeket. Többek között ezeknek a munkáknak ad teret a Capa Központ, ahol termenként más-más ország és korszak lenyomatait láthatjuk.\n\nMüller munkái jól szemléltetik a hazai, a párizsi és a német társadalom közötti különbségeket: ameddig az alföldi műveken a szorgos parasztlegényeket látjuk, élesített kaszával kezükben, bálahordás közben, addig a párizsi felvételeken az utolsó divat szerint öltözködő és sminkelő nőkkel találkozunk, akiknek még az illatát is könnyen el tudjuk képzelni az aprólékos fotográfiai ábrázolásnak köszönhetően.\n\nRadnóti Miklóst barátjaként fotózta\n\nA kulturális különbségekről tanúskodnak Müller barátairól készített tekercsei is, melyek közül a legismertebb a tóparton pihenő Radnóti Miklós és Gyarmati Fanni páros fotója – később ez a kép számos irodalmi kötetben szerepelt, és a közösségi oldalakon is nagy karriert futott be. A művész egyszerre ápolt szoros kapcsolatot sorstársával, a költővel és más országokból elszármazott zsidó alkotókkal, így került az akkori kulturális élet középpontjába, és ennek köszönheti megrendeléseit is.\n\nNapozó, Magyarország, 1935 © Robert Capa Központ\n\nA sikerig vezető út azonban sok nehézséget tartogatott: egyrészt ott volt a nyelvtudás, másrészt a szülői támogatás hiánya. Bár Müller Miklóst ügyvédi pályára szánta édesapja, az egyetem után hamar szakmát váltott, kora huszonévesen – még az üldöztetés előtt – nyakába vette Franciaországot, hogy megörökítse az Eiffel-tornyot, de később ezt az utat nem a nevezetes épületfotó miatt őrizte szívében, ekkor találkozott az ikonként csodált Pablo Picassóval.\n\nA fiatal Miklós egy kávézó teraszán ismerte fel a festőt, majd szegényes francia szókinccsel a nyelvén és friss felvételekkel a kezében bemutatkozott neki. Picassónak tetszettek a korai képek, hármat akart vásárolni közülük, de a fotós nem fogadott el értük egy vasat sem – lánya elmondása szerint Müller élete végéig bánta a történteket, pontosabban azt, hogy nem kért ott, akkor rögtön egy képet cserébe Picassótól, mint művész a művésztől. A Elkötelezett tekintet című kiállításon az anekdotához kapcsolódó képsorozat darabjai is megtekinthetők.\n\nMesteri vágás\n\nKevésbé érdekes a története azoknak a műveknek, amelyek a belső terem falán kaptak helyet, mégis sajtófotó-történeti szempontjából valódi kuriózumnak számítanak. Müller volt az első olyan sikeres képalkotó, aki háromféleképpen adta le megrendeléseit. Elsősorban eredeti méretben, másodsorban fekvő formátumban megvágva, harmadsorban álló képként, miközben mindegyik mű megőrizte az aranymetszést és témájának minden részletét. Az alkotó így vált az egyik leghitelesebb sajtófotóssá a nemzetközi közönség előtt, miután technikájával elkerülte annak a lehetőségét, hogy a képszerkesztők egy ügyetlen vágással tönkre tegyék munkáit.\n\nLégibemutató, Marokkó,1941 © Robert Capa Központ\n\nÉlete végéig ezzel a precizitással dolgozott, amely visszaköszön a Capa Központ kiállításán is. Mindezt megfejeli a művek eredete, hiszen a kiállítás egyik kurátora, Ana Müller (Nicolás Müller lánya, aki maga is fotóművészként dolgozott a nyugdíjazása előtt) az itt bemutatott munkák jelentős részét egy szekrény aljában találta. Ennek köszönhető, hogy a híres fotók – például Radnóti és Gyarmati pihenése – mellett korábban nem látott munkák is nyilvánosságra kerültek.\n\nA legenda szerint Müller nem tartotta elég jónak korai tekercseit, ezért sosem adta el azokat a sajtónak, viszont kidobni sem akarta, inkább a műtermében, egy szekrény aljában tárolt háromezer régi felvételt. A művész úgy halt meg, hogy talán csupán néhány kockára emlékszik az elfeledett filmekről. Viszont az örökség őrzője, a lánya nem akarta tovább rejtegetni ezeket a munkákat, ezért fotós szemmel és műértő barátokkal együtt nemzetközi kiállítást tervezett belőlük – kiegészítve az ismert művészportrékkal, egy önarcképpel és szociografikus ábrázolásokkal a hanyatló nácizmus gyermekeiről. A tárlat szeptember 4-ig várja a közönséget, utána folytatja útját, hiszen Marokkó, Spanyolország, Portugália és Magyarország után Franciaországban kap teret.\n\nA Nicolás Müller: Elkötelezett tekintet című kiállítás szeptember 4-éig látható a Capa Központban."
}