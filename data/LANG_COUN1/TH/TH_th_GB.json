{
    "ลิซ ทรัสส์ ดำรงตำแหน่งนายกฯ สหราชอาณาจักรแล้ว หลังเข้าเฝ้าควีน": "ลิซ ทรัสส์ ดำรงตำแหน่งนายกฯ สหราชอาณาจักรแล้ว หลังเข้าเฝ้าควีน\n\n5 กันยายน 2022\n\nที่มาของภาพ, PA Media คำบรรยายภาพ, นางลิซ ทรัสส์\n\nนางลิซ ทรัสส์ หัวหน้าพรรคพรรคคอนเซอร์เวทีฟคนใหม่ ดำรงตำแหน่งนนายกรัฐมนตรีของสหราชอาณาจักรแล้ว หลังเข้าเฝ้าสมเด็จพระราชินีนาถ เอลิซาเบธ ที่ 2 ที่พระตำหนักบัลมอรัล ในสกอตแลนด์ เมื่อ 6 ก.ย. 2022\n\nนางทรัสส์ได้รับเสียงข้างมากจากสมากชิกพรรคกว่าแสนคนให้ดำรงตำแหน่งหัวหน้าพรรคแทนนายบอริส จอห์นสัน นายกรัฐมนตรี ที่ถูกสมาชิกพรรคกดดันให้ลาออกจากตำแหน่งหัวหน้าพรรคเมื่อ 7 ก.ค. 2022\n\nนางทรัสส์ เป็นผู้สมัครชิงตำแหน่งหัวหน้าพรรคคอนเซอร์เวทีฟที่ผ่านด่านการลงคะแนนของสมาชิกสภาผู้แทนราษฎร (ส.ส.) พรรคคอนเซอร์เวทีฟหลายรอบ จนเป็นตัวเก็งในการชิงตำแหน่งกับนายริชี สุนัค อดีตรัฐมนตรีว่าการกระทรวงการคลัง\n\nนางทรัสส์ จะเป็นนายกรัฐมนตรีหญิงคนที่สามของสหราชอาณาจักร โดยสองคนแรกคือนางมาการ์เร็ต แทตเชอร์ และนางเทรีซา เมย์ ทั้งสามล้วนมาจากพรรคคอนเซอร์เวทีฟ\n\nเร่งแก้ปัญหาพลังงาน\n\nภารกิจสำคัญที่รอนายกรัฐมนตรีคนใหม่มาเร่งแก้ไขคือเรื่องเศรษฐกิจปากท้องและราคาพลังงานที่แพงลิ่ว ขณะนี้สหราชอาณาจักรเผชิญภาวะเงินเฟ้อพุ่งสูง ตัวเลขล่าสุดเมื่อกลางเดือนสิงหาคม เงินเฟ้ออยู่ที่ 10.1% นั่นก็ผลักให้ราคาสินค้าปรับตัวสูงสุดในรอบสี่สิบปี ขณะที่ผลพวงจากสงครามรัสเซียและยูเครนที่รัสเซียระงับการส่งก๊าซบางส่วนให้ยุโรป ส่งผลต่อราคาก๊าซและพลังงานในสหราชอาณาจักร ซ้ำเติมปัญหาสะสมของสหราชอาณาจักรในเรื่องการลงทุนไม่เพียงพอในด้านพลังงาน จึงทำให้เรื่องนี้เป็นประเด็นปัญหาสำคัญในขณะนี้\n\nนับตั้งแต่วันที่ 1 ต.ค.นี้ ครัวเรือนในสหราชอาณาจักรต้องเผชิญกับการปรับตัวสูงขึ้นของค่าใช้จ่ายด้านพลังงานโดยเฉลี่ยราว 80% ขณะนี้มีรายงานว่ารัฐบาลใหม่ภายใต้การนำของนางทรัสส์ เตรียมจะประกาศนโยบายตรึงเพดานราคาค่าพลังงานเพื่อช่วยเหลือประชาชน\n\nนายกรัฐมนตรีสายเหยี่ยว ?\n\nในแง่นโยบายต่างประเทศโดยเฉพาะรัสเซียนั้นนางทรัสส์ ซึ่งปัจจุบันดำรงตำแหน่งรัฐมนตรีว่าการกระทรวงการต่างประเทศ มีนโยบายชัดเจนว่าประชาคมระหว่างประเทศจะต้องคว่ำบาตรรัสเซียอยู่ต่อไปจนกว่ารัสเซียจะยอมถอนทหารออกจากยูเครน และชาติตะวันตกก็จะต้องสนับสนุนยูเครนให้มากและเร็วขึ้น เพื่อต้านทานการรุกรานของรัสเซีย และรัสเซียจะต้องไม่ชนะในสงครามครั้งนี้ เพื่อไม่ให้ต้องไปรุกรานชาติอื่นอีก ท่าทีเช่นนี้ทำให้นักวิเคราะห์หลายคนเกรงว่าจะทำให้การรอมชอมกับรัสเซียเป็นไปได้ยากขึ้น\n\nในแง่ความสัมพันธ์กับจีนนั้น นางทรัสส์ เปรียบเปรยว่าต้องป้องกันไม่ให้สิ่งที่รัสเซียทำกับยูเครนเกิดขึ้นกับไต้หวัน และชาติตะวันตกต้องทำให้แน่ใจว่าไต้หวันจะสามารถปกป้องตัวเองจากการรุกรานของจีน และชาติตะวันตกเองก็ต้องพยายามไม่ให้ตัวเองต้องพึ่งพิงจีนในทางเศรษฐกิจมากเกินไป\n\nลิซ ทรัสส์ คือใคร\n\nที่มาของภาพ, PA Media คำบรรยายภาพ, นางทรัสส์ ช่วงชิงตำแหน่งกับนายริชี สุนัค อดีตรัฐมนตรีว่าการกระทรวงการคลัง\n\nแมรี เอลิซาเบธ ทรัสส์ เกิดเมื่อปี 1975 ที่เมืองอ็อกซ์ฟอร์ด เธอเคยพูดถึงพ่อของเธอซึ่งเป็นศาสตราจารย์ด้านคณิตศาสตร์ และแม่ของเธอซึ่งเป็นพยาบาลว่า เป็น \"ฝ่ายซ้าย\"\n\nตอนที่ยังเป็นเด็กสาว แม่ของเธอเข้าร่วมการเดินขบวนของกลุ่มเรียกร้องปลดอาวุธนิวเคลียร์ ซึ่งเป็นการต่อต้านการตัดสินใจของรัฐบาลแทตเชอร์ที่อนุญาตให้มีการติดตั้งหัวรบนิวเคลียร์ของสหรัฐฯ ที่กรีนแฮม คอมมอนทางตะวันตกของกรุงลอนดอน ของกองทัพอากาศสหราชอาณาจักร\n\nครอบครัวของเธอย้ายไปอยู่ที่เมืองเพสลีย์ ทางตะวันตกของเมืองกลาสโกว์ ตอนที่ทรัสส์อายุได้ 4 ขวบ ก่อนที่จะย้ายไปอยู่เมืองลีดส์ ซึ่งเธอได้เข้าโรงเรียนมัธยมศึกษาตอนต้นของรัฐที่นั่น\n\nนางทรัสส์ได้เข้าเรียนด้านปรัชญา การเมือง และเศรษฐศาสตร์ ที่มหาวิทยาลัยอ็อกซ์ฟอร์ด และทำกิจกรรมด้านการเมืองของนักศึกษา และเคยเป็นสมาชิกพรรคลิเบอรัล เดโมแครต\n\nในการประชุมของพรรคลิเบอรัล เดโมแครต ปี 1994 เธอได้กล่าวสนับสนุนการล้มล้างสถาบันกษัตริย์ โดยได้บอกแก่บรรดาผู้ร่วมประชุมในเมืองไบรตันว่า \"เราชาวลิเบอรัล เดโมแครต เชื่อในโอกาสสำหรับทุกคน เราไม่เชื่อในคนที่เกิดมาเพื่อปกครอง\"\n\nในช่วงที่อยู่ที่อ็อกซ์ฟอร์ด นางทรัสส์ได้ย้ายไปเข้าร่วมกับพรรคคอนเซอร์เวทีฟ\n\nหลังจากจบการศึกษา เธอทำงานเป็นนักบัญชีที่บริษัทเชลล์ (Shell) และบริษัทเคเบิล แอนด์ ไวร์เลส (Cable & Wireless) เธอได้แต่งงานกับฮิว โอเลียรี ซึ่งเป็นนักบัญชีเช่นเดียวกันในปี 2000 ทั้งคู่มีบุตรด้วยกัน 2 คน\n\nนางทรัสส์เคยเป็นผู้สมัครรับเลือกตั้งของพรรคคอนเซอร์เวทีฟในเมืองเฮมสเวิร์ธ ของเวสต์ ยอร์กเชียร์ ในการเลือกตั้งทั่วไปปี 2001 แต่เธอแพ้การเลือกตั้ง นางทรัสส์ยังแพ้เลือกตั้งอีกครั้งเมื่อปี 2005 ในเมืองคาลเดอร์ วัลเลย์ ซึ่งอยู่ในเวสต์ ยอร์กเชียร์\n\nแต่ความทะเยอทะยานทางการเมืองของเธอก็ยังไม่หมดไป เธอได้รับเลือกตั้งเป็นสมาชิกสภาของกรีนิช ทางตะวันออกเฉียงใต้ของลอนดอนในปี 2006 และตั้งแต่ปี 2008 เธอก็ได้ทำงานเป็นรองผู้อำนวยการของรีฟอร์ม (Reform) สถาบันวิจัยที่เอนเอียงมาทางฝ่ายขวา\n\nที่มาของภาพ, Reuters คำบรรยายภาพ, นางเทรีซา เมย์ นายกรัฐมนตรีหญิงคนที่สองของสหราชอาณาจักร\n\nนายเดวิด คาเมรอน หัวหน้าพรรคคอนเซอร์เวทีฟ ได้ให้นางทรัสส์อยู่ในบัญชีผู้สมัครที่มีความสำคัญลำดับแรก ๆ ในการเลือกตั้งปี 2010 และเธอก็ได้รับเลือกให้ลงเลือกตั้งในเขตที่เป็นฐานเสียงของพรรคคอนเซอร์เวทีฟอย่าง เซาท์ เวสต์ นอร์ฟอล์ก ซึ่งเธอได้คะแนนมากกว่า 13,000 เสียง\n\nในปี 2012 สมาคมเขตเลือกตั้งของพรรคคอนเซอร์เวทีฟพยายามจะขับเธอออก หลังจากมีการเปิดเผยว่า เธอมีความสัมพันธ์ชู้สาวกับนายมาร์ก ฟีลด์ เพื่อน ส.ส. พรรคคอนเซอร์เวทีฟ เมื่อ 5 ปีก่อนหน้านั้น แต่สุดท้ายก็ไม่ประสบความสำเร็จ\n\nเธอยังเคยร่วมเขียนหนังสือเรื่อง Britannia Unchained (อาจแปลเป็นไทยได้ว่า เกาะอังกฤษที่ไร้พันธนาการ) ซึ่งได้แนะนำให้ถอดกฎเกณฑ์ต่าง ๆ ของรัฐออก เพื่อกระตุ้นบทบาทของสหราชอาณาจักรในระดับโลก ทำให้เธอเป็นผู้สนับสนุนคนสำคัญของฝ่ายนโยบายตลาดเสรีในพรรคคอนเซอร์เวทีฟ\n\nในเดือน ก.ย. 2012 เพียง 2 ปี หลักจากที่ได้เป็น ส.ส. เธอได้เข้าร่วมรัฐบาลในฐานะ รมช. ศึกษา เธอขัดแย้งกับนายนิก เคลกก์ รองนายกรัฐมนตรีจากพรรคลิเบอรัล เดโมแครต เกี่ยวกับการปฏิรูปการศึกษา แต่นายคาเมรอน นายกรัฐมนตรีในขณะนั้น ได้เลื่อนตำแหน่งให้เธอเข้ามาร่วมในคณะรัฐมนตรีในปี 2014 ในฐานะรัฐมนตรีว่าการกระทรวงสิ่งแวดล้อม\n\nในการลงประชามติเบร็กซิตในปี 2016 นางทรัสส์ อยู่ฝ่ายสนับสนุนให้สหราชอาณาจักรเป็นสมาชิกสหภาพยุโรปต่อไป โดยเคยเขียนลงหนังสือพิมพ์เดอะซันว่า เบร็กซิตจะทำให้เกิด \"โศกนาฏกรรม 3 อย่าง คือ กฎเกณฑ์มากขึ้น รูปแบบมากขึ้น และความล่าช้าที่มากขึ้น เมื่อต้องขายสินค้าให้สหภาพยุโรป\" แต่เมื่อฝ่ายที่เธอสนับสนุนแพ้ เธอก็เปลี่ยนใจ โดยบอกว่า เบร็กซิต ให้โอกาสในการปรับเปลี่ยนการทำงานหลายด้านในสหราชอาณาจักร\n\nในปี 2016 เธอได้ดำรงตำแหน่งรัฐมนตรีว่าการกระทรวงยุติธรรมในสมัยของเทรีซา เมย์ ปีต่อมาเธอได้เป็น รมช. คลัง กำกับดูแลกรมสำคัญและโครงการเศรษฐกิจสำคัญของรัฐบาล\n\nหลังจากที่นายบอริส จอห์นสัน เป็นนายกรัฐมนตรีในปี 2019 นางทรัสส์ถูกย้ายไปเป็นรัฐมนตรีว่าการกระทรวงการค้าระหว่างประเทศ งทำให้เธอต้องพบกับผู้นำทางธุรกิจและการเมืองระดับโลกจำนวนมากเพื่อส่งเสริมบริษัทที่จดทะเบียนในตลาดหลักทรัพย์ของสหราชอาณาจักร\n\nคำบรรยายภาพ, รัสเซียไม่เชื่อว่าความสัมพันธ์กับสหราชอาณาจักรจะดีขึ้นนับจากนี้\n\nในปี 2021 ขณะอายุ 46 ปี เธอได้ย้ายไปเป็นรัฐมนตรีว่าการกระทรวงต่างประเทศ ซึ่งเป็นหนึ่งในตำแหน่งที่อาวุโสที่สุดในรัฐบาล แทนนายโดมินิก ราบ ซึ่งถูกนายจอห์นสันย้ายไปเป็นรัฐมนตรีว่าการกระทรวงยุติธรรม\n\nนอกจากนี้ เธอยังมีบทบาทในการช่วยเหลือผู้ถือสัญชาติอังกฤษและอิหร่าน 2 คน ที่ถูกอิหร่านควบคุมตัวไว้\n\nในตอนที่รัสเซียบุกยูเครนในเดือน ก.พ. เธอมีท่าทีที่แข็งกร้าว ยืนกรานว่า ควรผลักดันกองกำลังทั้งหมดของวลาดิเมียร์ ปูติน ออกไปจากยูเครน\n\nแต่เธอเผชิญกับการวิพากษ์วิจารณ์ หลังจากแสดงการสนับสนุนคนจากสหราชอาณาจักรที่ต้องการไปร่วมรบในยูเครน\n\nในขณะที่เธอพยายามจะเป็นนายกรัฐมนตรีหญิงคนที่ 3 ของสหราชอาณาจักร เธอก็ถูกคนมองว่า พยายามแต่งตัวคล้ายกับนางแทตเชอร์ด้วย ในการเดินทางเยือนรัสเซียและระหว่างการเข้าร่วมการดีเบตเพื่อชิงตำแหน่งหัวหน้าพรรคคอนเซอร์เวทีฟที่มีการถ่ายทอดทางโทรทัศน์ครั้งหนึ่ง",
    "อังกฤษออกแผนลดภาษีมากสุดรอบ 50 ปี ทำปอนด์ร่วง หลายฝ่ายติง เอื้อคนรวย ทำเงินเฟ้อเพิ่ม": "อังกฤษออกแผนลดภาษีมากสุดรอบ 50 ปี ทำปอนด์ร่วง หลายฝ่ายติง เอื้อคนรวย ทำเงินเฟ้อเพิ่ม\n\n24 กันยายน 2022 ปรับปรุงแล้ว 26 กันยายน 2022\n\nที่มาของภาพ, Getty Images\n\nค่าเงินปอนด์ร่วงต่อเนื่องต่ำเป็นประวัติการณ์ เมื่อเทียบกับค่าเงินดอลลาร์สหรัฐ หลัง รมว. คลังอังกฤษประกาศว่าจะเดินหน้าลดภาษีต่อเนื่อง ทั้งที่เพิ่งประกาศแผนกระตุ้นเศรษฐกิจ-ลดภาษีมูลค่า 4.5 หมื่นล้านปอนด์ เมื่อ 23 ก.ย.\n\nรอยเตอร์รายงานเมื่อ 26 ก.ย. ว่า คำให้สัมภาษณ์ของนายกวาซี กวาร์เทง รัฐมนตรีว่าการกระทรวงการคลัง กับบีบีซีเมื่อ 25 ก.ย. ทำให้ นักลงทุนในตลาดค้าเงินในเอเชียไม่มั่นใจในสภาพทางเศรษฐกิจของอังกฤษ จึงเทขายปอนด์ออกมาอย่างหนัก จนทำให้มูลค่าของปอนด์ตกไปถึง 5% ในช่วงหนึ่งของวัน ไปอยู่ที่ 1.0327 ดอลลาร์สหรัฐ ก่อนดีดตัวขึ้นมาอยู่ที่ $1.0776 ในช่วงบ่ายของเอเชีย\n\nเมื่อ ศุกร์ 23 ก.ย. นายกวาเทง แถลงต่อสภาผู้แทนราษฎร แผนการตัดลดภาษีกระตุ้นเศรษฐกิจ เป็นการตัดลดภาษีครั้งใหญ่ที่สุดนับตั้งแต่ปี 1972 ซึ่งรวมถึงการลดอัตราภาษีเงินได้ส่วนบุคคลและนิติบุคคล, การยกเลิกการขึ้นเงินนำส่งกองทุนประกันสังคมของสหราชอาณาจักร และการยกเว้นการเก็บอากรแสตมป์ที่อยู่อาศัย\n\nพรรคฝ่ายค้านวิจารณ์ว่า มาตรการเหล่านี้เป็นการ \"ช่วยคนที่รวยอยู่แล้ว\" ไม่ได้เป็นการช่วยเหลือผู้ที่เผชิญปัญหาค่าครองชีพสูงในปัจจุบัน และกำลังจะยิ่งทำให้เงินเฟ้อของประเทศสูงขึ้น\n\nเมื่อวันศุกร์ แผนการตัดลดภาษีของรัฐบาลสร้างความไม่มั่นใจให้นักลงทุนในตลาดหุ้นและตลาดค้าเงินต่ออนาคตทางเศรษฐกิจของประเทศ ส่งผลให้ดัชนี FTSE 100 ตกลงไปเกือบ 2% อยู่ที่ 7,018.60 จุด และค่าเงินปอนด์ร่วงลงไปกว่า 3% ไปอยู่ที่ต่ำกว่า 1.09 ดอลลาร์สหรัฐ\n\nคำบรรยายภาพ, การเคลื่อนไหวของ ปอนด์/ดอลลาร์ ของ 26 ก.ย. แกนซ้ายคือค่าเงินดอลลาร์สหรัฐ แกนล่างคือเวลาในสหราชอาณาจักร\n\nลดมากสุดในรอบ 50 ปี\n\nไฟซาล อิสลาม บรรณาธิการข่าวเศรษฐกิจของบีบีซี นิวส์ ระบุว่า แผนการลดภาษีครั้งใหญ่ที่สุดในรอบ 50 ปี ประกอบด้วย การตัดลดภาษีเงินได้นิติบุคคล มูลค่า 12,000 ล้านปอนด์ (ประมาณ 4.9 แสนล้านบาท), การตัดลดเงินนำส่งกองทุนประกันสังคมของสหราชอาณาจักรลง มูลค่า17,000 ล้านปอนด์ (ประมาณ 7 แสนล้านบาท), การตัดลดภาษีเงินได้บุคคลธรรมดาอัตราพื้นฐาน มูลค่า 5,000 ล้านปอนด์ (ประมาณ 2.1 แสนล้านบาท) และอัตรา 45% อีก มูลค่า 2,000 ล้านปอนด์ (ประมาณ 82,000 ล้านบาท)\n\nบรรณาธิการข่าวเศรษฐกิจ บีบีซี นิวส์ ระบุว่า แม้การประกาศนี้อาจจะช่วยบรรเทาภาวะเศรษฐกิจถดถอยที่สหราชอาณาจักรน่าจะเข้าสู่ภาวะนี้แล้ว แต่การกู้ยืมเงินมหาศาลก็ส่งผลกระทบต่อตลาดเช่นกัน การที่ไม่สามารถยืนยันตัวเลขในการกู้ยืมของรัฐบาลได้ เป็นการเพิ่มความไม่แน่นอนในตลาดการเงิน\n\nที่มาของภาพ, Getty Images คำบรรยายภาพ, นายกวาซี กวาร์เทง รัฐมนตรีว่าการกระทรวงการคลังคนใหม่ของสหราชอาณาจักร\n\nขณะที่นางราเชล รีฟส์ รัฐมนตรีเงากระทรวงการคลังของพรรคเลเบอร์ ได้ตั้งคำถามต่อการตัดลดอากรแสตมป์ที่ดิน เธอบอกว่า เคยมีการลองเปลี่ยนแปลงการเก็บอากรแสตมป์มาแล้ว \"ครั้งที่แล้วที่รัฐบาลทำ 1 ใน 3 ของคนที่ได้รับผลประโยชน์ ซื้อบ้านหลังที่ 2 หรือ ซื้อเพื่อปล่อยเช่า\" เธออ้าง ก่อนที่จะถามว่า \"นี่เป็นการใช้เงินผู้จ่ายภาษีที่ดีที่สุดจริง ๆ หรือ ในเมื่อการกู้เงินและหนี้สินก็สูงมากอยู่แล้ว\"\n\n\"รัฐมนตรีคลังแสดงออกชัดเจนว่า คนกลุ่มไหนมีความสำคัญที่สุดเป็นลำดับแรกของเขา\" นางรีฟจากพรรคเลเบอร์ กล่าว \"นี่คือแผนการตอบแทนคนที่รวยอยู่แล้ว\"\n\nเธอระบุว่า แผนการนี้ไม่ใช่เรื่องใหม่ แต่เป็นแนวคิดที่ล้าหลังที่เห็นว่า \"ถ้าเราตอบแทนคนที่รวยอยู่แล้ว สังคมโดยรวมก็จะได้รับผลประโยชน์ไปด้วย\"\n\nบรรณาธิการข่าวเศรษฐกิจของบีบีซี นิวส์ ระบุว่า ปกติแล้วการเปิดตัวรัฐมนตรีคลังครั้งแรกต่อสภา มักมุ่งเน้นไปที่การสร้างความน่าเชื่อถือทางการคลัง แต่สิ่งที่ที่นายกวาร์เทงทำเมื่อ 23 ก.ย. กลับไม่เป็นเช่นนั้น แผนการตัดลดภาษีจำนวนมหาศาลนี้คล้ายเหตุการณ์ในปี 1972 ซึ่งได้นำไปสู่ช่วงเวลาของการเติบโตและการตกต่ำในสมัยรัฐมนตรีคลังที่ชื่อว่า แอนโธนี บาร์เบอร์\n\nมีแผนตัดลดอะไรบ้าง\n\nภาษีเงินได้บุคคลธรรมดาจะตัดลดลงมาอยู่ที่ 19% ตั้งแต่ เม.ย. ปีหน้า\n\nยกเลิกการปรับขึ้นเงินนำส่งกองทุนประกันสังคมของสหราชอาณาจักรเมื่อไม่นานนี้ โดยจะกลับไปเก็บเท่าเดิมตั้งแต่ 6 พ.ย. นี้\n\nยกเลิกแผนการขึ้นภาษีเงินได้นิติบุคคลจาก 19% เป็น 25%\n\nเพิ่มความเข้มงวดของกฎเกณฑ์การรับเงินช่วยเหลือ โดยจะลดผลประโยชน์ลง ถ้าคนไม่ปฏิบัติตามเงื่อนไขการหางาน\n\nงดเว้นการเก็บอาการแสตมป์ที่ดิน ซึ่งเก็บจากคนที่ซื้ออสังหาริมทรัพย์ในอังกฤษและไอร์แลนด์เหนือ สำหรับคนที่ซื้ออสังหาริมทรัพย์มูลค่าต่ำกว่า 250,000 ปอนด์ และหากเป็นผู้ซื้อบ้านหลังแรกเพดานนี้จะขยับขึ้นเป็น 425,000 ปอนด์\n\nยกเลิกการจำกัดเพดานการจ่ายโบนัสแก่บรรดานายธนาคาร\n\nนักท่องเที่ยวต่างชาติจะได้รับการงดเว้นการเก็บภาษีมูลค่าเพิ่มในการซื้อสินค้า\n\nยกเลิกแผนการขึ้นภาษีสรรพสามิตที่เก็บจากเครื่องดื่มแอลกอฮอล์\n\nตั้งเขตส่งเสริมการลงทุนที่มีการเก็บภาษีต่ำ\n\nระงับการขึ้นค่าพลังงาน ซึ่งรัฐบาลอ้างว่า จะช่วยลดเงินเฟ้อได้ 5% คาดว่า เงินที่ใช้อุดหนุนด้านพลังงานจะอยู่ที่ประมาณ 60,000 ล้านบาท ในช่วงเวลา 6 เดือน นับจากเดือน ต.ค.\n\nยกเว้นภาษีมูลค่าเพิ่มดึงดูดนักท่องเที่ยวต่างชาติ\n\nที่มาของภาพ, SolStock\n\nก่อนหน้านี้ สหราชอาณาจักรเคยยกเว้นภาษีมูลค่าเพิ่มสำหรับนักท่องเที่ยวชาวต่างชาติที่จับจ่ายใช้สอย แต่ได้มีการยกเลิกไปในช่วงสิ้นปี 2020 แต่นายกวาร์เทง กล่าวว่า จะนำสิทธิประโยชน์นี้กลับมามอบให้แก่นักท่องเที่ยวต่างชาติอีกครั้ง\n\n\"อังกฤษต้อนรับนักท่องเที่ยวหลายล้านคนในแต่ละปี และผมต้องการให้ย่านการค้าและสนามบินของเรา, ท่าเรือของเรา และศูนย์การค้าต่าง ๆ ของเรา รู้สึกว่า ได้รับผลประโยชน์ทางเศรษฐกิจ ดังนั้น เราได้ตัดสินใจว่า จะงดเว้นภาษีมูลค่าเพิ่มในการจับจ่ายใช้สอยของนักท่องเที่ยวจากต่างประเทศ\" เขากล่าวต่อรัฐสภาระหว่างการนำเสนอแผนการตัดลดภาษี\n\nโดยนายกวาร์เทงระบุว่า รัฐบาลจะนำระบบดิจิทัลมาใช้แทนที่ระบบที่ใช้เอกสาร และจะนำมาใช้งานอย่างเร็วที่สุดเท่าที่จะทำได้\n\nรอยเตอร์ อ้างคำให้สัมภาษณ์ของ ลินดา เอลเลตต์ หัวหน้าฝ่ายตลาดผู้บริโภค ธุรกิจค้าปลีก และสันทนาการ ในสหราชอาณาจักรของ KPMG ว่าการทำเช่นนี้ของรัฐบาลสหราชอาณาจักรจะเพิ่มความสามารถในการแข่งขันของประเทศในการดึงดูดนักท่องเที่ยวจากต่างประเทศ\n\nเว็บไซต์แฟชั่นเน็ตเวิร์ก รายงานว่า การที่นักท่องเที่ยวที่ไม่ได้มาจากสหภาพยุโรปสามารถขอภาษีมูลค่าเพิ่ม 20% คืนได้ที่สนามบิน เป็นสิ่งสำคัญที่ดึงดูดให้พวกเขามาอังกฤษ ขณะที่พวกเขายังคิดอยู่ว่า จะไปช้อปปิ้งที่ไหนในยุโรป ก่อนที่รัฐบาลพรรคคอนเซอร์เวทีฟจะยกเลิกมาตรการนี้ตั้งแต่เริ่มต้นปี 2021 เพราะต้องการหารายได้หลายพันล้านปอนด์มาใช้ในการสนับสนุนผลกระทบจากการระบาดใหญ่ของโควิด\n\nลดอากรการซื้อที่อยู่อาศัย\n\nสำหรับผู้ซื้อบ้านราคาไม่เกิน 250,000 ปอนด์ (ประมาณ 10.25 ล้านบาท) จากเดิมกำหนดเพดานอากรแสตมป์ไว้ที่ 125,000 ปอนด์ (ประมาณ 5.13 ล้านบาท) ขณะที่ผู้ซื้อบ้านหลังแรกเพดานราคาบ้านที่ได้รับการยกเว้นภาษีขยับไปอยู่ที่ 425,000 ปอนด์ (ประมาณ 17.43 ล้านบาท) ซึ่งมีผลในอังกฤษและไอร์แลนด์เหนือตั้งแต่ 23 ก.ย.\n\nนายกวาร์เทง กล่าวว่า \"ในระบบปัจจุบัน ไม่มีการเก็บอากรแสตมป์สำหรับมูลค่าบ้าน 125,000 ปอนด์แรก เราได้เพิ่มเป็น 2 เท่ามาอยู่ที่ 250,000 ปอนด์\" รัฐมนตรีคลังสหราชอาณาจักร กล่าว\n\nเขากล่าวเพิ่มเติมว่า \"ผู้ซื้อบ้านหลังแรกปัจจุบันไม่ต้องจ่ายอากรแสตมป์สำหรับ 300,000 ปอนด์แรก เราได้เพิ่มเพดานเช่นกันมาอยู่ที่ 425,000 ปอนด์\"\n\nนอกจากนี้นายกวาร์เทงระบุว่า จะมีการเพิ่มมูลค่าบ้านที่ผู้ซื้อบ้านหลังแรกสามารถขอรับผลส่วนลดอากรแสตมป์ได้จาก 500,000 ปอนด์ (ประมาณ 20.5 ล้านบาท) เป็น 600,000 ปอนด์ (ประมาณ 24.6 ล้านบาท)\n\nค่าปอนด์ร่วง\n\nเมื่อ 23 ก.ย. ค่าเงินปอนด์ร่วงลงไปกว่า 3% ไปอยู่ที่ต่ำกว่า 1.09 ดอลลาร์สหรัฐ เทียบกับ 1.12 ดอลลาร์สหรัฐต่อปอนด์ช่วงก่อนหน้าที่นายกวาร์เทงจะประกาศแผน\n\nเมื่อเทียบกับค่าเงินยูโร ปอนด์ร่วงไปมากกว่า 1% ลงไปที่ 1.12 ยูโรต่อปอนด์ เมื่อวันศุกร์\n\nเจน โฟลีย์ นักกลยุทธ์ด้านการแลกเปลี่ยนสกุลเงินที่ธนาคารราโบแบงก์ ของเนเธอร์แลนด์ กล่าวว่า นักลงทุน \"กังวลว่า การตัดลดภาษีที่มีการประกาศไปเหล่านี้บางส่วน จะไม่มีเงินสนับสนุนอย่างเต็มที่ จะส่งผลให้ต้องติดหนี้มหาศาลในช่วงเวลาที่ธนาคารกลางอังกฤษกำลังจะขายพันธบัตรรัฐบาลที่ถือไว้อยู่บางส่วน\"\n\nที่มาของภาพ, EPA\n\nเธอกล่าวว่า \"ฉันรู้ว่า ลูกค้าบางส่วนของเรากำลังตื่นตระหนก\"\n\nโฟลีย์ กล่าวเพิ่มเติมว่า \"ฉันคิดว่า รัฐบาลนี้ จำเป็นต้องให้ความมั่นใจว่า มีการใส่ใจวินัยทางการคลัง นี่ไม่ใช่สัญญาณที่พบจากเมื่อเช้านี้\"\n\nทั้งนี้ค่าเงินปอนด์ได้ลดต่ำลงอย่างต่อเนื่องในช่วงไม่กี่สัปดาห์นี้ ส่วนหนึ่งเป็นเพราะการแข็งค่าขึ้นของเงินดอลลาร์สหรัฐจากการที่ธนาคารกลางขึ้นดอกเบี้ยมาตรฐานไปหลายครั้งในรอบปีนี้\n\nนักวิเคราะห์ของซิตี้แบงก์ ได้ปรับการคาดการณ์ของพวกเขาว่า จะมีการขึ้นอัตราดอกเบี้ยที่เร็วขึ้นและสูงขึ้นกว่าเดิม หลังจากที่รัฐบาลประกาศแผนการตัดลดภาษี ซึ่งทำให้คนบางส่วนเชื่อว่า จะส่งผลให้เงินเฟ้อจะยังคงอยู่ในระดับสูงต่อไปสักระยะ",
    "1 ใน 3 ของประชากรสหราชอาณาจักรหันไปถือครอง Crypto มากขึ้นท่ามกลางเงินปอนด์ที่เสื่อมมูลค่าลง": "คริปโตเคอร์เรนซี และ โทเคนดิจิทัลมีความเสี่ยงสูง ท่านอาจสูญเสียเงินลงทุนได้ทั้งจํานวน โปรดศึกษาและลงทุนให้เหมาะสมกับระดับความเสี่ยงที่ยอมรับได้",
    "สหราชอาณาจักร ประกาศการสืบทอดราชบัลลังค์อย่างเป็นทางการ": "แม้ว่าเป็นที่รับรู้โดยทั่วกันว่า \"พระเจ้าชาร์ลส์ที่ 3” ได้ทรงขึ้นเป็นประมุขของสหราชอาณาจักร หลังจากพระมารดา สมเด็จพระราชินีนาถเอลิซาเบธที่ 2 แห่งสหราชอาณาจักรเสด็จสวรรคต แต่ว่ายังคงมีพิธีการที่ต้องมีการประกาศชื่ออย่างเป็นทางการด้วย\n\nขั้นตอนการขึ้นครองราชย์ “พระเจ้าชาร์ลส์ที่ 3” แห่งสหราชอาณาจักร\n\nพระเจ้าชาร์ลส์ที่ 3 สัญญาอุทิศตนรับใช้ชาติ เฉกเช่นเดียวกับพระราชมารดา\n\nล่าสุดวันนี้หลัง “สภาการขึ้นครองราชย์” ประชุมเสร็จสิ้นแล้วได้มีการประกาศการสืบทอดราชบัลลังค์ของพระเจ้าชาร์ลที่ 3 อย่างเป็นทางการ\n\nเมื่อช่วงเวลา 10.00 น. ตามเวลาท้องถิ่น หรือ 16.00 น. ตามเวลาประเทศไทย สมาชิกของคณะองคมนตรี, นายกรัฐมนตรี ลิซ ทรัสส์, อดีตนายกรัฐมนตรี บอริส จอห์นสัน, เดวิด คาเมรอน, เทเรย์ซา เมย์ และอดีตนายกรัฐมนตรีคนอื่นๆ รวมถึงบุคคลสำคัญได้เข้าร่วมพระราชพิธีครั้งประวัติศาสตร์ ซึ่งจัดขึ้นที่พระราชวังเซนต์ เจมส์ กรุงลอนดอน และมีการถ่ายทอดสดทางโทรทัศน์เป็นครั้งแรก\n\nทั้งนี้ เพนนี มอร์ดันท์ (Penny Mordaunt ) ประธานสภาผู้แทนราษฎรอังกฤษได้มีการประกาศเสด็จสวรรคตของสมเด็จพระราชินีนาถเอลิซาเบธที่ 2 แห่งสหราชอาณาจักร ต่อมาได้มีการประกาศเอ่ยพระนามของ เจ้าชายชาร์ลส์ ฟิลิป อาร์เธอร์ จอร์จ (Charles Philip Arthur George) ให้เป็น \"พระเจ้าชาร์ลส์ที่ 3\" อย่างเป็นทางการ\n\nต่อมา พระเจ้าชาร์ลที่ 3 ได้พระราชทานพระราชดำรัสเกี่ยวกับการเสด็จสวรรคตของพระมารดา รวมถึงทรงยกย่องสมเด็จพระราชินีคามิลลา ที่ทรงให้การสนับสนุนพระองค์อย่างต่อเนื่อง จากนั้นพระเจ้าชาร์ลที่ 3 ทรงสาบานตนต่อหน้าองคมนตรี ในการทำนุบำรุงคริสตจักรแห่งสกอตแลนด์ และทรงลงนามคำสาบานตน\n\nขณะที่ สมเด็จพระราชินีคามิลลา และเจ้าชายวิลเลียม เจ้าชายแห่งเวลส์ ซึ่งเป็นมกุฎราชกุมารพระองค์ใหม่ได้ทรงลงนามในเอกสารเช่นเดียวกัน\n\nทั้งนี้ หลังจากพยานเข้าร่วมพระราชพิธีคนสุดท้ายได้ลงนามเสร็จสิ้นแล้ว ได้มีการอ่านประกาศการขึ้นครองราชย์ต่อสาธารณชนที่ระเบียงพระราชวัง วงดนตรีได้เริ่มบรรเลงเพลง God save the king โดยมีประชาชนและสื่อเข้าร่วมเป็นสักขีพยาน จากนั้นมีการยิงสลุตที่ไฮด์ พาร์ค 41 นัด และทาวเวอร์ ออฟ ลอนดอน 62 นัด\n\nมีรายงานว่าในพระราชพิธีการประกาศการขึ้นครองราชย์ได้มีการเชิญธงชาติได้ลดลงครึ่งเสาเพื่อแสดงความอาลัยการสวรรคตของสมเด็จพระราชินีนาถเอลิซาเบธที่ 2 จากนั้นจะเชิญธงขึ้นสู่ยอดเสาเป็นเวลา 24 ชั่วโมงจนถึงวันอาทิตย์เพื่อเป็นเกียรติแก่กษัตริย์พระองค์ใหม่ ก่อนจะลดธงลงกลับสู่ครึ่งเสาตามเดิม\n\nบรรยากาศช่วงเช้าวันนี้ที่บริเวณหน้าพระราชวังบักกิ้งแฮมในกรุงลอนดอนได้มีเจ้าหน้าที่เข้าไปเก็บดอกไม้ที่ประชาชนนำมาวางไว้เพื่อแสดงความอาลัยต่อการเสด็จสวรรคตของสมเด็จพระราชินีนาถเอลิซาเบธที่ 2\n\nแม้ช่วงเช้าวันนี้ยังเห็นภาพผู้คนบางตา แต่ก็ยังมีคนทยอยเดินทางเข้ามาบริเวณด้านหน้าพระราชวังบักกิ้งแฮมเพื่อไว้อาลัยอย่างต่อเนื่อง ขณะที่บางคนยังคงอยู่ในอาการที่โศกเศร้าเสียใจ\n\nส่วนความเคลื่อนไหวอื่นๆ สื่อญี่ปุ่นรายงานว่า สมเด็จพระจักรพรรดินารุฮิโตะ ทรงวางแผนจะเข้าร่วมพระราชพิธีพระบรมศพของสมเด็จพระราชินีนาถเอลิซาเบธที่ 2 ด้วย ซึ่งหากพระองค์ทรงเข้าร่วมพระราชพิธีดังกล่าวจริงก็จะถือเป็นทริปการเดินทางเยือนต่างประเทศครั้งแรก นับตั้งแต่ขึ้นครองราชย์อย่างเป็นทางการในเดือนพฤษภาคมปี 2019\n\nนอกจากนี้ยังมีรายงานว่า นายกรัฐมนตรีฟูมิโอะ คิชิดะ ของญี่ปุ่นก็มีแนวโน้มว่าจะเข้าร่วมพระราชพิธีดังกล่าวเช่นเดียวกัน\n\nขณะที่ ประธานาธิบดีโจ ไบเดนของสหรัฐฯยืนยันแล้วว่าจะเดินทางเข้าร่วมพระราชพิธีพระบรมศพของสมเด็จพระราชินีนาถเอลิซาเบธที่ 2 แม้ว่าจะยังไม่ทราบรายละเอียดและกำหนดการของพระราชพิธีพระบรมศพดังกล่าวอย่างเป็นทางการก็ตาม\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "สหราชอาณาจักรพร้อมอัดงบฯทหารแต่ละปี เพิ่มเป็นเท่าตัว": "พลเอกเบน วอลเลซ รัฐมนตรีกระทรวงกลาโหมแห่งสหราชอาณาจักรให้สัมภาษณ์กับหนังสือพิมพ์ซันเดย์เทเลกราฟว่า ทางรัฐบาละทุ่มเงินอย่างน้อย 5.2 หมื่นล้านปอนด์ (ประมาณ 2 ล้านล้านบาท) เพื่อสนับสนุนกองทัพที่กำลังเติบโตอย่างจริงจัง และตามรายงานของทางการ งบประมาณการป้องกันประเทศจะเพิ่มขึ้นทุกปี และจะไปอยู่ที่ 1 แสนล้านปอนด์ (ประมาณ 4 ล้านล้านบาท) ในปี 2030 โดยแผนดังกล่าว สอดคล้องกับคำมั่นสัญญาของนายกรัฐมนตรีลิซ ทรัสส์ ที่จะกระตุ้นการใช้จ่ายด้านกลาโหมให้มากขึ้น\n\nทั้งนี้ วอลเลซได้มีการพาดพิงไปถึงนายริชชี่ สุแนค อดีตรัฐมนตรีการคลังว่า แต่ก่อน กระทรวงการคลังพยายามที่จะกำหนดขนาดของกองทัพ ซึ่งเราก็เคยชินอยู่กับสิ่งนี้มา 30-40 ปี ไม่ว่าจะเป็นการป้องกัน หรือการปรองดองไปกับการต่อสู้ยุคใหม่ แต่ตอนนี้พวกเขาควรจะต้องชินไปกับวัฒนธรรม ที่ต่างไปจากเดิมอย่างสิ้นเชิง ทั้งนี้ ตนมั่นใจในนายควาสี ควาร์เต็ง รัฐมนตรีการคลังคนใหม่ว่า จะมีความเข้าใจที่มากขึ้น ต่อความต้องการของกองทัพ\n\nวอลเลซยังเปิดเผยในความเห็นส่วนตัวด้วยว่า ความเต็มใจของผู้นำคนใหม่ ที่จะเพิ่มงบประมาณในกองทัพให้มากขึ้น เป็นหนึ่งในปัจจัยสำคัญสำหรับตน ในการตัดสินใจว่า จะเลือกใครมาเป็นนายกรัฐมนตรีคนล่าสุด ซึ่งเหตุที่สนับสนุนทรัสส์ เป็นเพราะ ตนไม่ต้องการอดทนอยู่กับความเสี่ยง จากการรุกรานของรัสเซียอีกต่อไป\n\nทั้งนี้ ในการรายงานของบลูมเบิร์กพบว่า ทรัสส์มีแนวโน้มจะล้มเลิกแผนการของอดีตนายกรัฐมนตรีบอริส จอห์นสัน ที่จะลดขนาดของทหารออกไป 9,500 นาย การเปลี่ยนแปลงนี้ คาดว่าจะเปิดเผยในสิ้นปี 2022 ซึ่งทางดาวนิ่งสตรีท ก็ได้ชี้แจงล่วงหน้าว่า เป็นความจำเป็น ที่จะต้องยืนหยัดต่อต้านการบีบบังคับจากอำนาจเผด็จการ เช่นรัสเซียและจีน\n\nการตัดสินใจเรื่องเพิ่มงบประมาณทางทหารเกิดขึ้น ท่ามกลางวิกฤตเศรษฐกิจอันเนื่องมาจากมาตรการโควิด-19 และการคว่ำบาตรของสหราชอาณาจักร ที่มีกับรัสเซีย โดยทางสำนักงานสถิติแห่งชาติ (หรือ ONS) ได้รายงานว่า ดอกเบี้ยหนี้ค้างชำระของรัฐบาลสหราชอาณาจักร ได้พุ่งขึ้นสู่ระดับสูงสุดเป็นประวัติการณ์ จนเกิดความกังวลว่า แผนการสนับสนุนสำหรับครัวเรือนและธุรกิจของทรัสส์ จะผลักดันให้เกิดการกู้ยืมที่สูงไปกว่านี้อีก และนำไปสู่การขึ้นอัตราดอกเบี้ยมากกว่านี้ต่อไป",
    "สหราชอาณาจักรยืนสงบนิ่งทั่วประเทศ ไว้อาลัย “ควีนเอลิซาเบธที่ 2”": "สำนักข่าวต่างประเทศรายงานจากกรุงลอนดอน ประเทศสหราชอาณาจักร เมื่อวันที่ 19 ก.ย. ว่าสหราชอาราจักรจัดพิธียืนสงบนิ่งเป็นเวลา 1 นาที พร้อมกันทั่วประเทศ เมื่อเวลา 20.00 น. ตามเวลาท้องถิ่นของวันอาทิตย์ที่ผ่านมา ( 02.00 น. วันจันทร์ตามเวลาในประเทศไทย ) เพื่อเป็นการร่วมแสดงความไว้อาลัยแด่สมเด็จพระราชินีนาถเอลิซาเบธที่ 2 แห่งสหราชอาณาจักร\n\nนางลิซ ทรัสส์ นายกรัฐมนตรีสหราชอาณาจักร และสามีคือนายฮิวจ์ โอเลียรี ร่วมยืนสงบนิ่ง หน้าบ้านเลขที่ 10 ดาวนิงสตรีท\n\nThe nation falls silent at 8pm to remember Queen Elizabeth II ahead of her funeral on Monday. pic.twitter.com/9O25p8teeI — The Royal Family Channel (@RoyalFamilyITNP) September 18, 2022\n\n“As we all prepare to say our last farewell, I wanted simply to take this opportunity to say thank you”\n\n\n\nKing Charles has issued a message of thanks to the nation on the eve of the Queen’s state funeral. pic.twitter.com/tmda9N9pqj — The Royal Family Channel (@RoyalFamilyITNP) September 18, 2022\n\n\n\nขณะที่สำนักพระราชวังบักกิงแฮมเผยแพร่แถลงการณ์ของสมเด็จพระเจ้าชาร์ลส์ที่ 3 ทรงซาบซึ้งพระทัยอย่างสูงสุดและทรงขอบคุณต่อการร่วมไว้อาลัยแด่พระราชมารดาของพระองค์ จากประชาชนทั่วทั้งสหราชอาณาจักร และจากมิตรประเทศทั่วโลก\n\nประชาชนหลั่งไหลเคารพพระบรมศพ สมเด็จพระราชินีนาถเอลิซาเบธที่ 2 ซึ่งประดิษฐานอยู่ภายในพระราชวังเวสต์มินสเตอร์ กรุงลอนดอน\n\n\n\nด้านสถานีโทรทัศน์บีบีซีออกอากาศ การพระราชทานพระราชดำรัสทางโทรทัศน์อย่างเป็นทางการครั้งแรก ของสมเด็จพระราชินีคามิลลา โดยพระองค์ทรงยกย่องสมเด็จพระราชินีนาถเอลิซาเบธที่ 2 ทรงเป็นแบบอย่างของ “สตรีผู้เด็ดเดี่ยวท่ามกลางโลกที่มีบุรุษเป็นใหญ่”\n\nCamilla, the Queen Consort, has paid tribute to the Queen in a video televised on the BBC.\n\n\n\nShe praised the late monarch as a woman who \"carved her role\" in a circle of male world leaders. pic.twitter.com/FEPKc1Xvlj — The Royal Family Channel (@RoyalFamilyITNP) September 18, 2022\n\n\n\nทั้งนี้ พระราชพิธีพระบรมศพ สมเด็จพระราชินีนาถเอลิซาเบธที่ 2 จะเกิดขึ้นในวันที่ 19 ก.ย. นี้ ณ มหาวิหารเวสต์มินสเตอร์ ในกรุงลอนดอน หลังจากนั้นจะมีการอัญเชิญพระบรมศพของพระองค์ไปฝัง ภายในปราสาทวินด์เซอร์ ตั้งอยู่ที่มณฑลบาร์กเชอร์ ทางตอนกลางของเกาะอังกฤษ เคียงคู่กับพระศพของเจ้าชายฟิลิป พระราชสวามี ซึ่งสิ้นพระชนม์เมื่อปี 2564.\n\nเครดิตภาพ : GETTY IMAGES",
    "กษัตริย์ชาร์ลสที่ 3 ทรงมีพระราชดำรัสแรก ณ รัฐสภาอังกฤษ": "กษัตริย์ชาร์ลสที่ 3 พร้อมด้วย สมเด็จพระราชินีคามิลลา เสด็จถึงเวสต์มินสเตอร์ ฮอลล์ หรือ อาคารรัฐสภา ในกรุงลอนดอนเมื่อวันจันทร์ (12 ก.ย.) เพื่อให้สมาชิกสภาผู้แทนราษฎรและสมาชิกสภาขุนนางได้มีโอกาสเข้าเฝ้าเพื่อแสดงความไว้อาลัยต่อการเสด็จสวรรคตของ สมเด็จพระราชินีนาถเอลิซาเบธที่ 2 และพระองค์ทรงมีพระราชดำรัสต่อสมาชิกรัฐสภาทั้งหมดเป็นครั้งแรก นับจากทรงได้รับการประกาศเป็นกษัตริย์แห่ง สหราชอาณาจักร อย่างเป็นทางการเมื่อวันเสาร์ (10 ก.ย.)\n\nพระองค์ทรงยกย่องว่า รัฐสภา เป็นเครื่องมือที่มีชีวิตและยังหายใจอยู่ของ ระบอบประชาธิปไตย และทรงสรรเสริญด้วยว่า สมเด็จพระราชินีนาถเอลิซาเบธที่ 2 ทรงอุทิศพระองค์เพื่อรักษาคำปฏิญญาณที่จะรับใช้ประเทศและประชาชน รวมถึงรักษาหลักการการบริหารของรัฐบาลภายใต้ รัฐธรรมนูญ ที่เป็นหัวใจสำคัญของประเทศ\n\nนอกจากนี้ กษัติย์ชาร์ลสที่ 3 ตรัสว่า ด้วยพระเมตตาแห่งพระเจ้าและคำปรึกษาของสมาชิกรัฐสภา พระองค์จะทรงยึดมั่นดำเนินรอยตามพระยุคลบาทของพระราชมารดา\n\nหลังเสร็จสิ้นพระราชดำรัส สมาชิกรัฐสภาร่วมกันร้องเพลงชาติ “God Save the King” ก่อนที่กษัตริย์ชาร์ลสที่ 3 ทรงเสด็จออกจากกรุงลอนดอนไปยังเมืองเอดินบะระในสกอตแลนด์เพื่อร่วมอัญเชิญพระบรมศพสมเด็จพระราชินีนาถเอลิซาเบธที่ 2 ไปยังวิหารเซนต์ไจล์สในเมืองเอดินบะระ\n\n",
    "": "เมื่อไม่กี่วันที่ผ่านมา ลิซ ทรัสส์ นายกรัฐมนตรีคนใหม่ของอังกฤษ ได้เข้าเฝ้าฯ สมเด็จพระราชินีนาถเอลิซาเบธที่ 2 ณ ปราสาทบัลโมรัล เพื่อเข้ารับตำแหน่งนายกรัฐมนตรีอย่างเป็นทางการ\n\nตามธรรมเนียมประเพณีปฏิบัติทางการเมืองของอังกฤษ นายกรัฐมนตรีจะเริ่มปฏิบัติหน้าที่หรือรับตำแหน่งอย่างเป็นทางการเมื่อได้เข้าเฝ้าฯ สมเด็จพระราชินีนาถ ผู้ทรงเป็นประมุขของประเทศ และตอบรับจะเป็นผู้จัดตั้งคณะรัฐมนตรีเพื่อบริหารราชการแผ่นดิน\n\nบทความที่เกี่ยวข้อง:\n\nธรรมเนียมการแต่งตั้งนายกรัฐมนตรีอังกฤษ\n\nสมเด็จพระราชินีนาถเป็นผู้ทรงไว้ซึ่งพระราชอำนาจในการแต่งตั้งหรือถอดถอนนายกรัฐมนตรีตามรัฐธรรมนูญอังกฤษ อันเป็นพระราชอำนาจส่วนพระองค์โดยแท้ (Royal Prerogative Power) ที่สืบทอดมาตั้งแต่สมัยโบราณ ซึ่งกษัตริย์อังกฤษทรงใช้พระราชอำนาจในการปกครองประเทศด้วยพระองค์เอง แต่เนื่องด้วยพัฒนาการทางการเมืองการปกครองที่เกิดระบบรัฐสภา และการที่กษัตริย์แต่งตั้งบุคคลที่ทรงไว้วางพระทัยเข้าทำหน้าที่แทนพระองค์ ในการบริหารประเทศร่วมกับรัฐสภาที่เริ่มขึ้นในช่วงราชวงศ์ฮันโนเวอร์ ก่อนจะพัฒนาการมาเป็นตำแหน่งนายกรัฐมนตรีและระบบคณะรัฐมนตรีในปัจจุบัน\n\nข้อควรรู้ประการสำคัญเมื่อกล่าวถึงรัฐธรรมนูญอังกฤษ คือ คนทั่วไปมักเข้าใจกันว่าอังกฤษไม่มีรัฐธรรมนูญ ดังนั้น จะทำสิ่งใดหรือเปลี่ยนแปลงอย่างใดก็ได้ แต่ในความเป็นจริงแล้วอังกฤษนั้นมีรัฐธรรมนูญ หากแต่เป็นรัฐธรรมนูญที่ไม่เป็นลายลักษณ์อักษร (Unwritten Constitution) ซึ่งการบอกว่าไม่เป็นลายลักษณ์อักษรนั้น แท้จริงแล้วมีความหมายว่า ไม่เป็นลายลักษณ์อักษรในเอกสารฉบับเดียว (Single Document) อันเป็นไปตามมุมมองของประเทศที่มีระบบรัฐธรรมนูญลายลักษณ์อักษร แต่รัฐธรรมนูญอังกฤษนั้นได้ปรากฏอยู่ในกฎหมายหลากหลายฉบับ รวมถึงคำพิพากษาของศาลและแนวปฏิบัติต่างๆ ด้วย หรืออาจกล่าวได้ว่า รัฐธรรมนูญอังกฤษเป็นรัฐธรรมนูญที่ไม่ได้มีการจัดหมวดหมู่โดยเฉพาะ (Uncodified Constitution) ซึ่งก็ไม่ได้แปลว่าอังกฤษไม่มีรัฐธรรมนูญ\n\nนอกจากนั้นแล้ว ลักษณะสำคัญของรัฐธรรมนูญอังกฤษ คือ การมีธรรมเนียมปฏิบัติทางรัฐธรรมนูญ (Constitutional Convention) ซึ่งถือเป็นหัวใจหรือเป็นเรื่องที่สำคัญอย่างยิ่งในการปกครองอังกฤษ แม้เรื่องดังกล่าวจะไม่ได้มีการบัญญัติไว้ให้มีผลบังคับอย่างกฎหมาย หรือมีผลบังคับเพียงในทางการเมือง ซึ่งศาลไม่อาจนำมาใช้บังคับเป็นกฎหมายได้ แต่อาจยอมรับการมีอยู่ของเรื่องดังกล่าวได้ และธรรมเนียมเหล่านี้ถือว่ามีค่าบังคับเทียบเท่ารัฐธรรมนูญด้วย ซึ่งธรรมเนียมปฏิบัติทางรัฐธรรมนูญที่สำคัญประการหนึ่ง และยังคงมีบทบาทต่อระบบการเมืองอังกฤษ คือ การใช้พระราชอำนาจแต่งตั้งนายกรัฐมนตรี\n\nดังนั้น แม้ว่าการแต่งตั้งนายกรัฐมนตรีจะไม่มีกฎหมายลายลักษณ์อักษรกำหนดไว้เป็นการเฉพาะ ทำให้ดูเหมือนว่าสมเด็จพระราชินีนาถจะทรงใช้พระราชอำนาจแต่งตั้งบุคคลใดให้ดำรงตำแหน่งนายกรัฐมนตรีก็ได้ แต่ด้วยธรรมเนียมปฏิบัติทางรัฐธรรมนูญที่ได้กล่าวมาข้างต้นนั้น ทำให้พระองค์ไม่ทรงสามารถเลือกนายกรัฐมนตรีได้โดยพระองค์เองดังเช่นในระยะแรกที่เริ่มมีตำแหน่งนายกรัฐมนตรี หากแต่จะต้องทรงเลือกบุคคลที่เป็นหัวหน้าพรรคการเมืองที่ครองเสียงข้างมากในสภาสามัญเพื่อแต่งตั้งเป็นนายกรัฐมนตรี ซึ่งเป็นเรื่องที่ได้รับการยอมรับและถือปฏิบัติมาอย่างยาวนาน แม้ไม่มีกฎหมายใดกำหนดไว้\n\nพิธีการแต่งตั้งนายกรัฐมนตรีอังกฤษ\n\nโดยทั่วไปเมื่อมีการเปลี่ยนแปลงนายกรัฐมนตรี ไม่ว่าจะเป็นโดยการเลือกตั้งสมาชิกสภาสามัญหรือโดยมีเหตุการณ์พิเศษ เช่น กรณีนายกรัฐมนตรีลาออกจากตำแหน่งหัวหน้าพรรคการเมือง และเป็นที่แน่นอนแล้วว่าบุคคลใดจะเข้ารับตำแหน่งแทน นายกรัฐมนตรีที่อยู่ในตำแหน่งนั้นจะต้องไปเข้าเฝ้าฯ สมเด็จพระราชินีนาถเพื่อกราบถวายบังคมทูลให้ทรงทราบ และถวายคำแนะนำถึงผู้เหมาะสมที่จะมาดำรงตำแหน่งแทน ซึ่งในกรณีนี้ย่อมหมายถึงหัวหน้าพรรคคนใหม่นั่นเอง ซึ่งสมเด็จพระราชินีนาถจะทรงเรียกให้หัวหน้าพรรคการเมืองที่ชนะการเลือกตั้งนั้นมาเข้าเฝ้าฯ เพื่อขอให้จัดตั้งรัฐบาลสืบต่อไป\n\nเมื่อผู้ที่เข้ารับตำแหน่งนายกรัฐมนตรีเดินทางมาถึงพระราชวังบักกิงแฮมแล้ว จะได้เข้าเฝ้าฯ สมเด็จพระราชินีนาถที่ห้องทรงงาน โดยในการเข้าเฝ้าฯ นั้น พระองค์จะทรงถามคำถามซึ่งเป็นคำถามเชิงพิธีการว่า บุคคลนั้นจะรับหน้าที่ในการจัดตั้งรัฐบาลเพื่อบริหารประเทศหรือไม่ ซึ่งแต่เดิมเมื่อผู้นั้นตอบรับที่จะเป็นผู้จัดตั้งคณะรัฐมนตรีแล้ว จะจุมพิตพระหัตถ์สมเด็จพระราชินีนาถเพื่อแสดงความจงรักภักดี และทำหน้าที่ในนามของพระองค์ (The Prime Minister Kissed Hands on Appointment) อันแสดงว่าผู้นั้นได้รับการแต่งตั้งเป็นนายกรัฐมนตรีโดยสมบูรณ์แล้ว อย่างไรก็ตาม ในปัจจุบันไม่จำเป็นต้องมีการจุมพิตแล้ว เพียงแต่ตอบรับเข้าทำหน้าที่ก็ถือเป็นอันสมบูรณ์\n\nภายหลังจากการเข้าเฝ้าฯ นายกรัฐมนตรีจะเดินทางออกจากพระราชวังบักกิงแฮมไปยังบ้านเลขที่ 10 ถนนดาวนิง ซึ่งอยู่ไม่ไกลจากพระราชวัง อันเป็นบ้านพักประจำตำแหน่งนายกรัฐมนตรีและสถานที่ทำงานของรัฐบาลอังกฤษ รวมถึงจะให้สัมภาษณ์ต่อสื่อมวลชนเป็นครั้งแรกในฐานะนายกรัฐมนตรี ก่อนที่จะจัดตั้งคณะรัฐมนตรีเพื่อบริหารราชการแผ่นดินต่อไป\n\nผู้อ่านที่ได้ชมซีรีส์เรื่อง The Crown ย่อมจะต้องเคยเห็นฉากที่ผู้เข้ารับตำแหน่งนายกรัฐมนตรีต้องเข้าเฝ้าฯ สมเด็จพระราชินีนาถเพื่อเข้ารับตำแหน่ง ไม่ว่าจะเป็นในซีซันที่ 1 ตอนที่ 9 ที่เซอร์วินสตัน เชอร์ชิลล์ เข้าเฝ้าฯ สมเด็จพระราชินีนาถ เพื่อกราบบังคมทูลลาออกจากตำแหน่งที่พระราชวังบักกิงแฮม และรถยนต์ของเขาเคลื่อนออกไป ก่อนที่รถยนต์ของเซอร์แอนโธนี อีเดน จะเลี้ยวเข้ามาเพื่อที่เขาจะได้เข้าเฝ้าฯ เพื่อเข้ารับตำแหน่งแทน รวมไปถึงในซีซันที่ 4 ตอนที่ 1 ที่ มาร์กาเร็ต แทตเชอร์ หัวหน้าพรรคอนุรักษ์นิยมชนะการเลือกตั้งและเข้าเฝ้าฯ สมเด็จพระราชินีนาถเพื่อเข้ารับหน้าที่ และอีกครั้งในซีซันที่ 4 ตอนที่ 9 ที่เธอเฝ้าเข้าฯ อีกครั้งเพื่อลาออกจากตำแหน่ง\n\nนอกจากนั้น มีเกร็ดน่ารู้ประการหนึ่งเกี่ยวกับการเข้าเฝ้าฯ เพื่อเข้ารับตำแหน่งนายกรัฐมนตรี โดยก่อนที่ผู้นั้นจะเข้าเฝ้าฯ สมเด็จพระราชินีนาถ เจ้าหน้าที่พระราชวังจะขานชื่อผู้มาเฝ้าโดยใช้คำนำหน้าว่า ‘Mr. หรือ Ms.’ ภายหลังจากที่ผู้นั้นเดินออกจากห้องแล้ว เจ้าหน้าที่พระราชวังก็จะขานชื่อผู้นั้นใหม่ว่า ‘The Prime Minister’ อันแสดงให้เห็นว่าการเข้าเฝ้าฯ ดังกล่าวถือเป็นการแต่งตั้งนายกรัฐมนตรีอย่างเป็นทางการ\n\nการเข้าเฝ้าฯ ครั้งพิเศษ\n\nนอกจากทรัสส์จะเป็นนายกรัฐมนตรีคนที่ 15 ในรัชสมัยของสมเด็จพระราชินีนาถ และเป็นผู้หญิงคนที่ 3 ที่ได้รับตำแหน่งนายกรัฐมนตรีอังกฤษแล้ว การเข้าเฝ้าฯ เพื่อแต่งตั้งเป็นนายกรัฐมนตรีในครั้งนี้ถือเป็นครั้งพิเศษที่แตกต่างไปจากการเข้าเฝ้าฯ โดยปกติ กล่าวคือ ตลอดช่วงเวลา 70 ปีแห่งรัชสมัย การเข้าเฝ้าฯ สมเด็จพระราชินีนาถเพื่อแต่งตั้งนายกรัฐมนตรีอย่างเป็นทางการนั้น จะมีขึ้น ณ พระราชวังบักกิงแฮมในกรุงลอนดอน\n\nอย่างไรก็ตาม เนื่องจากในช่วงเดือนกรกฎาคม-กันยายนของทุกปี สมเด็จพระราชินีนาถจะเสด็จพระราชดำเนินแปรพระราชฐานไปประทับที่ปราสาทบัลโมรัล ทำให้ไม่ได้ทรงประทับอยู่ที่กรุงลอนดอน อีกทั้งพระองค์ยังทรงมีปัญหาพระพลานามัยที่ไม่สมบูรณ์แข็งแรง และการเสด็จพระราชดำเนินกลับมาจะต้องมีการเตรียมการอีกหลายขั้นตอน ทำให้ไม่สะดวกที่จะกลับมาที่พระราชวังบักกิงแฮมตามปกติ\n\nภายหลังจากที่มีถ้อยแถลงเป็นครั้งสุดท้ายที่บ้านเลขที่ 10 ถนนดาวนิงแล้ว นายกรัฐมนตรีบอริส จอห์นสัน ได้เดินทางไปเข้าเฝ้าฯ สมเด็จพระราชินีนาถที่ปราสาทบัลโมรัล สกอตแลนด์ เพื่อกราบบังคมทูลลาออกจากตำแหน่งเมื่อวันที่ 6 กันยายนที่ผ่านมา และทูลเสนอชื่อ ลิซ ทรัสส์ ว่าเป็นผู้ที่สมควรรับตำแหน่งนายกรัฐมนตรีเพื่อจัดตั้งรัฐบาลชุดใหม่ ก่อนที่ทรัสส์จะเข้าเฝ้าฯ ต่อจากจอห์นสันเพื่อรับตำแหน่งนายกรัฐมนตรีคนที่ 56 ของอังกฤษอย่างเป็นทางการ\n\nแม้ว่าครั้งนี้จะไม่ใช่ครั้งแรกที่นายกรัฐมนตรีอังกฤษไม่ได้เข้าเฝ้าฯ องค์พระประมุขที่พระราชวังบักกิงแฮม เนื่องด้วยเมื่อปี 1908 นายกรัฐมนตรีเฮอร์เบิร์ต แอสควิธ ได้เข้าเฝ้าฯ พระเจ้าเอ็ดเวิร์ดที่ 7 ในระหว่างที่พระองค์ทรงประทับแปรพระราชฐานที่ประเทศฝรั่งเศส แต่การเข้าเฝ้าฯ ของทรัสส์ในครั้งนี้ที่ปราสาทบัลโมรัลแทนที่จะเป็นพระราชวังบักกิงแฮม ซึ่งเป็นครั้งแรกในรอบกว่าหนึ่งร้อยปีนี้ จึงถือเป็นกรณีพิเศษ และถือเป็นครั้งแรกที่การเข้าเฝ้าฯ เพื่อแต่งตั้งนายกรัฐมนตรีเกิดขึ้นในดินแดนสกอตแลนด์ด้วย\n\nการเข้าเฝ้าฯ ครั้งนี้ แม้ว่าจะไม่ได้เกิดขึ้นที่พระราชวังบักกิงแฮมดังที่เคยเป็นมาตั้งแต่สมัยสมเด็จพระราชินีนาถวิกตอเรียเมื่อกว่าหนึ่งร้อยปีก่อน แต่ก็หาได้ทำให้พิธีแต่งตั้งนายกรัฐมนตรีของอังกฤษไม่สมบูรณ์หรือไม่มีผลทางกฎหมายแต่อย่างใด เนื่องจากสาระสำคัญของพิธีดังกล่าว คือ การเข้าเฝ้าฯ เพื่อตอบรับที่จะจัดตั้งรัฐบาลชุดใหม่ ดังนั้น ไม่ว่าจะเกิดขึ้น ณ ที่ใด หากเป็นการเข้าเฝ้าฯ สมเด็จพระราชินีนาถ ผู้ทรงเป็นประมุขของประเทศ และได้ปฏิบัติตามธรรมเนียมประเพณีต่างๆ ครบถ้วนแล้ว การเข้าเฝ้าฯ นั้นย่อมมีผลสมบูรณ์ และทำให้ผู้นั้นเข้ารับตำแหน่งนายกรัฐมนตรีอย่างเป็นทางการ\n\nแม้อังกฤษจะไม่มีบทบัญญัติรัฐธรรมนูญที่กำหนดเกี่ยวกับการดำรงตำแหน่งนายกรัฐมนตรี หรือการใช้อำนาจของนายกรัฐมนตรีไว้โดยเฉพาะ แต่กรณีดังกล่าวย่อมไม่เป็นปัญหากับประเทศที่ยึดมั่นในธรรมเนียมปฏิบัติอย่างอังกฤษ ที่การดำเนินการต่างๆ มีการปฏิบัติสืบเนื่องกันมาอย่างยาวนาน และทุกฝ่ายต่างต้องยอมรับหลักเกณฑ์ดังกล่าว ทำให้ลำพังการอ้างเพียงว่าไม่มีกฎหมายลายลักษณ์อักษรกำหนด เพื่อเรียกร้องให้กระทำการตามอำเภอใจนั้น ไม่สามารถทำได้ แต่ทั้งนี้มิได้หมายความว่าไม่อาจเปลี่ยนแปลงเรื่องใดๆ ในอังกฤษ เพราะการปรับเปลี่ยนนั้นย่อมกระทำได้หากมีเหตุผลความจำเป็น ดังเช่นการเข้าเฝ้าฯ ของนายกรัฐมนตรีที่ปราสาทบัลโมรัล\n\nลิซ ทรัสส์ กับความท้าทายที่รอคอยอยู่\n\nการเข้ารับตำแหน่งนายกรัฐมนตรีของทรัสส์เกิดขึ้นภายหลังจากการประกาศลาออกจากตำแหน่งหัวหน้าพรรคอนุรักษ์นิยมของจอห์นสัน เมื่อวันที่ 7 กรกฎาคมที่ผ่านมา อันเนื่องมาจากวิกฤตความเชื่อมั่นที่เขาถูกครหาเกี่ยวกับการฝ่าฝืนมาตรการป้องกันโควิดในช่วงล็อกดาวน์ และการแต่งตั้งผู้ที่มีเรื่องอื้อฉาวร่วมรัฐบาล จนเกิดเป็นวิกฤตภายในรัฐบาลที่บรรดารัฐมนตรีและสมาชิกพรรคทยอยลาออกเพื่อต่อต้านเขา\n\nการลาออกจากตำแหน่งหัวหน้าพรรคของจอห์นสันทำให้ต้องมีการสรรหาหัวหน้าพรรคคนใหม่ โดยระหว่างนั้นเขาจะทำหน้าที่นายกรัฐมนตรีจนกว่าการสรรหาจะเสร็จสิ้น ซึ่งผลการสรรหาปรากฏว่าทรัสส์ได้รับการคัดเลือกให้เข้ารับตำแหน่งหัวหน้าพรรคอนุรักษ์นิยมคนใหม่เมื่อวันที่ 5 กันยายน และได้เข้าเฝ้าฯ สมเด็จพระราชินีนาถเพื่อเข้ารับหน้าที่อย่างเป็นทางการในวันที่ 6 กันยายนที่ผ่านมา\n\nแม้การได้เป็นนายกรัฐมนตรีจะเป็นความใฝ่ฝันของนักการเมืองส่วนใหญ่ แต่การเข้ารับหน้าที่ผู้นำรัฐบาลอังกฤษในเวลานี้คงจะไม่ใช่เวลาที่น่ายินดี และไม่มีเวลาให้เฉลิมฉลองมากนัก เนื่องจากมีสารพันปัญหาที่นายกรัฐมนตรีคนใหม่ต้องเผชิญ ทั้งปัญหาวิกฤตเศรษฐกิจที่ค่าครองชีพพุ่งสูงขึ้น ปัญหาเงินเฟ้อ และวิกฤตยูเครน-รัสเซียที่ส่งผลกระทบต่ออังกฤษ โดยทรัสส์ได้ประกาศนโยบายเร่งด่วนว่า เธอจะปฏิรูประบบภาษี แก้ไขปัญหาวิกฤตพลังงาน และปัญหาระบบบริการสาธารณสุข (NHS) ซึ่งจะต้องติดตามต่อไปว่า เธอจะสามารถแก้ไขปัญหาที่รุมเร้าอังกฤษอยู่ในขณะนี้ได้หรือไม่\n\nภาพ: Jane Barlow – WPA Pool / Getty Images\n\nอ้างอิง:",
    "กองทหารเกียรติยศสหราชอาณาจักรยิงสลุตอาลัย “ควีนเอลิซาเบธที่ 2”": "สำนักข่าวต่างประเทศรายงานจากกรุงลอนดอน ประเทศสหราชอาณาจักร เมื่อวันที่ 9 ก.ย. ว่า เจ้าหน้าที่จากกองทหารรักษาพระองค์ยิงสลุตทุก 10 วินาที จนครบ 96 นัด ที่สวนสาธารณะไฮด์ปาร์ค ในกรุงลอนดอน เมื่อช่วงเที่ยงของวันศุกร์ตามเวลาท้องถิ่น โดยกระสุนปืนใหญ่แต่ละนัด สื่อถึงพระชนมพรรษาของสมเด็จพระราชินีนาถเอลิซาเบธที่ 2 ซึ่งเสด็จสวรรคตอย่างสงบ เมื่อวันพฤหัสบดีที่ผ่านมา สิริรวมพระชนมพรรษา 96 พรรษา และทรงครองราชย์ยาวนาน 70 ปี\n\nGun salutes fired across the UK and on Royal Navy ships at sea to commemorate the life and death of Queen Elizabeth II https://t.co/xrt0B6BjC5 pic.twitter.com/g0qRmeMfXZ — BBC News (UK) (@BBCNews) September 9, 2022\n\n\n\nนอกจากนี้ พิธีการดังกล่าวเกิดขึ้นพร้อมกัน ในพื้นที่สำคัญแห่งอื่นทั่วทั้งสหราชอาณาจักร ตลอดจนเมืองยิบรอลตาร์ และดินแดนปกครองตนเองเจอร์ซีย์ ซึ่งเป็นเกาะขนาดเล็ก ตั้งอยู่บริเวณช่องแคบอังกฤษ ด้านมหาวิหารเวสต์มินสเตอร์ มหาวิหารเซนต์ปอล และโบสถ์ทุกแห่งทั่วสหราชอาณาจักร ตลอดจนที่ปราสาทวินด์เซอร์ พร้อมใจกันลั่นระฆังเพื่อแสดงความไว้อาลัยเช่นกัน\n\nBells ring at Westminster Abbey, St Paul's Cathedral, Windsor Castle and churches across the country in tribute to the Queen and to proclaim the new Kinghttps://t.co/xMxhOOayP4 pic.twitter.com/MLXWwUK6gY — BBC News (UK) (@BBCNews) September 9, 2022\n\n\n\nขณะที่บรรยากาศทั่วทั้งสหราชอาณาจักรยังคงปกคลุมไปด้วยความเศร้าสลด ประชาชนยังคงหลั่งไหลนำดอกไม้และการ์ดมาวางจนเต็มบริเวณรั้วด้านนอกของพระราชวังบักกิงแฮม หลายคนร้องไห้และกล่าวเป็นเสียงเดียวกันว่า ยังทำใจไม่ได้กับความสูญเสียครั้งยิ่งใหญ่\n\n\n\nด้านพระเจ้าชาร์ลส์ที่ 3 เตรียมเสด็จขึ้นทรงราชย์อย่างเป็นทางการ ในวันเสาร์ที่ 10 ก.ย. นี้ โดยจะเป็นครั้งแรกที่มีการถ่ายทอดสดพิธีการดังกล่าว จากพระราชวังเซนต์เจมส์ ในกรุงลอนดอน.\n\nเครดิตภาพ : REUTERS",
    "อดีตทูตสหราชอาณาจักรประจำเมียนมาถูกตัดสินจำคุก 1 ปี": "อดีตทูตสหราชอาณาจักรประจำเมียนมาถูกตัดสินจำคุก 1 ปี\n\n2 กันยายน 2022\n\nที่มาของภาพ, Getty Images คำบรรยายภาพ, วิกกี โบว์แมน อดีตทูตสหราชอาณาจักรประจำเมียนมา (ขวา) และเทน ลิน ศิลปินชาวเมียนมา สามีของเธอ ถูกจับกุมตัวเมื่อสัปดาห์ที่แล้ว (แฟ้มภาพ)\n\nศาลเมียนมาตัดสินจำคุกอดีตเอกอัครราชทูตของสหราชอาณาจักรประจำเมียนมาและสามีของเธอ คนละ 1 ปี ส่วนนางออง ซาน ซู จี ได้รับโทษจำคุกเพิ่มอีก 3 ปี จากข้อหาทุจริตเลือกตั้ง\n\nนางวิกกี โบว์แมน อดีตทูตสหราชอาณาจักรประจำเมียนมา และนายเทน ลิน อดีตนักโทษการเมือง ถูกตั้งข้อหาว่าละเมิดกฎหมายตรวจคนเข้าเมือง\n\nทั้งคู่ถูกจับกุมตัวเมื่อสัปดาห์ที่แล้วที่บ้านในนครย่างกุ้ง\n\nคดีนี้ดูเหมือนจะเป็นเรื่องความกังวลทางการเมืองมากกว่าเป็นแค่ความผิดเรื่องกฎหมายตรวจคนเข้าเมือง ซึ่งมักจะไม่ค่อยมีการดำเนินคดีชาวต่างชาติในเมียนมา\n\nนางโบว์แมน ซึ่งเป็นคนที่พูดภาษาเมียนมาได้อย่างคล่องแคล่ว เป็นสมาชิกที่เป็นที่รู้จักกันดีในชุมชนชาวต่างชาติเล็ก ๆ ในเมียนมา\n\nเธอทำหน้าที่ทูตในเมียนมาตั้งแต่ปี 2002-2006 และปัจจุบันได้เปิดศูนย์เมียนมาเพื่อธุรกิจที่รับผิดชอบ (Myanmar Centre for Responsible Business) ซึ่งมีเป้าหมายให้ธุรกิจต่าง ๆ เคารพสิทธิมนุษยชน ตั้งอยู่ในนครย่างกุ้ง\n\nเธอและสามีถูกควบคุมตัวหลังจากเดินทางกลับจากบ้านที่รัฐฉานมายังนครย่างกุ้ง เจ้าหน้าที่ทางการทหารตั้งข้อหาคนทั้งสองว่า ไม่มีการลงทะเบียนนางโบว์แมนขณะที่เธออาศัยอยู่ที่ที่อยู่ใหม่\n\nสามีของเธอเป็นศิลปินที่โด่งดังและเป็นอดีตนักโทษการเมือง ซึ่งเป็นสมาชิกของแนวร่วมประชาธิปไตยของมวลนักศึกษาพม่า (All Burma Student's Democratic Front) กลุ่มต่อต้านที่ติดอาวุธที่ก่อตั้งขึ้นหลังจากเกิดการลุกฮือต่อต้านรัฐบาลทหารนำโดยนักศึกษาในปี 1988\n\nทั้งคู่แต่งงานกันและย้ายมาอยู่ที่ลอนดอนก่อนจะย้ายกลับไปนครย่างกุ้งในปี 2013\n\nการจับตัวของทั้งสองคนเกิดขึ้น หลังจากที่เมื่อไม่นานนี้สหราชอาณาจักรได้ประกาศคว่ำบาตรต่อเจ้าหน้าที่ทางการทหารในเมียนมา ซึ่งตรงกับเหตุการณ์ครบรอบ 5 ปี ที่ทหารเมียนมาปราบปรามชาวมุสลิมโรฮิงญาในประเทศอย่างโหดเหี้ยม การบุกโจมตีชาวโรฮิงญาในปี 2017 ทำให้มีผู้เสียชีวิตมากกว่า 6,000 คน และพลัดถิ่นฐานอีกหลายแสนคนในช่วง 2-3 เดือนแรก โดยส่วนใหญ่พวกเขาข้ามพรมแดนเข้าไปในบังกลาเทศ\n\nจำคุก ออง ซาน ซู จี เพิ่มอีก 3 ปี\n\nก่อนหน้านี้ในวันศุกร์ (2 ก.ย.) ศาลที่ทหารควบคุมในเมียนมาก็ได้ตัดสินจำคุกนางออง ซาน ซู จี อดีตผู้นำเมียนมาอีก 3 ปี จากข้อกล่าวหาทุจริตการเลือกตั้ง\n\nขณะนี้นางซู จี ได้รับโทษจำคุกแล้วรวม 20 ปี จาก 11 ข้อหา และยังมีอีกหลายข้อหาอยู่ระหว่างการไต่สวน\n\nเธอปฏิเสธทุกข้อกล่าวหา และกลุ่มสิทธิมนุษยชนได้ประณามการไต่สวนของศาลว่า มีแรงจูงใจทางการเมือง\n\nที่มาของภาพ, Soe Zeya Tun คำบรรยายภาพ, หลังถูกควบคุมตัว นางออง ซาน ซู จี ส่วนใหญ่ถูกกักบริเวณที่บ้านพักในกรุงเนปิดอว์\n\nถ้าถูกตัดสินว่า ผิดในทุกข้อกล่าวหา เธออาจได้รับโทษจำคุกเกือบ 200 ปี\n\nทนายความของเธอกล่าวว่า คำพิพากษาใหม่นี้ รวมถึงการใช้แรงงานหนักด้วย โดยหลังถูกควบคุมตัว เจ้าของรางวัลโนเบลวัย 77 ปีนี้ส่วนใหญ่ถูกกักบริเวณที่บ้านพักในกรุงเนปิดอว์\n\nประชาชนและสื่อไม่สามารถเข้ารับฟังการไต่สวนของศาลที่ทำเป็นการลับได้ และทหารได้ห้ามทนายความของเธอไม่ให้พูดกับบรรดานักข่าว\n\nศาลพบว่า เธอกระทำผิดจากการทุจริตในการเลือกตั้งทั่วไปเดือน พ.ย. 2020 ซึ่งพรรคสันนิบาตแห่งชาติเพื่อประชาธิปไตย (National League for Democracy--NLD) ของเธอ ชนะการเลือกตั้งอย่างท่วมท้น\n\nกองทัพได้ก่อรัฐประหารยึดอำนาจของรัฐบาลที่มาจากการเลือกตั้งเมื่อปีที่แล้ว หลังจากกล่าวหาว่า มีการทุจริตการเลือกตั้ง แต่บรรดาผู้สังเกตการณ์การเลือกตั้งอิสระระบุว่า การเลือกตั้ง \"สะท้อนเจตนารมณ์ของประชาชน\"\n\nกลุ่มสิทธิพลเมืองและกลุ่มประชาธิปไตยต่าง ๆ ได้ประณามกระบวนการทางกฎหมายที่ใช้ในการดำเนินคดีนางซู จี และคนอื่น ๆ ว่า เป็นละครตลก ขณะที่สหประชาชาติออกมาบอกว่า นางซู จี กำลังเผชิญกับ \"การไต่สวนที่ตลบตะแลง\" แต่รัฐบาลทหารเมียนมา ระบุว่า การไต่สวนนางซูจี เป็นส่วนหนึ่งของกระบวนการทางกฎหมาย\n\nรัฐบาลทหารเมียนมาถูกกล่าวหาว่า ละเมิดสิทธิมนุษยชนอย่างกว้างขวาง\n\nในช่วงต้นเดือนสิงหาคม บรรดานายพลได้ขยายการปกครองในสถานการณ์ฉุกเฉินออกไปจนถึงปี 2023 ขณะที่มีการสู้รบภายในประเทศ\n\nตอบโต้อังกฤษ\n\nหลังจากเกิดรัฐประหารเมื่อปีที่แล้ว นางวิกกี โบว์แมน เลือกที่จะอยู่อาศัยในเมียนมาต่อไป และดูเหมือนจะระมัดระวังตัวเพื่อหลีกเลี่ยงการแสดงความเห็นต่อสาธารณชน ซึ่งอาจจะรัฐบาลทหารไม่พอใจ",
    "BREAKING: ลิซ ทรัสส์ นั่งเก้าอี้นายกรัฐมนตรีสหราชอาณาจักรคนใหม่": "วันนี้ (5 กันยายน) ทางการสหราชอาณาจักรประกาศผลการเลือกตั้งรอบสุดท้ายอย่างเป็นทางการแล้ว โดย ลิซ ทรัสส์ รัฐมนตรีต่างประเทศคนปัจจุบัน คว้าชัยเหนือ ริชิ ซูนัค อดีตรัฐมนตรีคลังที่มีคะแนนนำมาเป็นอันดับ 1 ในการเลือกตั้ง 5 รอบแรก ส่งผลให้เธอนั่งเก้าอี้ผู้นำพรรคคอนเซอร์เวทีฟ และนายกรัฐมนตรีสหราชอาณาจักรคนใหม่\n\nโดยทรัสส์ได้รับคะแนนสนับสนุนไปถึง 81,326 คะแนน คิดเป็น 57.4% ของสมาชิกที่มาใช้สิทธิเลือกตั้ง ในขณะที่ซูนัคมีคะแนนเสียงสนับสนุนอยู่ที่ 60,399 คะแนน คิดเป็น 42.6% ซึ่งในการเลือกตั้งผู้นำคนใหม่นี้ มีสมาชิกพรรคคอนเซอร์เวทีฟออกมาใช้สิทธิเลือกตั้งมากถึง 82.6%\n\nผลการเลือกตั้งในรอบสุดท้ายนี้ ทำให้ทรัสส์กลายเป็นผู้นำพรรคคอนเซอร์เวทีฟ และนายกรัฐมนตรีสหราชอาณาจักรที่เป็นผู้หญิงคนที่ 3 ในประวัติศาสตร์การเมืองของประเทศนี้ ต่อจาก มาร์กาเร็ต แทตเชอร์ และ เทเรเซา เมย์ โดยคาดว่าเธอจะเข้ารับตำแหน่งผู้นำคนใหม่ต่อจากนายกรัฐมนตรี บอริส จอห์นสัน อย่างเป็นทางการในวันที่ 6 กันยายนนี้ และอยู่ต่อจนครบวาระของจอห์นสัน\n\nบทความที่เกี่ยวข้อง:\n\nตามกำหนดการเดิม สหราชอาณาจักรจะจัดการเลือกตั้งทั่วไปครั้งต่อไปขึ้นไม่เกินวันที่ 24 มกราคม 2025 แต่อย่างไรก็ตาม ผู้ชนะการเลือกตั้งหนนี้อาจเสนอให้มีการยุบสภาและเลือกตั้งก่อนกำหนดการดังกล่าวได้ (Snap Election) เพื่อยุติปัญหาที่อาจจะเกิดขึ้นภายในรัฐสภา หรือใช้เป็นเครื่องมือชิงความได้เปรียบในทางการเมือง\n\nภาพ: Ian Forsyth / AFP",
    "กีฬาใน สหราชอาณาจักร ระงับแข่ง 9 ก.ย. หลังสมเด็จพระราชินีนาถเสด็จสวรรคต": "โปรแกรมกีฬาใน สหราชอาณาจักร ต่างประกาศระงับการแข่งขันในวันที่ 9 กันยายน หลังจากสมเด็จพระราชินีนาถอลิซาเบธที่ 2 เสด็จสวรรคต\n\nกีฬาหลากหลายประเภทใน สหราชอาณาจักร ต่างประกาศพักการแข่งขันตามโปรแกรมวันที่ 9 กันยายน หลังจากสมเด็จพระราชินีนาถอลิซาเบธที่ 2 เสด็จสวรรคต เมื่อวันที่ 8 กันยายน ขณะทรงมีพระชนมพรรษา 96 พรรษา\n\nโดยก่อนหน้านี้ สำนักพระราชวังบักกิงแฮมเผยแพร่แถลงการณ์ว่าสมเด็จพระราชินีนาถอลิซาเบธที่ 2 ทรงรับการรักษาพระอาการประชวร ภายใต้การดูแลอย่างใกล้ชิดจากคณะแพทย์ กระทั่งเสด็จสวรรคตเป็นข่าวเศร้าแก่ผู้คนทั่วโลก\n\nในส่วนของฟุตบอลนั้น เดิมทีมีโปรแกรมลีกแชมเปียนชิพ อังกฤษ คู่ระหว่างเบิร์นลีย์-นอริช ซิตี้ และโปรแกรมลีก ทู คู่ระหว่างทรานเมียร์ โรเวอร์ส-สตอกพอร์ต เคาน์ตี แต่ทั้ง 2 คู่ถูกสั่งเลื่อนไปแล้ว\n\nเช่นเดียวกับลีกฟุตบอลชาติอื่นในสหราชอาณาจักร ได้แก่ สกอตติช แชมเปียนชิพ ของสกอตแลนด์ คู่ระหว่างโคฟ เรนเจอร์ส-ดันดี และเอ็นไอเอฟแอล พรีเมียร์ชิพ ของไอร์แลนดืเหนือ คู่ระหว่างคลิฟตันวิลล์-เกล็นโตรัน และลาร์น-ดันแกนนอน สวิฟต์ส ที่เลื่อนเช่นกัน\n\nส่วนกีฬากอล์ฟตอนนี้มีทัวร์นาเมนต์บีเอ็มดับเบิลยู พีจีเอ แชมเปียนชิพ ซึ่งแข่งขันรอบแรก 8 กันยายน แต่ต้องยุติกลางคันหลังสำนักพระราชวังแถลงข่าวการเสด็จสวรรคต ขณะที่รอบสองตามโปรแกรมเดิมวันที่ 9 กันยายน ก็จะไม่มีแข่งขัน\n\nนอกจากนี้ยังมีโปรแกรมคริกเก็ต, ม้าแข่ง, กรีฑา และจักรยาน ที่ระงับแข่ง ส่วนกีฬาที่แข่งกันนอกสหราชอาณาจักร อาทิ เทนนิสยูเอส โอเพ่น หรือรถสูตรหนึ่ง สนามอิตาเลียน กรังด์ปรีซ์ ประกาศจะมีการยืนสงบนิ่งเพื่อถวายความอาลัยสมเด็จพระราชินีนาถ\n\nขณะเดียวกัน แต่ละสโมสรฟุตบอลในสหราชอาณาจักรต่างโพสต์ผ่านโซเชียลเพื่อถวายความอาลัย ส่วนในเกมยุโรปทั้งยูฟ่า ยูโรปา ลีก และยูโรปา คอนเฟอเรนซ์ ลีก เมื่อวันที่ 8 กันยายน แม้จะแข่งกันไปตามปกติ แต่มีการให้ทุกคนในสนามยืนสงบนิ่ง\n\nส่วนองค์กรและบุคคลที่เกี่ยวข้องกับกีฬาอื่นก็ร่วมกันถวายความอาลัยสมเด็จพระราชินีนาถผ่านทางโซเชียลอย่างล้นหลาม รวมถึงนักกีฬาที่มีชื่อเสียงของสหราชอาณาจักรอย่าง ไทสัน ฟิวรี, แอนโธนี โจชัว, โม ฟาราห์, แมตต์ ฟิตซ์แพทริก, จัสติน โรส เป็นต้น",
    "สหราชอาณาจักรยกสถานะ “ยิบรอลตาร์” เป็น “เมือง” แต่ช้าไป 180 ปี": "สำนักข่าวต่างประเทศรายงานจากกรุงลอนดอน ประเทศสหราชอาณาจักร เมื่อวันที่ 29 ส.ค. ว่าทำเนียบรัฐบาลสหราชอาณาจักรเผยแพร่แถลงการณ์ของนายกรัฐมนตรีบอริส จอห์นสัน เรื่องการยกสถานะอย่างเป็นทางการ ให้กับยิบรอลตาร์ หนึ่งในดินแดนโพ้นทะเลของสหรัฐ สู่การเป็น “เมือง” อย่างเป็นทางการ เพื่อเป็นการเฉลิมฉลองประวัติศาสตร์และความเป็นพลวัตอันยาวนานของเมืองแห่งนี้\n\nGibraltar is officially a city – 180 years late https://t.co/edO0rWbYb1 — BBC News (UK) (@BBCNews) August 29, 2022\n\n\n\nขณะเดียวกัน ผู้นำสหราชอาณาจักรกล่าวด้วยว่า การยกสถานะยิบรอลตาร์ให้เป็นเมือง ยังเกิดขึ้นเนื่องในโอกาสที่สมเด็จพระราชินีนาถเอลิซาเบธที่ 2 ทรงครองสิริราชสมบัติครบ 70 ปี ในปีนี้อีกด้วย ซึ่งจะเป็นการสร้างความภาคภูมิใจให้กับชาวยิบรอลตาร์ทุกคน นับจากนี้ เมืองยิบรอลตาร์จะได้รับสิทธิและผลประโยชน์ในระดับเดียวกับเมืองบนแผ่นดินใหญ่ของสหราชอาณาจักร อันจะนำไปสู่การพัฒนาเศรษฐกิจทั้งในระดับชุมชนและระดับท้องถิ่นต่อไป\n\n\n\nอนึ่ง ข้อมูลจากหอจดหมายเหตุของสหราชอาณาจักรระบุว่า การรับรองสถานะเมืองของยิบรอลตาร์ เกิดขึ้นตั้งแต่ปี 2385 หรือในรัชสมัยของสมเด็จพระราชินีนาถวิกตอเรีย หรือ 129 ปี หลังสงครามชิงราชบัลลังก์สเปนยุติ อย่างไรก็ตาม จนถึงขณะนี้ยังไม่มีความชัดเจนอย่างเป็นทางการ ว่าเกิดความผิดพลาดในด้านใด จึงทำให้ยิบรอลตาร์มีสถานะเป็นดินแดนโพ้นทะเลตลอดระยะเวลาที่ผ่านมา ซึ่งจอห์นสันยืนยันว่า หน่วยงานที่เกี่ยวข้องจะตรวจสอบย้อนหลังอย่างละเอียด.\n\nเครดิตภาพ : REUTERS",
    "‘สู่ยุคคิง’ จากยุคควีน ‘สหราชอาณาจักร’ กับไทย ‘จะเช่นไร??’": "…นี่เป็นส่วนหนึ่งจากการวิเคราะห์และสะท้อนผ่าน “ทีมสกู๊ปเดลินิวส์” ไว้ โดยนักวิชาการอิสระด้านเศรษฐศาสตร์และรัฐศาสตร์ รศ.ดร.สมชาย ภคภาสน์วิวัฒน์ … เป็นการวิเคราะห์และสะท้อนไว้ถึงกรณี “สมเด็จพระราชินีนาถเอลิซาเบธที่ 2 สวรรคต” และ “ประมุขพระองค์ใหม่แห่งสหราชอาณาจักร-เครือจักรภพ คือ พระเจ้าชาร์ลส์ที่ 3” …โดยการวิเคราะห์ดังกล่าวนี้เป็นการวิเคราะห์ประเด็น “ความสัมพันธ์ระหว่างประเทศ”…\n\nโฟกัส “ความสัมพันธ์กับประเทศไทย”\n\nหลัง “สหราชอาณาจักรเกิดจุดเปลี่ยน”\n\nทั้งนี้ ความสัมพันธ์ระหว่างประเทศนั้นยึดโยงการเมืองระหว่างประเทศ การบริหารประเทศ อย่างมีนัยสำคัญ ซึ่งโฟกัสที่ “สหราชอาณาจักร” หรือ “สหราชอาณาจักรเกรตบริเตน และนอร์เทิร์นไอร์แลนด์” ที่แกนกลุ่มประเทศเครือจักรภพคือ “อังกฤษ” ที่ปกครองระบอบประชาธิปไตยแบบรัฐสภา โดยมีกษัตริย์เป็นประมุข เมื่อย้อนดูข้อมูล “ความสัมพันธ์ทางการเมืองไทย-สหราชอาณาจักร” ที่กระทรวงการต่างประเทศของไทยเคยจัดทำไว้ในปี 2554 บางช่วงบางตอนระบุไว้ว่า…\n\nไทยกับสหราชอาณาจักรมีความสัมพันธ์กันมาช้านาน โดยได้มีการสถาปนาความสัมพันธ์ทางการทูตอย่างเป็นทางการเมื่อวันที่ 18 เมษายน 2398 ซึ่งในเวลานั้นสหราชอาณาจักรได้ตั้งสถานกงสุลขึ้นในประเทศไทย ต่อมาเมื่อปี 2425 พระวรวงศ์เธอ พระองค์เจ้าปฤษฎางค์ (พระยศขณะนั้นคือหม่อมเจ้า) ราชทูต ได้ทูลเกล้าฯ ถวายพระราชสาส์นตราตั้ง แด่ สมเด็จพระราชินีนาถวิคทอเรีย และไทยได้เปิดสำนักงานผู้แทนทางการทูต (Siamese Legation) ขึ้นที่กรุงลอนดอน\n\nความสัมพันธ์ระหว่างไทยกับสหราชอาณาจักรดำเนินไปอย่างราบรื่นบนพื้นฐานของมิตรภาพ ทั้งในส่วนของกรอบความร่วมมือทวิภาคีและพหุภาคี มีความสัมพันธ์แน่นแฟ้นและขยายตัวครอบคลุมทุกสาขาของความร่วมมือ ซึ่งถึงแม้ในขณะที่ไทยและสหราชอาณาจักรมิได้จัดตั้งคณะกรรมาธิการร่วม หรือคณะกรรมการกำกับดูแลความสัมพันธ์ทวิภาคี ดังเช่นที่ไทยมีกับประเทศอื่น ๆ ในยุโรป แต่ทั้งสองฝ่ายก็ต่างเห็นพ้องต้องกันว่า ความสัมพันธ์ทวิภาคี ไทย-สหราชอาณาจักร ได้หยั่งรากลึกครอบคลุมทุกสาขาแล้ว ทั้งระดับสถาบันกับสถาบัน เอกชนกับเอกชน และประชาชนกับประชาชน\n\n“สัมพันธ์แน่นแฟ้น” ฉายชัดมาแต่อดีต\n\nยึดโยงผู้คน การเมือง รวมถึงเศรษฐกิจ\n\nและสำหรับด้านเศรษฐกิจ ที่ก็ยึดโยงจากความสัมพันธ์ระหว่างประเทศ ก็มีข้อมูลเดิมที่กระทรวงการต่างประเทศของไทยเคยจัดทำไว้ในช่วงเวลาเดียวกับข้อมูลที่นำเสนอมาข้างต้น ซึ่งบางช่วงบางตอนระบุไว้ว่า… สหราชอาณาจักรก็ถือเป็นคู่ค้าสำคัญของไทย มูลค่าการค้าเคยสูงเป็นอันดับ 2 ในสหภาพยุโรป โดยที่ไทยเป็นฝ่ายได้เปรียบดุลการค้าสหราชอาณาจักร โดยสินค้าหลัก ๆ ที่ไทยเคยนำเข้าจากสหราชอาณาจักร เช่น เครื่องจักรกลและส่วนประกอบ เหล็ก เหล็กกล้าและผลิตภัณฑ์ น้ำแร่ น้ำอัดลม สุรา และเคมีภัณฑ์ เป็นต้น ขณะที่สินค้าหลัก ๆ จากไทยที่เคยส่งออกไปยังสหราชอาณาจักรได้มาก ก็เช่น ไก่แปรรูป น้ำมันสำเร็จรูป อัญมณีและเครื่องประดับ เสื้อผ้าสำเร็จรูป อาหารทะเลกระป๋องแปรรูป และแผงวงจรไฟฟ้า เป็นต้น\n\nความสนใจด้านการค้าและการลงทุนของสหราชอาณาจักรในไทยนั้น มีผลมาจากการที่ เจ้าชายแอนดรูว์ ดยุกแห่งยอร์ก (พระราชโอรสพระองค์ที่ 2 ในสมเด็จพระราชินีนาถเอลิซาเบธที่ 2) ทรงดำรงตำแหน่งผู้แทนพิเศษด้านการค้าและการลงทุนระหว่างประเทศ ของ UK Trade and Investment (UKTI) และได้นำคณะนักธุรกิจและนักลงทุนมาเยือนไทยอย่างสม่ำเสมอ โดย ดยุกแห่งยอร์ก เสด็จเยือนประเทศไทยในฐานะพระราชอาคันตุกะส่วนพระองค์ พระบาทสมเด็จพระเจ้าอยู่หัว (รัชกาลที่ 9) ระหว่างวันที่ 6-10 ตุลาคม 2552 …นี่ก็เป็นข้อมูลสัมพันธภาพอีกส่วน ที่ฉายภาพมิติที่สำคัญ\n\nทั้งนี้ ย้อนดูสัมพันธ์กับไทยนับแต่อดีตดังที่ได้หยิบยกมานำเสนอไว้ข้างต้น แล้วลองมองไปถึงอนาคต หลังจากสหราชอาณาจักร หลังจากอังกฤษ เกิดการ “เปลี่ยนองค์พระประมุข” ซึ่งเป็นการ “เปลี่ยนจากยุคควีน…สู่ยุคคิง” โดย “เปลี่ยนจากรัชสมัยสมเด็จพระราชินีนาถเอลิซาเบธที่ 2…สู่รัชสมัยพระเจ้าชาร์ลส์ที่ 3” เมื่อพลิกแฟ้มดูการวิเคราะห์และสะท้อนผ่านทาง “ทีมสกู๊ปเดลินิวส์” ไว้ โดย รศ.ดร.สมชาย ภคภาสน์วิวัฒน์ กับเหตุผลที่ทางนักวิชาการอิสระด้านเศรษฐศาสตร์และรัฐศาสตร์ท่านนี้เชื่อว่า “ความสัมพันธ์อังกฤษ-ไทย จะไม่มีผลกระทบใด ๆ” นั้น ทาง รศ.ดร.สมชาย ได้ระบุไว้ว่า…\n\nเนื่องเพราะ “สถาบันกษัตริย์อังกฤษไม่ได้มีบทบาทเกี่ยวข้องกับการเมืองหรือการบริหารประเทศมานานมากแล้ว” ขณะที่ “คิงชาร์ลส์ที่ 3” นั้นก็ “ทรงวางพระองค์ไม่ยุ่งเกี่ยวกับกิจการบริหารและการเมืองอังกฤษมาโดยตลอด”\n\nดังนั้น การเมืองของสหราชอาณาจักร ของอังกฤษ ก็จึงไม่น่าเกิดความเปลี่ยนแปลงจากการขึ้นครองราชย์ของ “คิงชาร์ลส์ที่ 3” และก็ไม่น่ามีผลใด ๆ ต่อประเทศไทย ซึ่งต่างจากประเทศในเครือจักรภพ ที่อาจมีผลในแง่การลดความผูกพัน หรือขอแยกตัวจากเครือจักรภพ …รศ.ดร.สมชาย ชี้ไว้ …แต่…ก็ต้องไม่ลืม “สหราชอาณาจักรก็เพิ่งเปลี่ยนตัวนายกรัฐมนตรี”\n\n“สหราชอาณาจักร” ยุค “คิงชาร์ลส์ที่ 3”\n\nมี “นายกรัฐมนตรีใหม่” คือ “ลิซ ทรัสส์”\n\nจะอย่างไร “ไทยก็ต้องจับตา-เกาะติด”.",
    "สหราชอาณาจักร จัดขบวนพายเรือที่แม่น้ำเทมส์ เพื่อแสดงความเคารพต่อควีนเอลิซาเบธที่ 2": "ขบวนเรือที่มีเรือพาย 150 ลำ ได้ล่องไปในแม่น้ำเทมส์ เพื่อแสดงความไว้อาลัยและความเคารพนับถือแด่สมเด็จพระราชินีนาถเอลิซาเบธที่ 2 เมื่อเย็นวานนี้ ตามเวลาท้องถิ่นของสหราชอาณาจักรโดยมีเรือพายบางส่วนที่มีการประดับประดาไปด้วยแสงไฟต่าง ๆ เพื่อจำลองภาพทิวทัศน์แม่น้ำของคานาเล็ตโต ศิลปินชื่อดังชาวอิตาลีที่ผลงานของเขาถูกขายมากมายในสหราชอาณาจักรตั้งแต่ปี 2287 ซึ่งการเริ่มขบวนดังกล่าวนั้น เริ่มต้นจากสะพานอัลเบิร์ต โดยทีมงานที่พายเรือที่มีการตกแต่งแสงไฟได้ใช้ไม้พายที่สามารถเรืองแสงได้เพื่อพายเรืออีกด้วย",
    "Deutsche Bank ชี้สหราชอาณาจักรเสี่ยงเผชิญ ‘วิกฤตเงินปอนด์’ เพิ่มขึ้น": "Deutsche Bank ชี้ความเป็นไปได้ที่จะเกิดวิกฤตเงินปอนด์ และการขาดดุลการชำระเงินกำลังเพิ่มขึ้น หลัง Liz Truss ขึ้นเป็นนายกรัฐมนตรีอังกฤษ เนื่องจาก ผู้นำคนใหม่ของอังกฤษเคยแนะนำให้ยกเลิกพิธีสารว่าด้วยไอร์แลนด์เหนือ (Northern Ireland Protocol) ซึ่งเป็นส่วนสำคัญของข้อตกลง Post-Brexit ทำให้นักวิเคราะห์มองว่า นโยบายการค้าที่ไม่แน่นอนมากขึ้น จะทำให้ภาพเศรษฐกิจมหภาคและความเชื่อมั่นของนักลงทุนลดลง\n\nหลายฝ่ายพากันจับตาการประกาศนโยบายของ Liz Truss นายกรัฐมนตรีคนใหม่ของสหราชอาณาจักร ในอีกไม่กี่สัปดาห์ข้างหน้า เนื่องจากนโยบายของผู้นำหญิงคนใหม่นี้จะมีความสำคัญอย่างมาก หากสหราชอาณาจักรต้องการหลีกเลี่ยงวิกฤตทางเศรษฐกิจมหภาคที่รุนแรง โดยเฉพาะอย่างยิ่งวิกฤตขาดดุลการชำระเงิน\n\nหลังจาก Liz Truss เอาชนะ Rishi Sunak ขึ้นมาดำรงตำแหน่งผู้นำของพรรคอนุรักษนิยมต่อจาก Boris Johnson เงินปอนด์ก็แข็งค่าขึ้นเล็กน้อยเมื่อเทียบกับดอลลาร์สหรัฐ ในบ่ายวันจันทร์ที่ผ่านมา (6 กันยายน) โดยซื้อขายอยู่ที่ต่ำกว่า 1.15 ดอลลาร์ต่อปอนด์ อย่างไรก็ตาม Shreyas Gopal นักกลยุทธ์ FX จาก Deutsche Bank เตือนว่า ทุกฝ่ายไม่ควรมองข้ามความเป็นไปได้ที่จะเกิด ‘วิกฤตเงินปอนด์สเตอร์ลิง’\n\nข่าวที่เกี่ยวข้อง\n\nโดย Deutsche Bank ระบุเมื่อวันจันทร์ว่า ด้วยการขาดดุลบัญชีเดินสะพัดอยู่ที่ระดับสูงสุดเป็นประวัติการณ์ เงินปอนด์จึงต้องการเงินทุนไหลเข้าจำนวนมาก ซึ่งต้องมาจากการฟื้นตัวของความเชื่อมั่นนักลงทุน และคาดการณ์เงินเฟ้อที่ลดลง อย่างไรก็ตาม Deutsche Bank มองว่า เศรษฐกิจสหราชอาณาจักรกำลังเผชิญสิ่งที่ตรงกันข้าม\n\nปัจจุบันสหราชอาณาจักรกำลังได้รับผลกระทบจากอัตราเงินเฟ้อสูงสุดในกลุ่ม G10 และแนวโน้มการเติบโตทางเศรษฐกิจที่อ่อนแอ การใช้นโยบายทางการคลังแบบขยายตัวอย่างไร้เป้าหมาย และความเป็นไปได้ที่ธนาคารกลางอังกฤษจะเปลี่ยนทิศทางการดำเนินนโยบาย ซึ่งอาจทำให้คาดการณ์เงินเฟ้อสูงขึ้น จนในที่สุดอาจนำไปสู่ Fiscal Dominance ซึ่งเป็นภาวะที่ประเทศมีหนี้รัฐบาลสูง แต่ธนาคารกลางต้องคงเป้าหมายทางการเงิน เพื่อป้องกันไม่ให้รัฐบาลล้มละลาย ซึ่งอาจทำให้ประเทศไม่สามารถบรรลุเป้าหมายเศรษฐกิจอื่นๆ ได้ เช่น เงินเฟ้อ การเติบโตทางเศรษฐกิจ และการจ้างงาน เป็นต้น\n\nโดยระหว่างการหาเสียง Liz Truss เคยกล่าวโทษธนาคารกลางที่ปล่อยให้เงินเฟ้อพุ่งขึ้นแตะระดับสูงสุดในรอบ 40 ปี และมีรายงานว่า กำลังพิจารณาทบทวนอำนาจของธนาคารกลาง\n\nนอกจากนี้ Liz Truss ยังเคยแนะนำให้ยกเลิกพิธีสารว่าด้วยไอร์แลนด์เหนือ (Northern Ireland Protocol) ซึ่งเป็นส่วนสำคัญของข้อตกลง Post-Brexit ระหว่างสหราชอาณาจักรและสหภาพยุโรป ซึ่งมีแนวโน้มว่าจะกระตุ้นให้มีการตอบโต้จากสหภาพยุโรป ทำให้ Shreyas Gopal มองว่า นโยบายการค้าที่ไม่แน่นอนมากขึ้นจะทำให้ภาพเศรษฐกิจมหภาค และความเชื่อมั่นของนักลงทุนลดลง\n\nDeutsche Bank ประมาณการว่า เงินปอนด์ที่ถ่วงน้ำหนักการค้า (Trade-Weighted Sterling) ซึ่งเป็นตัวชี้มูลค่าของเงินปอนด์เทียบกับสกุลเงินอื่นๆ ที่มีความสำคัญต่อการค้าระหว่างประเทศ อาจอ่อนค่าลงอีก 15% เพื่อทำให้การขาดดุลของสหราชอาณาจักรกลับสู่ค่าเฉลี่ย 10 ปี\n\nShreyas Gopal กล่าวอีกว่า แม้ว่าวิกฤตดุลการชำระเงินอาจฟังดูรุนแรง แต่สหราชอาณาจักรก็เคยเผชิญวิกฤตนี้มาก่อน จากการใช้จ่ายเงินคลังเชิงรุก วิกฤตด้านราคาพลังงาน และการอ่อนค่าของสเตอร์ลิง ส่งผลให้ในท้ายที่สุดสหราชอาณาจักรต้องขอเงินกู้จากกองทุนการเงินระหว่างประเทศ (IMF) ในช่วงกลางทศวรรษ 1970 และแม้วันนี้ สหราชอาณาจักรยังคงรักษาแนวป้องกันหลักบางประการได้ อย่างไรก็ตาม Deutsche Bank ยังกังวลว่า ความเสี่ยงดังกล่าวจะเพิ่มขึ้น\n\nอ้างอิง:\n\nช่องทางติดตาม THE STANDARD WEALTH\n\n\n\nTwitter: twitter.com/standard_wealth\n\nInstagram: instagram.com/thestandardwealth\n\nOfficial Line: https://lin.ee/xfPbXUP",
    "“ยิบรอลตาร์” ได้สถานะเป็นเมืองแล้ว แม้ช้าไป 180 ปี": "สหราชอาณาจักร ที่ซึ่งในประวัติศาสตร์อันเก่าแก่บันทึกไว้ว่าเป็นเจ้าแห่งอาณานิคมที่มีดินแดนในครอบครองมากมาย หนึ่งในนั้นมีดินแดนอันไกลโพ้นทะเลที่ชื่อว่า “ยิบรอลตาร์”\n\n\n\nโดยเมื่อจันทร์ที่ 29 สิงหาคม ที่ผ่านมา แถลงการณ์จากนายกรัฐมนตรีบอริส จอห์นสัน ประกาศให้ยิบรอลตาร์ขึ้นสถานะเป็นเมือง เพื่อเป็นการเฉลิมฉลองที่สมเด็จพระราชินีนาถเอลิซาเบธที่ 2 ทรงฉลองสิริราชสมบัติครบ 70 ปีในปีนี้\n\nเชิงบันได \"กลาโหม\" ไม่เคยแห้ง เร่งแจงปมร้อน 8 ปี พรรคเล็กเริ่มขยับ สู้กลับปมหาร 100\n\nนายกฯ อังกฤษ “บอริส จอห์นสัน” ลาออก กระทบการช่วยเหลือยูเครนหรือไม่?\n\nซึ่ง นายกรัฐมนตรีบอริส จอห์นสัน กล่าวว่านี่คือ เกียรติอันยิ่งใหญ่ของยิบรอลตาร์ ที่ ๆ ร่ำรวยไปด้วยประวัติศาสตร์อันทรงคุณค่ามาอย่างยาวนาน นอกจากนี้ยังทำให้ประชาชนที่อาศัยอยู่ในยิบรอลตาร์ได้รับสิทธิประโยชน์เท่าเทียมกับเมืองอื่นิๆ ในสหราชอาณาจักรด้วย\n\nทั้งนี้ คุณสมบัติส่วนใหญ่ของการได้รับสถานะเป็นเมืองคือสถานที่แห่งนั้นจะต้องมีโบสถ์ มหาวิทยาลัย และชุมชนคนอาศัยอยู่เป็นกลุ่มใหญ่ แต่ก็ไม่ได้มีการระบุออกกฎอย่างชัดเจนเสียทีเดียว โดยปกติแล้วการให้สถานะเมืองจะมาจากพระมหากษัตริย์หรือพระราชินีที่ทรงแต่งตั้งให้โดยคณะรัฐมนตรีจะเป็นฝ่ายเสนอแนะ\n\nแน่นอนว่าการเปลี่ยนจากสถานะดินแดนโพ้นทะเลไปสู่เมืองยิบรอลตาร์จะมีผลในทางรูปธรรมไม่มากเท่าไหร่ แต่สิ่งนี้จะทำให้ยิบรอลตาร์ได้รับความสำคัญในการถูกพัฒนาในเชิงระบบเมืองมากขึ้น ตลอดจนการถูกบันทึกลงไปในแผนที่ ซึ่งล้วนแล้วแต่สร้างความภาคภูมิใจและศักดิ์ศรีให้กับประชาชนที่อาศัยอยู่ในยิบรอลตาร์ในฐานะ “พลเมือง”\n\nอย่างไรก็ตาม นักวิจัยได้ค้นคว้าข้อมูลโดยอ้างอิงจากจดหมายเหตุที่บันทีกเรื่องราวทางประวัติศาสตร์พบว่า ยิบรอลตาร์นั้นถูกยกสถานะให้เป็นเมืองมาตั้งแต่ปี 1842 ในรัชสมัยของสมเด็จพระราชินีนาถวิคตอเรีย ซึ่งนั่นก็หมายความว่ามีการดำเนินการที่ช้าไปถึง 180 ปี ขณะที่ล่าสุด นายบอริส จอห์นสัน ได้สั่งการให้หน่วยงานที่เกี่ยวข้องไปตรวจสอบแล้วเพระเหตุใดทำไมถึงล่าช้า ซึ่งตอนนี้ก็ยังไม่ทราบแน่ชัด\n\nยิบรอลตาร์ อยู่ที่ไหน?\n\n​ยิบรอลตาร์ตั้งอยู่จุดใต้สุดของคาบสมุทรไอบีเรีย ติดกับทางตอนใต้ของประเทศสเปน โดยมีช่องแคบยิบรอลตาร์ที่ตั้งอยู่ในจุดยุทธศาสตร์สำคัญคั่นกลางระหว่างยุโรปและแอฟริกาเหนือ\n\nซึ่งแต่ก่อนนั้นยิบรอลตาร์เคยเป็นส่วนหนึ่งของสเปน จนกระทั่งเกิดสงครามชิงราชบัลลังค์สเปนนำไปสู่การทำสนธิสัญญาสันติภาพยูเทรกต์ (Treaty of Utrecht) เพื่อสงบศึกและสร้างสันติภาพในรัฐต่างๆ ของยุโรป รวมไปถึงสหราชอาณาจักร และสเปน จึงทำให้ดินแดนยิบรอลตาร์ตกเป็นของสหราชอาณาจักรนับตั้งแต่ปี 1713 เป็นต้นมา\n\nยิบรอลตาร์มีประชากรทั้งสิ้นประมาณ 3 หมื่นคน ซึ่งทุกคนถือสัญชาติอังกฤษแต่ไม่ได้รับสิทธิเท่าเทียมเหมือนกับพลเมืองคนอื่นๆ ในเมืองอื่นๆ ของสหราชอาณาจักร แต่ยิบรอลตาร์ก็ได้รับสิทธิ์ให้มีรัฐบาลและระบบการจัดเก็บภาษีของตัวเอง ส่วนนโยบายด้านต่างประเทศจะอยู่ภายใต้การดูแลของสหราชอาณาจักร\n\nในปี 2002 มีการลงประชามติในยิบรอลตาร์ว่าต้องการจะให้มีการแบ่งอำนาจระหว่างสหราชอาณาจักรและสเปนในการดูแลดินแดนหรือไม่ ผลปรากฎว่าร้อยละ 99 ไม่เห็นด้วยที่จะให้สเปนเข้ามามีบทบาท ในขณะที่สเปนนั้นต้องการจะให้สหราชอาณาจักรยกเลิกสนธิสัญญายูเทรกต์และคืนดินแดนยิบรอลตาร์ให้แก่สเปน\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "ชมคลิป: ริชิ ซูนัค vs. ลิซ ทรัสส์ ใครจะได้เป็นนายกฯ สหราชอาณาจักรคนใหม่": "การเมืองระดับชาติของสหราชอาณาจักรมาถึงโค้งสุดท้ายจริงๆ แล้ว หลังจากที่คูหาเลือกตั้งผู้นำพรรคคอนเซอร์เวทีฟและนายกรัฐมนตรีสหราชอาณาจักรรอบสุดท้ายปิดฉากลงเมื่อวันที่ 2 กันยายนที่ผ่านมา โดยจะประกาศผลผู้ชนะที่จะก้าวขึ้นมาเป็นผู้นำคนใหม่ของสหราชอาณาจักร ในวันที่ 5 กันยายนนี้ ตามเวลาท้องถิ่น\n\nมาร่วมทำความรู้จัก ริชิ ซูนัค และ ลิซ ทรัสส์ แคนดิเดตสองคนสุดท้าย กับเก้าอี้ผู้นำประเทศที่มีเพียงแค่หนึ่งเดียวเท่านั้น ใครจะได้กุมบังเหียนพรรคคอนเซอร์เวทีฟและมีสิทธิในการบริหารประเทศ ต้องจับตา\n\nเรื่อง: ณรงค์กร มโนจันทร์เพ็ญ\n\nเสียงบรรยาย: : รัฐโรจน์ จิตรพนา\n\nตัดต่อ: วชิระ มากทรัพย์",
    "“กษัตริย์ชาร์ลส์ที่สาม” พระราชาพระองค์ใหม่แห่งสหราชอาณาจักร": "“กษัตริย์ชาร์ลส์ที่สาม” พระราชาพระองค์ใหม่แห่งสหราชอาณาจักร\n\n9 กันยายน 2022\n\nที่มาของภาพ, © Nadav Kander\n\nในทันทีที่สมเด็จพระราชินีนาถเอลิซาเบธที่สองเสด็จสู่สวรรคาลัย เจ้าฟ้าชายชาร์ลส์ องค์มกุฎราชกุมารผู้ดำรงพระยศ \"เจ้าชายแห่งเวลส์\" มาอย่างยาวนาน ได้ทรงสืบทอดราชบัลลังก์เป็นกษัตริย์ชาร์ลส์ที่สาม (Charles III) โดยอัตโนมัติและไม่ต้องมีพิธีการใด ๆ ก่อนทั้งสิ้น\n\nแต่อย่างไรก็ตาม หลังจากนี้จะมีขั้นตอนปฏิบัติและพิธีการต่าง ๆ ตามธรรมเนียมติดตามมา ก่อนที่จะมีพระราชพิธีบรมราชาภิเษกเพื่อเสด็จขึ้นครองราชย์อย่างเป็นทางการ\n\nสิ่งที่กษัตริย์พระองค์ใหม่จะต้องทรงตัดสินพระทัยเป็นอย่างแรก นั่นก็คือพระนามที่ใช้ประจำรัชกาล ซึ่งอาจทรงเลือกใช้พระนามปัจจุบัน \"ชาร์ลส์\" หรือพระนามที่เป็นชื่อกลางชื่อใดชื่อหนึ่งจากพระนามเต็มว่า ชาร์ลส์ ฟิลิป อาเธอร์ จอร์จ\n\nกรณีตัวอย่างที่กษัตริย์พระองค์ใหม่เลือกใช้พระนามประจำรัชกาลที่ไม่ใช่ชื่อตัวในปัจจุบัน ได้แก่พระเจ้าจอร์จที่ 6 พระอัยกา ซึ่งทรงเลือกใช้พระนาม \"จอร์จ\" แทนที่จะเป็น \"อัลเบิร์ต\" เพื่อแสดงความต่อเนื่องของการสืบสันตติวงศ์จากพระเจ้าจอร์จทั้ง 5 พระองค์ที่ครองบัลลังก์ก่อนหน้านั้น\n\nนอกจากกษัตริย์ชาร์ลส์ที่สามแล้ว เจ้าชายวิลเลียม ดยุคแห่งเคมบริดจ์ผู้เป็นพระราชโอรสพระองค์ใหญ่ จะทรงได้รับการสถาปนาเลื่อนพระอิสริยยศขึ้นเป็นมกุฎราชกุมาร หรือเจ้าชายแห่งเวลส์ในภายหลัง แต่ฐานันดรศักดิ์ที่จะทรงได้ครองแทนที่พระราชบิดาโดยอัตโนมัติในทันที คือตำแหน่งดยุคแห่งคอร์นวอลล์ ส่วนพระชายาแคเทอรีนก็จะได้เป็นดัชเชสแห่งคอร์นวอลล์ แทนที่พระชายาคามิลลาซึ่งขึ้นเป็นสมเด็จพระราชินีของกษัตริย์พระองค์ใหม่เช่นกัน\n\nพิธีแรกที่เป็นทางการ\n\nภายใน 24 ชั่วโมงหลังการสวรรคตของพระราชมารดา กษัตริย์ชาร์ลส์ที่สามจะมีพระราชโองการประกาศการสืบทอดบัลลังก์ของพระองค์อย่างเป็นทางการ โดยพิธีนี้จะมีขึ้นที่พระราชวังเซนต์เจมส์ในกรุงลอนดอน ต่อหน้าคณะบุคคลสำคัญที่เรียกว่า \"สภาการขึ้นครองราชย์\" (Accession Council) ซึ่งประกอบไปด้วยเหล่าองคมนตรี สมาชิกสภาผู้แทนราษฎรอาวุโสทั้งในอดีตและปัจจุบัน สมาชิกสภาขุนนาง ข้าราชการระดับสูง รวมทั้งข้าหลวงใหญ่ผู้สำเร็จราชการแทนพระองค์ประจำรัฐต่าง ๆ ในเครือจักรภพ\n\nที่มาของภาพ, PA Media\n\nคณะบุคคลสำคัญเหล่านี้อาจมีได้สูงสุดถึง 700 คน แต่ในทางปฏิบัติที่ต้องเร่งรีบแล้ว อาจมีผู้เข้าร่วมจริงน้อยกว่านั้นมาก เช่นในปี 1952 ที่สมเด็จพระราชินีนาถเอลิซาเบธที่สองเสด็จขึ้นครองราชย์ มีผู้เข้าร่วมราว 200 คน\n\nตามธรรมเนียมแล้วกษัตริย์พระองค์ใหม่มักไม่เสด็จพระราชดำเนินไปในพิธีการนี้ แต่ประธานองคมนตรีจะเป็นผู้อ่านประกาศการสวรรคตของกษัตริย์พระองค์ก่อน รวมทั้งประกาศการขึ้นครองราชย์ไปในคราวกัน เนื้อหาของประกาศนี้ส่วนใหญ่เป็นบทสวดภาวนาและการให้คำมั่นต่าง ๆ โดยสรรเสริญคุณความดีของกษัตริย์พระองค์ก่อนและปฏิญาณตนว่าจะจงรักภักดีต่อกษัตริย์พระองค์ใหม่\n\nมีการลงนามรับรองคำประกาศการขึ้นครองราชย์นี้โดยผู้นำคนสำคัญจำนวนหนึ่ง รวมถึงนายกรัฐมนตรี อาร์ชบิชอปแห่งแคนเทอร์เบอรี ผู้นำศาสนจักรอังกฤษ และประธานสภาขุนนาง โดยหลายฝ่ายต่างจับจ้องให้ความสนใจว่า จะมีการเปลี่ยนแปลงเพิ่มลดข้อความในประกาศ ซึ่งเป็นสัญลักษณ์ของการเข้าสู่รัชสมัยใหม่อย่างไรหรือไม่\n\nปฐมบรมราชโองการ\n\nสภาการขึ้นครองราชย์จะพบปะกันอีกครั้งในวันถัดมา ซึ่งในครั้งนี้กษัตริย์พระองค์ใหม่จะเสด็จมาในพิธีด้วย เพื่อทรงประกาศพระปฐมบรมราชโองการ ซึ่งมีเนื้อหาแตกต่างจากการสาบานตนเข้ารับตำแหน่งของผู้นำชาติอื่น ๆ โดยจะมีข้อความตามธรรมเนียมโบราณปะปนอยู่ด้วย เช่นทรงปฏิญาณว่าจะอุปถัมภ์และคุ้มครองศาสนจักรแห่งสกอตแลนด์ ตามธรรมเนียมที่มีมาตั้งแต่ศตวรรษที่ 18\n\nที่มาของภาพ, Getty Images คำบรรยายภาพ, สมเด็จพระราชินีนาถ เอลิซาเบธที่สอง ทรงสถาปนาเจ้าฟ้าชายชาร์ลส์ เป็นเจ้าชายแห่งเวลส์ ในปี 1969\n\nหลังการประโคมเสียงแตรสัญญาณ จะมีเจ้าพนักงานอ่านประกาศการขึ้นครองราชย์ต่อสาธารณชนที่ระเบียงเหนือลาน Friary Court ในพระราชวังเซนต์เจมส์ โดยจะป่าวร้องขึ้นว่า \"พระผู้เป็นเจ้าทรงปกปักรักษาพระราชา\" (God Save the King) ซึ่งคราวนี้จะเป็นครั้งแรกในรอบ 70 ปี ที่เพลงชาติของสหราชอาณาจักรซึ่งมีชื่อเดียวกัน จะเปลี่ยนเนื้อร้องจากคำว่า Queen มาเป็นคำว่า King\n\nการประกาศพระปฐมบรมราชโองการนี้จะมีขึ้นนอกกรุงลอนดอน ที่เมืองเอดินบะระ คาร์ดิฟฟ์ และเบลฟาสต์ด้วย พร้อมกับมีการยิงสลุดที่สวนสาธารณะไฮด์ปาร์ก หอคอยแห่งลอนดอน และจากเรือรบหลวงต่าง ๆ\n\nราชาภิเษก\n\nพระราชพิธีทางการที่เป็นสัญลักษณ์อันสูงสุดของการขึ้นครองราชย์ นั่นก็คือพระราชพิธีบรมราชาภิเษก ซึ่งจะต้องใช้เวลาจัดเตรียมงานระยะหนึ่งหลังกษัตริย์พระองค์ใหม่เริ่มการสืบทอดราชบัลลังก์ เช่นในกรณีของสมเด็จพระราชินีนาถเอลิซาเบธที่สองนั้น พระราชพิธีบรมราชาภิเษกมีขึ้นหลังทรงครองราชย์ได้ถึง 1 ปีเต็ม\n\nในประวัติศาสตร์ 900 ปีที่ผ่านมา พระราชพิธีบรมราชาภิเษกจัดขึ้นที่มหาวิหารเวสต์มินสเตอร์ทุกครั้ง โดยพระเจ้าวิลเลียมผู้พิชิต (William the Conqueror) เป็นกษัตริย์อังกฤษพระองค์แรกที่ทรงประกอบพิธีราชาภิเษกที่นั่น และกษัตริย์ชาร์ลส์ที่สามจะนับเป็นองค์ที่ 40 ในครั้งนี้\n\nพระราชพิธีบรมราชาภิเษกจะมีขึ้นตามแนวทางของศาสนจักรอังกฤษ และประกอบพิธีโดยอาร์ชบิชอปแห่งแคนเทอร์เบอรี ผู้นำนิกายแองกลิกัน จุดสำคัญของพิธีดังกล่าวอยู่ที่การสวมพระมหามงกุฎเซนต์เอ็ดเวิร์ด ซึ่งทำขึ้นตั้งแต่ปี 1661 ด้วยทองคำล้วนหนัก 2.23 กิโลกรัม ลงบนพระเศียรของกษัตริย์พระองค์ใหม่ รวมทั้งการเจิมน้ำมันหอม การรับคทาและลูกโลกประดับกางเขนจากอาร์ชบิชอปแห่งแคนเทอร์เบอรี\n\nที่มาของภาพ, Mirrorpix / Getty Images\n\nพระราชพิธีนี้ถือว่าเป็นรัฐพิธีเช่นกัน ทำให้รัฐบาลอังกฤษเป็นผู้ออกค่าใช้จ่ายในงานนี้ทั้งหมด ทั้งยังคัดเลือกจัดทำรายชื่อผู้เข้าร่วมงานเองอีกด้วย\n\nนอกจากกษัตริย์พระองค์ใหม่จะทรงเป็นพระประมุขของสหราชอาณาจักรแล้ว ยังทรงเป็นผู้นำของเครือจักรภพที่มีรัฐเอกราช 56 ชาติ และประชากร 2,400 ล้านคนร่วมเป็นสมาชิกอยู่ โดยในจำนวนนี้ 14 ประเทศมีกษัตริย์อังกฤษเป็นประมุขของรัฐ\n\nที่มาของภาพ, Getty Images",
    "กษัตริย์ชาร์ลส์ที่ 3 ทรงรับการประกาศเป็นประมุของค์ใหม่แห่งสหราชอาณาจักร": "กษัตริย์ชาร์ลส์ที่ 3 ทรงรับการประกาศเป็นประมุของค์ใหม่แห่งสหราชอาณาจักร\n\n10 กันยายน 2022\n\nที่มาของภาพ, PA Media คำบรรยายภาพ, พระราชพิธีจัดขึ้นที่พระราชวังเซนต์เจมส์ ในกรุงลอนดอน\n\nกษัตริย์ชาร์ลส์ที่ 3 ทรงได้รับการประกาศให้ขึ้นครองราชสมบัติเป็นกษัตริย์พระองค์ใหม่แห่งสหราชอาณาจักรอย่างเป็นทางการ ในพระราชพิธีที่พระราชวังเซนต์เจมส์ กลางกรุงลอนดอน\n\nทันทีที่สมเด็จพระราชินีนาถเอลิซาเบธที่ 2 เสด็จสวรรคต เจ้าฟ้าชายชาร์ลส์ องค์มกุฎราชกุมารผู้ดำรงพระยศ \"เจ้าชายแห่งเวลส์\" มาอย่างยาวนาน ได้ทรงสืบทอดราชบัลลังก์เป็นกษัตริย์ชาร์ลส์ที่ 3 (Charles III) โดยอัตโนมัติและไม่ต้องมีพิธีการใด ๆ ก่อนทั้งสิ้น\n\nแต่พระราชพิธีประกาศขึ้นครองราชย์ซึ่งจัดขึ้นในวันนี้ (10 ก.ย.) เป็นการยืนยันบทบาทของกษัตริย์พระองค์ใหม่อย่างเป็นทางการ และนับเป็นครั้งแรกในประวัติศาสตร์อังกฤษที่มีการถ่ายทอดสดพิธีนี้ทางโทรทัศน์\n\n\"สภาการขึ้นครองราชย์\" (Accession Council) ซึ่งประกอบไปด้วยเหล่านักการเมืองระดับสูง คณะผู้พิพากษา และข้าราชการระดับสูง ประกาศให้กษัตริย์ชาร์ลส์ที่ 3 เป็นพระมหากษัตริย์อย่างเป็นทางการที่ห้องสเตต อพาร์ตเมนต์ ในพระราชวังเซนต์เจมส์\n\nมีการลงนามรับรองคำประกาศการขึ้นครองราชย์นี้โดยผู้นำคนสำคัญของประเทศ เช่น นายกรัฐมนตรี อาร์ชบิชอปแห่งแคนเทอร์เบอรี ผู้นำศาสนจักรอังกฤษ และประธานสภาขุนนาง\n\nกษัตริย์ชาร์ลส์ที่ 3 มิได้เข้าร่วมในพิธีการดังกล่าว แต่ทรงเข้าร่วมในพิธีการส่วนที่สอง ซึ่งเป็นการการประชุมสภาองคมนตรีเป็นครั้งแรกที่ท้องพระโรงพระราชวังเซนต์เจมส์\n\nเจ้าพนักงานอาลักษณ์สภาองคมนตรีประกาศให้กษัตริย์ชาร์ลส์ที่ 3 เป็น \"กษัตริย์แห่งเครือจักรภพ ผู้ปกป้องศาสนา\" ก่อนที่จะมีการประกาศว่า \"ขอพระเจ้าจงคุ้มครองพระราชา\"\n\nคณะผู้เข้าร่วมพิธี เช่น สมเด็จพระราชินีคามิลลา, เจ้าชายวิลเลียม เจ้าชายแห่งเวลส์ และนายกรัฐมนตรี ลิซ ทรัสส์ ได้กล่าวตอบคำประกาศดังกล่าว\n\nที่มาของภาพ, PA Media\n\nในพิธีการนี้ กษัตริย์ชาร์ลส์ที่ 3 ทรงประกาศการสวรรคตของสมเด็จพระราชินีนาถเอลิซาเบธที่ 2 อย่างเป็นทางการ และได้ตรัสสาบานว่าจะอุปถัมภ์และคุ้มครองศาสนจักรแห่งสกอตแลนด์ ตามธรรมเนียมที่มีมาตั้งแต่ศตวรรษที่ 18\n\nกษัตริย์ชาร์ลส์ที่ 3 ทรงประกาศว่าเป็น \"หน้าที่อันโทมนัสยิ่ง\" ของพระองค์ที่ต้องประกาศเรื่องการสวรรคตของพระราชมารดา\n\n\"ข้าพเจ้ารู้ว่าท่านทั้งหลาย ซึ่งเป็นคนทั้งชาติ และอาจพูดได้ว่าคนทั้งโลกมีความเห็นอกเห็นใจต่อข้าพเจ้าอย่างลึกซึ้งเพียงใดต่อการสูญเสียที่มิอาจแก้ไขได้ที่เราต่างประสบ\"\n\n\"นับเป็นการปลอบประโลมใจอย่างที่สุดสำหรับข้าพเจ้า ที่ได้รู้ว่าผู้คนมากมายได้แสดงความเห็นอกเห็นใจต่อพี่น้องของข้าพเจ้า\"\n\nพิธีนี้มีสมาชิกสภาองคมนตรีเข้าร่วมประมาณ 200 คน ซึ่งรวมถึงอดีตนายกรัฐมนตรีในรัฐฐาลชุดก่อน ๆ อาทิ นายบอริส จอห์นสัน นางเทรีซา เมย์ นายเดวิด คาเมรอน นายกอร์ดอน บราวน์ นายโทนี แบลร์ และนายจอห์น เมเจอร์\n\nที่มาของภาพ, PA Media\n\nกษัตริย์ชาร์ลส์ที่ 3 มีพระบรมราชานุญาตให้มีการถ่ายทอดสดพิธีการภายในสภาการขึ้นครองราชย์เป็นครั้งแรกเพื่อให้สาธารณชนได้รับชม\n\nการประกาศการขึ้นครองราชย์ต่อสาธารณชนครั้งแรกมีขึ้นที่ระเบียงของพระราชวังเซนต์เจมส์ เมื่อเวลา 11.00 น. ตามเวลาท้องถิ่น หรือ 17.00 น. ตามเวลาไทย โดยมีการประโคมเสียงแตรสัญญาณ จากนั้นเจ้าพนักงานอ่านประกาศการขึ้นครองราชย์ต่อสาธารณชนที่ระเบียงเหนือลาน Friary Court ในพระราชวังเซนต์เจมส์ โดยป่าวร้องขึ้นว่า \"ขอพระเจ้าจงคุ้มครองพระราชา\" (God Save the King) ซึ่งคราวนี้จะเป็นครั้งแรกในรอบ 70 ปี ที่เพลงชาติของสหราชอาณาจักรซึ่งมีชื่อเดียวกัน จะเปลี่ยนเนื้อร้องจากคำว่า \"ราชินี\" (Queen) มาเป็นคำว่า \"ราชา\" (King)\n\nโปรดเปิดการใช้งาน JavaScript หรือบราวเซอร์ต่างออกไป เพื่ดูเนื้อหานี้ คำบรรยายวิดีโอ, พิธีประกาศให้กษัตริย์ชาร์ลส์ที่ 3 เป็นกษัตริย์พระองค์ใหม่ต่อสาธารณชน\n\nการประกาศนี้จะมีขึ้นนอกกรุงลอนดอน ที่เมืองเอดินบะระ คาร์ดิฟฟ์ และเบลฟาสต์ด้วย พร้อมกับมีการยิงสลุดที่สวนสาธารณะไฮด์ปาร์ก หอคอยแห่งลอนดอน และจากเรือรบหลวงต่าง ๆ\n\nที่มาของภาพ, EPA-EFE/REX/Shutterstock คำบรรยายภาพ, การยิงสลุดที่หอคอยแห่งลอนดอน\n\nที่มาของภาพ, Reuters คำบรรยายภาพ, การยิงสลุดที่สกอตแลนด์\n\nขณะที่ธงชาติสหราชอาณาจักรซึ่งลดลงครึ่งเสาเพื่อไว้อาลัยต่อการสวรรคตของสมเด็จพระราชินีนาถเอลิซาเบธที่ 2 จะถูกเชิญขึ้นสู่ยอดเสา และคงไว้เป็นเวลา 24 ชั่วโมง ก่อนจะลดลงครึ่งเสาอีกครั้ง",
    "\"เงินเฟ้อสหราชอาณาจักร\" ชะลอตัวที่ 9.9% สวนทางสหรัฐ เหตุราคาน้ำมันลดลง": "สำนักข่าว CNBC รายงานเมื่อวันที่ 14 กันยายน 2565 ว่า อัตราเงินเฟ้อของสหราชอาณาจักรชะลอตัวลงในเดือนสิงหาคม จากราคาน้ำมันที่ลดลง แม้ว่าราคาอาหารยังคงเพิ่มขึ้นอย่างต่อเนื่อง เนื่องจากวิกฤติค่าครองชีพของประเทศยังคงมีอยู่\n\n\n\nสำนักงานสถิติแห่งชาติสหราชอาณาจักรระบุว่า ดัชนีราคาผู้บริโภค (CPI) เพิ่มขึ้น 9.9% ต่อปี ตามการประมาณการที่เผยแพร่เมื่อวันพุธโดย ซึ่งต่ำกว่าการคาดการณ์ที่เป็นเอกฉันท์ที่ 10.2% ในกลุ่มนักเศรษฐศาสตร์ที่สำรวจโดยรอยเตอร์ ลดลงจากเดือนกรกฎาคมที่ 10.1% ด้วย และเมื่อเทียบรายเดือนดัชนีราคาผู้บริโภคเพิ่มขึ้น 0.5% ต่ำกว่าที่คาดการณ์เล็กน้อย ขณะที่อัตราเงินเฟ้อพื้นฐาน ซึ่งไม่รวมพลังงานที่ผันผวน อาหาร แอลกอฮอล์ และยาสูบ เพิ่มขึ้น 0.8% เมื่อเทียบเป็นรายเดือน และ 6.3% เมื่อเทียบเป็นรายปี ตามการคาดการณ์\n\n\n\n“ราคาน้ำมันที่ตกต่ำลงมีส่วนอย่างมากต่อการเปลี่ยนแปลงของอัตราเงินเฟ้อประจำปีของ CPIH และ CPI ระหว่างเดือนกรกฎาคม-สิงหาคม 2022 ส่วนราคาอาหารที่สูงขึ้นเป็นปัจจัยสนับสนุนที่ใหญ่ที่สุดที่จะส่งผลต่อการปรับอัตราดอกเบี้นนโยบาย”\n\n\n\nทั้งนี้สหราชอาณาจักรได้รับผลกระทบจากวิกฤติค่าครองชีพครั้งประวัติศาสตร์ในปีนี้ เนื่องจากราคาอาหารและพลังงานพุ่งขึ้นอย่างรวดเร็ว และการขึ้นค่าจ้างไม่เป็นไปตามอัตราเงินเฟ้อ ซึ่งทำให้ค่าจ้างที่แท้จริงตกต่ำที่สุดเป็นประวัติการณ์ เมื่อสัปดาห์ที่แล้วนายกรัฐมนตรีคนใหม่ของอังกฤษ Liz Truss ได้ประกาศแผนงบประมาณฉุกเฉิน ซึ่งจำกัดค่าพลังงานในครัวเรือนประจำปีไว้ที่ 2,500 ปอนด์ หรือราว 2,881.90 ดอลลาร์สหรัฐ ในอีก 2 ปีข้างหน้า โดยมีการรับประกันที่เท่าเทียมกันสำหรับธุรกิจต่างๆ ในช่วง 6 เดือนข้างหน้า โดยนักวิเคราะห์คาดว่ามาตรการนี้ ซึ่งคาดว่าจะใช้เงินสาธารณะประมาณ 1.30 แสนล้านปอนด์ จะช่วยลดแนวโน้มเงินเฟ้อในระยะสั้นลงอย่างรวดเร็ว แต่ให้เพิ่มในระยะกลาง\n\n\n\nขณะที่ธนาคารกลางอังกฤษเตรียมประกาศการตัดสินใจนโยบายการเงินครั้งล่าสุดในวันพฤหัสบดีหน้า เนื่องจากการสวรรคตของสมเด็จพระราชินีนาถเอลิซาเบธที่ 2 และได้รับการคาดหมายอย่างกว้างขวางว่าจะเลือกปรับขึ้นอัตราดอกเบี้ย 0.75% ซึ่งจากการประชุมครั้งล่าสุด ธนาคารคาดการณ์ว่าอัตราเงินเฟ้อจะแตะระดับสูงสุดที่ 13.3% ก่อนสิ้นปี และผู้กำหนดนโยบายจะประเมินมุมมองอีกครั้งตามการประกาศเกี่ยวกับขีดจำกัดพลังงานใหม่\n\n\n\nริชาร์ด คาร์เตอร์ หัวหน้าฝ่ายดอกเบี้ยคงที่ กล่าวว่า ”ด้วยความหวัง ขีดจำกัดของค่าพลังงาน อาจหมายถึงอัตราเงินเฟ้อใกล้จะถึงจุดสูงสุดแล้ว แม้ว่าการร่วงลงของเดือนที่แล้วอาจเป็นเรื่องบังเอิญ และเราอาจเห็นอัตราเงินเฟ้อจะไต่สูงขึ้นไปอีกในอีกไม่กี่เดือนข้างหน้า”\n\n\n\n\n\n\n\nอ้างอิง : https://www.cnbc.com/2022/09/14/uk-inflation-rate-unexpectedly-dips-to-9point9percent-as-fuel-prices-decline.html",
    "UK จ่อเปลี่ยนหมด ตั้งแต่เงินยันเพลงชาติ หลังพระเจ้าชาร์ลส์ที่ 3 ครองราชย์": "UK จ่อเปลี่ยนหมด ตั้งแต่เงินยันเพลงชาติ หลังพระเจ้าชาร์ลส์ที่ 3 ครองราชย์",
    "สหราชอาณาจักร รับรอง LR Farm F1rst ซีพีเอฟ ตอกย้ำหลักสวัสดิภาพสัตว์ ไก่เนื้อ": "สหราชอาณาจักร รับรองมาตรฐาน LR Farm F1rst ซีพีเอฟ กระบวนการผลิตเนื้อไก่มีแนวปฏิบัติที่ดีในด้านสวัสดิภาพสัตว์ คุณภาพชีวิตแรงงาน และใส่ใจสิ่งแวดล้อมตามหลักสากล\n\nนายสัตวแพทย์พยุงศักดิ์ สมยานนทนากุล รองกรรมการผู้จัดการ ด้านมาตรฐานอาหารสากลบริษัท เจริญโภคภัณฑ์อาหาร จำกัด (มหาชน) หรือ ซีพีเอฟ ในฐานะประธานคณะกรรมการสวัสดิภาพสัตว์ กล่าวว่า บริษัทฯ ให้ความสำคัญกับกระบวนการผลิตอาหารโปรตีนที่คำนึกถึงมาตรฐานสวัสดิภาพสัตว์ในระดับสากล โดยเฉพาะผลิตภัณฑ์เนื้อไก่ของ CPF ได้รับความเชื่อมั่นจากประเทศคู่ค้าที่สำคัญ อย่างสหภาพยุโรป สหราชอาณาจักร ญี่ปุ่น นำเข้าผลิตภัณฑ์จากบริษัทฯ ต่อเนื่องมากว่า 30 ปี และ บริษัทฯ ยังได้ยกระดับมาตรฐานการผลิตอย่างต่อเนื่อง ล่าสุด ห่วงโซ่การผลิตเนื้อไก่ของ CPF ผ่านเกณฑ์มาตรฐาน LR Farm F1rst จากสหราชอาณาจักร ซึ่งเป็นมาตรฐานรับรองห่วงโซ่การผลิตเนื้อไก่ที่คำนึงถึงแนวปฏิบัติสากล ทั้งหลักสวัสดิภาพสัตว์ คุณภาพชีวิตของแรงงาน รวมถึงการดูแลสิ่งแวดล้อม ซีพีเอฟ นับเป็นบริษัทแรกจากประเทศไทยที่ผ่านเกณฑ์มาตรฐานนี้ ซึ่งช่วยสร้างความมั่นใจให้กับผู้บริโภคชาวอังกฤษว่า เป็นผลิตภัณฑ์อาหารที่มาจากกระบวนการผลิตที่มีจริยธรรมและรับผิดชอบต่อสังคมและสิ่งแวดล้อม\n\n“LR Farm F1rst เป็นการยกระดับมาตรฐานของกระบวนการผลิตเนื้อไก่ของไทยสู่ระดับสากล สามารถตรวจสอบย้อนกลับได้ว่ามีแนวปฏิบัติที่ดีต่อสัตว์ ควบคู่กับการมีแนวปฏิบัติที่ดีด้านความปลอดภัยและอาชีวอนามัยของคนงาน และการบริหารจัดการที่เป็นมิตรต่อสิ่งแวดล้อม ซึ่งจะช่วยสร้างความมั่นคงทางอาหารของผู้บริโภคทั่วโลก” นายสัตวแพทย์พยุงศักดิ์กล่าว ก่อนหน้านี้ กระบวนการผลิตเนื้อไก่ของซีพีเอฟยังผ่านการรับรองมาตรฐาน QS จากประเทศเยอรมนี ซึ่งเป็นมาตรฐานสูงสุดของความปลอดภัยอาหารที่ได้รับการยอมรับอย่างแพร่หลายในกลุ่มผู้บริโภคชาวเยอรมันและยุโรป กระบวนการเลี้ยงไก่เนื้อของซีพีเอฟผ่านการรับรองมาตรฐานสากลต่างๆ เพื่อให้ผู้บริโภคมั่นใจว่า สินค้าเนื้อสัตว์ของบริษัทที่ได้รับการส่งเสริมสวัสดิภาพสัตว์ อาทิ Global GAP เป็น มาตรฐานการผลิตสินค้าเกษตรที่ได้รับการยอมรับในระดับสากล Raised without Antibiotics (RWA) เป็นมาตรฐานรับรองไม่ใช้ยาปฏิชีวนะตลอดการเลี้ยง เป็นต้น",
    "อนาคตของอังกฤษ ยุโรป-โลก หลังควีนเอลิซเบธสวรรคต ศก.ไทยจะเป็นยังไง อ่านเลย": "อันเป็นสถาบันเก่าแก่มีพัฒนาการที่สอดคล้องกับยุคใหม่มากขึ้น กรณีประเทศในเครือจักรภพจะยกเลิกสถาบันกษัตริย์หรือทยอยถอดกษัตริย์อังกฤษ ออกจากการเป็นประมุขของประเทศจะเกิดขึ้นตามประเทศบาร์เบโดสที่เลือกประมุขผ่านกลไกรัฐสภา มีการเปลี่ยนผ่านจาก ระบอบราชาธิปไตยภายใต้รัฐธรรมนูญ เป็นระบอบประธานาธิบดีที่มาจากการเลือกตั้ง อย่างสันติด้วยการลงประชามติ กรณีบาร์เบโดสยกเลิกระบอบกษัตริย์เกิดขึ้นเมื่อปี พ.ศ. 2564 ตามประเทศมอริเชียสที่ได้ดำเนินการยกเลิกระบอบกษัตริย์ไปเมื่อปี พ.ศ. 2535\n\nนายอนุสรณ์ กล่าวอีกว่า ในการเฉลิมฉลองสู่การเปลี่ยนแปลงการปกครองสู่การเป็นสาธารณรัฐของประเทศบาร์เบโดสเมื่อปีที่แล้วอย่างสันติด้วยการลงประชามติของประชาชน นั้น เจ้าฟ้าชายชาร์ลส์ มกุฎราชกุมารแห่งอังกฤษ ซึ่งต่อมาเป็น พระเจ้าชาร์ลส์ที่ 3 แห่งสหราชอาณาจักรและประเทศเครือจักรภพก็ได้เข้าร่วมงานรัฐพิธีนี้ด้วย\n\nและยังได้กล่าวแสดงจุดยืนอันน่าชื่นชมของพระองค์ท่าน ในการสนับสนุนการเปลี่ยนแปลงเพื่อเริ่มต้นใหม่ พร้อมยอมรับความผิดผลาดในอดีตของจักรวรรดิอังกฤษในการสร้างระบบทาสอันกดขี่ขึ้นในหลายประเทศทั่วโลกและบาร์เบโดสเป็นแห่งแรกๆ โดยพระองค์ตรัสยอมรับถึงระบบทาสอันโหดร้ายที่บาร์เบโดสเคยเผชิญมาในอดีตจากน้ำมือจักรวรรดิอังกฤษ\n\nจึงมีความเชื่อมั่นว่ากษัตริย์พระองค์ใหม่ ของสหราชอาณาจักรจะร่วมกับประชาชนผู้ยึดถือสิทธิมนุษยชนต่อต้านการเหยียดหยามเชื้อชาติหรือสีผิวรณรงค์ให้ปัญหาการค้าแรงงานทาสและการเหยียดเชื้อชาติหรือสีผิว ให้ลดน้อยลงและโลกมีสันติธรรม มีสิทธิมนุษยชนและประชาธิปไตยมากยิ่งขึ้น บทบาทของกษัตริย์พระองค์ใหม่และนายกรัฐมนตรีคนใหม่ของสหราชอาณาจักรต่อปัญหาสงครามและความขัดแย้งระหว่างยูเครนและรัสเซีย\n\nอาจทำให้แนวโน้มของสงครามและผลกระทบเปลี่ยนแปลงไปจากเดิม พระเจ้าชาร์ลส์ที่ 3 ยังได้แสดงสุนทรพจน์อย่างเป็นทางการครั้งแรกด้วยการกล่าวปฏิญาณว่า จะรับใช้ประชาชนสหราชอาณาจักรด้วยความซื่อสัตย์ ด้วยความเคารพและความรัก (would serve the British people with loyalty, respect and love) และสนันสนุนยืนยันปกป้องหลักการของรัฐธรรมนูญอันเป็นหัวใขของประเทศ (Uphold the constitutional principles at the heart of our nation)\n\nนายอนุสรณ์ กล่าวต่อไปอีกว่า ประเทศในยุโรปรวมทั้งอังกฤษที่ยังมีสถาบันกษัตริย์อยู่ล้วนเป็นภาคีสมาชิกอนุสัญญาแห่งยุโรปเพื่อคุ้มครองสิทธิมนุษยชนและเสรีภาพขั้นพื้นฐาน (European Convention for the Protection of Human Rights and Fundamental Freedoms – ECHR) ประเทศเหล่านี้รวมทั้งสหราชอาณาจักรแทบจะไม่บังคับใช้กฎหมายหมิ่นเดชานุภาพแล้ว\n\nสมาชิกรัฐสภาแห่งยุโรปได้เรียกร้องให้การหมิ่นพระบรมเดชานุภาพไม่ถือเป็นความผิดอาญา (Decriminalisation) ในยุโรป การลงโทษก็เป็นแต่เพียงการลงโทษแบบลหุโทษในกรณีที่หลังจากสอบสวนด้วยความยุติธรรมแล้วว่าเป็นการหมิ่นจริงๆ ไม่ใช่การวิพากษ์วิจารณ์อย่างสร้างสรรค์\n\nการวิพากษ์วิจารณ์อย่างสร้างสรรค์ต่อสถาบันกษัตริย์และตัวกษัตริย์สามารถกระทำได้ในสหราชอาณาจักรและในประเทศยุโรปอื่นๆที่ยังมีสถาบันกษัตริย์อยู่ ในประเทศสหราชอาณาจักรกฎหมายหมิ่นพระบรมเดชานุภาพอยู่ในสภาพเลิกบังคับใช้มานานแล้ว\n\nขณะที่ประเทศเดนมาร์กและนอร์เวย์ก็ไม่มีตัวอย่างเกี่ยวกับคดีหมิ่นพระบรมเดชานุภาพมานานมากๆแล้ว สำรวจดูคำพิพากษาของศาลเนเธอร์แลนด์พบว่า มีเพียงไม่กี่คดีที่ถูกศาลพิพากษาว่า มีความผิดจริงและมีการลงโทษเพียงเล็กน้อยเท่านั้นเพราะไม่ใช่อาญากรรม ในบทความ ของ ชัคโค ฟาน เดน เฮาท์ (Tjaco Van Den Hout) เรื่องกฎหมายหมิ่นพระบรมเดชานุภาพของยุโรป กับเสรีภาพในการแสดงความเห็น\n\nตอนหนึ่งได้ยกตัวอย่าง คดีระหว่าง นักหนังสือพิมพ์ และกษัตริย์ฮัสซันที่ 2 แห่งโมร็อกโก ศาลสิทธิมนุษยชนแห่งยุโรปตัดสินว่า การตรากฎหมายหมิ่นประมาทเพื่อคุ้มครองประมุขของรัฐเป็นกรณีพิเศษไม่ได้ขัดแย้งกับเจตนารมณ์ของอนุสัญญาแห่งยุโรปเพื่อคุ้มครองสิทธิมนุษยชนและเสรีภาพขั้นพื้นฐานก็ตาม แต่กฎหมายหมิ่นประมาทธรรมดาก็ เพียงพอสำหรับการปกป้องคุ้มครองประมุขของรัฐและพลเมืองธรรมดาสามัญจากการวิพากษ์วิจารณ์อันเป็นการทำลายเกียรติยศชื่อเสียงของพวกเขา\n\nกรณีของไทย ในช่วงสองทศวรรษที่ผ่านมา ได้มีการอาศัยสถาบันพระมหากษัตริย์เป็นเครื่องมือทางการเมืองกล่าวหาบุคคลอื่นในความผิดฐานหมิ่นประมาทสถาบันพระมหากษัตริย์อย่างพร่ำเพรื่อไร้เหตุผลในหลายกรณี มีการยัดข้อหา ยัดคดีให้กับเยาวชนผู้เป็นอนาคตของชาติ ดำเนินคดีหมิ่นกับผู้เห็นต่างทางการเมืองหรือคู่ขัดแย้งทางการเมืองอย่างไม่เป็นธรรม\n\nและขัดกับมโนสำนึกแห่งความเป็นธรรม ภาวะเหล่านี้ล้วนทำลายหลักการปกครองของไทยที่มุ่งยกสถานะสถาบันกษัตริย์ให้อยู่เหนือการเมือง เหนือความขัดแย้ง นับตั้งแต่การเปลี่ยนแปลงการปกครองสู่ระบอบประชาธิปไตย ในวันที่ 24 มิถุนายน พ.ศ. 2475 เป็นต้นมา สถาบันกษัตริย์อยู่ในฐานะประมุขแห่งรัฐภายใต้รัฐธรรมนูญ ฐานะของประมุขแห่งรัฐกำหนดให้พระมหากษัตริย์ดำรงอยู่ในที่เคารพสักการะ\n\nในประวัติศาสตร์การเมือง การต่อสู้แข่งขันในหลายช่วงเวลาได้มีการทำลายล้างคู่แข่งหรือศัตรูทางการเมือง หรือ ความเห็นต่างทางการเมือง ด้วยข้อหาไม่จงรักภักดีและการหมิ่นองค์พระมหากษัตริย์ ข้อกล่าวหาในหลายกรณีเป็น การยัดข้อหาหรือคดีให้กับผู้ที่แสดงความเห็นโดยสุจริตถึง ฐานะ และ ความสัมพันธ์ของสถาบันกษัตริย์กับระบอบการปกครอง บทบาทหน้าที่ของสถาบันกษัตริย์ต่อรัฐธรรมนูญ การสร้างความยุติธรรมให้กับผู้ที่ถูกดำเนินคดีที่แสดงความเห็นโดยสุจริต\n\nจึงเป็นพื้นฐานสำคัญของระบอบการปกครองแบบประชาธิปไตยอันมีพระมหากษัตริย์เป็นประมุข การบังคับใช้กฎหมายมาตรา 112 ในกรณีของไทยจึงต้องเป็นตามหลักนิติรัฐและไม่ละเมิดต่อหลักการสิทธิมนุษยชนอันเป็นสิทธิพื้นฐานที่เกิดขึ้นมาพร้อมกับมนุษย์ทุกคนในโลกใบนี้\n\nการขยายวงของสงครามปูตินรัสเซียกับยูเครนและสงครามยืดเยื้อจนถึงปี ค.ศ. 2023 จะเป็นปัจจัยเสี่ยงสำคัญของเศรษฐกิจสหราชอาณาจักร ยุโรปและทั่วโลกรวมทั้งไทย ปัจจัยดังกล่าว จะทำให้ราคาพลังงานผันผวนและพุ่งสูงได้ตลอดเวลา อัตราเงินเฟ้อ Hyperinflation จะเกิดเพิ่มขึ้นในหลายประเทศทั่วโลก สถานการณ์วิกฤติเศรษฐกิจและเงินเฟ้อสูงแบบศรีลังกา เมียนมา ปากีสถาน ซีเรีย ซูดาน เวเนซูเอลา ซิบบับเว อาร์เจนตินา อิหร่าน ตุรกี และ เอธิโอเปีย จะเกิดเพิ่มขึ้นได้อีก\n\nหากสงครามในยูเครนขยายวง ประเทศที่มี มีอัตราเงินเฟ้อพุ่งสูงกว่า 30% ขึ้นไป ไม่ได้เป็นผลจากการเพิ่มขึ้นของราคาพลังงานและราคาอาหารเท่านั้น แต่เป็นประเทศที่มีการผิดผลาดในการดำเนินนโยบายเศรษฐกิจมหภาคอย่างรุนแรง หรือ มีสถานการณ์สงครามกลางเมือง ขณะที่ประเทศที่มีเงินเฟ้อสูงแบบ Hyperinflation มีความเสี่ยงที่จะเป็น Social Unrest และการเปลี่ยนแปลงทางการเมืองแบบรุนแรงได้\n\nเศรษฐกิจไทยยังรับมือได้ เงินเฟ้อไม่น่าสูงเกิน 10% เงินเฟ้ออาจสูงขึ้นบ้างจากผลกระทบน้ำท่วมทำให้ผลผลิตหายไปจากระบบ พืชผลเกษตรและปศุสัตว์ได้รับความเสียหาย ต้นทุนในการเดินทางและขนส่งสินค้าสูงขึ้น ราคาอาหารโลกแพงขึ้นเป็นโอกาสของอุตสาหกรรมส่งออกอาหาร ไทยยังไม่มีความจำเป็นต้องกำหนดโควต้าส่งออกอาหารเพราะไม่มีปัญหาการขาดแคลนและราคาในประเทศยังไม่สูงมากนัก ผลกระทบจากการนำเข้าพลังงานแพง ต้นทุนเพิ่มสูง เงินบาทอ่อนเพิ่มแรงกดดันเงินเฟ้อยังคงเป็นปัจจัยเสี่ยงของเศรษฐกิจไทยในระยะต่อไป\n\nเมื่อเงินเฟ้อเกิดจากฝั่งอุปทานและเป็นเหตุการณ์ชั่วคราว บทบาทของธนาคารกลางในการรับมือกับเงินเฟ้อประเภทนี้จึงมีอยู่จำกัด การขึ้นอัตราดอกเบี้ยของ ธปท. ไม่สามารถแก้ปัญหาเรื่องอุปทานได้ มิหนำซ้ำ อาจทำให้ภาวะการเงินตึงตัวเร็วไปจนทำให้การฟื้นตัวของเศรษฐกิจสะดุดลง โดยเฉพาะไปซ้ำเติมกลุ่มคนมีรายได้น้อยที่อาจมีปัญหาเรื่องหนี้ครัวเรือนสูงอยู่แต่เดิม และยังต้องแบกรับผลกระทบจากค่าครองชีพที่สูงขึ้นมากกว่าคนกลุ่มอื่น (กลุ่มคนรายได้น้อยมีสัดส่วนการบริโภคอาหารและน้ำมันสูงกว่ากลุ่มคนรายได้สูงประมาณ 17%)\n\nหากเศรษฐกิจขยายตัวแล้วสูงและเงินเฟ้อสูงขึ้นตามความต้องการบริโภค (demand-pull inflation) การขึ้นดอกเบี้ยถือได้ว่าเป็นเครื่องมือสำคัญในการช่วยลดความร้อนแรงของเศรษฐกิจ อย่างเช่นที่เกิดขึ้นในกรณีของประเทศสหรัฐอเมริกา ที่เผชิญ pent-up demand และตลาดแรงงานตึงตัวมาก อย่างไรก็ตาม เศรษฐกิจไทยยังไม่เข้าข่ายเงินเฟ้อในลักษณะนี้ เพราะไทยจะฟื้นตัวจากวิกฤติแบบช้าๆ ดังนั้น การดำเนินนโยบายการเงินแบบผ่อนคลาย\n\nและการใช้มาตรการเฉพาะจุดโดยภาครัฐเพื่อดูแลปัญหาค่าครองชีพ เช่น การอุดหนุนราคาน้ำมันและก๊าซหุงต้ม จึงยังจำเป็นเพื่อสนับสนุนให้เศรษฐกิจกระเตื้องขึ้นได้ต่อเนื่อง ภาวะเงินเฟ้อสูงต่อเนื่องจนทำให้ครัวเรือนกับภาคธุรกิจเริ่มปรับเงินเฟ้อคาดการณ์ (inflation expectations) สูงขึ้นแบบ Wage-Price Spiral ในช่วงวิกฤตน้ำมันแพง 1970 ยังไม่มีสัญญาณเกิดขึ้นในไทย ตลาดแรงงานไทยมีความยืดหยุ่นสูง ผู้ใช้แรงงานมีอำนาจต่อรองน้อยในระบบไตรภาคี\n\nการปรับขึ้นค่าแรงขั้นต่ำล่าสุด ก็ปรับต่ำกว่าอัตราเงินเฟ้อ นอกจากนี้ระบบค่าแรงขั้นต่ำของไทยไม่ได้เป็นอัตราเดียวทั่วประเทศ มีการกำหนดตามพื้นที่ตามกลไกตลาดที่ในหลายพื้นที่แทบไม่มีองค์กรของผู้ใช้แรงงานอยู่ จากงานวิจัยของสถาบันป๋วย อึ๊งภากรณ์ โดย นุวัต หนูขาวและคณะ พบว่า\n\nเงินเฟ้อไทยไม่ค่อยอ่อนไหวไปกับปัจจัยมหภาค แต่ถูกขับเคลื่อนโดยปัจจัยเฉพาะของแต่ละสินค้าเป็นสำคัญโดยเฉพาะสินค้าในหมวดพลังงาน ความผันผวนของเงินเฟ้อไทยสูงถึง 85% มาจากปัจจัยหมวดพลังงาน ปัจจัยเงินเฟ้อไทยมาจากอุปทานเป็นหลัก เพียง 15% มาจากปัจจัยด้านมหภาค\n\nฉะนั้น หากพิจารณาจากงานวิจัยล่าสุดก็ยืนยันว่า แบงก์ชาติไม่จำเป็นเร่งขึ้นอัตราดอกเบี้ย ขณะที่การปรับขึ้นค่าแรงขั้นต่ำโดยไตรภาคีก็ปรับต่ำกว่าอัตราเงินเฟ้ออีก ก็ยิ่งไม่มีแรงกดดันเงินเฟ้อจากค่าแรงเพิ่มขึ้นเลย ขณะนี้หลายพื้นที่ของประเทศก็เผชิญภาวะน้ำท่วมขัง รวมทั้ง กรุงเทพและปริมณฑลด้วยทำให้กิจกรรมทางเศรษฐกิจชะลอ ฉะนั้นไม่มี Demand-Pull Inflation แน่นอน",
    "เยอรมนี, จีน, สเปน และสหราชอาณาจักร เป็นผู้นำในการเดินหน้าด้านพลังงานหมุนเวียน": "เอเอฟพีรายงาน เมื่อวันอังคารที่ 20 กันยายน 2565 กล่าวว่า ไคลเมท กรุ๊ป (Climate Group) ซึ่งเป็นองค์กรไม่แสวงหาผลกำไรที่ทำงานร่วมกับธุรกิจและผู้นำรัฐบาลทั่วโลกเพื่อจัดการกับการเปลี่ยนแปลงสภาพภูมิอากาศ โดยเจาะจงไปยังพลังงานหมุนเวียนและการลดการปล่อยก๊าซเรือนกระจก ได้เปิดเผยรายงานล่าสุดและมีการจัดอันดับประเทศในกลุ่ม G20 (จี20) ที่มีความคืบหน้าด้านการใช้พลังงานหมุนเวียน\n\nรายงานดังกล่าว ซึ่งเผยแพร่ระหว่างสัปดาห์ Climate Week ประจำปี ในกรุงนิวยอร์ก นอกรอบการประชุมสมัชชาใหญ่แห่งสหประชาชาติ เปิดเผยว่า เยอรมนี, จีน, สเปน และสหราชอาณาจักร เป็นผู้นำในการเดินหน้านโยบายผลักดันการใช้พลังงานหมุนเวียน ทดแทนการใช้พลังงานจากเชื้อเพลิงฟอสซิล\n\nขณะที่ ออสเตรเลีย, อินเดีย, สหรัฐอเมริกา และญี่ปุ่น กำลังดำเนินการในทิศทางที่ดีและมีความก้าวหน้า\n\nด้านประเทศขนาดใหญ่อย่างแคนาดาและบราซิล ยังไม่ดีพอจะเห็นความตั้งใจจริงในการดำเนินการ แม้ว่าจะเริ่มนโยบายการใช้ไฟฟ้าหมุนเวียนไประดับหนึ่งแล้วก็ตาม ส่วนซาอุดีอาระเบียและรัสเซียรั้งตำแหน่งท้ายของประเทศที่ไม่แสดงความตั้งใจจริงและไม่มีความก้าวหน้าด้านพลังงานหมุนเวียน\n\nไมค์ เพียซ ผู้อำนวยการบริหารฝ่ายการเปลี่ยนแปลงระบบขององค์กรฯ กล่าวว่า \"สิ่งที่ไคลเมท กรุ๊ป เน้นย้ำมาตลอดช่วงหลายปีที่ผ่านมา คือการให้ความสำคัญด้านนโยบายเพื่อให้มีการดำเนินการอย่างรวดเร็วเกี่ยวกับพลังงานหมุนเวียน\"\n\nเกณฑ์การให้คะแนนพิจารณาจาก พื้นที่ริเริ่มดำเนินการจนสำเร็จสุทธิ, ความทะเยอทะยานไปสู่เป้าหมายด้านการใช้พลังงานหมุนเวียน, สัดส่วนของพลังงานหมุนเวียนในกำลังการผลิตพลังงานทั้งหมดของปี 2564 และการเพิ่มกำลังการผลิตพลังงานทดแทนของปี 2564\n\nสเปนซึ่งได้คะแนนสูงสุดจากเกณฑ์ข้างต้น ได้รับการยกย่องว่าเป็นผู้กำหนดนโยบายพลังงานหมุนเวียนที่มีความทะเยอทะยานที่สุดในสหภาพยุโรป โดยการเพิ่มกำลังการผลิตพลังงานใหม่ทั้งหมดในช่วงทศวรรษที่ผ่านมาด้วยพลังงานสีเขียว\n\nพลังงานหมุนเวียนคิดเป็นสัดส่วน 21% ของการใช้พลังงานขั้นสุดท้ายทั้งหมดของสเปนในปี 2563 ซึ่งเกินกว่าเป้าหมายที่ตั้งไว้ที่ 20% โดยมีแผนจะเพิ่มเป็น 43% ภายในปี 2573 และ 97% ภายในปี 2593 ซึ่งถ้าไปถึงตัวเลขนั้นจริงๆ สเปนจะถือเป็นประเทศที่ใช้พลังงานหมุนเวียนโดยสมบูรณ์\n\nอินเดียซึ่งได้คะแนนในอันดับที่สี่ของโลกสำหรับกำลังการผลิตไฟฟ้าทดแทน แต่กลับมองไม่เห็นสัญญาณบ่งชี้ความทะเยอทะยานจากรัฐบาลกลาง ซึ่งรายงานระบุว่าต้นทุนการผลิตที่สูงขึ้นและการพัฒนาการเชื่อมต่อโครงสร้างพื้นฐานเป็นอุปสรรคสำคัญ\n\nเพื่อให้นโยบายมุ่งสู่เป้าหมายอย่างสำเร็จ ประเทศต่างๆ จะต้องวางโรดแมปที่แข็งแกร่งและดำเนินการแก้ปัญหาทางการเงินเพื่อขับเคลื่อนความเชื่อมั่นของนักลงทุน\n\n\"ตอนนี้ยุโรปกำลังเผชิญกับวิกฤตด้านพลังงาน และบรรดาผู้นำรัฐบาลต่างรู้สึกเสียใจที่พวกเขาไม่ได้เริ่มเปลี่ยนการใช้พลังงานจากเชื้อเพลิงฟอสซิลให้เร็วขึ้นกว่านี้\" เพียซกล่าว.",
    "พสกนิกรในสหราชอาณาจักร เข้าสักการะพระบรมศพ ควีนเอลิซาเบธที่ 2 ต่อเนื่อง": "\n\nพสกนิกรในสหราชอาณาจักรยังคงหลั่งไหลเข้าแถวยาว 6.1 กิโลเมตรจากฝั่งตอนใต้ของแม่น้ำเทมส์ ระหว่างสะพานลอนดอนบริดจ์ไปจนถึงสะพานทาวเวอร์บริดจ์และสวนวิคตอเรีย ทาวเวอร์ เพื่อสักการะพระบรมศพในอาคารเวสต์มินเตอร์ฮอลล์ เป็นครั้งสุดท้าย ก่อนมีพระราชพิธีพระบรมศพในวันที่ 19 กันยายนนี้\n\n\n\nก่อนหน้านี้ สมาชิกพระราชวงศ์แห่งสหราชอาณาจักร ได้อัญเชิญพระบรมศพจากสกอตแลนด์จนกระทั่งมาถึงกรุงลอนดอน และมีพิธีอัญเชิญพระบรมศพจากพระราชวังบักกิงแฮมมาประดิษฐานยังห้องโถงของอาคารเวสต์มินเตอร์ฮอลล์ ในบริเวณอาคารรัฐสภาในกรุงลอนดอน ซึ่งเป็นจุดที่มีการจัดรัฐพิธี 4 วัน เพื่อให้ประชาชนร่วมไว้อาลัยครั้งสุดท้าย ตั้งแต่เย็นวาน(14 กันยายน 2565)ตลอด 24ชั่วโมง\n\n\n\nในวันนี้ กษัตริย์ชาร์ลส์ที่ 3 เสด็จพร้อมพระราชินีคามิลา กลับไปยังพระราชวังในเขตไฮฮ์เกต เมืองเบอร์มิงแฮม มณฑลกลอสเตอร์เชอร์ ทางตะวันตกเฉียงใต้ของอังกฤษ ส่วนเจ้าชายวิลเลียม ในฐานะเจ้าชายแห่งเวลส์ พร้อมเจ้าหญิงแห่งเวลส์ พระชายา เสด็จกลับไปยังพระตำหนักซานดริงแฮมในมณฑลนอร์ฟอล์ก เพื่อทอดพระเนตรพวงดอกไม้ที่บรรดาพสกนิกรมาวางไว้หน้าประตูของพระตำหนัก เพื่อแสดงความอาลัย ส่วนเจ้าฟ้าชายเอ็ดเวิร์ด และโซฟี พระชายา (หรือ เอิร์ลและเคานต์เตสแห่งเวสเซกส์)เสด็จกลับยังพระตำหนักในเมืองแมนเชสเตอร์\n\n\n\n\n\n\n\n#สหราชอาณาจักร\n\n\n\n#สักการะพระบรมศพ",
    "ถวายความอาลัยต่อการเสด็จสวรรคตของสมเด็จพระราชินีนาถเอลิซาเบธ ที่ 2": "เมื่อเสด็จพระราชดำเนินถึง สมเด็จพระกนิษฐาธิราชเจ้า กรมสมเด็จพระเทพรัตนราชสุดา ฯ สยามบรมราชกุมารี เสด็จพระราชดำเนินไปยังซุ้มประดิษฐานพระบรมฉายาลักษณ์พระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร ทรงวางพวงมาลัย ทรงคม จากนั้น เสด็จพระราชดำเนินไปยังซุ้มประดิษฐานพระบรมฉายาลักษณ์สมเด็จพระราชินีนาถเอลิซาเบธที่ 2 แห่งสหราชอาณาจักร ทรงวางแจกันดอกไม้ของพระบาทสมเด็จพระเจ้าอยู่หัว และสมเด็จพระนางเจ้า ฯ พระบรมราชินี และทรงวางแจกันดอกไม้ส่วนพระองค์ แล้วถวายความเคารพหน้าพระบรมพระฉายาลักษณ์\n\nทั้งนี้ พระบาทสมเด็จพระเจ้าอยู่หัว ทรงพระกรุณาโปรดเกล้าโปรดกระหม่อมให้หน่วยราชการในพระองค์ ประดิษฐานพระบรมฉายาลักษณ์สมเด็จพระราชินีนาถเอลิซาเบธที่ 2 แห่งสหราชอาณาจักร ที่บริเวณประตูมณีนพรัตน์ พระบรมมหาราชวัง ระหว่างวันที่ 19 – 25 กันยายน 2565 เพื่อให้ประชาชน และหน่วยงานต่าง ๆ ร่วมถวายความอาลัยต่อการเสด็จสวรรคตของสมเด็จพระราชินีนาถเอลิซาเบธที่ 2 แห่งสหราชอาณาจักร ซึ่งในทุกวันได้มีคณะบุคคลจากหน่วยงานต่าง ๆ และประชาชนทั้งชาวไทยและชาวต่างประเทศ เดินทางมาวางดอกกุหลาบสีขาวหน้าพระบรมฉายาลักษณ์เป็นจำนวนมาก\n\nสำนักพระราชวังบักกิงแฮม ได้ออกแถลงการณ์ เมื่อวันพฤหัสบดีที่ ๘ กันยายน ๒๕๖๕ เวลา ๑๘.๓๐ น. ตามเวลาท้องถิ่น หรือตรงกับเวลา 00.30 น. วันศุกร์ ที่ 9 กันยายน 2565 ตามเวลาในประเทศไทย ว่า สมเด็จพระราชินีนาถเอลิซาเบธที่ 2 แห่งสหราชอาณาจักร เสด็จสวรรคตด้วยพระอาการสงบ ที่พระตำหนักบัลมอรัลในสกอตแลนด์ เมื่อช่วงเย็นวันพฤหัสบดีตามเวลาท้องถิ่น สิริพระชนมพรรษา 96 พรรษา ทรงครองสิริราชสมบัติได้ 70 ปี และมีการจัดพระราชพิธีพระบรมศพขึ้นเมื่อวันที่ 19 กันยายน 2565 ณ มหาวิหารเวสต์มินสเตอร์ กรุงลอนดอน สหราชอาณาจักร\n\nในการนี้ รัฐบาลไทย ตลอดจนหน่วยงานต่าง ๆ ทั้งภาครัฐและเอกชน ได้ร่วมถวายความอาลัยต่อการเสด็จสวรรคตของสมเด็จพระราชินีนาถเอลิซาเบธที่ 2 แห่งสหราชอาณาจักร ซึ่งตลอดพระชนม์ชีพ สมเด็จพระราชินีนาถเอลิซาเบธที่ 2 แห่งสหราชอาณาจักร ได้ทรงอุทิศพระองค์ด้วยพระปรีชาสามารถและความมุ่งมั่นแน่วแน่ที่จะยังประโยชน์ต่อพสกนิกรชาวสหราชอาณาจักร และในเครือจักรภพ รวมทั้งพัฒนาสัมพันธไมตรีระหว่างประเทศไทยและสหราชอาณาจักรที่แนบแน่นมั่นคงมาช้านานให้ยั่งยืนสืบไป",
    "สีจิ้นผิงแสดงความยินดี ‘พระเจ้าชาร์ลส์ที่ 3’ ขึ้นเป็นกษัตริย์สหราชอาณาจักร": "นายสี จิ้นผิง ประธานาธิบดีจีนส่งสารแสดงความยินดีถึงพระเจ้าชาร์ลส์ที่ 3 เนื่องในการขึ้นครองราชย์เป็นกษัตริย์พระองค์ใหม่แห่งสหราชอาณาจักร เมื่อวันเสาร์ (10 ก.ย.) ที่ผ่านมา พร้อมระบุว่า ปีนี้เป็นวาระครบรอบ 50 ปี การสถาปนาความสัมพันธ์ทางการทูตระหว่างสองประเทศ ณ ระดับเอกอัครราชทูต\n\nประธานาธิบดีจีนเผยว่า เขาพร้อมทำงานร่วมกับพระเจ้าชาร์ลส์ที่ 3 เพื่อขยับขยายความเข้าใจซึ่งกันและกันและมิตรภาพระหว่างประชาชนของสองประเทศ เพิ่มพูนการแลกเปลี่ยนฉันมิตรและความร่วมมืออันส่งผลประโยชน์ซึ่งกันและกัน และส่งเสริมการสื่อสารในประเด็นระดับโลก เพื่อนำพาผลประโยชน์สู่ทั้งสองประเทศและประชาชน รวมถึงมีส่วนส่งเสริมสันติภาพและการพัฒนาของโลก",
    "สายเหยี่ยวตัวแม่! 'ลิซ ทรัสส์' ตัวเต็งนายกฯ UK กร้าว ยุคแห่งความใจเย็นจบลงแล้ว": "รัฐมนตรีต่างประเทศ ตัวเต็งในศึกชิงชัยเก้าอี้นายกรัฐมนตรีสหราชอาณาจักร เคยให้สัญญาเพิ่มใช้จ่ายด้านกลาโหมเป็น 3% ของจีดีพีภายในปี 2030 คำประกาศที่ทาง ริชี ซูนัค คู่แข่งของเธอมีจุดยืนไม่เห็นด้วย โดยเขาเชื่อว่าเมื่อเป็นเรื่องของความมั่นคง ไม่ควรวางเป้าหมายต่างๆ ตามแต่อารมณ์เวลานี้การหาเสียงของ ทรัสส์ วางกรอบแผนของเธอในการ \"ปกป้องสหราชอาณาจักร\" ในนั้นรวมถึง \"ทบทวนเต็มขั้นเกี่ยวกับการป้องปรามทางนิวเคลียร์ อัปเดตแผนบูรณาการของรัฐบาลและยกระดับการสนับสนุนหน่วยข่าวกรอง\"ทรัสส์ กล่าวว่า เป้าหมายลำดับหนึ่งของเธอในฐานะนายกรัฐมนตรี คือจะทำให้ประเทศแห่งนี้มีความปลอดภัย \"เราเคยคิดว่าสันติภาพและเสถียรภาพเป็นสิ่งแน่นอน แต่มันไม่เป็นเช่นนั้น\" เธอกล่าว \"ยุคแห่งความใจเย็นจบลงแล้ว เรากำลังอาศัยอยู่ในโลกที่มีความอันตรายมากขึ้นเรื่อยๆ และความมั่นคงของเราอยู่ภายใต้ภัยคุกคามมากกว่าที่เคยเป็นมาในรอบหลายทศวรรษ\"\"เราจำเป็นต้องแน่ใจว่า สหราชอาณาจักรมีเครื่องป้องปรามที่จำเป็นสำหรับเป็นแกนนำความพยายามของโลกในการจัดการกับความก้าวร้าวที่มาจากประเทศต่างๆ อย่างเช่นรัสเซีย และระบอบเผด็จการอื่นๆ\" เธอระบุส่วนทีมหาเสียงของเธอระบุว่า \"รัฐมนตรีต่างประเทศรายนี้จะทบทวนการป้องปรามทางนิวเคลียร์ของสหราชอาณาจักร ซึ่งเป็นตัวรับประกันขั้นสูงสุดสำหรับอำนาจอธิปไตยของเรา\"เธอยังจะอัปเดตรายงานทบทวนนโยบายแบบองค์รวม (Integrated Review) ของสหราชอาณาจักร ที่ครอบคลุมด้านกลาโหม ความมั่นคง การพัฒนาและนโยบายต่างประเทศ ให้สะท้อนถึงวิวัฒนาการภูมิทัศน์ทางภูมิรัฐศาสตร์ และความเคลื่อนไหวมุ่งร้ายต่างๆ ที่สหราชอาณาจักรพบเห็น นับตั้งแต่รายงานนี้ถูกเผยแพร่เป็นครั้งแรกในปี 2021\"ง่ายๆ เลย เราไม่อาจปล่อยให้พวกผู้รุกรานคิดว่าพวกเขาสามารถเดินหน้าทำอะไรก็ได้โดยไม่มีใครท้าทาย\" เธอกล่าวด้าน ซูนัค กล่าวว่า เขามีมุมมองว่าเป้าหมายการใช้จ่ายด้านกลาโหม 2% ของจีดีพีของนาโต้ ควรอยู่ในฐานะขั้นต่ำไม่ใช่เพดาน และเน้นว่าการใช้จ่ายด้านกลาโหมควรเพิ่มเป็น 2.5% เมื่อเวลาผ่านไป แต่ไม่เห็นด้วยกับการกำหนดเป้าหมายตามอำเภอใจซูรัค กล่าวในนอริชเมื่อวันพฤหัสบดี (25 ส.ค.) ว่า \"ถ้า ลิซ อยู่ที่นี่ บางทีเธออาจกล่าวปราศรัยว่าเธอจะลงทุน 3% ของจีดีพี ผมจะไม่พูดแบบนั้น ไม่ใช่เพราะผมไม่เชื่อในการลงทุนด้านการทหารของเรา แน่นอนผมจะทำ และประวัติที่ผ่านมาของผมแสดงให้เห็นแล้ว\"\"แต่ผมไม่เชื่อในการกำหนดเป้าหมายตามอำเภอใจ เมื่อเป็นเรื่องอะไรบางอย่างที่จริงจัง อย่างเช่นความมั่นคงของอาณาจักรเรา\" เขากล่าว(ที่มา : บลูมเบิร์ก/เดอะเนชันแนล)",
    "สหราชอาณาจักรจัดพระราชพิธีพระบรมศพ “ควีนเอลิซาเบธที่ 2” 19 ก.ย.นี้": "สำนักข่าวต่างประเทศรายงานจากกรุงลอนดอน สหราชอาณาจักร เมื่อวันที่ 11 ก.ย. ว่า สำนักพระราชวังบักกิงแฮมออกแถลงการณ์ว่า พระราชพิธีพระบรมศพ สมเด็จพระราชินีนาถเอลิซาเบธที่ 2 จะเกิดขึ้นที่มหาวิหารเวสต์มินสเตอร์ ในกรุงลอนดอน วันที่ 19 ก.ย. นี้\n\nอนึ่ง นับเป็นครั้งแรก นับตั้งแต่ศตวรรษที่ 18 ซึ่งสหราชอาณาจักรจัดพระราชพิธีพระบรมศพของพระประมุขแห่งรัฐที่นี่ และก่อนถึงพระราชพิธีเป็นเวลา 4 วัน หีบพระบรมศพจะประดิษฐานอยู่ภายในห้องโถงของมหาวิหาร เพื่อให้สาธารณชนสามารถเข้าไปแสดงความอาลัยและสักการะ\n\n\n\nตอนนี้ หีบพระบรมศพ สมเด็จพระราชินีนาถเอลิซาเบธที่ 2 ซึ่งเสด็จสวรรคตอย่างสงบ เมื่อวันที่ 8 ก.ย. ที่ผ่านมา ยังคงประดิษฐานอยู่ภายในท้องพระโรงของปราสาทบัลมอรัล ในสกอตแลนด์ เพื่อให้ข้าราชบริพารที่นี่ได้สักการะเป็นครั้งสุดท้าย\n\nThe State Funeral of Her Majesty The Queen will take place at Westminster Abbey on Monday 19th September.\n\n\n\nPrior to the State Funeral, The Queen will Lie-in-State in Westminster Hall for four days, to allow the public to pay their respects. — The Royal Family (@RoyalFamily) September 10, 2022\n\n\n\nขณะที่ พระราชพิธีพระราชพิธีอัญเชิญหีบพระบรมศพ สมเด็จพระราชินีนาถเอลิซาเบธที่ 2 ออกจากปราสาทบัลมอรัล จะเกิดขึ้นในเวลา 10.00 น. ตามเวลาท้องถิ่นของวันอาทิตย์ ( 16.00 น. ตามเวลาในประเทศไทย ) ขบวนรถไฟซึ่งจะใช้เวลาเดินทางนานประมาณ 6 ชั่วโมง มายังกรุงเอดินบะระ เมืองหลวงของสกอตแลนด์ แล้วมีการอัญเชิญไปประดิษฐานชั่วคราว ณ พระราชวังโฮลีรูดเฮาส์ ซึ่งเป็นพระราชฐานอย่างเป็นทางการในสกอตแลนด์\n\n\n\nทั้งนี้ เจ้าฟ้าหญิงแอนน์ พระราชกุมารี พระราชธิดาในสมเด็จพระราชินีนาถเอลิซาเบธที่ 2 จะเสด็จพร้อมขบวนอัญเชิญหีบพระบรมศพ ตั้งแต่ปราสาทบัลมอรัลมายังพระราชวังโฮลีรูดเฮาส์ โดย หีบพระบรมศพ สมเด็จพระราชินีนาถเอลิซาเบธที่ 2 จะประดิษฐานอยู่ที่สกอตแลนด์ จนถึงช่วงเย็นของวันที่ 13 ก.ย. ตามเวลาท้องถิ่น.\n\nเครดิตภาพ : REUTERS",
    "ชาร์ลส์ที่ 3 : บทบาทกษัตริย์ใต้รัฐธรรมนูญอังกฤษ และลำดับสืบราชสันตติวงศ์ในรัชสมัยใหม่": "ชาร์ลส์ที่ 3 : บทบาทกษัตริย์ใต้รัฐธรรมนูญอังกฤษ และลำดับสืบราชสันตติวงศ์ในรัชสมัยใหม่\n\n20 กันยายน 2022\n\nที่มาของภาพ, Getty Images\n\nเจ้าฟ้าชายชาร์ลส์ องค์มกุฎราชกุมารผู้ดำรงพระยศ \"เจ้าชายแห่งเวลส์\" มาอย่างยาวนาน ได้ทรงสืบทอดราชบัลลังก์เป็นกษัตริย์ชาร์ลส์ที่สาม หลังสมเด็จพระราชินีนาถเอลิซาเบธที่ 2 เสด็จสวรรคตอย่างสงบ เมื่อวันที่ 8 ก.ย.ที่ปราสาทบัลมอรัล ในสกอตแลนด์ ขณะมีพระชนมพรรษา 96 พรรษา โดยพระองค์คือกษัตริย์ผู้ครองราชย์ยาวนานที่สุดของสหราชอาณาจักร คือ 70 ปี\n\nบทบาทหน้าที่ของกษัตริย์พระองค์ใหม่\n\nตามรัฐธรรมนูญของสหราชอาณาจักร พระมหากษัตริย์เป็นประมุขของประเทศ ต้องเป็นกลางทางการเมืองและมีพระราชอำนาจเพียงในเชิงสัญลักษณ์และในทางพิธีการเท่านั้น\n\nในแต่ละวันจะทรงได้รับ \"กล่องหนังสีแดง\" จากรัฐบาลอังกฤษ ซึ่งภายในบรรจุเอกสารสรุปเนื้อหาของการประชุมสำคัญที่กำลังจะมีขึ้น รวมทั้งเอกสารที่ต้องทรงลงพระปรมาภิไธยด้วย\n\nตามปกติแล้วนายกรัฐมนตรีอังกฤษจะเข้าเฝ้าถวายรายงานทุกวันพุธที่พระราชวังบักกิงแฮม เพื่อกราบทูลให้ทรงทราบถึงกิจกรรมต่าง ๆ ของรัฐบาล โดยการเข้าเฝ้านี้จะมีขึ้นเป็นการส่วนพระองค์ และไม่มีการบันทึกเนื้อหาเอาไว้อย่างเป็นทางการ\n\nกษัตริย์พระองค์ใหม่ยังต้องทรงปฏิบัติหน้าที่เพื่อรัฐสภาแห่งสหราชอาณาจักรดังต่อไปนี้\n\nทรงแต่งตั้งรัฐบาล โดยจะทรงโปรดให้ผู้นำพรรคการเมืองที่ได้รับชัยชนะในการเลือกตั้งทั่วไป เข้าเฝ้าที่พระราชวังบักกิงแฮม เพื่อรับคำเชิญให้จัดตั้งรัฐบาลได้อย่างเป็นทางการ กษัตริย์ยังทรงเป็นผู้ยุบเลิกรัฐบาลชุดเก่าก่อนจะมีการเลือกตั้งทั่วไปอย่างเป็นทางการด้วย\n\nทรงเปิดสมัยการประชุมและมีพระราชดำรัสต่อรัฐสภา กษัตริย์จะเสด็จพระราชดำเนินไปในรัฐพิธีเปิดสมัยการประชุมของรัฐสภาในทุกปี โดยจะมีพระราชดำรัสแถลงถึงนโยบายของรัฐบาล ขณะประทับบนพระราชบัลลังก์ในสภาขุนนาง\n\nที่มาของภาพ, Getty Images คำบรรยายภาพ, สมเด็จพระราชินีนาถเอลิซาเบธที่ 2 และเจ้าชายฟิลิป ดยุคแห่งเอดินบะระ ในรัฐพิธีเปิดสมัยการประชุมของรัฐสภาเมื่อปี 2019\n\nพระราชทานพระบรมราชานุญาต เมื่อมีกฎหมายที่ผ่านความเห็นชอบจากรัฐสภาแล้ว กษัตริย์จะต้องทรงลงพระปรมาภิไธยเพื่อพระราชทานพระบรมราชานุญาตเสียก่อน จึงจะสามารถบังคับใช้กฎหมายนั้นได้ ครั้งสุดท้ายที่กษัตริย์อังกฤษทรงปฏิเสธแสดงความเห็นชอบต่อร่างกฎหมายคือปี 1708\n\nทรงรับรองอาคันตุกะระดับประมุขและผู้แทนของรัฐ นอกจากนี้ยังทรงโปรดให้เอกอัครราชทูตและข้าหลวงใหญ่จากต่างประเทศเข้าเฝ้าในวาระต่าง ๆ\n\nทรงดำรงตำแหน่งประมุขเครือจักรภพ ซึ่งเป็นการรวมตัวกันของรัฐเอกราช 56 ประเทศ ที่มีประชากรถึง 2,500 ล้านคน ในจำนวนนี้ 14 ประเทศ มีกษัตริย์อังกฤษเป็นประมุขของรัฐ\n\nที่มาของภาพ, Alamy\n\nลำดับสืบราชสันตติวงศ์ในรัชสมัยใหม่ของราชวงศ์อังกฤษ\n\nสมเด็จพระราชินีนาถเอลิซาเบธที่ 2 ทรงเป็นกษัตริย์ผู้ครองราชย์ยาวนานที่สุดในประวัติศาสตร์อังกฤษ คือ 70 ปี พระองค์สวรรคตเมื่อวันที่ 8 ก.ย. 2023 ขณะมีพระชนมพรรษา 96 พรรษา\n\nเจ้าหญิงเอลิซาเบธ อเล็กซานดรา แมรี วินด์เซอร์ ประสูติเมื่อวันที่ 21 เม.ย. 1926 ทรงขึ้นเป็นกษัตริย์หลังจากพระเจ้าจอร์จที่ 6 พระราชบิดา สวรรคตกะทันหันในปี 1952\n\nพระองค์อภิเษกสมรสกับเจ้าชายฟิลิป ดยุคแห่งเอดินบะระ ในปี 1947 และมีพระราชโอรสพระราชธิดาด้วยกัน 4 พระองค์ คือเจ้าชายชาร์ลส์ เจ้าหญิงแอนน์ เจ้าชายแอนดรูว์ และเจ้าชายเอ็ดเวิร์ด\n\nดยุคแห่งเอดินบะระ ทรงเป็นคู่สมรสกษัตริย์ผู้อยู่ในตำแหน่งยาวนานที่สุดในประวัติศาสตร์อังกฤษ ทรงยุติการทรงงานอย่างเป็นทางการในปี 2017 ก่อนที่จะสิ้นพระชนม์เมื่อวันที่ 9 เม.ย. 2021\n\nกษัตริย์ชาร์ลส์ที่สาม\n\nปีพระราชสมภพ: 1948\n\nที่มาของภาพ, Reuters\n\nกษัตริย์ชาร์ลส์ที่สาม ซึ่งเคยดำรงพระอิสริยยศเป็นเจ้าชายแห่งเวลส์ เคยอภิเษกสมรสกับเลดี้ ไดอานา สเปนเซอร์ ที่ต่อมาดำรงพระอิสริยยศเป็นเจ้าหญิงแห่งเวลส์ เมื่อวันที่ 29 ก.ค. 1981\n\nทั้งคู่มีพระโอรสด้วยกัน 2 พระองค์ คือ เจ้าชายวิลเลียม และเจ้าชายแฮร์รี\n\nเจ้าชายและเจ้าหญิงแห่งเวลส์ทรงหย่าขาดจากกันในปี 1996 จากนั้นในวันที่ 31 ส.ค. เจ้าหญิงแห่งเวลส์ได้สิ้นพระชนม์กะทันหันในอุบัติทางรถยนต์ที่กรุงปารีส ประเทศฝรั่งเศส\n\nภายหลังพระองค์ทรงเข้าพีธีสมรสทางกฎหมายกับและนางคามิลลา พาร์กเกอร์ โบลส์ เมื่อวันที่ 9 เม.ย. 2005 โดยสมเด็จพระราชินีนาถได้ตรัสก่อนจะสวรรคตว่ามีพระราชประสงค์ให้ คามิลลา ซึ่งได้รับพระราชทานยศให้เป็น \"ดัชเชสแห่งคอร์นวอลล์\" ได้ขึ้นเป็นสมเด็จพระราชินี (Queen Consort) เมื่อเจ้าฟ้าชายชาร์ลส์ เสด็จขึ้นครองราชย์เป็นกษัตริย์พระองค์ต่อไป\n\nลำดับการสืบราชสันตติวงศ์\n\n1. วิลเลียม, เจ้าชายแห่งเวลส์\n\nปีที่ประสูติ: 1982\n\nที่มาของภาพ, PA Media\n\nเจ้าชายวิลเลียมเป็นพระโอรสองค์โตของกษัตริย์ชาร์ลส์ที่สาม และไดอานา เจ้าหญิงแห่งเวลส์ ปัจจุบันทรงเป็นผู้สืบสันตติวงศ์ลำดับแรก\n\nเจ้าชายวิลเลียมมีพระชันษาเพียง 15 ปี ตอนที่พระมารดาสิ้นพระชนม์ พระองค์เข้าศึกษาที่มหาวิทยาลัยเซนต์แอนดรูวส์ ในสกอตแลนด์ ซึ่งเป็นสถานที่ที่พระองค์ทรงได้พบและรู้จักกับ เคต มิดเดิลตัล พระชายาในอนาคต ทั้งคู่เข้าพิธีเสกสมรสในปี 2011\n\nดยุคและดัชเชสแห่งเคมบริดจ์มีพระโอรสองค์แรกคือเจ้าชายจอร์จเมื่อปี 2013 ต่อมาคือเจ้าหญิงชาร์ลอตต์ พระธิดา ประสูติในปี 2015 และทรงมีเจ้าชายลูอีส์ พระโอรสองค์สุดท้อง ในปี 2018\n\nในวันคล้ายวันประสูติปีที่ 21 ทรงได้รับการแต่งตั้งเป็น \"มนตรีแห่งรัฐ\" (Counsellor of State) ซึ่งมีหน้าที่เป็นผู้แทนพระองค์ของควีนในงานพิธีที่เป็นทางการต่าง ๆ\n\nเจ้าชายเวิลเลียมทรงเข้ารับการฝึกฝนวิชาทหารในทั้งสามเหล่าทัพ ก่อนจะเข้าประจำการในกองทัพอากาศของสหราชอาณาจักรเป็นเวลา 3 ปี โดยทรงเป็นนักบินของหน่วยปฏิบัติการค้นหาและกู้ภัยในทางตอนเหนือของแคว้นเวลส์\n\nนอกจากนี้ ยังทรงเคยทำงานเป็นนักบินเฮลิคอปเตอร์แบบไม่เต็มเวลา ให้กับบริษัทขนย้ายผู้ป่วยเอกชน East Anglian Air Ambulance เป็นเวลา 2 ปี ก่อนจะลาออกมาปฏิบัติพระกรณียกิจของราชวงศ์อย่างเต็มที่ในปี 2017\n\nเจ้าชายวิลเลียมยังทรงรับการสืบทอดพระยศดยุคแห่งคอร์นวอลล์ต่อจากพระราชบิดาด้วย อีกทั้งได้รับการสถาปนาให้เป็นเจ้าชายแห่งเวลส์ ขณะที่แคทเธอรีน พระชายาทรงเป็นเจ้าหญิงแห่งเวลส์พระองค์ใหม่\n\nในฐานะผู้สืบสันตติวงศ์ลำดับแรก เจ้าชายวิลเลียมทรงมีหน้าที่สนับสนุนและถวายความช่วยเหลือ เพื่อแบ่งเบาพระราชกรณียกิจของกษัตริย์พระองค์ใหม่\n\n2. เจ้าชายจอร์จแห่งเวลส์\n\nปีที่ประสูติ : 2013\n\nที่มาของภาพ, Reuters\n\nเจ้าชายจอร์จแห่งเคมบริดจ์ประสูติเมื่อวันที่ 22 ก.ค. 2013 ที่โรงพยาบาลเซนต์แมรีส์ ในกรุงลอนดอน\n\nเจ้าชายวิลเลียมประทับอยู่ในห้องคลอดของโรงพยาบาลด้วยตอนที่พระโอรสประสูติโดยมีน้ำหนัก 3.8 กิโลกรัม\n\nเจ้าชายจอร์จทรงเป็นรัชทายาทลำดับที่สองต่อจากพระบิดา\n\n3. เจ้าหญิงชาร์ลอตต์แห่งเวลส์\n\nปีที่ประสูติ : 2015\n\nที่มาของภาพ, Reuters\n\nดัชเชสแห่งคอร์นวอลล์และเคมบริดจ์ มีประสูติการพระธิดาองค์ที่สองเมื่อวันที่ 2 พ.ค. 2015 ที่โรงพยาบาลเซนต์แมรีส์ ในกรุงลอนดอน โดยเจ้าชายวิลเลียมประทับอยู่ด้วยในห้องคลอดของโรงพยาบาล\n\nเจ้าหญิงชาร์ลอตต์ เอลิซาเบธ ไดอานา มีน้ำหนักแรกประสูติ 3.7 กิโลกรัม ทรงเป็นรัชทายาทลำดับที่สามต่อจากพระบิดาและพระเชษฐา\n\n4. เจ้าชายลูอีส์แห่งเวลส์\n\nปีที่ประสูติ : 2018\n\nที่มาของภาพ, Reuters\n\nดัชเชสแห่งคอร์นวอลล์และเคมบริดจ์ มีประสูติการพระโอรสองค์สุดท้อง ซึ่งมีน้ำหนักแรกประสูติ 3.8 กิโลกรัม ที่โรงพยาบาลเซนต์แมรีส์ ในกรุงลอนดอน เมื่อวันที่ 23 เม.ย. 2018 โดยที่มีเจ้าชายวิลเลียมประทับอยู่ในห้องคลอดด้วยเช่น 2 ครั้งที่ผ่านมา\n\nเจ้าชายลูอีส์ ทรงเป็นรัชทายาทลำดับที่สี่แห่งราชวงศ์วินด์เซอร์\n\n5. เจ้าชายแฮร์รี ดยุคแห่งซัสเซกซ์\n\nปีที่ประสูติ : 1984\n\nที่มาของภาพ, Getty Images\n\nเจ้าชายแฮร์รีทรงสำเร็จการศึกษาจากโรงเรียนนายร้อยทหารบกแซนด์เฮิร์สต์ ก่อนเข้ารับราชการเป็นนักบินเฮลิคอปเตอร์ของกองทัพบกโดยติดยศร้อยโท ทรงเคยร่วมรบในสมรภูมิอัฟกานิสถานถึงสองครั้ง ระหว่างปี 2012-2013 โดยทรงรับหน้าที่นักบินเฮลิคอปเตอร์อาปาเช่และทหารปืนใหญ่\n\nในปี 2015 ทรงลาออกจากกองทัพและหันมามุ่งทรงงานการกุศลอย่างจริงจัง ซึ่งรวมถึงงานอนุรักษ์ธรรมชาติในทวีปแอฟริกา และทรงจัดการแข่งขัน \"อินวิกตัส เกมส์\" (Invictus Games) เพื่อให้การสนับสนุนทหารผ่านศึกที่ได้รับบาดเจ็บ\n\nนอกจากนี้ยังทรงงานในฐานะผู้แทนพระองค์ของควีนมาแต่ครั้งทรงได้รับการแต่งตั้งเป็น \"มนตรีแห่งรัฐ\" เมื่อมีพระชันษาครบ 21 ปี เช่นเดียวกับพระเชษฐา\n\nเจ้าชายแฮร์รีเสกสมรสกับเมแกน มาร์เคิล นักแสดงหญิงชาวอเมริกัน เมื่อวันที่ 19 พ.ค. 2018 และได้รับพระราชทานฐานันดรศักดิ์เป็นดยุคและดัชเชสแห่งซัสเซกซ์\n\nทว่าสองปีต่อมาทั้งคู่ได้ประกาศถอนตัวจากการเป็นพระบรมวงศ์ แล้วเริ่มแบ่งเวลาไปใช้ชีวิตทั้งในสหราชอาณาจักรและที่ภูมิภาค ทวีปอเมริกาเหนือ เนื่องจากมีพระประสงค์จะ \"ทำงานเลี้ยงชีพตัวเองเพื่อให้มีอิสระทางการเงิน\"\n\nสำนักพระราชวังบักกิงแฮมแถลงยืนยันในหนึ่งปีต่อมาว่า ดยุคและดัชเชสแห่งซัสเซกซ์จะไม่ทรงกลับมาปฏิบัติกรณียกิจของราชวงศ์อีกต่อไป โดยทรงคืนยศทางทหารทุกตำแหน่ง และยกเลิกการเป็นองค์อุปถัมภ์ขององค์กรต่าง ๆ ด้วย\n\n6. อาร์ชี แฮร์ริสัน เมาท์แบตเทน-วินด์เซอร์\n\nปีเกิด : 2019\n\nที่มาของภาพ, Getty Images\n\nบุตรคนแรกของดยุคและดัชเชสแห่งซัสเซกซ์ เกิดเมื่อวันที่ 6 พ.ค. 2019 มีน้ำหนักแรกเกิด 3.2 กิโลกรัม โดยดยุคแห่งซัสเซกซ์ประทับอยู่ด้วยในห้องคลอดของโรงพยาบาล\n\nการเลือกตั้งชื่อและนามสกุลเช่นนี้ แสดงว่าดยุคและดัชเชสแห่งซัสเซกซ์ทรงตัดสินพระทัยไม่ให้โอรสมีพระยศเป็นเจ้าชาย ทั้งแสดงถึงพระประสงค์ที่จะเลี้ยงดูเด็กชายอาร์ชีเยี่ยงสามัญชนทั่วไป\n\n7. ลิลีเบต ไดอานา เมาท์แบตเทน-วินด์เซอร์\n\nปีเกิด : 2021\n\nที่มาของภาพ, Misan Harriman/Duke and Duchess of Sussex\n\nบุตรคนที่สองของดยุคและดัชเชสแห่งซัสเซกซ์ เกิดเมื่อวันที่ 4 มิ.ย. 2021 ที่เมืองซานตาบาร์บาราของสหรัฐฯ เด็กหญิง ลิลีเบต ไดอานา ได้รับการตั้งชื่อตามพระนามลำลองของควีน ในฐานะพระราชปนัดดาคนที่ 11 ทั้งยังมีชื่อกลางว่าไดอานา ตามพระนามของพระอัยยิกา ซึ่งด่วนสิ้นพระชนม์ไปเมื่อเจ้าชายแฮร์รีมีพระชันษาเพียง 12 ปี\n\n8. ดยุคแห่งยอร์ก\n\nปีที่ประสูติ : 1960\n\nที่มาของภาพ, Getty Images\n\nเจ้าชายแอนดรูว์ ดยุคแห่งยอร์ก ทรงเป็นพระราชโอรสองค์ที่สองของควีน และเจ้าชายฟิลิป ดยุคแห่งเอดินบะระ\n\nพระองค์ทรงเป็นเจ้าฟ้าชายพระองค์แรกของราชวงศ์อังกฤษในรอบ 103 ปี ที่ประสูติจากสมเด็จพระราชินีนาถในขณะที่ทรงครองราชย์อยู่\n\nเจ้าชายแอนดรูว์เสกสมรสกับซาราห์ เฟอร์กูสัน เมื่อปี 1986 และได้รับพระราชทานฐานันดรศักดิ์เป็นดยุคและดัชเชสแห่งยอร์กในคราวเดียวกัน ทั้งสองมีพระธิดาคือเจ้าหญิงเบียทริซ ที่ประสูติในปี 1988 และเจ้าหญิงยูเชนี ที่ประสูติในปี 1990 ในเวลาต่อมาทั้งสองทรงตัดสินพระทัยแยกกันอยู่ ก่อนที่จะหย่าร้างในปี 1996\n\nดยุคแห่งยอร์กทรงรับราชการในราชนาวีอังกฤษนานถึง 22 ปี และได้เข้าร่วมรบในสงครามเกาะฟอล์กแลนด์เมื่อปี 1982 นอกจากจะทรงปฏิบัติกรณียกิจทางการต่าง ๆ ของราชวงศ์แล้ว ยังทรงเป็นผู้แทนพิเศษทางการค้าให้กับรัฐบาลอังกฤษจนถึงปี 2011 อีกด้วย\n\nอย่างไรก็ตาม ดยุคแห่งยอร์กได้ยุติการทรงงานตามหน้าที่ของพระราชวงศ์ไปในปี 2019 หลังประทานสัมภาษณ์กับบีบีซีเรื่องความสัมพันธ์ฉันมิตรระหว่างพระองค์กับเจฟฟรีย์ เอปสตีน นักธุรกิจการเงินชาวอเมริกันที่ฆ่าตัวตาย ระหว่างรอการตัดสินของศาลในคดีค้ากามและค้ามนุษย์\n\nดยุคแห่งยอร์กถูกวิพากษ์วิจารณ์อย่างหนักเรื่องที่ทรงคบหานายเอปสตีนเป็นพระสหายสนิท และแม้จะทรงปฏิเสธว่าไม่มีส่วนรู้เห็นในธุรกิจมืด หรือพบความผิดปกติน่าสงสัยใด ๆ ขณะเสด็จเยือนคฤหาสน์ของนายเอปสตีน แต่ก็ทรงออกแถลงการณ์ว่าจะคืนยศทางทหาร และยุติการเสด็จออกงานสาธารณะ รวมทั้งตรัสว่าทรง \"เสียพระทัยอย่างแท้จริง\" ต่อการที่ผู้คนตัดสินว่าความสัมพันธ์ระหว่างพระองค์กับนายเอปสตีนไม่เหมาะสม\n\nในเดือน ก.พ. 2022 ทรงตกลงยอมจ่ายเงินค่าเสียหายในจำนวนที่ไม่มีการเปิดเผยเพื่อให้หนึ่งในเหยื่อขบวนการค้ากามของนายเอปสตีนยอมความในคดีประทุษร้ายทางเพศที่เธอฟ้องดำเนินคดีแพ่งต่อเจ้าชายแอนดรูว์ ซึ่งทรงปฏิเสธข้อกล่าวหานี้มาโดยตลอด\n\n9. เจ้าหญิงเบียทริซแห่งยอร์ก\n\nปีที่ประสูติ : 1988\n\nที่มาของภาพ, Getty Images\n\nเจ้าหญิงเบียทริซเป็นพระธิดาองค์โตในดยุคและดัชเชสแห่งยอร์ก ไม่ทรงมีนามสกุลที่เป็นทางการ แต่ทรงใช้สร้อยพระนาม \"แห่งยอร์ก\" ต่อท้ายพระนามตามธรรมเนียม\n\nทรงเสกสมรสกับนายเอโดอาร์โด มาเปลลี มอซซี มหาเศรษฐีด้านธุรกิจอสังหาริมทรัพย์ ที่โบสถ์น้อยหลวงภายในพระราชวังวินด์เซอร์ เมื่อเดือน ก.ค. 2020 โดยพิธีเสกสมรสครั้งนี้เลื่อนจากกำหนดการเดิมที่จะมีขึ้นในเดือน พ.ค. เนื่องจากการแพร่ระบาดของโรคโควิด-19\n\n10. เซียนนา เอลิซาเบธ มาเปลลี มอซซี\n\nปีเกิด: 2021\n\nเจ้าหญิงเบียทริซมีประสูติการพระธิดาที่ชื่อ เซียนนา เอลิซาเบธ ในเดือน ก.ย. ปี 2021 ซึ่งเป็นพระราชปนัดดาคนที่ 12 ของสมเด็จพระราชินีนาถเอลิซาเบธที่ 2 และถือเป็น รัชทายาทลำดับที่ 10 แห่งบัลลังก์วินด์เซอร์\n\nนอกจากนี้ เจ้าหญิงเบียทริซยังทรงมีฐานะเป็นแม่เลี้ยงของเด็กชายคริสโตเฟอร์ มาเปลลี มอซซี หรือ \"วูล์ฟฟี\" บุตรของนายเอโดอาร์โดที่เกิดกับอดีตแฟนสาว ดารา ฮวง สถาปนิกชาวอเมริกันเชื้อสายจีนอีกด้วย\n\n11. เจ้าหญิงยูเชนีแห่งยอร์ก\n\nปีที่ประสูติ : 1990\n\nที่มาของภาพ, Getty Images\n\nเจ้าหญิงยูเชนีเป็นพระธิดาองค์เล็กในดยุคและดัชเชสแห่งยอร์ก ไม่ทรงมีนามสกุลที่เป็นทางการเช่นเดียวกับพระภคินี แต่ทรงใช้สร้อยพระนาม \"แห่งยอร์ก\" ต่อท้ายพระนามตามธรรมเนียม\n\nทรงเสกสมรสกับนายเจมส์ บรูกส์แบงก์ ผู้จัดการไนต์คลับหรูในย่านเมย์แฟร์ของกรุงลอนดอน ซึ่งเป็นคนรักที่ทรงคบหาดูใจมานานหลายปี โดยพิธีเสกสมรสมีขึ้นที่พระราชวังวินด์เซอร์ เมื่อวันที่ 12 ต.ค. 2018\n\n12. ออกัสต์ ฟิลิป ฮอว์ก บรูกส์แบงก์\n\nปีเกิด : 2021\n\nที่มาของภาพ, PRINCESS EUGENIE\n\nเด็กชายออกัสต์เป็นบุตรของเจ้าหญิงยูเชนีกับนายเจมส์ บรูกส์แบงก์ เกิดเมื่อวันที่ 9 ก.พ. 2021 และเป็นพระราชปนัดดาคนที่ 9 ของควีน\n\n13. เอิร์ลแห่งเวสเซกซ์\n\nปีที่ประสูติ : 1964\n\nที่มาของภาพ, Getty Images\n\nเจ้าชายเอ็ดเวิร์ด พระราชโอรสองค์สุดท้องของควีน ได้รับพระราชทานบรรดาศักดิ์ขุนนางเป็นเอิร์ลแห่งเวสเซกซ์ และไวเคานต์เซเวิร์น เมื่อปี 1999 หลังทรงเข้าพิธีเสกสมรสกับโซฟี รีส โจนส์ ซึ่งได้รับการสถาปนาเป็นเคาน์เตสส์แห่งเวสเซกซ์ในเวลาต่อมา\n\nก่อนหน้านี้เจ้าชายเอ็ดเวิร์ดทรงรับราชการเป็นช่วงเวลาสั้น ๆ ในกองกำลังราชนาวิกโยธิน ก่อนจะทรงก่อตั้งบริษัทผลิตรายการโทรทัศน์ของพระองค์เอง และทรงปฏิบัติงานสนับสนุนพระราชกรณียกิจที่เป็นทางการของควีน รวมทั้งทรงงานการกุศลสาธารณะด้วย\n\n14. เจมส์, ไวเคานต์เซเวิร์น\n\nปีเกิด : 2007\n\nที่มาของภาพ, PA\n\nเจมส์ เมาท์แบตเทน-วินด์เซอร์ บุตรชายคนเล็กของเอิร์ลและเคาน์เตสส์แห่งเวสเซกซ์ มีบรรดาศักดิ์ขุนนางเป็นไวเคานต์เซเวิร์นเช่นเดียวกับบิดา เนื่องจากก่อนหน้านี้เจ้าชายเอ็ดเวิร์ดตัดสินพระทัย ไม่ให้โอรสธิดาของพระองค์มีพระยศเป็นเจ้าชายหรือเจ้าหญิง เพื่อหลีกเลี่ยงภาระหนักบางประการที่ต้องแบกรับในฐานะพระราชวงศ์\n\n15. เลดี้ ลูอิส วินด์เซอร์\n\nปีเกิด : 2003\n\nที่มาของภาพ, PA Media\n\nลูอิส เมาท์แบตเทน-วินด์เซอร์ หรือที่รู้จักกันดีในชื่อของ เลดี้ ลูอิส วินด์เซอร์ เป็นธิดาคนโตของเอิร์ลและเคาน์เตสส์แห่งเวสเซกซ์ เธอสามารถใช้คำนำหน้าชื่อว่า \"เลดี้\" หรือท่านผู้หญิงได้ ตามธรรมเนียมของธิดาขุนนางที่มีบรรดาศักดิ์ \"เอิร์ล\" ขึ้นไป\n\n16. เจ้าหญิงแอนน์ พระราชกุมารี\n\nปีที่ประสูติ : 1950\n\nที่มาของภาพ, Getty Images\n\nเจ้าหญิงแอนน์ประสูติเป็นลำดับที่สองในหมู่พระราชโอรสและพระราชธิดาของควีน แต่ก็เป็นพระราชธิดาพระองค์แรกและพระองค์เดียวเท่านั้น เมื่อแรกประสูติทรงเป็นรัชทายาทลำดับ 3 และได้รับการสถาปนาพระอิสริยยศเป็น \"พระราชกุมารี\" (Princess Royal) ในปี 1987\n\nเจ้าหญิงแอนน์เสกสมรสสองครั้ง โดยครั้งแรกกับร้อยเอก มาร์ก ฟิลลิปส์ ผู้เป็นบิดาของปีเตอร์ ฟิลลิปส์ และซาราห์ ทินดัลล์ ต่อมาภายหลังการหย่าร้าง ทรงเสกสมรสอีกครั้งกับ พลเรือโท ทิโมธี ลอเรนซ์ แต่ไม่มีบุตรด้วยกัน\n\nเจ้าหญิงแอนน์ทรงเป็นพระราชวงศ์พระองค์แรกที่ใช้นามสกุล \"เมาท์แบตเทน-วินด์เซอร์\" ในเอกสารของทางการ ซึ่งก็คือทะเบียนสมรสที่ทรงจดกับร้อยเอกมาร์ก ฟิลลิปส์ นั่นเอง นอกจากนี้ยังทรงเป็นนักกีฬาขี่ม้าและเป็นตัวแทนของสหราชอาณาจักร ในการแข่งขันกีฬาโอลิมปิกที่นครมอนทรีออลของแคนาดา เมื่อปี 1976\n\nทรงเป็นองค์อุปถัมภ์องค์กรการกุศลหลายแห่ง รวมทั้งองค์กรช่วยเหลือเด็ก Save the Children ซึ่งทรงดำรงตำแหน่งประธานมาอย่างยาวนาน ตั้งแต่ปี 1970\n\n17. ปีเตอร์ ฟิลลิปส์\n\nปีเกิด : 1977\n\nที่มาของภาพ, Getty Images\n\nนายปีเตอร์ ฟิลลิปส์ เป็นพระราชนัดดาคนแรกของควีน สมรสกับออทัมน์ เคลลี ชาวแคนาดา เมื่อปี 2008 และมีบุตรสาวด้วยกันสองคน แต่ทั้งคู่ประกาศว่าจะหย่าขาดจากกันเมื่อเดือน ก.พ. ปี 2020\n\nโอรสธิดาของพระราชกุมารีนั้นไม่มียศเป็นเจ้าชายหรือเจ้าหญิง เนื่องจากเป็นการสืบสกุลในสายของพระราชวงศ์สตรี ยิ่งไปกว่านั้น ปีเตอร์ ฟิลลิปส์ ยังปฏิเสธไม่ขอรับบรรดาศักดิ์ขุนนางระดับเอิร์ล ซึ่งควีนได้ทรงเตรียมจะพระราชทานให้เมื่อคราวที่เขาสมรสอีกด้วย ทำให้ลูกสาวทั้งสองของปีเตอร์ ฟิลลิปส์ ไม่สามารถใช้คำนำหน้าชื่อว่า \"เลดี้\" ได้\n\n18. ซาวันนาห์ ฟิลลิปส์\n\nปีเกิด : 2010\n\nที่มาของภาพ, PA Media\n\nเด็กหญิงซาวันนาห์ ฟิลลิปส์ เป็นบุตรสาวคนโตของปีเตอร์ ฟิลลิปส์ และออทัมน์ เคลลี ทั้งยังเป็นพระราชปนัดดาคนแรกของควีนอีกด้วย\n\n19. ไอลา ฟิลลิปส์\n\nปีเกิด : 2012\n\nที่มาของภาพ, PA Media\n\nเด็กหญิงไอลา ฟิลลิปส์ เป็นบุตรสาวคนที่สองของปีเตอร์ ฟิลลิปส์ และออทัมน์ เคลลี\n\n20. ซารา ทินดัลล์\n\nปีเกิด : 1981\n\nที่มาของภาพ, Getty Images\n\nนางซารา ทินดัลล์ หรือที่มีชื่อก่อนสมรสว่า ซารา ฟิลลิปส์ ประสบความสำเร็จในการเดินตามรอยเท้าของพ่อแม่ โดยเอาดีในทางกีฬาขี่ม้าและสามารถคว้ารางวัลในการแข่งขันใหญ่หลายรายการมาครอง รวมทั้งเหรียญเงินในการแข่งขันกีฬาโอลิมปิกที่กรุงลอนดอน เมื่อปี 2012\n\nซาราสมรสกับนายไมก์ ทินดัลล์ อดีตนักกีฬารักบี้ทีมชาติอังกฤษเมื่อปี 2011 โดยมีบุตรสาวสองคนคือ มีอา และเลนา ในปี 2014 และ 2018 ตามลำดับ ต่อมาในเดือน มี.ค. ปี 2021 ซาราคลอดลูกคนสุดท้องคือเด็กชาย ลูคัส ฟิลิป ทินดัลล์\n\n21. มีอา เกรซ ทินดัลล์\n\nปีเกิด : 2014\n\nที่มาของภาพ, Getty Images\n\nเด็กหญิงมีอา เกรซเป็นบุตรสาวคนแรกของนางซารา ทินดัลล์ และมีศักดิ์เป็นพระราชปนัดดาของควีน\n\n22. เลนา เอลิซาเบธ ทินดัลล์\n\nปีเกิด : 2018\n\nที่มาของภาพ, PA Media\n\nเด็กหญิงเลนาเป็นบุตรสาวคนที่สองของนางซารา ทินดัลล์ และมีศักดิ์เป็นพระราชปนัดดาคนที่ 7 ของควีน เธอเกิดที่โรงพยาบาลแม่และเด็กในมณฑลกลอสเตอร์เชียร์ โดยมีน้ำหนักแรกเกิด 4.1 กิโลกรัม ชื่อกลาง \"เอลิซาเบธ\" ถูกตั้งเพื่อถวายพระเกียรติแด่ควีนผู้เป็นยายทวดของเธอ\n\n23. ลูคัส ฟิลิป ทินดัลล์\n\nปีเกิด : 2021",
    "ธนาคารกลางอังกฤษปรับขึ้น 50 จุด ชี้สหราชอาณาจักรอาจอยู่ในภาวะถดถอยแล้ว": "ธนาคารกลางอังกฤษขึ้นอัตราดอกเบี้ย 0.5 เปอร์เซ็นต์ในวันพฤหัสบดี Vuk Valcic | รูปภาพ SOPA | LightRocket | เก็ตตี้อิมเมจ\n\nลอนดอน – ธนาคารกลางอังกฤษลงมติให้ปรับขึ้นอัตราดอกเบี้ยฐานเป็น 2.25% จาก 1.75% ในวันพฤหัสบดี ซึ่งต่ำกว่าการเพิ่มขึ้นร้อยละ 0.75 ที่ผู้ค้าหลายรายคาดไว้ อัตราเงินเฟ้อในสหราชอาณาจักรลดลงเล็กน้อยในเดือนสิงหาคม แต่ที่ 9.9% เมื่อเทียบเป็นรายปียังคงสูงกว่าเป้าหมายที่ 2% ของธนาคาร พลังงานและอาหารได้เห็นการเพิ่มขึ้นที่ใหญ่ที่สุดของราคา แต่อัตราเงินเฟ้อพื้นฐานซึ่งแยกส่วนประกอบเหล่านั้นออกยังคงอยู่ที่ 6.3% ต่อปี ขณะนี้ BOE คาดว่าอัตราเงินเฟ้อจะสูงสุดที่ต่ำกว่า 11% ในเดือนตุลาคม ลดลงจากที่คาดการณ์ไว้ก่อนหน้านี้ที่ 13% การขึ้นราคาที่น้อยกว่าที่คาดการณ์มีขึ้นในขณะที่ธนาคารกล่าวว่าเชื่อว่าเศรษฐกิจของสหราชอาณาจักรอยู่ในภาวะถดถอยแล้ว เนื่องจากคาดการณ์ว่า GDP จะหดตัว 0.1% ในไตรมาสที่สาม ลดลงจากการคาดการณ์ครั้งก่อนที่การเติบโต 0.4% มันจะเป็นไปตามการลดลง 0.1% ในไตรมาสที่สอง นักวิเคราะห์หลายคนพร้อมกับสมาคมธุรกิจหอการค้าอังกฤษ ได้กล่าวก่อนหน้านี้ว่าพวกเขาคาดว่าสหราชอาณาจักรจะเข้าสู่ภาวะถดถอยก่อนสิ้นปีนี้ นอกจากราคาพลังงานที่กระทบแล้ว บริษัทต้องเผชิญกับปัญหาคอขวดทางการค้าเนื่องจากโควิด-19 และ Brexit ความเชื่อมั่นของผู้บริโภคที่ลดลง และยอดค้าปลีกที่ลดลง BOE ปรับลดอัตราดอกเบี้ยหลัก หรือที่เรียกว่าอัตราดอกเบี้ยของธนาคาร ลงเหลือ 0.1% ในเดือนมีนาคม 2020 เพื่อพยายามหนุนการเติบโตและการใช้จ่ายในช่วงเริ่มต้นของการระบาดใหญ่ของโคโรนาไวรัส อย่างไรก็ตาม เนื่องจากอัตราเงินเฟ้อเริ่มสูงขึ้นอย่างรวดเร็วเมื่อปลายปีที่แล้ว ธนาคารจึงเป็นหนึ่งในธนาคารกลางรายใหญ่กลุ่มแรกๆ ที่เริ่มต้นรอบการไต่เขาในการประชุมเดือนธันวาคม\n\nเพิ่มขึ้นติดต่อกันเป็นครั้งที่เจ็ด\n\nนี่เป็นการเพิ่มขึ้นติดต่อกันเป็นครั้งที่เจ็ดและนำอัตราดอกเบี้ยของสหราชอาณาจักรไปสู่ระดับที่เห็นล่าสุดในปี 2551 ในเอกสารเผยแพร่ที่อธิบายการตัดสินใจของธนาคาร ธนาคารระบุถึงความผันผวนของราคาก๊าซขายส่ง แต่กล่าวว่าการประกาศค่าไฟสูงสุดของรัฐบาลจะจำกัดการเพิ่มขึ้นของอัตราเงินเฟ้อของดัชนีราคาผู้บริโภค อย่างไรก็ตาม รายงานระบุว่ามีสัญญาณมากขึ้นตั้งแต่เดือนสิงหาคมว่า “อัตราเงินเฟ้อภายในประเทศยังคงแข็งแกร่งขึ้นอย่างต่อเนื่อง” มันเสริมว่า: “ตลาดแรงงานตึงตัวและแรงกดดันด้านราคาและราคาในประเทศยังคงสูงขึ้นในขณะที่ [energy bill subsidy] การลดอัตราเงินเฟ้อในระยะใกล้ ยังหมายความว่าการใช้จ่ายภาคครัวเรือนมีแนวโน้มอ่อนตัวน้อยกว่าที่คาดการณ์ไว้ในรายงานเดือนสิงหาคมในช่วงสองปีแรกของระยะเวลาคาดการณ์” สมาชิกคณะกรรมการนโยบายการเงิน 5 คนโหวตให้เพิ่มขึ้น 0.5 เปอร์เซ็นต์ ขณะที่สามคนโหวตให้เพิ่มขึ้น 0.75 เปอร์เซ็นต์ ซึ่งหลายคนคาดหมาย สมาชิกคนหนึ่งโหวตให้ขึ้น 0.25 เปอร์เซ็นต์จุด ธนาคารกล่าวว่าธนาคารไม่ได้อยู่ใน “เส้นทางที่กำหนดไว้ล่วงหน้า” และจะประเมินข้อมูลต่อไปเพื่อตัดสินขนาด จังหวะ และระยะเวลาของการเปลี่ยนแปลงอัตราดอกเบี้ยของธนาคารในอนาคต คณะกรรมการยังลงมติให้เริ่มขายพันธบัตรรัฐบาลของสหราชอาณาจักรที่ถืออยู่ในสถานที่ซื้อสินทรัพย์ของตนได้ไม่นานหลังจากการประชุม และระบุว่า “อัตราผลตอบแทนพันธบัตรรัฐบาลทั่วโลกเพิ่มขึ้นอย่างรวดเร็ว” การตัดสินใจของธนาคารขัดกับฉากหลังของค่าเงินปอนด์อังกฤษที่อ่อนค่าลงเรื่อยๆ การคาดการณ์ภาวะเศรษฐกิจถดถอย วิกฤตพลังงานในยุโรป และโครงการนโยบายเศรษฐกิจใหม่ที่กำหนดโดยนายกรัฐมนตรีคนใหม่ ลิซ ทรัสส์ ค่าเงินปอนด์แตะระดับต่ำสุดในรอบหลายทศวรรษเมื่อเทียบกับดอลลาร์ในสัปดาห์นี้ โดยซื้อขายที่ระดับต่ำกว่า 1.14 ดอลลาร์จนถึงวันพุธ และร่วงลงต่ำกว่า 1.13 ดอลลาร์ในช่วงเช้าของวันพฤหัสบดี ค่าเงินดอลลาร์อ่อนค่าลงอย่างรวดเร็วในปีนี้และอยู่ที่ระดับนี้ในปี 1985 โดยเพิ่มขึ้น 0.2% หลังจากการตัดสินใจของ BOE โดยที่ราคาเต็มเพิ่มขึ้น 0.5 เปอร์เซ็นต์\n\nการลดค่าเงินปอนด์เกิดจากการรวมกันของค่าเงินดอลลาร์ที่แข็งค่า เนื่องจากผู้ค้าแห่กันไปที่การลงทุนที่ปลอดภัยท่ามกลางความผันผวนของตลาดโลก และในขณะที่ธนาคารกลางสหรัฐปรับขึ้นอัตราดอกเบี้ยเอง และการคาดการณ์เศรษฐกิจของสหราชอาณาจักรที่เลวร้าย\n\nมินิงบประมาณวันศุกร์\n\nในขณะเดียวกัน รัฐบาลที่จัดตั้งขึ้นใหม่ของประเทศได้กำหนดข้อเสนอนโยบายเศรษฐกิจที่สำคัญจำนวนมากในเดือนนี้ ก่อน “เหตุการณ์ทางการเงิน” ซึ่งเรียกว่างบประมาณขนาดเล็ก ซึ่งจะประกาศอย่างเป็นทางการในวันศุกร์นี้ ซึ่งคาดว่าจะรวมถึงการกลับรายการของภาษีประกันภัยแห่งชาติที่เพิ่มขึ้นเมื่อเร็วๆ นี้ การลดการจัดเก็บภาษีสำหรับธุรกิจและผู้ซื้อบ้าน และแผนสำหรับ “เขตการลงทุน” ที่มีภาษีต่ำ ทรัสได้เน้นย้ำถึงความมุ่งมั่นในการลดภาษีซ้ำแล้วซ้ำอีกเพื่อเสนอราคาเพื่อกระตุ้นการเติบโตทางเศรษฐกิจ อย่างไรก็ตาม วิกฤตด้านพลังงานยังหมายถึงรัฐบาลได้ประกาศแผนการใช้จ่ายจำนวนมากเพื่อควบคุมค่าใช้จ่ายที่เพิ่มขึ้นสำหรับครัวเรือนและภาคธุรกิจ ข้อมูลที่เผยแพร่เมื่อวันพุธแสดงให้เห็นว่ารัฐบาลสหราชอาณาจักรได้กู้ยืมเงิน 11.8 พันล้านปอนด์ (13.3 พันล้านดอลลาร์) ในเดือนที่แล้ว เกือบสองเท่าของที่คาดการณ์ และมากกว่า 6.5 พันล้านปอนด์จากเดือนเดียวกันในปี 2019 เนื่องจากการใช้จ่ายของรัฐบาลที่เพิ่มขึ้น\n\n‘ช่วงเวลาที่สำคัญ’",
    "จอห์นสันลาออก-ทรัสส์รับช่วงต่อ บรรยากาศการเปลี่ยนผ่านทางการเมืองสหราชอาณาจักร – THE STANDARD": "วันนี้ (6 กันยายน) นี่คือบรรยากาศภาพรวมการเปลี่ยนผ่านทางการเมืองของนายกรัฐมนตรีสหราชอาณาจักร โดยในช่วงเช้าที่ผ่านมาตามเวลาท้องถิ่น นายกรัฐมนตรีบอริส จอห์นสัน ได้กล่าวสุนทรพจน์เป็นครั้งสุดท้ายบริเวณหน้าบ้านเลขที่ 10 ดาวนิงสตรีท ในกรุงลอนดอน ก่อนก้าวลงจากตำแหน่งอย่างเป็นทางการในวันนี้\n\nโดยมี ลิซ ทรัสส์ ผู้นำพรรคคอนเซอร์เวทีฟคนใหม่มารับช่วงต่อในการบริหารประเทศ นับจากนี้อีกราว 2 ปีกว่า จนครบวาระเดิมของจอห์นสัน ซึ่งเธอนับเป็นนายกรัฐมนตรีหญิงคนที่ 3 ในประวัติศาสตร์การเมืองของสหราชอาณาจักร ต่อจาก มาร์กาเร็ต แทตเชอร์ และ เทเรซา เมย์\n\nทรัสส์เข้าร่วมพิธีแต่งตั้งเธอให้ดำรงตำแหน่งนายกรัฐมนตรีสหราชอาณาจักรอย่างเป็นทางการ พร้อมเข้าเฝ้าฯ สมเด็จพระราชินีนาถเอลิซาเบธที่ 2 ที่บัลโมรัล สกอตแลนด์ ซึ่งเธอนับเป็นผู้นำคนแรกในรอบกว่า 7 ทศวรรษ ที่ไม่ได้รับการแต่งตั้ง ณ พระราชวังบักกิงแฮม นับตั้งแต่พิธีการแต่งตั้ง เซอร์วินสตัน เชอร์ชิล ในช่วงปลายปี 1951\n\nนายกรัฐมนตรีบอริส จอห์นสัน พร้อมด้วย แคร์รี จอห์นสัน ภริยา เดินออกมาจากบ้านเลขที่ 10 ดาวนิงสตรีท ในกรุงลอนดอน เมืองหลวงของสหราชอาณาจักร เพื่อกล่าวสุนทรพจน์ครั้งสุดท้ายในฐานะผู้นำประเทศ ก่อนก้าวลงจากตำแหน่งอย่างเป็นทางการในวันนี้ (6 กันยายน)\n\nภาพ: Adrian Dennis / AFP\n\nนายกรัฐมนตรีบอริส จอห์นสัน ขณะกล่าวสุนทรพจน์ครั้งสุดท้ายในฐานะผู้นำสหราชอาณาจักร เมื่อวันที่ 6 กันยายน 2022 ก่อนเดินทางยังไปบัลโมรัล สกอตแลนด์ เพื่อร่วมพิธีแต่งตั้งผู้นำคนใหม่\n\nภาพ: Daniel Leal / AFP\n\nลิซ ทรัสส์ ผู้นำพรรคคอนเซอร์เวทีฟคนใหม่ เดินทางถึงบัลโมรัล สถานที่ประทับของสมเด็จพระราชินีนาถเอลิซาเบธที่ 2 ในสกอตแลนด์ เธอนับเป็นผู้นำคนแรกของสหราชอาณาจักรในรอบกว่า 7 ทศวรรษ ที่ไม่ได้รับการแต่งตั้ง ณ พระราชวังบักกิงแฮม\n\nภาพ: WPA / Pool\n\nลิซ ทรัสส์ ผู้นำพรรคคอนเซอร์เวทีฟคนใหม่ เข้าเฝ้าฯ สมเด็จพระราชินีนาถเอลิซาเบธที่ 2 ที่บัลโมรัล สกอตแลนด์ เพื่อเข้าร่วมพิธีแต่งตั้งเธอให้ดำรงตำแหน่งนายกรัฐมนตรีสหราชอาณาจักรคนใหม่อย่างเป็นทางการ\n\nภาพ: Jane Barlow / AFP",
    "“สยบกุข่าว”! เฉลยแล้ว ทำไม “ในหลวง” ไม่เสด็จฯ เยือน สหราชอาณาจักร ที่แท้ควีนเอลิซาเบธ ติดรูปพระเจ้าจอร์จ": "น่าสนใจเป็นอย่างยิ่ง วันนี้ (22 ก.ย. 65) เพจเฟซบุ๊ก The METTAD โพสต์ข้อความระบุว่า “สามเกลอ”โดยแชร์ เพจเฟซบุ๊ก Suphanat Aphinyan ของ ดร.ศุภณัฐ อภิญญาณ หรือ ดร.นิว นักวิจัยภายใต้สถาบันวิจัย MAST Center และ คณะวิศวกรรมชีวการแพทย์ University of Arkansas ประเทศสหรัฐอเมริกา ที่ระบุว่า“เมื่อสามศาสดาใหญ่สามนิ้วช่วยขยายผล ก็ถึงเวลาต้องเฉลยคำตอบสุดท้าย ทำไมจึงทรงไม่เสด็จฯ เยือนสหราชอาณาจักร เพื่อร่วมพระราชพิธีพระบรมศพสมเด็จพระราชินีนาถเอลิซาเบธที่ 2 ?การออกมาวิเคราะห์อย่างบิดเบือนให้ร้ายของลุงสุรชัยในตอนต้น กล่าวหาว่า พระบาทสมเด็จพระเจ้าอยู่หัวของไทย ไม่ได้รับเชิญให้ร่วมพระราชพิธีพระบรมศพสมเด็จพระราชินีนาถเอลิซาเบธที่ 2 ได้แสดงถึงความกักขฬะต่ำตมและไร้ซึ่งวุฒิภาวะใดๆ เป็นอย่างยิ่งทั้งๆ ที่ความเป็นจริง ทางกระทรวงการต่างประเทศและการพัฒนาแห่งสหราชอาณาจักร หรือ Foreign, Commonwealth & Development Office (FCDO) ได้ส่งเอกสารเทียบเชิญไปยังสถานเอกอัครราชทูตของประเทศทั่วโลกตามระดับความสัมพันธ์ที่แตกต่างกันปรากฏว่า ประเทศไทยของเรา ถูกจัดอยู่ในกลุ่มที่ได้รับการเทียบเชิญเดียวกันกับ บาห์เรน, ภูฏาน, กัมพูชา, ญี่ปุ่น, จอร์แดน, คูเวต, ลิกเตนสไตน์, ลักเซมเบิร์ก, โมนาโก, โมร็อกโก, นอร์เวย์, โอมาน, กาตาร์, ซาอุดีอาระเบีย, สวีเดน, ไทย และสหรัฐอาหรับเอมิเรตส์จึงนับได้ว่า ลุงสุรชัยสอบตกอย่างเต็มรูปแบบ ทั้งในแง่ของความเป็นนักวิชาการและนักการทูตในอดีต จนกลายเป็นเพียงแค่บุคคลที่สามารถโกหกบิดเบือนให้ร้ายแบบมั่วๆ เท่านั้น ไม่ต่างจากสมศักดิ์เจียมที่คิดเองเออเอง แล้วกุข่าวลือจากการมโนไปเรื่อยเปื่อยจากการที่ได้อธิบายในบทความแรก ประเทศที่ประมุขหรือผู้นำสูงสุดมาร่วมเอง “ส่วนใหญ่” มักจะเป็นประเทศที่เคยตกเป็นเมืองขึ้นในอดีตหรือเครือจักรภพในปัจจุบัน รวมถึงสถาบันพระมหากษัตริย์หลายประเทศในยุโรป ที่มีความสัมพันธ์ทางเครือญาติมาแต่เก่าก่อนแม้กลุ่มข้างต้นจะเป็นกลุ่มใหญ่ แต่ก็ไม่ใช่เช่นนั้นทั้งหมด ยกตัวอย่าง เช่น กลุ่มของประเทศไทยที่ได้รับเทียบเชิญจาก FCDO มีลักษณะเป็นทางเลือก โดยทางประมุขแห่งรัฐที่เป็นพระมหากษัตริย์จะเสด็จฯ มาเอง หรือส่งเอกอัครราชทูตมาร่วมแทนก็ได้เมื่อพิจารณาจากเงื่อนไขของการเทียบเชิญในข้างต้น นับได้ว่า ประเทศไทยก็ได้ปฏิบัติตามกรอบของการเทียบเชิญเป็นที่เรียบร้อยแล้ว โดยที่ไม่ได้เป็นปัญหากับทาง สหราชอาณาจักรแต่อย่างใด แต่กลับมีกลุ่มผู้ไม่หวังดีคอยกุข่าวเล่าความเท็จไปต่างๆ นานาไม่ได้คำนึงถึงปัจจัยหนึ่งที่สำคัญที่สุด พระราชพิธีพระบรมศพสมเด็จพระราชินีนาถเอลิซาเบธที่ 2 ในครั้งนี้ ไม่ได้เป็นไปอย่างเสรี หากแต่มีการเมืองโลกเข้ามาเกี่ยวข้องด้วย โดยเฉพาะอย่างยิ่งสงครามระหว่างรัสเซีย-ยูเครน จนทำให้มีการแบนรัสเซียจากพระราชพิธีดังนั้น ท่าทีในการแสดงความไว้อาลัยของสถาบันพระมหากษัตริย์ไทย ทั้งภายในประเทศและต่างประเทศ จึงต้องถนอมน้ำใจของทั้งสองขั้ว เป็นที่มาของการแสดงออกหลากหลายรูปแบบภายในประเทศ แต่เลือกที่จะส่งเอกอัครราชทูตเป็นตัวแทนในต่างประเทศเมื่อประเทศไทยไม่เคยตกเป็นเมืองขึ้น จึงไม่ถูกบังคับโดยธรรมเนียมปฏิบัติที่ประมุขสมควรต้องเดินทางมาเอง เมื่อสามารถเลือกได้ ก็ต้องเลือกจุดสมดุลที่ดีที่สุด เพราะทั้งสหราชอาณาจักรกับรัสเซียต่างก็เป็นมหามิตรและมีความสัมพันธ์อันดีมาอย่างยาวนานทั้งคู่งานนี้คงต้องขอบคุณสมศักดิ์เจียมที่อุตส่าห์ช่วยนำเอกสารตัวจริงไปเผยแพร่ต่อ ลุงสุรชัยที่ยอมรับว่า มีการเชิญจริงๆ และแอนดรูที่อุตส่าห์เช็กจากทูตระดับสูงของทางสหราชอาณาจักรหลายท่าน แล้วชี้ชัดว่า พระบาทสมเด็จพระเจ้าอยู่หัวของไทยได้รับเชิญจริงๆนำไปสู่บทสรุปสุดท้าย ทำไมจึงทรงแสดงความไว้อาลัยผ่านหลากหลายรูปแบบของพิธีการภายในประเทศ และส่งเอกอัครราชทูตไปร่วมงานแทนพระองค์ในต่างประเทศ ทั้งหมดก็เพื่อรักษาสมดุลสัมพันธไมตรีระหว่างไทย-สหราชอาณาจักร กับสัมพันธไมตรีระหว่างไทย-รัสเซีย นั่นเองเนื่องด้วยวันนี้ เป็น “วันสันติภาพโลก” ขององค์การสหประชาชาติ (UN) ซึ่งตรงกับวันที่ 21 กันยายนของทุกปี ข้าพระพุทธเจ้าจึงขอใช้โอกาสนี้แสดงความเลื่อมใสในพระอัจฉริยภาพของพระบาทสมเด็จพระวชิรเกล้าเจ้าอยู่หัว ในฐานะที่ทรงเป็นสุดยอดผู้นำนักประสานประโยชน์ ทรงวางพระองค์ได้อย่างเหมาะสม สามารถรักษาดุลยภาพของสัมพันธไมตรีระหว่างไทย-สหราชอาณาจักร กับสัมพันธไมตรีระหว่างไทย-รัสเซีย ในครั้งนี้ได้อย่างแหลมคม”ขณะเดียวกัน เพจเฟซบุ๊ก การเมืองไทย ในกะลา โพสต์ข้อความระบุว่า “เป็นตุเป็นตะเลยอ่ะหลิ่ม 😂😂😂”พร้อมแชร์ข้อมูลจาก CatDumb ระบุว่า“ข่าวปลอม! ควีนอลิซาเบธ ไม่ได้ติดเข็มกลัด ร.5 กับ ร.9 แต่ติดรูปพระเจ้าจอร์จตอนนี้มีชาวเน็ตหลายคนที่แชร์พระบรมฉายาลักษณ์ของ Queen Elizabeth ที่ 2 พร้อมกับข้อความบอกประมาณว่า “พระองค์ทรงเข็มกลัดพระรูปล้นเกล้าฯ รัชกาลที่ 5 และรัชกาลที่ 9” เป็นจำนวนมากล่าสุด ดร.เจษฎา เด่นดวงบริพันธ์ ได้ออกมาชี้แจงผ่านแฟนเพจ อ๋อ มันเป็นอย่างนี้เอง by อาจารย์เจษฎ์ ว่าข้อความดังกล่าวไม่เป็นความจริงที่แท้พระองค์ติดเข็มกลัดพระบรมฉายาลักษณ์สมเด็จพระอัยกา พระเจ้าจอร์จที่ 5 และสมเด็จพระราชบิดา พระเจ้าจอร์จที่ 6นอกจากนี้ ในโพสต์ของ ดร.เจษฎา ยังมีลิงก์ต้นฉบับของภาพดังกล่าวด้วย ซึ่งเมื่อซูมดูชัดๆ แล้วภาพเข็มกลัดที่ว่าก็ไม่ใช่รัชกาลที่ 5 และรัชกาลที่ 9 จริงๆ ด้วยภาพดังกล่าว: https://www.artsy.net/.../terry-oneill-hm-queen-elizabeth...เรียบเรียงโดย #เหมียวเวจจี้”ที่น่าสนใจไม่แพ้กัน “ปู” น.ส.ยิ่งลักษณ์ ชินวัตร อดีตนายกรัฐมนตรี โพสต์ภาพ พร้อม ข้อความผ่านเฟซบุ๊ก Yingluck Shinawatra ระบุว่า“มาปีนังเป็นครั้งที่สอง หลังจากไม่ได้มานาน มาตามหาความทรงจำเก่ากับพี่ชาย เมืองที่นี่เปลี่ยนไปเยอะ ดูบรรยากาศคล้ายภูเก็ตบ้านเราเลย คิดถึงค่ะ อาหารการกินก็คล้ายกัน และที่แปลกขึ้นคือเมืองเขามักจะมีจุดถ่ายรูปตามทางเดิน หรือร้านค้า เพื่อให้คนถ่ายรูปเก็บเป็นภาพความทรงจำ อยากให้เมืองท่องเที่ยวของเราได้ปรับปรุงเพิ่มเติมเพื่อให้มีจุดจดจำและถ่ายภาพประทับใจมากขึ้น เวลาใครไปถ่ายภาพคนก็จะนึกถึงและจำได้ถือเป็นการประชาสัมพันธ์ ไปในตัวแบบเบาๆ โดยเฉพาะอย่างยิ่งในยุคหลังโควิดที่คนนิยมท่องเที่ยวตามเทรนด์โซเชียลมีเดียเพื่อถ่ายภาพเช็กอินค่ะ และจากนั้นดิฉันกับพี่ชายก็เลยถือโอกาสแวะไปหาขนมโบราณเก่าๆ ทาน ก็ทำให้หายคิดถึงบ้านเราไปบ้าง ยังไงช่วงนี้ทุกท่านก็โปรดดูแลรักษาสุขภาพกันด้วยนะคะ”แน่นอน, ประเด็นที่น่าสนใจอยู่ที่ความพยายามสร้างข่าว หรือ กระแสข่าว ของ “สองขั้วขัดแย้ง” ที่มีความเห็นต่างในเรื่องของสถาบันฯ จนบางครั้งเลยเถิดไปกันใหญ่ ถึงขั้นกุข่าว สร้างข่าวปลอม เพื่อให้สาวก หรือ พวกเดียวกันแชร์ในกลุ่ม ในขบวนการ และขยายผลทางการเมืองทำให้สาธารณชน ประชาชนที่เข้าไม่ถึงข้อเท็จจริง หรือข้อมูลที่เป็นจริง หลงเชื่อ เข้าใจผิด รวมทั้งหนักเข้า อาจตกเป็นทาสทางความคิด ความเชื่อไปในที่สุดนี่คือ ข้อเสียของสื่อออนไลน์ หรือ โลกโซเชียล ที่นับวันกระแสข่าวปล่อย ข่าวปลอม ข่าวลือ จะมากขึ้นทุกวัน โดยเฉพาะข่าวลือ ข่าวปล่อย ที่ “จงใจ” สร้างผลกระทบกับ “เป้าหมาย” ที่ยากตรวจสอบข้อมูล ว่าอะไรจริง อะไรเท็จ จนบางครั้ง กว่าจะแก้ข่าวได้ ก็กลายเป็น “ความเชื่อ” ในวงกว้างไปแล้วอาจด้วยเหตุนี้หรือไม่ ยิ่งการสร้างข่าว กุข่าว ที่เป็นการบิดเบือนให้ร้ายสถาบันฯ ก็ยิ่งให้น้ำหนักกับการที่ต้องมี “ม.112” และไม่อาจยกเลิกได้ วิญญูชนย่อมเข้าใจในสิ่งจำเป็น!?",
    "กีฬาหลายรายการในสหราชอาณาจักรยกเลิก-เลื่อนการแข่งขัน ภายหลังควีนเสด็จสวรรคต": "กีฬาหลายรายการในสหราชอาณาจักรยกเลิก-เลื่อนการแข่งขัน ภายหลังควีนเสด็จสวรรคต\n\nสำนักข่าว “บีบีซี” ของอังกฤษ รายงานว่า ภายหลังการเสด็จสวรรคตของสมเด็จพระราชินีนาถ เอลิซาเบธที่ 2 ประมุขแห่งสหราชอาณาจักร เมื่อวันที่ 8 กันยายน การแข่งขันกีฬาหลายรายการในสหราชอาณาจักรต่างยกเลิกหรือเลื่อนการแข่งขันออกไป\n\nรายงานข่าวระบุว่า การแข่งม้า รักบี้ฟุตบอล และคริกเกตในวันดังกล่าวถูกยกเลิก รวมถึงการแข่งขันคริกเกตเทสต์แมตช์ระหว่างอังกฤษกับแอฟริกาซึ่งกำหนดแข่งในวันศุกร์ที่ 9 กันยายน ก็ถูกยกเลิกด้วยเช่นกัน\n\nด้านการแข่งขันกอล์ฟยูโรเปี้ยนทัวร์ รายการ “บีเอ็มดับเบิลยู พีจีเอ แชมเปี้ยนชิพ” ที่สนามเวนต์เวิร์ธ คลับ เมืองเซอร์เรย์ ซึ่งกำลังทำการแข่งขันรอบสองในวันดังกล่าวก็หยุดการแข่งขันลง และจะไม่ทำการแข่งขันในวันศุกร์ โดยทางยูโรเปี้ยนทัวร์จะหารือเพื่อประกาศกำหนดการใหม่อีกครั้ง\n\nขณะที่ลีกฟุตบอลอังกฤษ (อีเอฟแอล) ประกาศเลื่อนการแข่งขันฟุตบอลลีกอังกฤษ 2 แมตช์ ในวันที่ 9 กันยายน ออกไป\n\nส่วนเกมฟุตบอลถ้วยยุโรป ทั้งยูโรป้าลีก ระหว่างแมนเชสเตอร์ ยูไนเต็ด กับรีล โซเซียดัด ที่โอลด์แทรฟฟอร์ด รวมทั้งยูโรป้า คอนเฟอเรนซ์ลีก ระหว่างเวสต์แฮมกับเอฟซีเอสบีที่ลอนดอน สเตเดียม ต่างดำเนินต่อไปหลังจากทั้ง 2 สโมสรหารือกับสมาคมฟุตบอลอังกฤษ (เอฟเอ) และสหพันธ์ฟุตบอลยุโรป (ยูฟ่า) แล้ว โดยก่อนหน้าการแข่งขันจะเริ่มขึ้น นักฟุตบอล สต๊าฟโค้ช และแฟนบอลต่างร่วมยืนสงบนิ่งเพื่อถวายอาลัยแด่สมเด็จพระราชินีนาถ เอลิซาเบธที่ 2\n\nเช่นเดียวกับการแข่งขันเทนนิสแกรนด์สแลม “ยูเอส โอเพ่น” ซึ่งทำการสงบนิ่งถวายอาลัย ส่วนฟอร์มูล่าวันก็เตรียมพิธีดังกล่าวก่อนการซ้อมรายการ “อิตาเลียน กรังด์ปรีซ์” ในวันศุกร์ที่ 9 กันยายน",
    "UK กลุ้ม! ผู้นำโลกหลายคนขออภิสิทธิ์เหมือนไบเดน ไม่นั่งรถบัสร่วมพิธีพระบรมศพควีนเอลิซาเบธ": "หลายประเทศทั้งเล็กและใหญ่กำลังผลักดันให้ทางสำนักงานเครือจักรภพและการพัฒนาต่างประเทศ (FCDO) แห่งสหราชอาณาจักร เพิกถอนระเบียบการที่กำหนดให้บรรดาประมุขแห่งรัฐต่างชาติส่วนใหญ่ เข้าร่วมพระราชพิธีพระบรมศพในวันจันทร์หน้า (19 ก.ย.) ด้วยการจอดยานพาหนะไว้ที่สถานที่แห่งหนึ่ง ทางตะวันตกของกรุงลอนดอน แล้วเดินทางไปยังพระราชพิธี ที่มหาวิหารเวสต์มินสเตอร์ ด้วยการนั่งรถบัสร่วมกันที่รัฐบาลสหราชอาณาจักรจัดเตรียมไว้ให้บรรดาผู้แทนทูตจาก 5 ชาติ ในนั้นรวมถึงบางส่วนภายใต้กลุ่มประเทศอุตสาหกรรมชั้นนำ 7 ชาติ (จี7) เปิดเผยกับเว็บไซต์ข่าว POLITICO ว่าพวกเขาอยากได้ยกเว้นสำหรับผู้นำของพวกเขา โดยอ้างปัจจัยเกี่ยวกับอายุและเหตุผลด้านความปลอดภัยPOLITICO รายงานอ้างว่า ระเบียบการด้านการเดินทางดังกล่าว ซึ่งถูกส่งไปยังสถานทูตต่างๆ ในต่างแดนเมื่อสุดสัปดาห์ที่ผ่านมา จะไม่บังคับใช้กับผู้นำหลายคน ในนั้นรวมถึง โจ ไบเดน ประธานาธิบดีสหรัฐฯ และรายงานข่าวนี้ได้รับการยืนยันจากแหล่งข่าวรัฐบาลสหราชอาณาจักรในเวลาต่อมาคาดหมายว่า ไบเดน จะเดินทางไปยังพระราชพิธีพระบรมศพสมเด็จพระราชินีนาถเอลิซาเบธที่ 2 ด้วยรถลิมูซีนกันกระสุนของเขา ซึ่งบ่อยครั้งถูกเรียกว่า \"The Beast (สัตว์ร้าย)\" ส่วนผู้นำคนอื่นๆ จะเดินทางสู่พระราชพิธีบรมศพ ด้วยข้อกำหนดด้านความมั่นคงอย่างเฉพาะเจาะจง อย่างเช่นประธานาธิบดีไอแซก เฮอร์ซอก อาจได้รับอนุญาตให้ยานพาหนะส่วนตัว แหล่งข่าวคนเดิมระบุอย่างไรก็ตาม บรรดาคณะทูตต่างชาติประจำกรุงลอนดอน รู้สึกไม่ประทับใจกับระบบ 2 ชั้นดังกล่าว และตอนนี้กำลังส่งเสียงคร่ำครวญ หาทางได้รับคำรับประกันว่าผู้นำประเทศของพวกเขาจะได้รับการปฏิบัติแบบเดียวกันกับ ไบเดน และสำหรับบางคน เป็นการหลีกเลี่ยงสิ่งที่มองว่าเป็นการเสียเกียรติ ที่ต้องเดินทางด้วยรถบัสร่วมกับบรรดาผู้นำชาติอื่นที่มีความสำคัญน้อยกว่า\"เรากำลังพยายามขอการยกเว้นจากรถบัส\" ผู้แทนทูตต่างชาติรายหนึ่งประจำลอนดอนยอมรับ \"แต่จนถึงตอนนี้ ยังไม่มีโชคเท่าไหร่\"พวกคณะทูตต่างชาติเผยว่าทางสำนักงานเครือจักรภพและการพัฒนาต่างประเทศแห่งสหราชอาณาจักร ไม่ได้ชี้แจงว่าใช้เกณฑ์กำหนดใดสำหรับอนุญาตให้ผู้นำบางคนได้รับข้อยกเว้นจากระบียบการเดินทางด้วยรถบัสร่วม จากทางตะวันตกของลอนดอน คณะทูตหลายชาติติดต่อไปยังสำนักงานแห่งนี้โดยตรงเพื่อขอข้อยกเว้น แต่มีเพียงน้อยนิดที่ได้รับคำตอบอย่างเป็นทางการ\"ประธานาธิบดีของเรายินดีที่จะขึ้นรถบัสเมื่อได้รับแจ้งเช่นนั้น แต่ท่านอายุมากกว่า 80 ปีแล้ว ถ้ามีหนทางหลีกเลี่ยง เราก็จะพยายาม\" ทูตระดับอาวุโสรายหนึ่งกล่าวส่วนทูตอีกคนกล่าวว่า \"มีความกังวลอย่างมหาศาลในบรรดาผู้นำทั้งหลาย เกี่ยวกับความเป็นไปได้ที่ระบุตัวตนของบรรดาคณะผู้ติดตามที่โดยสารรถบัสไปด้วย\" ทั้งนี้ สำนักงานเครือจักรภพและการพัฒนาต่างประเทศแห่งสหราชอาณาจักร ได้พูดคุยกับคณะผู้แทนจากทุกประเทศที่ผู้นำมีแผนเดินทางร่วมพระราชพิธีศพ แต่ไม่สามารถอธิบายได้อย่างชัดเจนว่า จะตัดสินใจอย่างไรเกี่ยวกับตำแหน่งที่นั่งบนรถบัสทูตอีกคนเสริมว่า การบรรยายสรุปของสำนักงานเครือจักรภพและการพัฒนาต่างประเทศแห่งสหราชอาณาจักรเป็นเรื่องน่ายินดี แต่มันกลับก่อคำถามเพิ่มเติมมากกว่าเป็นคำตอบ พร้อมระบุว่า \"พวกเขาบอกกับเราว่าอย่าคาดหวังอะไรมาก อย่าปรารถนาจนเกินไป คาดหมายไว้เลยว่าจะเจอปัญหาต่างๆ ความท้าทายทางโลจิสติกส์มันใหญ่หลวงนัก พวกเขาพยายามโน้มน้าวให้เราใช้รถบัส บอกว่ามันง่ายที่จะบริหารจัดการทุกอย่าง\"บรรดาผู้แทนต่างชาติบางส่วนอาจเคยชินบ้างกับการใช้รถบัสร่วมกัน ในการเข้าร่วมพิธีการใหญ่ก่อนหน้านี้ที่จัดโดยสหราชอาณาจักร ในนั้นรวมถึงการประชุมซัมมิตโลกร้อน COP26 ที่กลาสโกว์เมื่อปีที่แล้ว และพระราชพิธีพระราชพิธีฉลองสิริราชสมบัติครบ 70 ปี ของสมเด็จพระราชินีนาถเอลิซาเบธที่ 2 ที่มหาวิหารเซนต์ปอลอย่างไรก็ตาม ทูตอีกคนซึ่งเป็นตัวแทนประเทศยุโรปชาติหนึ่ง ซึ่งผู้นำของพวกเขาไม่คัดค้านการใช้รถบัสร่วม บอกว่าบรรดาประมุขรัฐของชาติอื่นๆ บางส่วน ซึ่งไม่เคยชินกับการเดินทางร่วมด้วยรถบัส อาจมองว่าการเดินทางด้วยวิธีดังกล่าวเป็นการท้าทายเกียรติศักดิ์ศรีของพวกเขา และความพยายามโน้มน้าวให้ยอมรับระเบียบการของทางสำนักงานเครือจักรภพและการพัฒนาต่างประเทศ ไม่ใช่เรื่องง่าย(ที่มา : POLITICO)",
    "“ธง” เหนือหีบพระบรมศพ “ควีนเอลิซาเบธ” เหตุใดไม่ใช่ธง Union Jack": "จากนั้น “กองทัพอาการหลวงแห่งสหราชอาณาจักร” ถวายพระเกียรติด้วยการเชิญหีบพระบรมศพฯ ขึ้นเครื่องบินกองทัพอากาศจาก \"เอดินบะระ\" มายัง พระราชวังบักกิงแฮม ในกรุงลอนดอน เมื่อวันที่ 14 กันยายน\n\nนับตั้งแต่การเคลื่อน หีบพระบรมศพ สมเด็จพระราชินีนาถเอลิซาเบธที่ 2 แห่งสหราชอาณาจักร จากพระตำหนักบัลมอรัลทางตอนเหนือของสกอตแลนด์ด้วยขบวนรถยนต์มายังพระราขวังโฮลีรูดในเอดินบะระ เป็นระยะทางกว่า 175 ไมล์ เมื่อวันที่ 11 กันยายน 2565\n\nเหนือหีบพระบรมศพ “ ควีนเอลิซาเบธ ” มีธงผืนใหญ่คลี่คลุม แต่ไม่ใช่ธง Union Jack หรือ ธงชาติสหราชอาณาจักร ที่มีพื้นธงสีน้ำเงิน ซ้อนทับด้วยกากบาทมุมฉากกับกากบาททะแยงสีแดงขอบขาว อย่างที่คนทั่วโลกคุ้นตา\n\nวันรุ่งขึ้น 15 กันยายน จึงมีการเชิญ “หีบพระบรมศพ สมเด็จพระราชินีนาถเอลิซาเบธ ที่ 2” ด้วยราชรถปืนใหญ่ ออกจากพระราชวังบักกิงแฮม ไปประดิษฐาน ณ เวสต์มินสเตอร์ ฮอลล์ ห้องโถงใหญ่ซึ่งมีอายุเก่าแก่ที่สุดในกลุ่มอาคารรัฐสภาอังกฤษ หรือเดิมก็คือ พระราชวังเวสต์มินสเตอร์ เพื่อให้ประชาชนมีโอกาสถวายความเคารพระหว่างวันที่ 15-18 กันยายน 2565 ก่อนการประกอบพระราชพิธีพระบรมศพแบบรัฐพิธี ณ มหาวิหารเวสต์มินสเตอร์ ในวันจันทร์ที่ 19 กันยายน 2565\n\nเจ้าชายแอนดรูว์ ดยุกแห่งยอร์ก, เจ้าชายเอ็ดเวิร์ด เอิร์ลแห่งเวสเซกซ์, เจ้าหญิงแอนน์ ทรงรอรับพระบรมศพควีนเอลิซาเบธในหีบพระบรมศพซึ่งคลุมด้วย \"ธง Royal Standard\" ณ พระราชวังโฮลีรูด ในเอดินบะระ\n\nผืนธงบนโลงพระบรมศพ ควีนเอลิซาเบธที่ 2\n\nผืน ธง ขนาดใหญ่ ที่คลี่คลุมเหนือหีบพระบรมศพ “สมเด็จพระราชินีนาถเอลิซาเบธ ที่ 2” มีชื่อว่า ธง Royal Standard เป็นธงที่เปรียบเสมือนตัวแทนของพระมหากษัตริย์หรือผู้มีอำนาจปกครองสูงสุดของอังกฤษ รวมทั้งแสดงความเป็นสหราชอาณาจักร\n\nธง Royal Standard จัดทำขึ้นครั้งแรกหลังเหตุการณ์ประวัติศาสตร์ การรวมราชบัลลังก์ (Union of the Crowns) คือเหตุการณ์ที่เกิดขึ้นเมื่อวันที่ 24 มีนาคม ค.ศ.1603 (พ.ศ.2146) เมื่อพระเจ้าเจมส์ที่ 6 แห่งสกอตแลนด์ เสด็จขึ้นครองราชบัลลังก์แห่งอังกฤษและไอร์แลนด์ และรวมการปกครองแผ่นดินของทั้งสามราชอาณาจักรไว้ภายใต้พระมหากษัตริย์พระองค์เดียว\n\nรูปลักษณ์บนผืนธง Royal Standard ได้รับการปรับเปลี่ยนอยู่บ้างในระยะ 400 ปีให้หลังที่ผ่านมา ปัจจุบันบนผืนธง Royal Standard ประกอบด้วยพื้นที่ 4 ส่วน โดยใช้สีแดง เหลือง และน้ำเงิน\n\nธง Royal Standard\n\nความหมายธง Royal Standard\n\nที่กล่าวว่า ธง Royal Standard เป็นธงที่เปรียบเสมือนตัวแทนของพระมหากษัตริย์หรือผู้มีอำนาจปกครองสูงสุดของอังกฤษ ความหมายที่เฉพาะเจาะจงลงไปก็คือ ธง Royal Standard มิใช่ธงประจำตัวบุคคล แต่เป็นธงที่เป็นตัวแทนของ “สถาบันกษัตริย์อังกฤษ” และ “ความเป็นสหราชอาณาจักร”\n\nองค์ประกอบบนผืนธง Royal Standard องค์ปัจจุบัน ประกอบด้วยพื้นที่ 4 ส่วน แต่ละส่วนมีสัญลักษณ์และความหมายดังนี้\n\nพื้นที่ส่วนบนซ้ายและล่างขวา เป็นรูป สิงโตสีเหลือง 3 ตัว บนพื้นสีแดง ทำท่ากำลังเดินและยกอุ้งเท้าหน้าขี้น ตัวแทนดินแดนอังกฤษ\n\nบนพื้นสีแดง ทำท่ากำลังเดินและยกอุ้งเท้าหน้าขี้น ตัวแทนดินแดนอังกฤษ พื้นที่ส่วนบนขวา เป็นรูป สิงโตสีแดง บนพื้นสีเหลือง ทำท่าผงาดยืนอยู่บนขาหลัง ตัวแทนสกอตแลนด์\n\nบนพื้นสีเหลือง ทำท่าผงาดยืนอยู่บนขาหลัง ตัวแทนสกอตแลนด์ พื้นที่ส่วนล่างซ้าย เป็นรูปเครื่องดนตรี พิณสีเหลือง (harp) บนพื้นสีน้ำเงิน ตัวแทนไอร์แลนด์\n\nธง Royal Standard เหนือพระราชวังบักกิงแฮม\n\nธง Royal Standard จะได้รับการเชิญขึ้นเหนือพระราชวังขณะที่กษัตริย์อังกฤษประทับอยู่เท่านั้น หากธง Union Jack เชิญขึ้นเหนือ พระราชวังบักกิงแฮม แทนธง Royal Standard นั่นหมายความว่ากษัตริย์อังกฤษมิได้ประทับอยู่ที่นั่น\n\nทั้งนี้ ในการเสด็จพระราชดำเนินอย่างเป็นทางการโดยรถยนต์พระที่นั่ง เรือพระที่นัง เครื่องบินพระที่นั่ง ธง Royal Standard ก็จะได้รับการเชิญประกอบด้วยเช่นกัน\n\nเมื่อกษัตริย์อังกฤษเสด็จไปประกอบพระราชกรณียกิจยังรัฐสภา ธง Royal Standard จะได้รับการเชิญขึ้นเหนือหอคอยวิกตอเรีย (Victoria Tower) ซึ่งตั้งอยู่ในสวนสาธารณะติดกับอาคารรัฐสภา\n\nธง Royal Standard เหนือหีบพระบรมศพฯ บนราชรถปืนใหญ่\n\nเชิญหีบพระบรมศพฯ เข้าสู่เวสต์มินสเตอร์ ฮอลล์\n\nแม้ถึงวาระการเสด็จสวรรคตของกษัตริย์หรือสมเด็จพระราชินีแห่งอังกฤษ รวมทั้งพระบรมวงศานุวงศ์ ธง Royal Standard จะไม่มีวันลดลงครึ่งเสา (แต่จะลดธง Union Jack ลงครึ่งเสาแทน) เนื่องจากธง Royal Standard คือตัวแทน “สถาบันกษัตริย์อังกฤษ” กษัตริย์เสด็จสวรรคตก็จริง แต่ \"สถาบันกษัตริย์อังกฤษ\" ยังคงอยู่\n\nความหมายก็คือ ธง Royal Standard จะไม่มีวันลดลงครึ่งเสา ตราบเท่าที่สถาบันกษัตริย์อังกฤษยังคงอยู่ และราชบัลลังก์อังกฤษก็มิเคยว่างเว้นกษัตริย์แม้แต่วันเดียว\n\nทันทีที่ สมเด็จพระราชินีนาถเอลิซาเบธที่ 2 เสด็จสวรรคตเมื่อวันที่ 8 กันยายน 2565 เจ้าฟ้าชายชาร์ลส์ มกุฎราชกุมารผู้ดำรงพระยศ \"เจ้าชายแห่งเวลส์\" มาอย่างยาวนาน ได้ทรงสืบทอดราชบัลลังก์เป็น กษัตริย์ชาร์ลส์ที่ 3 (King Charles III) แห่งสหราชอาณาจักร โดยอัตโนมัติผ่านการประกาศของ “สภาการขึ้นครองราชย์ (Accession Council)” โดยไม่ต้องมีพิธีการใด ๆ ก่อนทั้งสิ้น\n\nพระราชพิธีประกาศขึ้นครองราชย์ยืนยันบทบาทของกษัตริย์พระองค์ใหม่อย่างเป็นทางการของ กษัตริย์ชาร์ลส์ที่ 3 ได้รับการจัดให้มีขึ้นในวันต่อมาคือวันที่ 9 กันยายน 2565 ในทันที\n\nหีบพระบรมศพ สมเด็จพระราชินีนาถเอลิซาเบธ ที่ 2 ภายใต้ธง Royal Standard ประดิษฐาน ณ เวสต์มินสเตอร์ ฮอลล์ ระหว่างวันที่ 15-18 กันยายน 2565 ก่อนการประกอบพระราชพิธีพระบรมศพแบบรัฐพิธี ณ มหาวิหารเวสต์มินสเตอร์ ในวันจันทร์ที่ 19 กันยายน 2565\n\nอ้างอิง",
    "เชลยสงครามเผยถูกรัสเซียปฏิบัติ “เลวร้ายยิ่งกว่าสุนัข”": "เชลยสงครามเผยถูกรัสเซียปฏิบัติ “เลวร้ายยิ่งกว่าสุนัข”\n\nที่มาของภาพ, The Sun คำบรรยายภาพ, เอเดน แอสลิน วัย 28 ปี ฝ่ายรัสเซียจับตัวได้ขณะสู้รบในเมืองมาริอูโปล เมื่อเดือน เม.ย.ที่ผ่านมา\n\n26 กันยายน 2022, 08:16 +07\n\nชายอังกฤษที่ถูกรัสเซียจับเป็นเชลยสงครามหลังไปช่วยยูเครนสู้รบเผยว่า ได้รับการปฏิบัติจากรัสเซีย “เลวร้ายยิ่งกว่าสุนัข” และถูกขังเดี่ยวนานถึง 5 เดือน\n\nนายเอเดน แอสลิน วัย 28 ปี จากมณฑลนอตติงแฮมเชียร์ถูกกองกำลังฝ่ายสนับสนุนรัสเซียจับตัวได้ขณะสู้รบในเมืองมาริอูโปล ทางภาคตะวันออกเฉียงใต้ของยูเครนเมื่อเดือน เม.ย.ที่ผ่านมา\n\nเขาได้รับการปล่อยตัวให้กลับสหราชอาณาจักร โดยซาอุดีอาระเบียอ้างว่ารับหน้าที่คนกลางช่วยเจรจาให้รัสเซียและยูเครนแลกตัวเชลยศึก 10 คน ซึ่งในจำนวนนี้มีชายอังกฤษรวมอยู่ด้วย 5 คน คือ นายแอสลิน นายจอห์น ฮาร์ดิง นายดีแลน ฮีลี นายแอนดรูว ฮิลล์ และนายฌอน พินเนอร์\n\nอย่างไรก็ตาม รัฐบาลสหราชอาณาจักรไม่ยอมยืนยันกระบวนการที่ช่วยให้ชาวอังกฤษกลุ่มนี้ได้รับการปล่อยตัว จนกระทั่งได้เดินทางกลับประเทศเมื่อ 21 ก.ย.\n\nหลังจากเดินทางถึงอังกฤษ นายแอสลินให้สัมภาษณ์กับหนังสือพิมพ์เดอะซันถึงความโหดร้ายที่ต้องเผชิญในขณะถูกคุมขังจากฝ่ายรัสเซีย\n\nโดยหลังจากถูกจับกุมได้ นายแอสลิน นายพินเนอร์ และนายบราฮิม ซาดูน ชายสัญชาติโมร็อกโก ถูกนำตัวขึ้นพิจารณาคดีในดินแดนที่ประกาศตนเป็นสาธารณรัฐประชาชนโดเนตสก์ และได้รับแจ้งว่าพวกเขาต้องเผชิญโทษประหารชีวิต\n\nที่มาของภาพ, Aiden Aslin คำบรรยายภาพ, นายแอสลินกับเชลยศึกชาวอังกฤษที่ได้รับการปล่อยตัวมาพร้อมกัน\n\nนายแอสลินเล่าว่าในช่วงที่ถูกคุมขังเขาถูกมีดแทงเข้าที่หลัง\n\n“ตอนนั้นผมรู้ดีว่ามีโอกาสสูงที่ผมจะตาย” นายแอสลินเล่าย้อนความรู้สึกในขณะนั้น\n\nเขาเล่าต่อว่า ในตอนนั้นผู้คุมชาวรัสเซียถามว่า “นายอยากตายอย่างรวดเร็ว หรือตายแบบศพสวย”\n\nเมื่อเขาตอบว่าขอตายอย่างรวดเร็ว เจ้าหน้าที่คนนั้นตอบกลับมากว่า “นายจะได้ตายแบบศพสวย และฉันจะทำให้แน่ใจว่ามันจะเป็นการตายที่สวยงาม”\n\nเคราะห์ดีที่นายแอสลินมีชีวิตรอดมาได้ แต่เขาเผยว่าต้องถูกทุบตีเพราะมีรอยสักรูปตรีศูลซึ่งเป็นตราแผ่นดินของยูเครน และรอยสักอีกรอยที่เป็นสัญลักษณ์การเข้าร่วมสงครามในซีเรีย\n\nนอกจากนี้ เขาเล่าว่านักโทษที่นั่นถูกบังคับให้ร้องเพลงชาติรัสเซียทุกเช้า “ถ้าคุณไม่ร้อง คุณจะถูกทุบตีเป็นการลงโทษ”\n\nนายแอสลินซึ่งมีคู่หมั้นเป็นชาวยูเครนเล่าถึงสภาพความเป็นอยู่ในขณะนั้นว่า ในช่วงหนึ่งเขาถูกจองจำอยู่กับชายอีก 3 คนในห้องขังอันคับแคบสำหรับคนเพียง 2 คน และต้องนอนบนเสื่อที่เต็มไปด้วยตัวเรือด ก่อนที่เขาจะถูกจับแยกออกไปขังเดี่ยวในห้องขังขนาดกว้าง 1.2 เมตร ยาว 1.8 เมตรนาน 5 เดือน\n\n“พวกเราไม่มีห้องน้ำให้เข้าเป็นกิจจะลักษณะ” เขาเล่า พร้อมอธิบายว่าต้องถ่ายทุกข์ลงในขวดเปล่า นอกจากนี้ ห้องขังยังมีหน้าต่างที่เปิดโล่งไม่สามารถป้องกันสภาพอากาศเลวร้ายจากภายนอกได้\n\nที่มาของภาพ, Diana Okovyta คำบรรยายภาพ, นายแอสลินได้กลับมาหาคู่หมั้นสาวอย่างปลอดภัยในที่สุด\n\nส่วนเรื่องอาหารการกินนั้น นายแอสลินบอกว่าต้องประทังชีวิตด้วยเศษขนมปังกับน้ำเปล่านาน 3 สัปดาห์ จนในที่สุดต้องร้องขอดื่มน้ำประปาแก้ความหิวโหย\n\nในตอนหนึ่งนายแอสลินเล่าว่า ช่วงที่ถูกจับกุมได้ถูกฝ่ายรัสเซียเรียกตรวจหนังสือเดินทาง และเมื่อเขาตอบว่าตนเองเป็นพลเมืองอังกฤษ ก็ถูกต่อยเข้าที่จมูกอย่างจัง เขาบอกว่าโอกาสเดียวที่เขาจะได้ออกจากห้องขังคือการออกไปทำภารกิจถ่ายคลิปโฆษณาชวนเชื่อ และคุยโทรศัพท์กับเจ้าหน้าที่กระทรวงการต่างประเทศสหราชอาณาจักร\n\nนายแอสลินยอมรับว่า “ผมไม่เคยคิดว่าจะมีชีวิตรอดออกมาได้”",
    "แสตมป์ เหรียญ ธนบัตร และพาสปอร์ต เปลี่ยนแปลงไปอย่างไรเมื่อสหราชอาณาจักรมีกษัตริย์ใหม่": "แสตมป์ เหรียญ ธนบัตร และพาสปอร์ต เปลี่ยนแปลงไปอย่างไรเมื่อสหราชอาณาจักรมีกษัตริย์ใหม่\n\n11 กันยายน 2022\n\nที่มาของภาพ, Getty Images\n\nการครองราชย์อันยาวนานกว่า 70 ปี ทำให้สมเด็จพระราชินีนาถเอลิซาเบธที่ 2 แห่งสหราชอาณาจักรทรงเป็นส่วนหนึ่งในชีวิตประจำวันของประชาชนในชาติ ซึ่งคุ้นชินกับการได้เห็นพระบรมรูป และพระราชลัญจกรอยู่บนจดหมาย เหรียญกษาปณ์ หรือแม้แต่บนกล่องสินค้าต่าง ๆ แล้วจะเกิดอะไรขึ้นกับสิ่งเหล่านี้ หลังการสวรรคตของสมเด็จพระราชินีนาถ\n\nเปลี่ยนแปลงทั้งหมด\n\nเหรียญกษาปณ์ทั้ง 29,000 ล้านเหรียญที่หมุนเวียนอยู่ในระบบการเงินสหราชอาณาจักรล้วนมีพระบรมรูปสมเด็จพระราชินีนาถปรากฏอยู่ โดยเหรียญรุ่นล่าสุดเริ่มออกสู่ระบบในปี 2015 ขณะที่ทรงมีพระชนมพรรษา 88 พรรษา นับเป็นเหรียญที่มีพระบรมรูปรุ่นที่ 5 ที่ผลิตขึ้นในรัชสมัยของพระองค์\n\nโรงกษาปณ์แห่งสหราชอาณาจักรยังไม่มีการประกาศว่าจะเริ่มผลิตเหรียญพระบรมรูปกษัตริย์ชาร์ลส์ที่ 3 ออกมาให้ประชาชนใช้เมื่อใด แต่เป็นไปได้ว่าจะยังมีการใช้เหรียญพระบรมรูปสมเด็จพระราชินีนาถกันต่อไปอีกหลายปี และกระบวนการเปลี่ยนแปลงนี้จะดำเนินไปอย่างค่อยเป็นค่อยไป\n\nที่มาของภาพ, Getty Images คำบรรยายภาพ, ธนบัตรรุ่นแรกที่มีพระบรมรูปสมเด็จพระราชินีนาถ ผลิตขึ้นในปี 1960\n\nก่อนที่เหรียญอังกฤษจะได้รับการปรับปรุงให้เป็นเงินระบบทศนิยมทั้งหมดในปี 1971 ก็มีการใช้งานเหรียญที่มีพระบรมรูปกษัตริย์หลายพระองค์\n\nแม้จะยังไม่มีใครทราบว่าเหรียญรุ่นใหม่ที่เป็นพระบรมรูปกษัตริย์ชาร์ลส์ที่ 3 จะมีลักษณะอย่างไร แต่เหรียญที่โรงกษาปณ์แห่งสหราชอาณาจักรผลิตขึ้นในปี 2018 เพื่อฉลองวาระที่ทรงมีพระชนมพรรษาครบ 70 พรรษาก็อาจเป็นการบอกใบ้ให้เราได้ไม่มากก็น้อย\n\nที่มาของภาพ, The Royal Mint\n\nแต่สิ่งหนึ่งที่เรารู้ได้อย่างแน่นอนก็คือการที่พระบรมรูปของพระองค์จะหันพระพักตร์ไปทางซ้าย เพราะอังกฤษมีธรรมเนียมการเปลี่ยนทิศทางการหันพระพักตร์ให้แตกต่างไปจากกษัตริย์พระองค์ก่อนหน้า\n\nเมื่อรัฐบาลอนุมัติการผลิตเหรียญที่มีพระบรมรูปกษัตรย์รัชกาลใหม่แล้ว โรงกษาปณ์ก็จะเริ่มการผลิตในโรงงานที่ตั้งอยู่ทางภาคใต้ของเวลส์\n\nนับแต่ปี 1960 ธนบัตรที่ออกโดยธนาคารแห่งอังกฤษทั้งหมดล้วนเป็นพระบรมรูปสมเด็จพระราชินีนาถ (ธนาคารแห่งสกอตต์แลนด์และไอร์แลนด์เหนือไม่มีการออกธนบัตรรูปกษัตริย์)\n\nที่มาของภาพ, Alamy Stock Photo\n\nปัจจุบันมีธนบัตรที่ออกโดยธนาคารแห่งอังกฤษไหลเวียนอยู่ในระบบราว 4.5 ล้านใบ ซึ่งมีมูลค่าราว 80,000 ล้านปอนด์ และเช่นเดียวกับเหรียญที่จะยกเลิกการใช้อย่างค่อยเป็นค่อยไป\n\nธนบัตรและเหรียญทั้งหมดจะยังใช้ชำระหนี้ได้ตามกฎหมาย และธนาคารแห่งอังกฤษจะมีการแจ้งเรื่องการเปลี่ยนแปลงล่วงหน้าเป็นระยะเวลานานก่อนที่จะยกการใช้งาน\n\nแสตมป์และตู้ไปรษณีย์\n\nนับตั้งแต่ปี 1967 ดวงตราไปรษณียากรทั้งหมดที่ออกโดยไปรษณีย์อังกฤษจะมีภาพเงาทึบที่เป็นพระรูปหันด้านข้างของสมเด็จพระราชินีนาถเอลิซาเบธที่ 2\n\nทว่านับจากนี้เป็นต้นไปไปรษณีย์อังกฤษจะหยุดการผลิตแสตมป์ลักษณะนี้ และจะเริ่มการผลิตแสตมป์รุ่นใหม่ แต่แสตมป์รุ่นเดิมยังสามารถใช้ส่งจดหมายและพัสดุได้ต่อไป\n\nที่มาของภาพ, Royal Mail คำบรรยายภาพ, แสตมป์ฉลองวาระที่ทรงมีพระชนมพรรษาครบ 70 พรรษา ในปี 2018\n\nพระเจ้าชาร์ลส์ทรงเคยมีพระบรมรูปปรากฏอยู่บนแสตมป์มาก่อนหน้านี้แล้ว แต่ไปรษณีย์อังกฤษไม่ยอมเปิดเผยว่าดวงตราไปรษณียากรรุ่นใหม่จะมีลักษณะอย่างไร\n\nนอกจากแสตมป์แล้ว ไปรษณีย์อังกฤษยังนำพระปรมาภิไธยย่อกษัตริย์ไปประดับไว้บนตู้ไปรษณีย์ด้วย\n\nกว่า 60% ของตู้ไปรษณีย์ในสหราชอาณาจักรราว 115,000 ตู้จะมีพระปรมาภิไธยย่อ EIIR ของสมเด็จพระราชินีนาถประดับอยู่ แต่ในสกอตแลนด์จะเป็นรูปมงกุฎแห่งสกอตแลนด์\n\nตรารับรองสินค้าพระราชทาน\n\nตั้งแต่ซอสมะเขือเทศไปจนถึงธัญพืชสำเร็จรูปและน้ำหอม คุณอาจเคยเห็นตราพระราชลัญจกรปรากฏอยู่บนตัวสินค้า พร้อมกับข้อความว่า \"ได้รับการแต่งตั้งโดยสมเด็จพระราชินีนาถ\"\n\nสินค้าเหล่านี้ได้รับอนุญาตให้ใช้ตรารับรองพระราชทาน (Royal Warrant) เป็นสัญลักษณ์ที่แสดงว่าบริษัทเหล่านี้ผลิตสินค้าให้แก่ราชสำนักเป็นประจำ\n\nในช่วงศตวรรษที่ผ่านมา กษัตริย์และราชินีอังกฤษได้ออกตรารับรองสินค้าในพระองค์ และปัจจุบันมีห้างร้านราว 800 รายที่ได้รับตรารับรองพระราชทานในสินค้าและบริการราว 900 ชนิด\n\nเมื่อผู้ออกตรารับรองพระราชทานสิ้นชีพไป ตรารับรองของผู้นั้นก็จะกลายเป็นโมฆะ และห้างร้านต่าง ๆ มีเวลา 2 ปีที่จะยุติการใช้ตรารับรองที่เป็นโมฆะ (ยกเว้นตรารับรองพระราชทานในสมเด็จพระราชินีเอลิซาเบธ พระราชชนนีที่ยังสามารถใช้ได้ถึง 5 ปีหลังการสิ้นพระชนม์)\n\nส่วนตรารับรองพระราชทานของกษัตริย์ชาร์ลส์ที่ 3 ที่เคยพระราชทานให้ในสมัยเป็นเจ้าชายแห่งเวลส์นั้น จะยังคงใช้ได้ต่อไป เนื่องจากไม่กลายเป็นโมฆะจากการเปลี่ยนพระอิสริยยศ\n\nคาดว่ากษัตริย์พระองค์ใหม่จะมีพระบรมราชานุญาตให้เจ้าชายวิลเลียม องค์รัชทายาทลำดับที่ 1 สามารถออกตรารับรองพระราชทานในพระองค์ได้\n\nพาสปอร์ตยังใช้ได้ต่อไป\n\nไม่เพียงแค่เงินตรา สแตมป์ และตราประทับรับรองต่าง ๆ ที่ต้องมีการเปลี่ยนแปลงไปตามรัชสมัยใหม่เท่านั้น\n\nหนังสือเดินทางบุคคลสัญชาติบริติชทั้งหมดที่ออกให้ในพระนามของสมเด็จพระราชินีนาถยังคงสามารถใช้งานได้ต่อไป แต่หนังสือเดินทางรุ่นใหม่จะมีการเปลี่ยนไปออกในพระนามกษัตริย์พระองค์ใหม่\n\nตำรวจบางหน่วยในอังกฤษและเวลส์ที่มีพระปรมาภิไธยย่อ EIIR ของสมเด็จพระราชินีนาถอยู่บนเครื่องแบบจะต้องมีการเปลี่ยนแปลง",
    "นายกฯใหม่อังกฤษ & กลไกประชาธิปไตยแบบผู้ดี | กันต์ เอี่ยมอินทรา": "จริง ๆ แล้ว อังกฤษถือเป็นประเทศแม่แบบประชาธิปไตยและไทยก็มีระบอบการเมืองการปกครองที่คล้ายคลึงกับอังกฤษมากที่สุดในทางทฤษฎี เราปกครองด้วยรัฐสภาโดยมาจากการเลือกตั้ง เรามีพระมหากษัตริย์เป็นประมุขซึ่งมีหน้าที่ในเชิงสัญลักษณ์ และเราก็มีวุฒิสภาที่มาจากการแต่งตั้งเหมือนกัน ข้อแตกต่างคือ ส.ว.ของอังกฤษนั้นไม่ได้มีอำนาจมากล้นเท่าของไทยที่จะมีสิทธิมีเสียงมาเลือกนายกฯได้\n\nอำนาจที่มากล้นย่อมนำมาสู่การฉ้อฉลคือหลักการเบื้องต้นในการแบ่งแยกและถ่วงดุลอำนาจ เช่นเดียวกับหลักจริยธรรมและพลังประชาสังคมที่ถือเป็นเชื้อเพลิงที่สำคัญในการหล่อเลี้ยงประชาธิปไตยเต็มใบ\n\nกรณีของอังกฤษนั้นเมื่อหัวหน้ารัฐบาลหมดความชอบธรรมจากกรณีการทำผิดกฎหมาย ภายใต้การกดดันจากประชาชนและสื่อ จึงเป็นหน้าที่ของ ส.ส. ที่จะจัดการตามกลไกเครื่องมือตามระบบระบอบประชาธิปไตยที่มี โดยปราศจากเครื่องมือหรืออำนาจพิเศษที่มองไม่เห็นและเป็นปฏิปักษ์กับประชาธิปไตย\n\nเช่นเดียวกับรัฐสภาในไทยที่สามารถลงมติไม่ไว้วางใจนายกฯได้ แต่ที่อังกฤษยังมีเครื่องมือพิเศษที่เป็นธรรมเนียมของผู้ดี นั่นคือการกดดันผ่านการลาออก จากประวัติศาสตร์การเมืองอังกฤษ บอริสคือนายกฯที่มีผู้ประท้วงผ่านการลาออกมากที่สุดในประวัติศาสตร์ ทั้งระดับรัฐมนตรี จนกระทั่งเจ้าหน้าที่ระดับสูงในรัฐสภารวมมากกว่า 60 ราย",
    "กต.-สอท.ลอนดอน ร่วมไว้อาลัยต่อการเสด็จสวรรคตของควีนอังกฤษ": "กต.-สอท.ลอนดอน ร่วมไว้อาลัยต่อการเสด็จสวรรคตของควีนอังกฤษ\n\nกระทรวงการต่างประเทศพร้อมทั้งสถานเอกอัครราชทูตไทย ณ กรุงลอนดอน ร่วมแสดงความอาลัยอย่างสุดซึ้ง ต่อการเสด็จสวรรคตของสมเด็จพระราชินีนาถเอลิซาเบธที่ 2 แห่งสหราชอาณาจักร\n\nกระทรวงการต่างประเทศออกแถลงการณ์ลงวันที่ 9 กันยายน ความว่า กระทรวงการต่างประเทศ และประชาชนชาวไทย ขอแสดงความอาลัยอย่างหาที่สุดมิได้ต่อการเสด็จสวรรคตของสมเด็จพระราชินีนาถเอลิซาเบธที่ 2 แห่งสหราชอาณาจักร ตลอดพระชนม์ชีพ สมเด็จพระราชินีนาถเอลิซาเบธที่ 2 ได้ทรงอุทิศพระองค์ด้วยพระปรีชาสามารถและความมุ่งมั่นแน่วแน่ที่จะยังประโยชน์ต่อพสกนิกรชาวบริติช สหราชอาณาจักร เครือจักรภพ และสัมพันธไมตรีอันใกล้ชิดระหว่างราชอาณาจักรทั้งสอง\n\nกระทรวงการต่างประเทศ และประชาชนชาวไทย ร่วมเป็นหนึ่งเดียวกับมิตรชาวบริติชและประชาคมระหว่างประเทศในการน้อมรำลึกถึงพระองค์และร่วมแสดงความอาลัยต่อการสูญเสียครั้งใหญ่นี้\n\nขณะที่สถานเอกอัครราชทูตไทย ณ กรุงลอนดอน ก็ได้ร่วมไว้อาลัยต่อการสูญเสียองค์พระประมุขของอังกฤษครั้งนี้ ผ่านสารลงวันที่ 8 กันยายน ซึ่งเผยแพร่ทางเว็บไซต์ทางการของสถานทูต ความว่า สถานเอกอัครราชทูต ณ กรุงลอนดอน และชุมชนไทยในสหราชอาณาจักร ขอแสดงความอาลัยอย่างหาที่สุดมิได้ต่อการสวรรคตของสมเด็จพระราชินีเอลิซาเบธที่ 2 แห่งสหราชอาณาจักร\n\nตลอดพระชนมชีพ สมเด็จพระราชินินีนาถเอลิซาเบธที่ 2 ได้ทรงอุทิศพระองค์ด้วยพระปรีชาสามารถและความมุ่งมั่นแน่วแน่ที่จะยังประโยชน์ต่อพสกนิกรชาวบริติช สหราชอาณาจักร เครือจักรภพ และสัมพันธไมตรีอันใกล้ชิดระหว่างราชอาณาจักรทั้งสอง ผลแห่งพระราชกรณียกิจทั้งปวงจะคงอยู่และเป็นที่จดจำตราบนิจนิรันดร์\n\nสถานเอกอัครราชทูต ณ กรุงลอนดอน และชุมชนไทยในสหราชอาณาจักรร่วมเป็นหนึ่งเดียวกับมิตรชาวบริติชและประชาคมระหว่างประเทศในการน้อมรำลึกถึงพระองคืและร่วมแสดงความอาลัยต่อการสูญเสียครั้งยิ่งใหญ่นี้",
    "3 ชาติในสหราชอาณาจักร ประกาศรับรองการขึ้นครองราชย์ของ \"กษัตริย์ชาร์ลส์ที่ 3\" อย่างเป็นทางการ": "ข่าวควีนเอลิซาเบธ 3 แคว้นในสหราชอาณาจักร ประกอบพิธีประกาศการขึ้นครองราชย์ของกษัตริย์ชาร์ลส์ที่ 3 อย่างเป็นทางการ\n\nสกอตแลนด์ ไอร์แลนด์เหนือ และเวลส์ ประกอบพิธีประกาศขึ้นครองราชย์ของกษัตริย์ชาร์ลส์ที่ 3 เป็นพระมหากษัตริย์พระองค์ใหม่แห่งสหราชอาณาจักร อย่างเป็นทางการ\n\nพิธีประกาศขึ้นครองราชย์ของกษัตริย์ชาร์ลส์ที่ 3 อย่างเป็นทางการ จัดขึ้นที่เอดินบะระ เมืองเอกของสกอตแลนด์ และปราสาท คาร์ดีฟฟ์ เมืองคาร์ดีฟฟ์ของแคว้นเวลส์ รวมถึงที่ปราสาท ฮิลส์โบโร ในเบลฟาสต์ เมืองเอกของไอร์แลนด์เหนือ เพื่อเป็นการรับรองกษัตริย์ชาร์ลส์ที่ 3 เป็นพระประมุขพระองค์ใหม่อย่างเป็นทางการ\n\nขณะที่ประเทศในเครือจักรภพสหราชอาณาจักร ประกอบพิธีประกาศขึ้นครองราชย์ของกษัตริย์ชาร์ลส์ที่ 3 เป็นพระมหากษัตริย์พระองค์ใหม่แล้ว รวมทั้งแคนาดา นิวซีแลนด์ และออสเตรเลีย\n\n\n\nภาพ: WATTIE CHEUNG / POOL / AFP\n\n--------------------\n\nเกาะติดสถานการณ์โควิด-19 ทันความเคลื่อนไหว ได้ความรู้ที่ถูกต้อง ส่งตรงถึงมือคุณ\n\nรู้ทันกันโควิด คลิกเลย!! >>><<< หรือ กด *301*35# โทรออก\n\nทุกประเด็นร้อนข่าวสาร สาระ ทันเหตุการณ์ พูดคุยกันได้ 24 ชม.\n\nคลิกเลย >>> TrueID Community <<<",
    "ค่าเงินปอนด์แตะระดับต่ำสุดเป็นประวัติการณ์ เงินยูโรร่วงตามแนวโน้มเศรษฐกิจที่ตกต่ำ โดย Investing.com": "© Reuters.\n\nGBP/USD +0.02% เพิ่ม/ลบจากพอร์ตลงทุน EUR/USD +0.04% เพิ่ม/ลบจากพอร์ตลงทุน DXY +0.83% เพิ่ม/ลบจากพอร์ตลงทุน\n\nโดย Ambar Warrick\n\nInvesting.com – ค่าเงินปอนด์อังกฤษแตะระดับต่ำสุดเป็นประวัติการณ์ในวันจันทร์ ขณะที่ค่าเงินยูโรร่วงลงสู่ระดับต่ำสุดในรอบ 22 ปี เนื่องจากความกังวลที่เพิ่มขึ้นเกี่ยวกับภาวะเศรษฐกิจที่แย่ลงในยุโรปทำให้การซื้อขายดอลลาร์พุ่งขึ้นในฐานะสินทรัพย์ปลอดภัย\n\nเงิน ร่วงลงมากถึง 5% สู่ระดับต่ำสุดตลอดกาลที่ 1.0384 ท่ามกลางข้อสงสัยเกี่ยวกับเสถียรภาพทางการคลังของสหราชอาณาจักรเพิ่มขึ้น หลังจากที่ประเทศประกาศลดภาษีครั้งใหญ่แม้ต้องเผชิญกับภาวะถดถอยที่ใกล้เข้ามา\n\nควาซี กวาร์เต็ง รัฐมนตรีว่าการกระทรวงการคลังแห่งสหราชอาณาจักร กล่าวเมื่อสัปดาห์ที่แล้วถึงการเปิดตัวแพ็คเกจการลดภาษีครั้งใหญ่ที่สุดของประเทศในรอบ 50 ปี เพื่อรองรับการเติบโตทางเศรษฐกิจที่ล้าหลัง แต่ตลาดต่างสงสัยเกี่ยวกับความยั่งยืนของการเคลื่อนไหวดังกล่าว เนื่องจากประเทศกำลังเผชิญกับการเติบโตที่ชะลอตัวและภาวะที่เศรษฐกิจขาดดุลบัญชีเดินสะพัดพร้อมกับการขาดดุลการคลังอยู่\n\nข้อมูลในวันศุกร์ยังแสดงให้เห็นว่า หดตัวลงในเดือนกันยายนเป็นเดือนที่สองติดต่อกัน ซึ่งขึ้นอัตราดอกเบี้ยเมื่อเร็ว ๆ นี้ ยังเตือนว่าเศรษฐกิจของสหราชอาณาจักรอาจอยู่ในภาวะถดถอยแล้ว\n\nร่วงลง 0.5% สู่ระดับต่ำสุดในรอบ 22 ปีแตะ 0.09643 ดอลลาร์ รายงาน ที่อ่อนแอเมื่อสัปดาห์ที่แล้วทำให้นักลงทุนตั้งราคาในภาวะถดถอยที่มีแนวโน้มว่าจะเกิดขึ้นในกลุ่มยูโรโซน ความกลัวว่าจะเกิดวิกฤตด้านพลังงานในการผลิตพลังงานและความรุนแรงที่อาจเพิ่มขึ้นของสงครามรัสเซีย ยูเครนยังส่งผลกระทบต่อค่าเงินอีกด้วย\n\nอัตราเงินเฟ้อที่สูงได้ส่งผลกระทบมากที่สุดต่อเศรษฐกิจของสหราชอาณาจักรและยูโรโซนในปีนี้ เนื่องจากการใช้จ่ายของภาคธุรกิจและผู้บริโภคลดลงภายใต้แรงกดดันด้านราคาที่เพิ่มขึ้น\n\nการอ่อนค่าของเงินปอนด์และยูโรทำให้ แตะระดับสูงสุดในรอบ 20 ปีในวันจันทร์นี้ เนื่องจากค่าเงินดอลลาร์ยังคงได้รับประโยชน์จากสถานะสินทรัพย์ปลอดภัย อัตราดอกเบี้ยของสหรัฐฯ ที่พุ่งสูงขึ้นได้ช่วยหนุนค่าเงินสำรองในปีนี้อย่างมาก และมีแนวโน้มที่จะคงอยู่ระดับสูงในช่วงเวลาสั้น ๆ\n\nธนาคารกลางสหรัฐฯ ยังส่งสัญญาณเมื่อสัปดาห์ที่แล้วว่าสหรัฐฯ จะยัง นั้นในปีนี้ โดยมีแนวโน้มว่าจะสิ้นสุดปี 2022 ที่ระดับสูงสุดในรอบ 16 ปีที่ 4.4%",
    "“กษัตริย์ชาร์ลสที่ 3” ตรัส ท่ามกลางความอาลัย \"ควีนอังกฤษ\"": "กษัตริย์ชาร์ลสที่ 3 ทรงมีพระราชดำรัสวันนี้ ท่ามกลางความเศร้าโศกของพสกนิกรสหราชอาณาจักร และต่างประเทศ ต่อการสิ้นพระชนม์ของสมเด็จพระราชินีเอลิซาเบธที่ 2 ถือสิ้นสุดประวัติศาสตร์การครองราชย์ 70 ปี\n\nสำนักข่าวเอเอฟพี รายงานว่า กษัตริย์ชาร์ลสที่ 3 ทรงพระชนมายุ 73 พรรษา ทรงขึ้นครองราชย์ในทันทีหลังจากพระมารดาสิ้นพระชนม์ ที่พระตำหนักบัลมอรัล สกอตแลนด์ พระองค์ทรงมีกำหนดการกลับกรุงลอนดอน จากเมืองบัลมอรัล ซึ่งเป็นสถานที่ที่ควีนเอลิซาเบธที่ 2 เสด็จสวรรคตอย่างสงบ หลังสุขภาพไม่ดีเป็นเวลานานหนึ่งปี\n\nสำนักพระราชวังไม่ได้เปิดเผยรายละเอียดคำตรัสของกษัตริย์ชาร์ลสที่ 3 ในทันที แต่พระราชดำรินี้เป็นส่วนหนึ่งในการเตรียมการพระราชพิธีอย่างละเอียด ที่จะมีขึ้นในช่วง 10 วันข้างหน้า กษัตริย์ชาร์ลสที่ 3 ทรงรับสั่งให้นายกรัฐมนตรี ลิซ ทรัสส์ แห่งสหราชอาณาจักร เข้าเฝ้าฯ หลังจากที่นางทรัสส์ได้รับการแต่งตั้งเมื่อวันอังคารที่ผ่านมา (6 ก.ย.) ซึ่งเป็นงานพิธีสุดท้ายของควีนเอลิซาเบธที่ 2 ก่อนสิ้นพระชนม์",
    "สมาชิกราชวงศ์อังกฤษ ต่างเดินทางไปยังสกอตแลนด์ หลังควีนเอลิซาเบธที่ 2 ทรงพระประชวร": "วันนี้ (8 กันยายน) สื่อท้องถิ่นของสหราชอาณาจักรต่างรายงานว่า บรรดาสมาชิกราชวงศ์อังกฤษ ต่างรีบรุดเดินทางไปยังปราสาทบัลโมรัล สกอตแลนด์ หลังจากสมเด็จพระราชินีนาถเอลิซาเบธที่ 2 ทรงพระประชวร โดยอยู่ภายใต้การดูแลของทีมแพทย์อย่างใกล้ชิด\n\nโดยแฮร์รีและเมแกน ดยุกและดัชเชสแห่งซัสเซ็กซ์เองก็รีบเดินทางไปยังสกอตแลนด์เช่นเดียวกัน ส่งผลให้นักข่าวสายราชวงศ์และประชาชนจำนวนไม่น้อย กังวลใจถึงสถานการณ์ฉุกเฉินบางประการที่อาจจะเกิดขึ้นกับราชวงศ์อังกฤษ แม้ในแถลงการณ์ของสำนักพระราชวังอังกฤษจะระบุว่า เบื้องต้น สมเด็จพระราชินีนาถเอลิซาเบธที่ 2 ทรงปลอดภัยดี\n\nโดยสมเด็จพระราชินีนาถเอลิซาเบธที่ 2 เพิ่งเสด็จฯ เข้าร่วมพิธีแต่งตั้ง ลิซ ทรัสส์ ผู้นำพรรคคอนเซอร์เวทีฟคนใหม่ ดำรงตำแหน่งนายกรัฐมนตรีสหราชอาณาจักรอย่างเป็นทางการ เมื่อวันที่ 6 กันยายนที่ผ่านมา ซึ่งพระองค์ทรงมีปัญหาเกี่ยวกับพระพลานามัยเรื่อยมา ปัจจุบันมีพระชนมายุ 96 พรรษา นับเป็นกษัตริย์ที่ทรงครองราชย์ยาวนานที่สุดในโลกพระองค์ปัจจุบัน และยาวนานที่สุดในประวัติศาสตร์ราชวงศ์อังกฤษ\n\nบรรดาผู้นำคนสำคัญ นักการเมือง พระนักบวชจากนิกายต่างๆ รวมถึงประชาชนจำนวนมากต่างร่วมอวยพรให้พระองค์ทรงหายจากอาการประชวร และมีพระพลานามัยสมบูรณ์โดยเร็ว\n\nบทความที่เกี่ยวข้อง:\n\nภาพ: Kirsty O’Connor / POOL / AFP\n\nอ้างอิง:",
    "บุคคลสำคัญและผู้นำทั่วโลกร่วมสรรเสริญและแสดงความอาลัยแด่สมเด็จพระราชินีนาถเอลิซาเบธที่ 2": "เอเอฟพีรายงาน เมื่อวันศุกร์ที่ 9 กันยายน 2565 กล่าวว่า การเสด็จสวรรคตของสมเด็จพระราชินีนาถเอลิซาเบธที่ 2 เมื่อวันพฤหัสบดี สร้างความเสียใจให้กับคนทั่วโลก ในฐานะประมุขของสหราชอาณาจักร และพระราชินีผู้เป็นที่รัก\n\nบุคคลสำคัญและผู้นำทั่วโลกต่างออกมาสรรเสริญและแสดงความอาลัยต่อการสูญเสียในครั้งนี้ เช่น\n\n\"การเสด็จสวรรคตของสมเด็จพระราชินีฯ สร้างความตกใจอย่างใหญ่หลวงต่อประเทศชาติและทั่วโลก ยุคสมัยของเอลิซาเบธที่ 2 สิ้นสุดลงแล้ว พระองค์จะเป็นที่รักและชื่นชมจากคนทั่วโลกตลอดไป ต่อจากนี้ขอให้ 'God Save the King' - นายกรัฐมนตรีลิซ ทรัสส์ ของอังกฤษ\n\n\"ขอแสดงความเสียใจอย่างสุดซึ้งต่อการสวรรคตของควีนเอลิซาเบธที่ 2 ผู้ทรงเป็นแบบอย่างของการอุทิศพระองค์ต่อหน้าที่ และการเป็นพยานผู้มั่นคงและแน่วแน่ในศรัทธาต่อพระเยซูคริสต์ ต่อจากนี้จะมีแต่การพักผ่อนชั่วนิรันดร์ และขออำนวยพรแด่กษัตริย์พระองค์ใหม่\" - สมเด็จพระสันตะปาปาฟรังซิส\n\n\"สหราชอาณาจักรสูญเสียราชินีผู้ยิ่งใหญ่ที่ฝากร่องรอยฝังไว้ในประวัติศาสตร์\" - สมเด็จพระราชาธิบดีฟิลิปป์แห่งเบลเยียม\n\n\"พระราชินีเอลิซาเบธทรงเป็นบุคคลสำคัญต่อประวัติศาสตร์โลก จากพระราชกรณียกิจที่ทรงปฏิบัติมาตลอดด้วยความมุ่งมั่นต่อหน้าที่ และการอุทิศชีวิตให้กับการทำเพื่อสาธารณชนและประชาชนของพระองค์\" - สมเด็จพระราชาธิบดีเฟลิเปที่ 6 แห่งสเปน\n\n\"ในฐานะประมุขแห่งรัฐที่ทรงพระชนมพรรษายืนนานและครองราชย์ยาวนานที่สุดของสหราชอาณาจักร สมเด็จพระราชินีนาถเอลิซาเบธที่ 2 ได้รับการยกย่องอย่างกว้างขวางในความสง่างาม, ศักดิ์ศรี และความทุ่มเทของพระองค์ ตลอดหลายทศวรรษของการเปลี่ยนแปลงครั้งใหญ่\" - อันโตนิโอ กูเตอร์เรส เลขาธิการสหประชาชาติ\n\n\"พระราชินีเอลิซาเบธได้ทรงเห็นโลกในสงครามหลายครั้ง รวมทั้งการถือกำเนิดของสหภาพยุโรป และการเปลี่ยนแปลงผ่านยุคสมัยของโลกและสังคม พระองค์ทรงเป็นสัญญาณของความต่อเนื่องตลอดการเปลี่ยนแปลงเหล่านี้ และทรงอุทิศพระองค์เป็นแบบอย่างของความแข็งแกร่งให้แก่คนจำนวนมหาศาล ขอให้พระองค์ไปสู่ดินแดนแห่งความสงบสุข\" - เออร์ซูลา ฟอน เดอร์ เลเยน ประธานคณะกรรมาธิการยุโรป\n\n\"สมเด็จพระราชินีนาถเอลิซาเบธที่ 2 แห่งสหราชอาณาจักร ทรงเป็นรัฐสตรีผู้มีศักดิ์ศรีอันหาที่เปรียบมิได้\" - ประธานาธิบดีโจ ไบเดน ของสหรัฐอเมริกา\n\n\"สมเด็จพระราชินีนาถเอลิซาเบธที่ 2 ทรงเป็นองค์รวมของความต่อเนื่องและความสามัคคีของอังกฤษมาเป็นเวลากว่า 70 ปี พระองค์ทรงเป็นราชินีผู้ใจดี, เป็นเพื่อนของฝรั่งเศส และจะดำรงอยู่ในประวัติศาสตร์สืบไป\" - ประธานาธิบดีเอมมานูเอล มาครง ของฝรั่งเศส\n\n\"พระราชินีเอลิซาเบธที่ 2 ทรงเป็นประมุขของทั้งอังกฤษและประเทศในเครือจักรภพนี้ และจะยังคงเป็นบุคคลสำคัญตลอดไปในประวัติศาสตร์ของแคนาดา\" - นายกรัฐมนตรีจัสติน ทรูโด ของแคนาดา\n\n\"หัวใจทุกดวงของชาวออสเตรเลียส่งถึงประชาชนทุกคนในสหราชอาณาจักร การครองราชย์ครั้งประวัติศาสตร์และชีวิตอันยืนยาวที่อุทิศให้กับหน้าที่, ครอบครัว, ความศรัทธา และการรับใช้ ได้สิ้นสุดลงแล้ว ถือเป็นจุดจบของยุคสมัย\" - นายกรัฐมนตรีแอนโธนี อัลบานีส ของออสเตรเลีย\n\n\"ขอแสดงความเสียใจต่อราชวงศ์ทั้งหมด, รัฐบาล และประชาชนของสหราชอาณาจักรและเครือจักรภพ ต่อการสวรรคตของควีนอลิซาเบธที่ 2 ผู้ทรงเป็นบุคคลสำคัญของโลก และผู้ประพันธ์ประวัติศาสตร์ของอังกฤษและยุโรป\" - นายกรัฐมนตรีเปโดร ซานเชซ ของสเปน\n\n\"พระราชินีเอลิซาเบธ คือ สัญลักษณ์แห่งความปรองดองระหว่างเยอรมนีและอังกฤษหลังสงครามโลกครั้งที่สอง ความมุ่งมั่นของพระองค์จะไม่มีวันถูกลืมเลือน\" - นายกรัฐมนตรี โอลาฟ ชอลซ์ ของเยอรมนี\n\n\"ในนามของชาวยูเครน ข้าพเจ้าขอแสดงความเสียใจอย่างสุดซึ้งต่อราชวงศ์, สหราชอาณาจักร และเครือจักรภพทั้งหมด ต่อความสูญเสียที่ไม่อาจหลีกเลี่ยงได้\" - ประธานาธิบดีโวโลดีมีร์ เซเลนสกี ของยูเครน\n\n\"เหตุการณ์ที่สำคัญที่สุดในประวัติศาสตร์ของสหราชอาณาจักรเมื่อไม่นานนี้ ผูกมัดอย่างแยกไม่ออกกับพระนามของสมเด็จพระราชินีเอลิซาเบธที่ 2 เป็นเวลาหลายสิบปีที่พระองค์เป็นที่ชื่นชมและได้รับความเคารพจากราษฎร ตลอดจนการยอมรับในเวทีโลกอย่างชอบธรรม ข้าพเจ้าขอแสดงความเสียใจต่อพระเจ้าชาร์ลส์ที่ 3 และขออำนวยพรให้พระองค์ทรงเปี่ยมด้วยความกล้าหาญและความยืดหยุ่นนับจากนี้\" - ประธานาธิบดีวลาดิมีร์ ปูติน ของรัสเซีย.",
    "พระเจ้าชาร์ลส์ที่ 3 ทรงเตรียมมีพระราชดำรัสต่อสาธารณชน": "พระเจ้าชาร์ลส์ที่ 3 ทรงเตรียมมีพระราชดำรัสต่อสาธารณชนทั้งชาติ หลังการเสด็จสวรรคตของสมเด็จพระราชินีนาถเอลิซาเบธ ที่ 2 แห่งสหราชอาณาจักร ขณะที่ประชาชนในหลายประเทศ ร่วมวางดอกไม้แสดงความไว้อาลัยวันนี้ พระเจ้าชาร์ลส์ที่ 3 แห่งสหราชอาณาจักร ทรงเตรียมมีพระราชดำรัสต่อสาธารณชนทั้งชาติผ่านทางสถานีโทรทัศน์ หลังสำนักพระราชวังบักกิงแฮม แถลงว่า สมเด็จพระราชินีนาถเอลิซาเบธ ที่ 2 แห่งสหราชอาณาจักร เสด็จสวรรคตอย่างสงบ ที่ปราสาทบัลมอรัล ในสกอตแลนด์ ขณะพระชนมพรรษา 96 พรรษา หลังทรงครองราชย์มานานถึง 70 ปี ขณะเดียวกัน นางลิซ ทรัสส์ นายกรัฐมนตรีอังกฤษ ได้เดินทางเข้าเฝ้าพระเจ้าชาร์ลส์ที่ 3 ในวันนี้ด้วยสำหรับพิธีไว้อาลัย ในวันนี้เวลา 12.00 น. ตามเวลาท้องถิ่น จะมีการลั่นระฆังที่มหาวิหารเวสต์มินสเตอร์ (Westminster Abbey), มหาวิหารเซนต์พอล และพระราชวังวินด์เซอร์ เพื่อรำลึกต่อการจากไปของสมเด็จพระราชินีนาถเอลิซาเบธ ที่ 2 จากนั้นในเวลา 13.00 น. ตามเวลาท้องถิ่น จะมีการยิงสลุต ที่สวนสาธารณะไฮด์พาร์ก และจุดอื่น ๆ ส่วนกำหนดวันไว้อาลัยทั่วประเทศ สำนักพระราชวังและรัฐบาลอังกฤษจะมีการประกาศอย่างเป็นทางการอีกครั้ง เช่นเดียวกับกำหนดการพระราชพิธีฝังพระศพ แต่สื่อของอังกฤษคาดการณ์ว่า พระราชพิธีฝังพระศพอาจมีขึ้นภายในเวลา 10 หรือ 11 วัน นับจากนี้ส่วนบรรยากาศที่บริเวณหน้าพระราชวังบักกิงแฮม ในกรุงลอนดอน ตั้งแต่ช่วงเช้าที่ผ่านมา มีประชาชนนำดอกไม้ไปวางไว้บริเวณหน้ารั้วพระราชวัง โดยบรรยากาศเป็นไปอย่างโศกเศร้า ส่วนสถานที่สำคัญต่าง ๆ ทั่วโลก มีการลดธงครึ่งเสาด้วยขณะเดียวกัน ประชาชนทั่วโลกได้ร่วมไว้อาลัยในครั้งนี้ ด้วยการนำดอกไม้ไปวางไว้บริเวณหน้าสถานกงสุล หรือสถานทูตอังกฤษ อย่างเช่นที่บริเวณหน้าสถานกงสุลอังกฤษ ประจำเขตบริหารพิเศษฮ่องกงส่วนที่นิวซีแลนด์ ซึ่งเป็น 1 ใน 14 ชาติของเครือจักรภพ ได้มีการยิงสลุต 96 นัด บริเวณริมอ่าวในกรุงเวลลิงตัน ซึ่งแต่ละนัดเป็นตัวแทนของอายุแต่ละปีของสมเด็จพระราชินีนาถเอลิซาเบธ ที่ 2 เช่นเดียวกับที่กรุงแคนเบอร์รา ของออสเตรเลีย มีการยิงสลุต 96 นัด ที่บริเวณอาคารรัฐสภาออสเตรเลีย"
}