{
    "ปอดยิ่งกว่าเหล็ก นักวิ่งมาราธอนเคนยา ใช้เวลา 2 ชั่วโมงทำลายสถิติโลกอีกหน (คลิป)": "นัก วิ่งมาราธอน เจ้าของเหรียญทองโอลิมปิก 2 สมัย ทุบสถิติโลกของตัวเองเมื่อ 4 ปีก่อนลงได้สำเร็จ พร้อมจารึกเป็นนักวิ่งมาราธอนที่เร็วที่สุดในโลกแล้ว\n\nวันอาทิตย์ที่ 25 กันยายน 2565 การแข่งขันกรีฑา เบอร์ลิน มาราธอน ครั้งที่ 48 ที่กรุงเบอร์ลิน ประเทศเยอรมนี ไฮไลต์อยู่ที่การลงสนามแข่งขันระยะ 42.195 กิโลเมตร ที่มี เอลิอุด คิปโชเก ยอดนักวิ่งจากเคนยา เจ้าของสถิติโลกปัจจุบันลงแข่งขันด้วย\n\nย้อนไปเมื่อปี 2018 คิปโชเก เคยสร้างสถิติวิ่งเข้าเสันชัยรายการ เบอร์ลิน มาราธอน ด้วยเวลา 2 ชั่วโมง 1 นาที 39 วินาที และเป็นสถิติเร็วที่สุดของโลกนี้มาจนถึงวันนี้ ซึ่งผลปรากฏว่าเจ้าตัวใช้เวลาแค่ 2 ชั่วโมง 1 นาที 09 วินาที เข้าเส้นชัยเป็นคนแรก และนอกจากจะคว้าแชมป์รายการนี้แล้วนั้น ยังทำลายสถิติโลกของตัวเองลงได้สำเร็จอีกด้วย\n\nนอกจากนี้ เจ้าของเหรียญทองโอลิมปิก วิ่งมาราธอน 2 สมัย ได้จารึกชื่อตนเองเป็นชายที่วิ่งมาราธอนเร็วที่สุดในโลก ในการแข่งขันมาราธอนทุกรายการอย่างเป็นทางการเป็นที่เรียบร้อยแล้ว โดยสถิติทั้งหมดที่ทำลายไว้ประกอบไปด้วย",
    "สังคมโลก : ผู้นำเคนยา": "เขาเคยไปโรงเรียนประถมศึกษาด้วยเท้าเปล่า และได้สวมรองเท้าคู่แรกเมื่ออายุ 15 ปี อีกทั้งเขายังเคยขายไก่และถั่วลิสงริมถนน ในพื้นที่ชนบทริฟต์วัลเลย์ จึงเป็นเรื่องไม่น่าแปลกใจ ที่เขาจะแสดงตัวเองในฐานะ “ผู้ชนะของคนยากไร้”\n\nDW News\n\nเส้นทางการเมืองของรูโต เริ่มต้นเมื่อปี 2535 โดยได้รับคำแนะนำจากนายแดเนียล อารัป มอย ประธานาธิบดีเคนยา ในเวลานั้น ซึ่งรูโต เป็นส่วนหนึ่งของกลุ่มเยาวชนของพรรคคานูของมอย และเป็นหนึ่งในนักเคลื่อนไหวที่ได้รับมอบหมายให้ระดมผู้มีสิทธิเลือกตั้งสำหรับการเลือกตั้งแบบหลายพรรคครั้งแรกของประเทศ\n\nนอกจากนี้ เขายังมีชื่อเสียงในการเป็นนักพูดที่ทรงพลัง ซึ่งดึงดูดผู้คนจำนวนมากในการชุมนุม และแสดงประสิทธิภาพอันแข็งแกร่ง ในการให้สัมภาษณ์ต่อสื่อ ซึ่งหลังจากการดำรงตำแหน่งรัฐมนตรีหลายตำแหน่ง ทั้ง รมว.ศึกษาธิการ และ รมว.เกษตร เขาได้ขึ้นเป็นรองประธานาธิบดีเคนยา หลังการเลือกตั้งเมื่อปี 2556\n\nBBC News Africa\n\n\n\nแม้รูโตจะเป็นพันธมิตรกับอดีตประธานาธิบดีอูฮูรู เคนยัตตา จากการเลือกตั้งครั้งก่อนหน้า แต่ความสัมพันธ์นั้นได้แตกหักในปี 2561 พันธมิตรของเคนยัตตา กล่าวหารูโตเกี่ยวกับความดื้อรั้น ซึ่งเป็นข้อกล่าวหาที่รูโตปฏิเสธ แต่เขายอมรับความแตกต่าง โดยให้เหตุผลว่า ตัวเขาและเคนยัตตา “มองการเมืองแตกต่างกัน”\n\nในการเลือกตั้งครั้งที่เพิ่งผ่านพ้นไป เคนยัตตารณรงค์หาเสียงอย่างหนัก ให้กับนายไรลา โอดิงกา อดีตนายกรัฐมนตรี โดยกล่าวหารูโต “ไม่น่าเชื่อถือ” และไม่สามารถดำรงตำแหน่งผู้นำที่ดีของเคนยาได้ ขณะที่รูโตตอบโต้ว่า เคนยัตตาต้องการให้โอดิงกาสืบทอดตำแหน่งเพียงเพราะเขาต้องการ “ประธานาธิบดีหุ่นเชิด” เท่านั้น\n\nทั้งนี้ ความจงรักภักดีทางชาติพันธุ์มีบทบาทอย่างมากในการเมืองของเคนยา และรูโตมาจากกลุ่มคาเลนจิน หรือกลุ่มชาติพันธุ์ที่ใหญ่เป็นอันดับ 3 ของประเทศ ซึ่งเป็นกลุ่มชาติพันธุ์เดียวกันกับอดีตประธานาธิบดีที่ดำรงตำแหน่งยาวนานที่สุดของเคนยาอย่างนายแดเนียล อารัป มอย ผู้ล่วงลับ นั่นทำให้ไม่ต้องสงสัยเลยว่า รูโตในตอนนี้คือบุคคลสำคัญทางการเมืองของชุมชน\n\nแม้รูโตจะมีความหลงใหลในเกษตรกรรม ซึ่งเห็นได้จากการทำไร่ข้าวโพด, ธุรกิจที่เกี่ยวกับผลิตภัณฑ์นม และฟาร์มเลี้ยงสัตว์ปีก รวมทั้งการเป็นเจ้าของที่ดินผืนใหญ่ในพื้นที่ทางตะวันตกและชายฝั่งของเคนยา และลงทุนในอุตสาหกรรมบริการ ทว่าเขากลับมีส่วนเกี่ยวข้องกับเรื่องอื้อฉาวของการทุจริตคอร์รัปชั่นในรัฐบาล อีกทั้งแหล่งที่มาของความมั่งคั่งของเขา ยังตกเป็นประเด็นของการพิจารณามากมายด้วย\n\nย้อนกลับไปเมื่อเดือน มิ.ย. 2556 ศาลสูงมีคำสั่งให้รูโตคืนฟาร์มขนาด 100 เอเคอร์ และชดใช้เกษตรกรที่กล่าวหาว่าเขายึดที่ดินในช่วงความรุนแรงหลังการเลือกตั้งปี 2550 โดยรูโตปฏิเสธการกระทำผิดใด ๆ และยื่นอุทธรณ์ต่อผู้มีสิทธิเลือกตั้งด้วยคำมั่นสัญญาที่จะให้โอกาสในการปรับปรุงชีวิตของพวกเขา เช่นเดียวกับที่เขาทำ.\n\nเลนซ์ซูม\n\nเครดิตภาพ : REUTERS",
    "ชาวเคนยาแย่งเข้าชมพิธีสาบานตน ปธน.ใหม่ เหยียบกันเจ็บ 60 คน": "ฝูงชนพยายามฝ่าประตูเข้าไปในศูนย์กีฬาคาซารานี ความจุ 60,000 ที่นั่ง ในกรุงไนโรบี เพื่อเข้าชมพิธีสาบานตนเข้ารับตำแหน่งของประธานาธิบดี วิลเลียม รูโต ผู้นำคนใหม่ วัย 55 ปี เมื่อช่วงเช้าวานนี้ (13 ก.ย.)\n\nทีมแพทย์ที่ลงพื้นที่จุดเกิดเหตุ ระบุว่า ประตูรั้วสนามกีฬาพังลง หลังฝูงชนผลักดันกัน บ้างก็ปีนรั้ว เพื่อให้ได้เข้าไปในสนามเร็วๆ ส่งผลให้มีคนล้มและเหยียบกันจนได้รับบาดเจ็บแล้วอย่างน้อย 60 คน ซึ่งส่วนใหญ่ถูกนำตัวส่งโรงพยาบาลไนโรบีแล้ว แต่เจ้าหน้าที่เชื่อว่า ตัวเลขอาจเพิ่มขึ้นอีก\n\nตร.อินโดฯ สลายม็อบนักศึกษา ประท้วงของแพง-เพิ่มวาระ ปธน.\n\nแฟนมวยสหรัฐฯ หนีชุลมุน เข้าใจผิดเสียงปืน หวั่นเป็นเหตุกราดยิง\n\nว่าที่ปธน.ชิลีได้ตุ๊กตาโปเกมอนเป็นของขวัญเข้ารับตำแหน่ง\n\n\n\n\n\nอย่างไรก็ตาม ยังไม่มีรายงานผู้เสียชีวิตจากเหตุการณ์นี้\n\nหลังเกิดเหตุ ตำรวจปราบจลาจลต้องระดมกำลังเข้าควบคุมสถานการณ์ และสั่งปิดประตูเข้าสนามกีฬาทั้งหมด พร้อมกับขอให้ประชาชนกลับไปรับชมการถ่ายทอดสดจากที่บ้านแทน เนื่องจากในสนามกีฬามีคนเข้าชมจนเต็มแล้ว ส่วนผู้ที่ยังพยายามจะเบียดเสียดเข้าไป เจ้าหน้าที่ต้องใช้กระบองเข้าจัดการ\n\nสำหรับนาย วิลเลียม รูโต เข้ารับตำแหน่งประธานาธิบดีคนที่ 5 ของเคนยา หลังศาลสูงสุดยกคำร้องคัดค้านผลการเลือกตั้งของไรลา โอดิงกา หัวหน้าพรรคฝ่ายค้าน และประกาศรับรองชัยชนะของรูโต ในการเลือกตั้งทั่วไปเมื่อเดือนสิงหาคมที่ผ่านมา ซึ่งต่อมา นายโอดิงกาออกมาประกาศยอมรับคำพิพากษาของศาล ทำให้หลายฝ่ายคลายความกังวล เนื่องจากที่ผ่านมา เคนยาเผชิญเหตุประท้วงคัดค้านผลการเลือกตั้งมาหลายครั้ง ซึ่งสถานการณ์บานปลายจนทำให้มีผู้เสียชีวิตจำนวนมาก\n\nภาพจาก AFP\n\nปากีสถานคาดใช้เวลาอีก 6 เดือน กว่าที่วิกฤตน้ำท่วมใหญ่จะคลี่คลาย\n\nจีนปรับขึ้นระดับ คำเตือนไต้ฝุ่นหมุ่ยฟ้า\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "ส่อง Food4Education โมเดล Social Enterprise สุดเจ๋งจากเคนยา ปั้นโครงการ “อาหารกลางวัน” ในโรงเรียนอย่างไร ให้ประสบความสำเร็จ": "ต้นกำเนิดของ Social Enterprise (กิจการเพื่อสังคม) ที่น่าชื่นชมนี้ คือ Wawira Ngiru ผู้ก่อตั้ง Food4Education หรือ Food for Education ซึ่งเป็นองค์กรที่จัดหาอาหารสดโดยตรงจากเกษตรกร และใช้แบบจำลองครัวส่วนกลางเพื่อส่งมอบอาหารที่มีคุณค่าทางโภชนาการให้กับนักเรียน เธอได้เห็นปัญหาด้านการศึกษาและสุขภาพที่ลุกลามจนกลายเป็นปัญหาใหญ่และเรื้อรังที่ส่งผลกระทบต่อคุณภาพชีวิตและโอกาสต่างๆ ของเด็กๆ ชาวเคนยา เธอเห็นเด็กจำนวนมากที่ไม่สามารถเข้าถึงอาหารเพื่อสุขภาพได้ แม้กระทั่งอาหารมื้อปกติที่จะกินให้อิ่มในแต่ละมื้อก็นับเป็นเรื่องยากเต็มทน ด้วยเหตุนี้จึงส่งผลให้เด็กจำนวนมากหยุดไปโรงเรียนและออกมาเร่ขอทานตามท้องถนนเพื่อเป็นทางเลือกในการเข้าถึงอาหาร และประทังความหิวโหยให้ผ่านพ้นไปในแต่ละวัน\n\nหลังจากเธอสำเร็จการศึกษาระดับอุดมศึกษาจากมหาวิทยาลัยเซาท์ออสเตรเลีย ในปี 2555 ซึ่งเธอได้บ่มเพาะความหลงใหลในการเป็นนักโภชนาการ ก็ได้เดินทางกลับไปยังบ้านเกิดของเธอในเคนยา และเริ่มต้นโครงการ Food4Education เพื่อนำเสนออาหารกลางวันที่มีประโยชน์และมีคุณค่าทางโภชนาการ ซึ่งจะช่วยให้พวกเขามีสมาธิในชั้นเรียนและมีคุณภาพชีวิตที่ดีขึ้น โดยเป้าหมายแรกของเธอคือการให้อาหารกลางวันเด็ก 25 คนในโรงเรียนประถมศึกษา Ruiru ในเขตชานเมืองของกรุงไนโรบี เมืองหลวงของเคนยา\n\nก่อนที่จะเริ่มต้นโครงการนี้ Wawira ได้ปรึกษากับศิษยาภิบาล พ่อครัว และผู้อำนวยการโรงเรียน เพื่อระบุต้นเหตุของปัญหานี้ และระบุวิธีที่จะให้เด็กมาโรงเรียนให้ได้ โดยทีมงานของเธอพบขั้นตอนง่ายๆ ที่จะช่วยให้เด็กๆ ได้รับประทานอาหารที่ดีต่อสุขภาพและมีคุณค่าทางโภชนาการได้ง่ายขึ้น นั่นคือทีมงานของเธอจัดหาวัตถุดิบสดใหม่ วัตถุดิบที่ว่ารวมถึงผักและผลไม้จากเกษตรกรโดยตรง รวมถึงส่วนผสมทั้งหมดที่ใช้ทำอาหารก็ปลูกในท้องถิ่น ซึ่งเป็นการส่งเสริมเศรษฐกิจชุมชนด้วย ขณะเดียวกันก็ใช้เทคโนโลยีห่วงโซ่อุปทานอัจฉริยะ การดำเนินงาน และการขนส่งเพื่อออกแบบวิธีที่ยั่งยืนในการส่งมอบอาหารที่มีคุณค่าทางโภชนาการสูง\n\nโดยอาหารจะถูกจัดเตรียมในครัวส่วนกลางตามมาตรฐานความปลอดภัยของอาหารที่เป็นที่ยอมรับในระดับสากล เพื่อทำอาหารเพื่อสุขภาพที่ดีที่มีทั้งโปรตีน คาร์โบไฮเดรต และผักสำหรับเด็ก พร้อมกับเสิร์ฟในราคาประหยัด เพราะ 21% ของเด็กวัยเรียนในเคนยาไม่ได้เรียนหนังสือ แต่เด็กๆ มีแนวโน้มที่จะไปโรงเรียนมากขึ้นหากมีอาหารกลางวันราคาไม่แพง\n\nในช่วงเริ่มแรก โครงการนำร่องนี้ถือว่าประสบความสำเร็จในการเลี้ยงอาหารกลางวันเด็ก 100 คน ด้วยการสนับสนุนจากหน่วยงานภาครัฐเพียงเล็กน้อย นอกจากนี้ยังคงสามารถบรรลุเป้าหมายได้ในปี 2557 เมื่อโรงเรียนแห่งนี้มีอัตราการเข้าเรียนที่ดีขึ้น 96% เมื่อเทียบกับค่าเฉลี่ยของประเทศที่ 87% และในช่วงเวลานั้น 100% ของนักเรียนที่ซื้ออาหารจาก Food4Education ได้คะแนนสอบวัดความรู้ระดับประเทศ 250/500 คะแนน เทียบกับทั่วประเทศที่ได้ 49.1%\n\nในปี 2559 เธอได้รับทุนสนับสนุนแบบเต็มเม็ดเต็มหน่วยครั้งแรก และเริ่มดูแล Food4Education เต็มเวลาและเดินหน้าโครงการนี้อย่างเต็มที่กลับตั้งแต่นั้นมา ในปี 2561 เธอสามารถเสิร์ฟอาหารกลางวันให้กับเด็กนักเรียนได้ทั้งหมด 250,000 มื้อ\n\nต่อมาปี 2562 เธอใช้เทคโนโลยีระบบการชำระเงิน NFC เป็นกุญแจสู่ความสำเร็จของ Food4Education ด้วยการทำงานร่วมกับบริษัทซอฟต์แวร์ท้องถิ่น Terra Software เพื่อออกแบบสายรัดข้อมือชื่อ Tap2Eat โดยสายรัดข้อมือนี้จะเชื่อมโยงกับกระเป๋าเงินเสมือนที่ผู้ปกครองเติมเงินให้ผ่านสมาร์ทโฟน และเด็กๆ จะแตะที่สายรัดข้อมือบนอุปกรณ์มือถือของ Food4Education เพื่อบริจาคเงิน 15% สำหรับค่าอาหารกลางวัน ส่วนนักเรียน 10% ที่ไม่สามารถบริจาคได้ จะรับอาหารกลางวันฟรีจากเงินอุดหนุน ทั้งหมดนี้ไม่มีเงินสดเข้ามาเกี่ยวข้อง นั่นหมายความว่า เด็กไม่ต้องพกเงินสดมาโรงเรียน จึงตัดปัญหาการทำเงินหายไปได้โดยอัตโนมัติ\n\nกระนั้น Wariwa เล่าว่าการปรับตัวของเทคโนโลยีและการโน้มน้าวผู้ปกครองให้ใช้สายรัดข้อมือแทนเงินสดเป็นสิ่งที่ท้าทาย โดยให้การฝึกอบรมแก่ผู้ปกครองและเด็กๆ เพื่อให้พวกเขาคุ้นเคยกับเทคโนโลยีการชำระเงินแบบใหม่ ด้วยระบบการชำระเงินนี้จะเป็นอีกก้าวสำคัญของ Food4Education ในการทำให้อาหารเข้าถึงได้ง่ายสำหรับเด็กทุกคนในเคนยา\n\nเทคโนโลยีนี้ยังได้รับการพิสูจน์แล้วว่ามีความสำคัญในช่วงวิกฤตสุขภาพในปัจจุบันโดยเฉพาะในช่วงโควิด-19 ที่โรงเรียนต้องล็อกดาวน์ เพราะในขณะที่โรงเรียนเปิดอยู่ Tap2Eat ได้รวบรวมข้อมูลที่ระบุครอบครัวที่ต้องการความช่วยเหลือมากที่สุด\n\n“เรามีอัลกอริทึมที่ช่วยให้เราระบุ และคาดการณ์ช่องโหว่ตามความถี่ของการชำระเงินค่าอาหารกลางวัน พ่อแม่ที่ไม่สามารถบริจาคอาหารกลางวันให้ลูกได้อย่างสม่ำเสมอในอดีต จะได้รับเงินสำหรับการซื้อของชำเพื่อใช้ภายในครัวเรือนด้วย ซึ่งเป็นการปรับเปลี่ยนความช่วยเหลือให้สอดคล้องกับสถานการณ์ที่เกิดขึ้น”\n\nหลังการระบาดใหญ่สิ้นสุดลง Food4Education วางแผนที่จะเปิดครัวแห่งที่สอง เพื่อเพิ่มศักยภาพในการเลี้ยงดูเด็ก ให้ได้ 40,000 คนต่อวัน ขณะที่เป้าหมายของเธอคือการเข้าถึงเด็ก 1 ล้านคนต่อวันภายในปี 2568 หรืออีก 5 ปีข้างหน้านับจากนี้\n\nล่าสุดโครงการนี้เสิร์ฟอาหารกลางวันในโรงเรียนราว 50,000 มื้อต่อวัน ในโรงเรียน 77 แห่ง และมอบความอิ่มแบบสุขภาพดีให้กับเด็กๆ ไปแล้วมากกว่า 9,000,000 มื้อ ซึ่งนำไปสู่อัตราการเข้าเรียน ประสิทธิภาพการเรียน และการเข้าเรียนต่อในระดับมัธยมศึกษาตอนปลายที่สูงขึ้น\n\nอย่างไรก็ตาม เส้นทางสู่การเป็น Social Enterprise ไม่ได้โรยด้วยกลีบกุหลาบ เพราะระหว่างทางเธอต้องเผชิญกับคำว่า “ไม่” นับไม่ถ้วน โดยก่อนหน้านั้นเธอมีช่วงเวลาที่ยากลำบากในการโน้มน้าวผู้คน เนื่องจากอายุและรูปลักษณ์ที่อ่อนวัยของเธอ เธอจึงถูกปฏิเสธจนชาชินและมักถูกตราหน้าว่าทำโครงการนี้ด้วยความหลงใหลเพียงชั่วครั้งชั่วคราวและไม่ได้ทุ่มเทกับเรื่องนี้อย่างจริงจัง\n\nเมื่อถูกถามถึงเคล็ดลับความสำเร็จของเธอ Wariwa ยืนยันว่าคือ “ความพากเพียร” และการให้คำมั่นสัญญากับตัวเองทุกวันว่าจะยืนหยัดและยึดมั่นในภารกิจที่เธอเริ่มต้นต่อไป\n\nเธอหวังว่าในอนาคนจะได้เห็นโลกที่เด็กๆ ไม่ไปโรงเรียน เพราะพวกเขาหิวโหยหรือเพราะพวกเขาไม่สามารถซื้ออาหารเพื่อสุขภาพในมื้อกลางวันได้ ด้วยโครงการ Food4Education เธอต้องการมอบอนาคตที่เปิดกว้างและครอบคลุมความต้องการของชุมชนที่เปราะบางในเคนยาและที่อื่น ๆ ทั่วโลก โดยเฉพาะในทวีปแอฟริกาที่มากกว่า 1 ใน 4 ของเด็กๆ มีปัญหาภาวะทุพโภชนาการ\n\nWawira Njiru ได้รับรางวัล The Icon Award 2022 ซึ่งเป็นรางวัลที่ยกย่องผู้บุกเบิกตัวจริงในด้านอาหาร เป็นรางวัลพิเศษเพิ่มเติมในการประกาศรางวัล 50 ร้านอาหารที่ดีที่สุดในโลก 2022 และก่อนหน้านั้นเธอได้รับการเชิดชูเกียรติเป็น UN Person of the Year 2021\n\nที่มา :",
    "ไร้เทียมทาน! ‘คิปโชเก’ ทุบสถิติโลกคว้าแชมป์ ‘เบอร์ลิน มาราธอน’": "เอเลียด คิปโชเก ยอดนักวิ่งปอดเหล็กชาวเคนยา โชว์ความไร้เทียมทานอีกครั้ง ด้วยการคว้าแชมป์การแข่งขัน “เบอร์ลิน มาราธอน” ที่กรุงเบอร์ลิน ประเทศเยอรมนี เมื่อวันอาทิตย์ที่ 25 ก.ย. ที่ผ่านมา ด้วยเวลา 2 ชั่วโมง 1 นาที 9 วินาที เป็นสถิติโลกใหม่ โดยทำลายสถิติโลกเดิมที่ตัวเองทำไว้ในรายการเดียวกันนี้เมื่อปี 2018 ถึง 30 วินาที\n\nสำหรับแชมป์รายการนี้ ถือเป็นแชมป์มาราธอนรายการที่ 15 จากการลงแข่งขัน 17 รายการของยอดนักวิ่งปอดเหล็กวัย 37 ปี โดยในจำนวน 15 แชมป์นั้นรวมถึง 10 แชมป์รายการเมเจอร์และ 2 เหรียญทองโอลิมปิกเกมส์ ส่วนอันดับ 2 เป็นของ มาร์ค โคเรอร์ อีกหนึ่งนักวิ่งปอดเหล็กจากเคนยา ทำเวลาตามหลัง คิปโชเก 4 นาที 49 วินาที ขณะที่อันดับ 3 เป็น ทาดู อาบาเต จากเอธิโอเปีย\n\nทั้งนี้ คิปโชเก เคยวิ่งมาราธอนโดยทำเวลาไม่ถึง 2 ชั่วโมงได้เป็นคนแรกของโลก ในการวิ่งที่กรุงเวียนนา ประเทศออสเตรีย เมื่อปี 2019 แต่ครั้งนั้นไม่ถูกนับเป็นสถิติโลก เนื่องจากไม่ใช่รายการแข่งขันอย่างเป็นทางการ รวมถึงเจ้าตัวยังใช้ทีมวิ่งงานผลัดกันวิ่งประกบเพื่อช่วยในการรักษาอัตราความเร็วในการวิ่งของตัวเองด้วย\n\nเครดิตภาพ : REUTERS",
    "เคนยากุลงนาม MOU ผลิตสินค้า": "คุณพีรภพ หาญไกรพงศ์ ประธานกรรมการ บริษัท เคนยากุ (ประเทศไทย) จำกัด พร้อมด้วย ภญ.กัญรดา ปัญญาธนพร กรรมการส่วนงานการตลาดและขาย และ ภญ.ดวงมณี มณีโรจน์ภักดี กรรมการส่วนงานพัฒนาผลิตภัณฑ์และประกันคุณภาพ ให้การต้อนรับ ท่านล่าเพ็ด บุนมีไช พร้อมคณะ จากสปป.ลาว เข้าเยี่ยมชมโรงงานผลิตอาหารเสริม พร้อม MOU ลงนามสัญญาบันทึกข้อตกลงการผลิตสินค้า ระหว่าง ท่านล่าเพ็ด บุนมีไช บริษัท 3F Import-Export Sole จำกัด และ คุณพีรภพ หาญไกรพงศ์ โดยไว้วางใจ และเชื่อมั่น ให้เคนยากุเป็นผู้ผลิตสินค้าแต่เพียงผู้เดียว ณ บริษัท เคนยากุ (ประเทศไทย) จำกัด ลาดพร้าว 91",
    "เคนยากุ ร่วมยินดีความสำเร็จ": "นายพีรภพ หาญไกรพงศ์ ประธานกรรมการบริหาร บริษัท เคนยากุ (ประเทศไทย) จำกัด พร้อมด้วย ภญ.กัญรดา ปัญญาธนพร กรรมการบริหารส่วนงานการตลาดและขาย ร่วมแสดงความยินดี ผลิตภัณฑ์อาหารเสริมคอร์ดี้ 9 พลัส ได้ไว้วางใจให้เคนยากุเป็นผู้คิดค้นสูตรตำรับ พร้อมผลิตสินค้า ได้รับการเสนอชื่อเข้ารับรางวัล \"ผลิตภัณฑ์ดีเด่นแห่งปี\" โดยผ่านการทดสอบผลิตภัณฑ์ได้คุณภาพและความปลอดภัย จากคณะกรรมการ ภายใต้โครงการหนึ่งล้านกล้าความดีตอบแทนคุณแผ่นดิน มูลนิธิเพื่อสังคมไทย \"รางวัลไทย รางวัลเกียรติยศ\" มีความเห็นพ้องกันว่า ผลิตภัณฑ์อาหารเสริม คอร์ดี้ 9 พลัส เหมาะสมที่จะได้รับการยกย่องชื่นชมและสมควรอย่างยิ่งที่จะได้รับรางวัล ณ หอประชุมกองทัพอากาศ เมื่อวันก่อน",
    "": "(เก็บความจากเอเชียไทมส์ www.atimes.com)11/09/2022ตั้งแต่ตอนเริ่มต้นทีเดียว รัชสมัยของสมเด็จพระราชินีนาถเอลิซาเบธที่ 2 ก็มีความเกี่ยวข้องพัวพันอย่างลึกซึ้งกับจักรวรรดิอังกฤษที่แผ่ขยายมีเมืองขึ้นอยู่ทั่วโลก รวมทั้งกับกระบวนการที่บรรดาอาณานิคมแยกตัวออกเป็นอิสระจากจักรวรรดิแห่งนี้ ซึ่งเป็นกระบวนการที่ทั้งยาวนานและนองไปด้วยเลือดจริงๆ แล้ว พระองค์ท่านทรงขึ้นเป็นควีนในตอนที่เสด็จเยือนอาณานิคมเคนยาเมื่อปี 1952 หลังจากพระองค์เสด็จออกมาแล้ว สถานการณ์ที่นั่นก็เสื่อมทรามเข้าสู่การสู้รบขัดแย้งครั้งเลวร้ายที่สุดครั้งหนึ่งในยุคอาณานิคมของอังกฤษ มีการประกาศใช้ภาวะฉุกเฉินในเดือนตุลาคม 1952 และอังกฤษก็จะเดินหน้าเข้าไปเข่นฆ่าชาวเคนยาล้มตายไปหลายหมื่นคน ก่อนที่มันจะจบสิ้นลง(เรื่องเสด็จขึ้นครองราชย์ขณะทรงเยือนเคนยา ดูเพิ่มเติมได้ที่ https://www.washingtonpost.com/history/2022/09/08/princess-elizabeth-queen-kenya/)(เรื่องการปราบปรามเข่นฆ่าชาวเคนยาหลายหมื่นคน ดูเพิ่มเติมได้ที่ https://www.theguardian.com/news/2016/aug/18/uncovering-truth-british-empire-caroline-elkins-mau-mau)เป็นไปได้หรือไม่ที่จะปลดเปลื้องตัดขาดคุณสมบัติส่วนบุคคลของสตรีผู้สุภาพนุ่มนวลและมีเมตตาคนหนึ่ง ออกไปจากบทบาทของพระองค์ในฐานะผู้สวมมงกุฎเป็นประมุขของมหาจักรวรรดิระดับโลกที่กำลังเสื่อมสลาย ซึ่งได้เปิดศึกก่อสงครามมานับครั้งไม่ถ้วน และต้านทานกระแสเรียกร้องต้องการเป็นเอกราชที่ดังกระหึ่มกึกก้องจากตลอดทั่วทุกมุมโลก?ถึงแม้ว่าพระองค์ทรงเป็นพระมหากษัตริย์ภายใต้รัฐธรรมนูญ ซึ่งโดยทั่วไปแล้วย่อมต้องทรงดำเนินตามครรลองการนำของรัฐสภาของพระองค์ กระนั้นอดีตพสกนิกรของจักรวรรดิอังกฤษจำนวนมากทีเดียวไม่ได้คิดเช่นนั้น และนักประวัติศาสตร์บางคนก็เห็นพ้องกับพวกเขา โดยที่มีคนหนึ่งกล่าววิพากษ์วิจารณ์ว่า ควีน “เอลิซาเบธที่ 2 ทรงช่วยเหลือปกปิดประวัติศาสตร์อันนองเลือดของกระบวนการที่จักรวรรดิอังกฤษเสื่อมสลาย และบรรดาอาณานิคมแยกตัวเป็นอิสระ โดยที่มรดกต่างๆ ของยุคประวัติศาสตร์นี้ยังคงไม่ได้รับการรับรู้ยอมรับกันอย่างถูกต้องเหมาะสม”(ดูเพิ่มเติมได้ที่ https://www.sltrib.com/opinion/commentary/2022/09/08/maya-jasanoff-mourn-queen-not/)สำหรับที่นี่ (หมายถึงประเทศของผู้เขียน -ผู้แปล) ในออสเตรเลียนี้ก็เช่นเดียวกัน ขณะที่ชาวออสเตรเลียบางคนหวนคิดย้อนอดีตด้วยความถวิลหาถึงเมื่อครั้งที่พวกเขาเฝ้าโบกธงเล็กๆ ในมือตามเส้นทรงเสด็จพระราชดำเนินตอนที่พวกเขายังเป็นเด็ก แต่ก็มีนักวิชาการที่เป็นชนพื้นถิ่นดั้งเดิมผู้หนึ่งชี้เอาไว้ว่า สมเด็จพระราชินีนาถพระองค์นี้ “ไม่ได้เป็นเพียงผู้ยืนดูอยู่เฉยๆ เลย เมื่อพิจารณาถึงผลลัพธ์ต่างๆ ของการล่าอาณานิคมและลัทธิอาณานิคม”(ดูเพิ่มเติมได้ที่ https://www.sbs.com.au/nitv/article/what-first-nations-people-are-saying-following-queen-elizabeths-death/pg1sus2ti)สมเด็จพระราชินีนาถ และรัชสมัยของพระองค์จะได้รับการจดจำกันอย่างไร จึงขึ้นอยู่กับว่าการจดจำนี้เกิดขึ้นที่ไหนและใครคือผู้จดจำนี่ไม่ได้เป็นปรากฏการณ์ใหม่อะไรหรอก กรณีหนึ่งที่เกิดขึ้นไม่นานมานี้ และยังไม่น่าจะลืมกันก็คือ เมื่อตอนที่ดยุก และดัชเชสแห่งเคมบริดจ์ เสด็จเยือนประเทศแถบทะเลแคริบเบียนในเดือนมีนาคม 2022 ที่ผ่านมา แล้วได้รับการบอกกล่าวอย่างโต้งๆ ชัดเจนจากนายกรัฐมนตรีของจาเมกา ว่า ภูมิภาคแถบนั้น “กำลังเคลื่อนตัวห่างออกไป” จากการยอมรับสถาบันพระมหากษัตริย์อังกฤษ(ดูเพิ่มเติมได้ที่ https://www.theguardian.com/uk-news/2022/mar/25/william-and-kate-caribbean-tour-slavery-reparations-royals)ที่อื่นๆ ก็เช่นเดียวกัน มีผู้ตั้งข้อสังเกตกันไม่ขาดสายว่า สถาบันพระมหากษัตริย์อังกฤษ คือเครื่องย้ำเตือนอย่างไม่เสื่อมคลายให้ระลึกไปถึงยุคสมัยแห่งการเป็นทาส โดยที่คณะกรรมการของรัฐบาลชุดหนึ่งในประเทศบาฮามาส กำลังรบเร้าให้สถาบันแห่งนี้ออกมา “ขอโทษอย่างเต็มเม็ดเต็มหน่วยและอย่างเป็นทางการสำหรับอาชญากรรมต่างๆ ที่พวกเขากระทำต่อมนุษยชาติ”กระบวนการที่ชาติต่างๆ ซึ่งเคยเป็นอาณานิคมของอังกฤษ วางตัวออกห่างจากสถาบันพระมหากษัตริย์อังกฤษในอดีตสมัย เป็นสิ่งที่กำลังดำเนินอยู่อย่างต่อเนื่องจนกระทั่งถึงทุกวันนี้ และปรากฏให้เห็นแม้กระทั่งในสัปดาห์แห่งการเสด็จสวรรคตของควีนเอลิซาเบธตัวอย่างเช่น ในอินเดีย เพียงเมื่อไม่กี่วันก่อน ถนนสายใหญ่ที่แสนงามสง่าของจักรวรรดิอังกฤษ ซึ่งใช้ชื่อว่า ราชบาท (Rajpath เส้นทางของพระราชา) (โดยที่ก่อนหน้านั้นไปอีก มีชื่อเป็นภาษาอังกฤษกันทีเดียวว่า คิงส์เวย์ Kingsway เพื่อถวายเป็นพระเกียรติยศแด่ สมเด็จพระเจ้าจอร์จที่ 5 George V สมเด็จพระจักรพรรดิอังกฤษแห่งอินเดีย British Emperor of India) ได้ถูกเปลี่ยนชื่อเป็น การ์ตาวยา บาท (Kartavya Path แปลว่าเส้นทางแห่งหน้าที่) และมีการจัดสร้างอนุสาวรีย์ขนาดยักษ์ขึ้นที่หัวถนน โดยเป็นอนุสาวรีย์ของสุภาษ จันทร โพส (Subhas Chandra Bose) หนึ่งในนักชาตินิยมต่อต้านอังกฤษอย่างแข็งกร้าวที่สุด (และก่อให้เกิดการโต้แย้งกันมากที่สุด) ของอินเดีย(ดูเพิ่มเติมได้ที่ https://www.indiatoday.in/india/story/delhi-central-vista-avenue-inauguration-live-updates-kartavya-path-pm-modi-1997747-2022-09-08)ในการเปิดอนุสาวรีย์แห่งนี้ นเรนทรา โมดี นายกรัฐมนตรีนักชาตินิยมคนปัจจุบันของอินเดีย กล่าวปราศรัยประกาศว่า “สัญลักษณ์อีกอย่างหนึ่งของความเป็นข้าทาสได้ถูกโยกย้ายออกไปแล้วในวันนี้” พร้อมกับรบเร้าให้ชาวอินเดียทั้งหลายทั้งมวลเดินทางมาเยี่ยมชมสถานที่แห่งนี้ในแอฟริกาใต้ ท้องเรื่องในลักษณะ “ความสัมพันธ์ทางประวัติศาสตร์ที่สลับซับซ้อน” กับสถาบันพระมหาษัตริย์อังกฤษเช่นนี้ก็เป็นสิ่งที่โดดเด่นสะดุดตาเช่นเดียวกัน โดยที่มีเว็บไซต์ข่าวแห่งหนึ่งของแอฟริกาประกาศยืนยันว่า “ความสัมพันธ์ที่แอฟริกาใต้มีอยู่กับพระมหากษัตริย์อังกฤษนั้น มีความสลับซับซ้อนอย่างชนิดที่ไม่มีทางจะซับซ้อนไปกว่านี้แล้ว”(ดูเพิ่มเติมได้ที่ https://www.okayafrica.com/queen-elizabeth-ii-died-africa/?rebelltitem=2#rebelltitem2)เป็นที่แอฟริกาใต้นี่เอง ซึ่งควีนเอลิซาเบธที่ 2 ในวาระวันฉลองพระราชสมภพครบรอบ 21 ชันษา (นั่นคือก่อนทรงขึ้นครองราชย์ราว 4 ปี) พระองค์ทรงประกาศพระปณิธานที่จะอุทิศพระองค์เพื่อ “ครอบครัวแห่งจักรวรรดิ” ที่ประกอบด้วยอาณานิคมทั้งหลายทั้งปวงของอังกฤษ(ดูเพิ่มเติมได้ที่ https://www.lowyinstitute.org/the-interpreter/queen-elizabeth-ii-country-commonwealth)แต่ก็เป็นที่แอฟริกาใต้เช่นกัน เมื่อครั้งที่ประเทศนี้ตกอยู่ใต้การปกครองของระบอบปกครองแห่งการแบ่งแยกกีดกันเชื้อชาติผิวพรรณ ซึ่งทำให้สมเด็จพระราชินีนาถเอลิซาเบธที่ 2 ทรงแสดงออกให้เห็นถึงช่วงขณะที่นานๆ จะเกิดขึ้นสักครั้งหนึ่ง นั่นคือช่วงขณะที่พระองค์ไม่ทรงเห็นด้วยกับนายกรัฐมนตรีของพระองค์ ทั้งนี้ ควีนทรงแสดงท่าทีปฏิเสธไม่เห็นด้วยอย่างเงียบๆ ต่อการที่นายกรัฐมนตรี มาร์กาเรต แธตเชอร์ ของสหราชอาณาจักรเวลานั้น ตัดสินใจที่จะไม่เข้าร่วมกับประเทศอื่นๆ ในการใช้มาตรการลงโทษคว่ำบาตรทางเศรษฐกิจต่อระบอบปกครองแอฟริกาใต้(ดูเพิ่มเติมได้ที่ https://www.elle.com/culture/movies-tv/a34764793/the-crown-queen-margaret-thatcher-feud-apartheid-sanctions/)สำหรับในที่อื่นๆ ประวัติศาสตร์ที่เต็มไปด้วยความสลับซับซ้อนระหว่างอิรักกับสหภาพราชอาณาจักร ซึ่งสาวย้อนหลังไปได้ไกลถึงช่วงทศวรรษ 1920 ก็ได้รับการกล่าวถึงนำมารายงานกันในสื่อท้องถิ่นเช่นเดียวกัน หรือกระทั่งในช่วงหลังๆ มานี้ ยังคงมีชาวอิรักจำนวนหลายแสนคนถูกเข่นฆ่าสังหารในระหว่างเกิดสงครามซึ่งสหราชอาณาจักรนั่นแหละเป็นหนึ่งในผู้เริ่มต้นก่อขึ้นมา เคียงข้างสหรัฐฯ ออสเตรเลีย ตลอดจนชาติร่วมใจกันอีกหลายชาติของพวกเขาเมื่อปี 2003(เรื่องความสัมพันธ์กับอิรักในอดีต ดูเพิ่มเติมได้ที่ https://www.iraqinews.com/iraq/iraq-mourns-the-death-of-her-majesty-queen-elizabeth/)(เรื่องชาวอิรักหลายแสนคนถูกเข่นฆ่าในสงครามอิรัก ดูเพิ่มเติมได้ที่ https://www.iraqbodycount.org/)ในมาเลเซีย บทบาทของอังกฤษในการสังหารหมู่ และในการจัดทำโครงการกวาดต้อนผู้คนจำนวนมากให้อพยพโยกย้ายจากภูมิลำเนาเดิมไปตั้งถิ่นฐานในสถานที่ใหม่ ในระหว่างช่วงการประกาศภาวะฉุกเฉินในมลายา ปี 1948-1960 (Malayan Emergency 1948-60) ซึ่งเต็มไปด้วยการนองเลือด ตลอดจนระยะเวลาแห่งกระบวนการหลุดพ้นออกจากการเป็นอาณานิคมของมาเลเซีย ก็ยังคงได้รับการจดจำรับรู้อย่างชัดเจน ทั้งนี้ไม่เพียงแต่เนื่องจากความขัดแย้งครั้งนี้จะปะทุขึ้นมาในระหว่างปีต้นๆ แห่งรัชสมัยของควีนเอลิซาเบธที่ 2 เท่านั้น แต่ความพยายามทั้งหลายทั้งปวงที่จะสืบสวนสอบสวนเหตุการณ์ต่างๆ ซึ่งเกิดขึ้นในมลายาเวลานั้นยังถูกขัดขวางจากรัฐบาลอังกฤษชุดแล้วชุดเล่าอีกด้วย(บทบาทของอังกฤษในการสังหารหมู่ที่มลายา ดูเพิ่มเติมได้ที่ https://asiatimes.com/2018/07/70-years-later-malayan-emergencys-legacy-lives-on/)(รัฐบาลอังกฤษขัดขวางการสืบสวนสอบสวนการสังหารหมู่ที่มลายา ดูเพิ่มเติมได้เที่ https://www.theguardian.com/world/2011/apr/09/malaya-massacre-villagers-coverup)กระทั่งในประเทศบ้านใกล้เรือนเคียงอย่าง ไอร์แลนด์ ซึ่งมุ่งเสาะแสวงหาความสัมพันธ์ที่ราบรื่นกับชาติเพื่อนบ้านใกล้ชิดที่สุดของตนรายนี้ ประธานาธิบดีไมเคิล ดี ฮิกกินส์ (Michael D Higgins) ก็ยังใช้ถ้อยคำโวหารที่ฟังดูไพเราะเสนาะหู มาพูดถึงความสัมพันธ์ระหว่างควีนเอลิซาเบธ กับ “พวกซึ่งประเทศของพระองค์ผ่านประสบการณ์แห่งประวัติศาสตร์ความเป็นมาที่สลับซับซ้อนและบ่อยครั้งก็ยากลำบาก”(ดูเพิ่มเติมได้ที่ https://www.irishpost.com/news/deepest-condolences-president-of-ireland-leads-tributes-following-death-of-queen-elizabeth-239729)หนังสือพิมพ์ของที่นั่นยังขบคิดให้ความเห็นกันว่า การเสด็จสวรรคตของพระองค์อาจส่งผลอย่างไรต่อดินแดนไอร์แลนด์เหนือ สถานที่ซึ่งเกิดการสู้รบขัดแย้งกันระหว่างชาวอังกฤษกับชาวไอร์แลนด์ ซึ่งเป็นที่รู้จักกันด้วยถ้อยคำที่ถูกขัดเกลาให้ฟังดูไพเราะว่า “ความยุ่งยาก” (Troubles) รวมทั้งในระยะหลังๆ นี้ ความสัมพันธ์ก็ยังเต็มไปด้วยความตึงเครียด(ดูเพิ่มเติมได้ที่ https://www.irishtimes.com/world/uk/2022/09/08/susan-mckay-queen-elizabeths-death-is-an-earthquake-for-unionists/)สมเด็จพระราชินีนาถอาจจะทรง “หว่านมนตร์เสน่ห์” ให้คนบางส่วนในไอร์แลนด์รู้สึกประทับใจปลาบปลื้ม จากการที่พระองค์ทรงมีพระราชดำรัสถึงผู้คน ณ ที่นั้น ซึ่งสู้รบกับอังกฤษ อย่างไรก็ดี แทบไม่มีใครเลยที่จะลืมเลือนบทบาทของกองทัพอังกฤษในไอร์แลนด์เหนือ ซึ่งก็รวมไปถึงเหตุการณ์ที่ตอนนี้กลายเป็นกรณีสุดฉาวโฉ่อย่างกรณีสังหารหมู่ “วันอาทิตย์นองเลือด” (Bloody Sunday) เมื่อปี 1972 หรือการที่สมเด็จพระราชินีนาถทรงมีพระราชดำรัสในนามของรัฐบาลนายกฯ บอริส จอห์นสัน ปฏิเสธไม่ยอมทำตามข้อเรียกร้องขอความยุติธรรมจากผู้ที่ตกเป็นเหยื่อทั้งหลายในเหตุการณ์ครั้งนั้น(เรื่องชาวไอร์แลนด์บางส่วนประทับใจมนตร์เสน่ห์ของควีน ดูเพิ่มเติมได้ที่ https://www.independent.ie/world-news/europe/britain/queen-elizabeth-ii-will-be-best-remembered-for-charming-the-irish-nation-during-her-successful-visit-here-in-2011-41972820.html)(เรื่องควีนมีพระราชดำรัสปฏิเสธข้อเรียกร้องของเหยื่อเหตุการณ์วันอาทิตย์นองเลือด ดูเพิ่มเติมได้ที่ https://www.irishpost.com/news/anger-queens-speech-appears-dismiss-fight-justice-bloody-sunday-victims-vexatious-claims-175999)บางคนบางฝ่ายอาจจะเสนอแนะว่า ประวัติศาสตร์แห่งการเสื่อมสลายของจักรวรรดิอังกฤษ ที่ก่อให้เกิดความเจ็บปวดทุกข์ทรมานแก่ผู้คนจำนวนมากมายนี้ ควรที่จะพินิจพิจารณาแยกออกมาจากรัชสมัยและตัวบุคคลของควีนเอลิซาเบธที่ 2 แน่อนทีเดียวว่า ไม่มีสิ่งใดบ่งชี้ให้เห็นว่าสมเด็จพระราชินีนาถเองทรงมีพระพฤติกรรมไปในทางเกะกะระรานแต่ก็อย่างที่ โธมัส เพน (Thomas Paine) ได้เคยตั้งข้อสังเกตเอาไว้ครั้งหนึ่ง พระมหากษัตริย์นั้นโดยส่วนพระองค์แล้วอาจจะทรงมีพระเมตตาและพระกรุณา กระนั้นพระองค์ก็ยังคงทรงเป็นพระมหากษัตริย์ ประมุขแห่งรัฐซึ่งสู้รบทำสงครามต่างๆ ของรัฐ และกระทำอาชญากรรมต่างๆ ของรัฐ (อยู่เป็นครั้งคราว) –ทั้งหมดเหล่านี้ในพระปรมาภิไธยของพระมหากษัตริย์(ดูเพิ่มเติมได้ที่ https://oll.libertyfund.org/title/paine-the-rights-of-man-part-i-1791-ed)บทบาทของควีนเอลิซาเบธที่ 2 ในประวัติศาสตร์ของลัทธิอาณานิคมอังกฤษ จะยังคงเป็นเรื่องที่ถกเถียงอภิปรายกันต่อไปอีกภายหลังการเสด็จสวรรคตของพระองค์",
    "เพจหลัก FIVB ยอมเปลี่ยนภาพหน้าปก พร้อมข้อความได้ใจคนไทยสุดๆ": "ดูวอลเลย์บอลสด ล่าสุดทางเพจลูกยางโลกอย่าง Volleyball World ได้ยอมเปลี่ยนภาพหน้าปกแล้ว จากก่อนหน้านี้เป็นภาพสาวๆ ใส่ชุดแข่งขันสีขาว เมื่อครั้งลงสนามแข่งในเวที วอลเลย์บอลหญิงเนชันส์ลีก 2022 (FIVB Volleyball Women's Nations League 2022) ซึ่งภาพดังกล่าวได้รับความสนใจจากทั่วโลก ทว่ากลับโดนดราม่าจากฝั่งเพื่อนบ้านไทยอย่างเวียดนามไม่เห็นด้วย\n\n\n\nโดยทางเวียดนามมองว่า การแข่งขันเนชันส์ลีก 2022 จบลงไปแล้ว และก็ได้ผลชนะของทัวร์นาเมนต์นั้นแล้วก็คือ วอลเลย์บอลหญิงทีมชาติอิตาลีสามารถคว้าแชมป์ได้สำเร็จ ขณะที่ทีมชายเป็นของ ทีมชาติฝรั่งเศส ทว่าหน้าปกของเพจ Volleyball World ก็ยังเป็นภาพวอลเลย์บอลหญิงทีมชาติไทยอยู่ดีกระทั่งทัวร์นาเมนต์ชิงแชมป์โลก\n\n\n\nดูวอลเลย์ไทยพบโปแลนด์ล่าสุด เนื่องขากล่าสุด เพจหลักFIVB ได้เปลี่ยนภาพหน้าปกแล้วเป็นที่เรียบร้อย ซึ่งได้นำภาพแห่งความดีใจของ วอลเลย์บอลสาวไทย ในชุดแข่งสีดำมาเป็นหน้าปกเช่นเดิม ซึ่งภาพเหตุการณ์ดังกล่าวเป็นภาพแห่งความดีใจแห่งจากที่ วอลเลย์บอลหญิงไทยสามารถเอาชนะ ตุรเคีย ไปได้ 3 - 2 เซต เก็บชัยชนะประเดิมศึก วอลเลย์บอลหญิงชิงแชมป์โลกได้อย่างสวยงาม\n\n\n\nพร้อมกันนี้ ทางเพจลูกยางโลกยังได้ให้แคปชั่นแบบได้ใจคนไทยสุดๆ อีกว่า \"THAILAND : If a picture paints a thousand words...\" (หากภาพหนึ่งภาพสามารถแทนคำได้นับพันคำ...\" แน่นอนว่าหลังจากที่ภาพดังกล่าวได้ถูกเผยแพร่ไปในโลกออนไลน์แล้ว ทำให้มีแฟนๆ วอลเลย์บอลเข้ามาแสดงความคิดเห็นอย่างมาก และทั่วโลกแสดงความรักต่อทีมชาติไทยอย่างต่อเนื่อง\n\nโปรแกรมวอลเลย์บอลสาวไทย ต่อไปพวกเธอจะต้องเจอกับเจ้าภาพโปแลนด์ ที่เมืองกดังก์ ประเทศโปแลนด์ แข่งขันในช่วงกลางดึกคืนวันที่ 27 กันยายน (เข้าเช้าวันที่ 28 กันยายน) เวลา 01.30 น. ตามเวลาในประเทศไทย จากนั้นจะพบกับ โครเอเชีย ในวันที่ 28 กันยายน 2565 เวลา 19.00 น. ซึ่งนับว่าเป็นโปรแกรมที่โหดพอสมควรกับสาวไทย\n\n\n\n>>> ดูสดวอลเลย์บอลหญิงไทยวันนี้ <<<\n\n- โปแลนด์ พบ ไทย\n\n- โปแลนด์ พบ ไทย\n\n- โปแลนด์ พบ ไทย\n\nภาพจาก grandsport1961 และ Volleyball World\n\nติดตามข้อมูลข่าวสารเพิ่มเติมได้ที่ Thainewsonline",
    "ชาวประมงผวา! ฮิปโปโปเตมัสโจมตีมนุษย์ บางคนถึงกับมือขาด": "ฮิปโปโปเตมัสโจมตีมนุษย์เพิ่มมากขึ้น ในบริเวณทะเลสาบไนวาชา ประเทศเคนยา โดยฮิปโปโปเตมัสกำลังคุกคามวิถีชีวิตของชาวประมงท้องถิ่น โดยบางถูกฮิปโปโปเตมัสกัดและบางคนถึงกับมือขาด ในขณะที่รัฐบาลกำลังดำเนินการเพื่อแก้ไขปัญหาความขัดแย้งระหว่างมนุษย์กับสัตว์ป่าวันนี้ (20 ก.ย. 65) สำนักข่าวรอยเตอร์รายงานว่า ฮิปโปโปเตมัสโจมตีมนุษย์เพิ่มมากขึ้น ในบริเวณทะเลสาบไนวาชา ซึ่งเป็นทะเลสาบน้ำจืดนอกเมืองไนวาชาในหุบเขาริฟต์ เขตนาคูรู ประเทศเคนยา โดยฮิปโปโปเตมัสกำลังคุกคามวิถีชีวิตของชาวประมงท้องถิ่น ในขณะที่รัฐบาลกำลังดำเนินการเพื่อแก้ไขปัญหาความขัดแย้งระหว่างมนุษย์กับสัตว์ป่าโดยชาวประมงที่ต้องอาศัยทะเลสาบในการหาเลี้ยงชีพกล่าวว่า พวกเขาต้องเสี่ยงชีวิตทุกวัน ขณะออกหาปลา และชาวประมงหลายคนใช้เรือแบบง่ายๆ ที่ประดิษฐ์ขึ้นจากถังน้ำมันทางนาย “อีริค เอ็นโจคู” ชาวประมงคนหนึ่ง เล่าว่า ผมออกหาปลาตามปกติ และได้ถูกฮิปโปโปเตมัสจู่โจม มันกัดผม แต่ผมรอดมาได้ เพราะผมว่ายน้ำได้เร็วกว่ามัน ที่นี่คืออาณาเขตของฮิปโปโปเตมัส ส่วนเราในฐานะชาวประมง เราแค่พยายามหาอาหารประจำวัน และนั่นเป็นเหตุผลว่า ทำไมหลังจากผมรักษาหายแล้ว ผมก็ยังต้องกลับมาทะเลสาบ เพราะผมไม่มีทางเลือกอื่น ลูกของผมต้องกินอาหาร ดังนั้นที่นี่คือของอาณาเขตของผมด้วย”นอกจากนี้ ยังมีชาวประมงอีกหลายคนในพื้นที่ก็ถูกฮิปโปโปเตมัสโจมตีเช่นกัน โดยมีชาวประมงคนหนึ่งต้องสูญเสียมือขวาไปจากการถูกฮิปโปโปเตมัสจู่โจมด้านรัฐบาลเคนยาเผยว่า ขณะนี้กำลังพยายามแก้ไขความขัดแย้งระหว่างมนุษย์กับสัตว์ป่า ซึ่งรวมถึงกองทุนชดเชยที่จัดตั้งขึ้นสำหรับครอบครัวของชาวประมงที่ถูกฮิปโปโปเตมัสโจมตี และได้ประกาศเตือนว่า การบุกรุกถิ่นที่อยู่ของสัตว์ป่าของมนุษย์จะยิ่งทำให้ความขัดแย้งระหว่างมนุษย์กับสัตว์ป่าเพิ่มมากขึ้น",
    "ผลิตภัณฑ์อาหารเสริมคอร์ดี้ 9 พลัส วางใจให้ เคนยากุ เป็นผู้คิดค้นสูตรตำรับพร้อมผลิตสินค้า": "พีรภพ หาญไกรพงศ์ ประธานกรรมการบริหาร บริษัท เคนยากุ (ประเทศไทย) จำกัด ภญ.กัญรดา ปัญญาธนพร กรรมการบริหารส่วนงานการตลาดและขาย ร่วมแสดงความยินดี ผลิตภัณฑ์อาหารเสริมคอร์ดี้ 9 พลัส ได้ไว้วางใจให้เคนยากุเป็นผู้คิดค้นสูตรตำรับ พร้อมผลิตสินค้า ได้รับการเสนอชื่อเข้ารับรางวัล “ผลิตภัณฑ์ดีเด่นแห่งปี” โดยผ่านการทดสอบผลิตภัณฑ์ได้คุณภาพและความปลอดภัย จากคณะกรรมการ ภายใต้โครงการหนึ่งล้านกล้าความดีตอบแทนคุณแผ่นดิน มูลนิธิเพื่อสังคมไทย “รางวัลไทย รางวัลเกียรติยศ” มีความเห็นพ้องกันว่า ผลิตภัณฑ์อาหารเสริม คอร์ดี้ 9 พลัส เหมาะสมที่จะได้รับการยกย่องชื่นชมและสมควรอย่างยิ่งที่จะได้รับรางวัลที่หอประชุมกองทัพอากาศ\n\n",
    "สรุปผล วอลเลย์บอลหญิงชิงแชมป์โลก นัดแรก เกาหลีใต้แพ้ยับ บราซิล-ไทย-สหรัฐฯ คว้าชัย": "สำหรับโปรแกรมนัดต่อไป วอลเลย์บอลหญิงทีมชาติไทย จะเดินทางไปแข่งขันที่ประเทศโปแลนด์ และจะพบกับ โปแลนด์ ในวันที่ 28 กันยายน 2565 เวลา 01.30 น.",
    "\"คิปโชเก\" กระหึ่มเยอรมัน ทำลายสถิติโลกอีกครั้งที่เบอร์ลิน มาราธอน": "เอลิอุด คิปโชเก ปอดเหล็กชาวเคนยา ประกาศศักดาทุบสถิติโลกวิ่งมาราธอนของตัวเอง ในการแข่งขันเบอร์ลิน มาราธอน รายการสุดเก่าแก่ ณ กรุงเบอร์ลิน ประเทศเยอรมนี เมื่อวันที่ 25 กันยายนที่ผ่านมาก่อนหน้านี้ คิปโชเก บันทึกสถิติโลกของตัวเองเอาไว้ในเบอร์ลิน มาราธอน ปี 2018 ที่ 2:01:39 ชั่วโมง อย่างไรก็ตามในการแข่งขันรายการเดิมปี 2022 เจ้าตัวทุบสถิติของตัวเองลงได้สำเร็จ ด้วยเวลา 2:01:09 ชั่วโมงนอกจากนี้ เอลิอุด คิปโชเก ที่คว้าแชมป์เบอร์ลิน มาราธอน สมัยที่ 4 ของตัวเอง ยังได้รับโบนัสจากฝ่ายจัดการแข่งขันจำนวน 30,000 ยูโร หรือประมาณ 1.1 ล้านบาท จากการวิ่งได้สถิติต่ำกว่า 2:02:30 ชั่วโมงย้อนกลับไปในเบอร์ลิน มาราธอน เมื่อปี 2018 นักวิ่งปอดเหล็กชาวเคนย่ารายนี้ทำลายสถิติโลกเดิมของ เดนนิส คิเมตโต นักวิ่งเพื่อนร่วมชาติที่เคยทำสถิติเอาไว้ 2:03:23 ชั่วโมง ก่อนที่ในปี 2022 เจ้าตัวจะทำลายสถิติของตัวเองได้สำเร็จก่อนหน้านี้ เอลิอุด คิปโชเก เคยเป็นนักวิ่งคนแรกของโลกที่จบมาราธอนด้วยเวลาต่ำกว่า 2 ชั่วโมง ในปี 2019 ในโปรเจกต์พิเศษของ \"อิเนออส\" ณ กรุงเวียนนา ประเทศออสเตรีย ซึ่งตอนนั้นเจ้าตัวทำเวลาไป 1:59:40 ชั่วโมงอย่างไรก็ตาม เวลาดังกล่าวไม่ได้ถูกรับรองให้เป็นสถิติโลกเพราะไม่ใช่รายการอย่างเป็นทางการของ \"เวิลด์ แอธเลติก\" แต่จากสถิตินี้ทำให้นักวิ่ง วัย 37 ปี ได้การรับรองจาก กินเนสส์ เวิลด์ เร็กคอร์ด ว่าเป็นมนุษย์คนแรกของโลกที่จบมาราธอนด้วยเวลาต่ำกว่า 2 ชั่วโมง",
    "เดือดทุกคู่ สรุปผลวอลเลย์บอลหญิงชิงแชมป์โลก เมื่อคืนวันอาทิตย์ที่ผ่านมา": "",
    "น่านับถือ เปิดประวัติชายวัย 56 ฮีโร่ช่วย \"คิปโชเก\" ทุบสถิติโลกวิ่งมาราธอน (คลิป)": "วันจันทร์ที่ 26 กันยายน 2565 ควันหลงหลังจากการแข่งขันกรีฑา เบอร์ลิน มาราธอน ครั้งที่ 48 ที่กรุงเบอร์ลิน ประเทศเยอรมนี ไฮไลต์อยู่ที่การลงสนามแข่งขันระยะ 42.195 กิโลเมตร ซึ่งผลปรากฏว่า เอเลียด คิปโชเก ยอดนักวิ่งจากเคนยา ทุบสถิติโลกของตัวเองวิ่งเข้าเส้นชัยไปด้วยเวลา 2 ชั่วโมง 1 นาที 09 วินาที เร็วจากสถิติโลกเดิมของตัวเอง 30 วินาที เลยทีเดียว\n\nสำหรับ เคลาส์-เฮนนิง ชูเกอร์ เป็นคุณลุงอาสาสมัครวัย 56 ปี เจ้าของฉายา Drink Guy ซึ่งเป็นนักไตรกีฬาสมัครเล่นและโลกมาราธอน หลงรักเขามากๆ จากลีลาการส่งขวดน้ำและดีใจทุกครั้งที่ภารกิจสำเร็จ และยังเป็นผู้ช่วย เอเลียด คิปโชเก ทำลายสถิติโลกทั้ง 2 ครั้งในปี 2018 และ 2022 อีกด้วย",
    "ถล่มสถิติโลก! 'คิปโชเก้'ไร้เทียมทาน คว้าแชมป์เบอร์ลินมาราธอน": "อีลิอุด คิปโชเก้ ยอดนักวิ่งปอดเหล็กจากประเทศเคนยา เจ้าของสถิติโลกมาราธอนชาย ยังคงไร้เทียมทาน ด้วยการวิ่งเข้าเส้นชัยเป็นอันดับที่ 1 คว้าแชมป์เบอร์ลิน มาราธอน ที่ประเทศเยอรมนี มาครองได้สำเร็จ พร้อมกับทำลายสถิติโลกที่ตัวเองทำไว้แบบขาดกระจุย\n\nคิปโชเก้ เป็นเจ้าของเหรียญทองโอลิมปิกเกมส์ มาแล้ว 2 สมัย ในการแข่งขันที่บราซิล 2016 และ ญี่ปุ่น 2021 และทำสถิติโลกเอาไว้เมื่อ 4 ปีก่อนที่เบอร์ลินแห่งนี้ ด้วยเวลา 2.01.39 ชั่วโมง มาในครั้งนี้เข้าเส้นชัยด้วยเวลา 2:01:09 ชั่วโมง\n\nปัจจุบัน คิปโชเก้ อายุ 37 ปี โดยตั้งเป้าเอาไว้ว่าตัวเขาจะไปป้องกันแชมป์โอลิมปิกเกมส์ เพื่อคว้าเหรียญทองมาครองให้ได้เป็นสมัยที่ 3\n\n- 006",
    "ไวส์ อวอร์ดส์ เผยรายชื่อผู้คว้ารางวัลประจำปี 2565": "ไวส์ (WISE) ซึ่งเป็นโครงการริเริ่มของมูลนิธิกาตาร์ (Qatar Foundation) ได้ให้การยกย่องโครงการแก้ไขปัญหาท้าทายด้านการศึกษาระดับโลกที่มีความบุกเบิกรวม 6 โครงการ โดยประเมินจากผลลัพธ์อันดีที่โครงการเหล่านี้มีต่อการศึกษาและสังคม ทั้งนี้ ผู้ชนะรางวัลไวส์ อวอร์ดส์ (WISE Awards) ประจำปี 2565 ได้แก่\n\nออปเพอร์จูนิที เอดูไฟแนนซ์ ( Opportunity EduFinance ) โดยออปเพอร์จูนิที อินเตอร์เนชันแนล (Opportunity International) จากสหรัฐ ใช้การเงินเพื่อสังคมเพื่อช่วยให้เด็ก ๆ เข้าถึงโรงเรียนที่มีคุณภาพ โดยมอบความช่วยเหลือทางเทคนิคแก่สถาบันการเงินต่าง ๆ ในการเปิดตัวและส่งเสริมกลุ่มผลิตภัณฑ์การเงินเพื่อการศึกษา และฝึกอบรมโรงเรียนในกลุ่มนี้เพื่อให้มีความยั่งยืนทางการเงินมากขึ้น และเพิ่มคุณภาพการศึกษาเมื่อเวลาผ่านไป\n\nเอดูเคติง ฟอร์ เวลล์บีอิง ( Educating for Wellbeing ) โดยอเลนตาเมนเต (AtentaMente) จากเม็กซิโก ให้ความสนใจกับสมรรถนะทางอารมณ์และสังคม (SEC) ของผู้ใหญ่ โดยส่งเสริมสุขภาวะของนักการศึกษา และสร้างสิ่งแวดล้อมในห้องเรียนและโรงเรียนให้มีความเอาใจใส่ ซึ่งจะทำให้นักเรียนมีสภาพแวดล้อมการเรียนรู้ที่ทำให้รู้สึกได้รับการคุ้มครอง โดยในเวลา 3 ปี ครูใหญ่ คุณครู และบุคลากรทางการศึกษาในระดับโรงเรียนเด็กก่อนวัยเรียนรวม 12,500 รายได้รับการฝึกอบรมในโครงการเอดูเคติง ฟอร์ เวลล์บีอิง\n\nไชลด์แคร์ โซเชียล แฟรนไชซิง ( Childcare Social Franchising) โดยคิโดโก (Kidogo) จากเคนยา ได้รับการพัฒนาขึ้นเพื่อสนับสนุนให้ผู้หญิงเป็นผู้ประกอบการในการบริหารศูนย์ดูแลเด็กปฐมวัยของตนเอง ทำให้เด็ก ๆ ได้รับการศึกษาและการดูแลที่มีคุณภาพและในราคาเอื้อมถึง ปัจจุบันคิโดโกเป็นเครือข่ายดูแลเด็กที่ใหญ่ที่สุดในเคนยา โดยมีแฟรนไชส์กว่า 750 แห่ง เข้าถึงเด็ก ๆ ได้ประมาณ 16,000 คน\n\nรีเมค เลิร์นนิง ( Remake Learning ) จากสหรัฐ เชื่อมโยงนักเรียนเข้ากับประสบการณ์การเรียนรู้ที่ช่วยส่งเสริมความคิดสร้างสรรค์และจินตนาการทั้งในและนอกห้องเรียน โดยเป็นเครือข่ายที่ประกอบด้วยสมาชิกกว่า 1,200 ราย รวมนักการศึกษาและนักนวัตกรรมเข้าด้วยกันเพื่อสร้างโอกาสการเรียนรู้ที่น่าสนใจให้นักเรียน และให้การสนับสนุนในยามที่สังคมและเทคโนโลยีเปลี่ยนแปลงไปอย่างรวดเร็ว\n\nดิ อินเทอร์เน็ต ฟรี เอดูเคชัน รีซอร์ส แบงก์ ( The Internet Free Education Resource Bank ) โดยเอดูเคชัน อโบฟ ออล (Education Above All) จากกาตาร์ เป็นแหล่งรวมทรัพยากรเพื่อการเรียนรู้ในลักษณะโปรเจกต์ที่ใช้ทรัพยากรน้อยและไม่ต้องใช้เทคโนโลยี โดยเปิดให้เข้าทั่วได้ทั่วโลกให้นักเรียนใช้เรียนรู้ โซลูชันดังกล่าวเข้าถึงผู้เรียนกว่า 827,000 ราย ในกว่า 14 ประเทศ ด้วยความร่วมมือกับพันธมิตรกว่า 30 ราย รวมถึงผู้เรียนชายขอบในชุมชนผู้ลี้ภัย ชุมชนชนบทห่างไกล และย่านเมืองที่ยังเข้าถึงไม่เต็มที่\n\nไคลเมต เชนจ์ พรอบเบล็ม ซอลเวอร์ส ( Climate Change Problem Solvers) โดยรีป เบเนฟิต ฟาวน์เดชัน (Reap Benefit Foundation) จากอินเดีย ได้พัฒนาแพลตฟอร์มซอลฟ์ นินจา (Solve Ninja) ขึ้น เพื่อปั้นเยาวชนที่มุ่งเน้นการกระทำ และทักษะศตวรรษที่ 21 ผ่านการดำเนินการในท้องถิ่น ผู้ที่เป็นซอลฟ์ นินจา กว่า 112,018 ราย ได้ดำเนินการมาแล้วกว่า 94,000 ครั้ง เพื่อแก้ไขปัญหาทางสภาพอากาศและประเด็นทางพลเมืองในประเทศ โดยงัดใช้ประโยชน์จากพลังของความเคลื่อนไหวในระดับระดับรากหญ้า เทคโนโลยี และชุมชนที่มุ่งเน้นการกระทำ\n\nผู้ชนะรางวัลไวส์ อวอร์ดส์ จะได้รับการเชิดชูที่กรุงโดฮาในพิธีที่จัดแบบเอ็กซ์คลูซีฟ โดยผู้ชนะแต่ละรายจะได้รับเงินรางวัล 20,000 ดอลลาร์สหรัฐ ทั้งยังมีโอกาสเป็นที่รู้จักและสร้างเครือข่ายในฐานะที่เป็นส่วนหนึ่งของชุมชนไวส์\n\nดูข้อมูลเพิ่มเติมได้ที่ http://www.wise-qatar.org/wise-awards\n\nสื่อมวลชนติดต่อสอบถามได้ที่ ลินา ลาห์ลู (Lina Lahlou) อีเมล: lina.lahlou@wise.org.qa\n\nโลโก้ - https://mma.prnewswire.com/media/969958/Wise_Logo.jpg",
    "เชียร์สาวไทยต่อเนื่อง ศึกชิงแชมป์โลกรออยู่": "ผ่านการปรับแต่ง ลองทีม จูนเครื่องกันมาพอสมควรแล้ว สำหรับทีมตบลูกยางสาวทีมชาติไทย ทั้งก่อนหน้านี้ในศึกวอลเลย์บอลหญิงเอวีซี คัพ 2022 ที่ประเทศฟิลิปปินส์ ที่เราจบอันดับ 3\n\nและศึกอาเซียน กรังด์ปรีซ์ 2022 ที่จังหวัดนครราชสีมา ที่วันนี้ (11 กันยายน) จะส่งท้ายพบ ทีมชาติเวียดนาม เวลา 18.00 น. ช่อง one 31 ถ่ายทอดสด\n\nทำให้มั่นใจได้ในระดับหนึ่งว่า อีกไม่ถึง 2 สัปดาห์ ทีมขวัญใจมหาชนจะพร้อมสำหรับการเจอของจริง\n\nในศึกวอลเลย์บอลหญิงชิงแชมป์โลก 2022 ระหว่างวันที่ 23 กันยายน—15 ตุลาคม 2565 ที่ประเทศเนเธอร์แลนด์และโปแลนด์จะเป็นเจ้าภาพร่วมกัน\n\nโดยรอบสุดท้ายของรายการนี้จะมีทั้งหมด 24 ประเทศทั่วโลกร่วมการแข่งขัน แบ่งออกเป็น 4 กลุ่ม กลุ่มละ 6 ทีม พบกันหมดในกลุ่ม แล้วนำ 4 อันดับแรกของแต่ละกลุ่มผ่านเข้ารอบ 2\n\nรอบ 2 หรือรอบ 16 ทีม จะถูกแบ่งออกเป็น 2 กลุ่ม กลุ่มละ 8 ทีม พบกันหมดในกลุ่มอีกครั้ง แล้วนำเพียง 4 อันดับแรกของแต่ละกลุ่มผ่านเข้าสู่รอบก่อนรองชนะเลิศ\n\nจากนั้นเป็นระบบน็อกเอาต์ หาทีมเข้ารอบรองชนะเลิศและรอบชิงชนะเลิศ ตามลำดับ\n\nครั้งนี้ ทีมตบลูกยางสาวไทยถูกจับให้อยู่ในกลุ่มบี ร่วมกับโปแลนด์, ตุรกี, โดมินิกัน, เกาหลีใต้, โครเอเชีย\n\nส่วนกลุ่มเอ มีเนเธอร์แลนด์, อิตาลี, เบลเยียม, เปอร์โตริโก, แคเมอรูน, เคนยา, กลุ่มซี สหรัฐฯ, “แชมป์เก่า” เซอร์เบีย, เยอรมนี, บัลแกเรีย, แคนาดา, คาซัคสถาน และกลุ่มดี บราซิล, จีน, ญี่ปุ่น, โคลอมเบีย, อาร์เจนตินา, เช็ก\n\nทีมไทยที่จะลงสนามรอบแรก ที่เมืองกดังก์ ประเทศโปแลนด์ ประเดิมนัดแรก วันที่ 24 กันยายน พบตุรกี เวลา 18.00 น.\n\nส่วนโปรแกรมที่เหลือ วันที่ 28 กันยายน 2565 (คืนวันที่ 27 กันยายน) เวลา 01.30 น. พบ โปแลนด์, วันที่ 28 กันยายน 2565 พบโครเอเชีย เวลา 19.00 น.\n\nวันที่ 29 กันยายน 2565 พบเกาหลีใต้ เวลา 19.00 น. และวันที่ 1 ตุลาคม 2565 พบโดมินิกัน เวลา 19.00 น.\n\nสำหรับตัวผู้เล่นทีมสาวไทย ภายใต้การนำทีมของ “โค้ชด่วน” ดนัย ศรีวัชรเมธากุล หัวหน้าผู้ฝึกสอน จัดเต็ม 100 เปอร์เซ็นต์อย่างไม่ต้องสงสัย เพราะเป็นงานใหญ่ที่ต้องทุ่มทุกสรรพกำลังที่มีอยู่ออกมาให้ดีที่สุด\n\nนำโดย “ชมพู่” พรพรรณ เกิดปราชญ์ กัปตันทีม, “บุ๋มบิ๋ม” ชัชชุอร โมกศรี, “บีม” พิมพิชยา ก๊กรัมย์, “เตย” หัตถยา บำรุงสุข ร่วมด้วย “เพียว” อัจฉราพร คงยศ และ “แนน” ทัดดาว นึกแจ้ง ที่จะกลับมาสมบูรณ์พร้อมอีกครั้งในรายการนี้\n\nโดยรายชื่อนักกีฬาที่อยู่ในข่ายจะได้ไปชิงแชมป์โลก ก่อนตัดตัวให้เหลือ 14 คน ประกอบไปด้วย วิภาวี ศรีทอง, ปิยะนุช แป้นน้อย, พรพรรณ เกิดปราชญ์, จรัสพร บรรดาศักดิ์, ทัดดาว นึกแจ้ง, กรรณิการ์ ธิปะโชติ, สุทัตตา เชื้อวู้หลิม, แก้วกัลยา กมุลทะลา, ณัฐพร สนิทกลาง\n\nคัทลีย์ ปิ่นสุวรรณ, หัตถยา บำรุงสุข, ณัฏฐนิชา ใจแสน, ธนัชชา สุขสด, ฑิชาญา บุญเลิศ, พิมพิชยา ก๊กรัมย์, ศศิภาพร จันทวิสูตร, อัจฉราพร คงยศ, ชัชชุอร โมกศรี, สุพัตรา ไพโรจน์, วัชรียา นวลแจ่ม, สิริมา มานะกิจ และฑิชากร บุญเลิศ\n\nทั้งนี้ จากสถิติที่ผ่านมา ทีมไทยเข้าร่วมในรายการชิงแชมป์โลกมาแล้วทั้งหมด 5 ครั้ง ครั้งนี้เป็นครั้งที่ 6 โดยครั้งแรกเมื่อปี 1998 ที่ประเทศ ญี่ปุ่น สาวไทยจบอันดับ 15 จากทั้งหมด 16 ทีม\n\nต่อมาปี 2022 ที่ประเทศเยอรมนี ได้อันดับ 20 จากทั้งหมด 24 ทีม, ปี 2010 ที่ประเทศญี่ปุ่น จบอันดับ 13 จากทั้งหมด 24 ทีม, ปี 2014 ที่ประเทศอิตาลี ได้อันดับ 17 จากทั้งหมด 24 ทีม และปี 2018 ที่ประเทศญี่ปุ่น ได้อันดับ 13 จากทั้งหมด 24 ทีม กลับบ้าน\n\nส่วนครั้งนี้ผลงานจะเป็นอย่างไร เตรียมส่งใจไปเชียร์กัน เพราะหลังจบรายการนี้แล้ว สหพันธ์วอลเลย์บอลนานาชาติจะดูคะแนนอันดับโลกแล้วนำ 24 อันดับแรก ไปแข่งขันรอบคัดเลือก โอลิมปิก ปารีส 2024\n\nในรายการโอลิมปิก ควอลิฟิเคชัน ทัวร์นาเมนต์ วันที่ 16—24 กันยายน 2566 ซึ่งจะเป็นด่านแรก ของการลุ้นไปสู่ปารีสเกมส์\n\nแน่นอนว่าสาวไทยมีโอกาสติดไปแข่งขันในปีหน้าอยู่แล้ว เพราะปัจจุบันอยู่อันดับ 14 ของโลก แต่ก็ยังจำเป็นต้องสู้เต็มที่ เพื่อให้ผลงานออกมาดี ประทับใจสาวกวอลเลย์บอลทั่วประเทศ\n\nห้ามพลาด ติดตามชมการถ่ายทอดสดกันได้ ทางช่องเวิร์คพอยท์ 23\n\nตลอดรายการ...",
    "อุตินิยมวิทยาโลกชี้ “จะงอยแอฟริกา” จ่อแล้งหนักที่สุดในรอบกว่า 40 ปี": "สำนักข่าวรอยเตอร์ส รายงานจากเมืองเจนีวา ประเทศสวิตเซอร์แลนด์ เมื่อวันที่ 28 ส.ค. ว่า แนวโน้มล่าสุดยืนยันความกลัวของหน่วยงานช่วยเหลือที่ได้รับคำเตือนเป็นเวลาหลายเดือน เกี่ยวกับผลกระทบที่เลวร้ายลงของภัยแล้งต่อ เอธิโอเปีย, โซมาเลีย และพื้นที่หลายส่วนของ เคนยา รวมถึงความเสี่ยงของความอดอยากใน โซมาเลีย อีกครั้ง หลังเคยมีผู้เสียชีวิตนับแสนคนจากวิกฤติครั้งที่แล้ว เมื่อประมาณ 10 ปีก่อน\n\nAs drought and hunger worsen in Horn of Africa, @CREWSinitiative and @icpac_igad launch project to strengthen #EarlyWarningEarlyAction and weather services in Ethiopia, Somalia and Sudan\n\nWMO is an implementing partnershttps://t.co/j1ZxBsB6Ov\n\nPhoto: @UNICEF Mulugaeta Ayene pic.twitter.com/wfgYiccUCd — World Meteorological Organization (@WMO) August 25, 2022\n\n“มันเป็นเรื่องน่าเศร้าที่แบบจำลองของเราแสดงด้วยความมั่นใจในระดับสูงว่า พวกเรากำลังเข้าสู่ฤดูฝนที่แห้งแล้งติดต่อกันเป็นครั้งที่ 5 ในจะงอยแอฟริกา” นายกูเลอิด อาร์ทาน ผู้อำนวยการศูนย์การคาดการณ์สภาพภูมิอากาศ และการประยุกต์แห่งหน่วยงานเพื่อการพัฒนาระหว่างรัฐบาล (ไอซีพีเอซี) ซึ่งเป็นศูนย์สภาพอากาศของดับเบิลยูเอ็มโอในภูมิภาคแอฟริกาตะวันออก กล่าวเสริมว่า “ในเอธิโอเปีย, เคนยา และ โซมาเลีย เรากำลังเผชิญกับภัยพิบัติด้านมนุษยธรรมอย่างที่ไม่เคยมีมาก่อน”\n\nนอกจากนี้ ภัยแล้งยังเกิดขึ้นพร้อมกับราคาอาหารและเชื้อเพลิงที่สูงขึ้นทั่วโลก ซึ่งได้รับแรงหนุนจากสงครามในยูเครน และส่งผลกระทบต่อหลายส่วนของแอฟริกาหนักที่สุด ขณะที่องค์การอนามัยโลก (ดับเบิลยูเอชโอ) ระบุว่า ประชากรกว่า 80 ล้านคนใน 7 ประเทศของภูมิภาค ได้แก่ จิบูตี, เอธิโอเปีย, เคนยา, โซมาเลีย, ซูดานใต้, ซูดาน และ ยูกันดา ถูกประเมินว่ามีความไม่มั่นคงทางอาหาร\n\n“ดับเบิลยูเอชโอรู้สึกกังวลต่อสถานการณ์นี้อย่างมาก และมันทำให้หลายครอบครัวใช้วิธีการที่สิ้นหวังเพื่อเอาชีวิตรอด” นางคาร์ลา ดรายส์เดล โฆษกของดับเบิลยูเอชโอ กล่าวในการแถลงการณ์สรุป.\n\nเครดิตภาพ : GETTY IMAGES",
    "ทำความรู้จัก \"เครือจักรภพ\" ที่มี \"กษัตริย์อังกฤษ\" เป็นสัญลักษณ์": "เครือจักรภพมีการดำเนินงานโดยยึดหลักฉันทามติของชาติสมาชิกจากที่ประชุม ดำเนินงานโดยสำนักเลขาธิการเครือจักรภพ ปัจจุบันมี แพทริเซีย สกอตแลนด์ ดำรงตำแหน่งเลขาธิการเครือจักรภพ โดยมีกษัตริย์แห่งราชอาณาจักรเป็นประมุขของเครือจักรภพเป็นสัญลักษณ์ขององค์กร\n\nเครือจักรภพมีต้นกำเนิดขึ้นเมื่อมี ปฏิญญาลอนดอน ในปี 2492 ส่วนใหญ่เป็นอดีตอาณานิคมของจักรวรรดิบริเตน แต่บางประเทศสมัครเข้ารวมเครือจักรภพเองโดยความสมัครใจ ทั้งที่ไม่ได้ตกเป็นอาณานิคมหรือมีความเกี่ยวข้องทางรัฐธรรมนูญมาก่อน คือ โมซัมบิก รวันดา และกาบอง ที่เข้าร่วมเป็นสมาชิกในปี 2538 และ 2552 ตามลำดับ ส่วน 2 ประเทศล่าสุดที่พึ่งเข้าเป็นสมาชิกในปีนี้ คือ กาบอง และ โตโก ซึ่งไม่เคยเป็นอาณานิคมของจักรวรรดิบริเตนเช่นกัน\n\n“ เครือจักรภพแห่งประชาชาติ ” ( Commonwealth of Nations ) เดิมมีชื่อว่า “ เครือจักรภพบริเตน ” ( British Commonwealth ) หรือที่เรียกกันสั้นๆ ว่า “ เครือจักรภพ ” เป็นองค์กรระหว่างประเทศในระดับรัฐบาล ประกอบด้วย 56 ประเทศทั่วโลก ได้แก่ แอนทีกาและบาร์บิวดา ออสเตรเลีย บาฮามาส บังกลาเทศ บาร์เบโดส เบลีซ บอตสวานา บรูไน แคเมอรูน แคนาดา ไซปรัส ดอมินีกา เอสวาตินี ฟีจี กาบอง แกมเบีย กานา เกรเนดา กายอานา อินเดีย จาเมกา เคนยา คิริบาส เลโซโท มาลาวี มาเลเซีย มัลดีฟส์ มอลตา มอริเชียส โมซัมบิก นามิเบีย นาอูรู นิวซีแลนด์ ไนจีเรีย ปากีสถาน ปาปัวนิวกินี รวันดา เซนต์คิตส์ และเนวิส เซนต์ลูเชีย เซนต์วินเซนต์ และเกรนาดีนส์ ซามัว เซเชลส์ เซียร์ราลีโอน สิงคโปร์ หมู่เกาะโซโลมอน แอฟริกาใต้ ศรีลังกา แทนซาเนีย โตโก ตองกา ตรินิแดดและโตเบโก ตูวาลู ยูกันดา สหราชอาณาจักร วานูอาตู และ แซมเบีย ทำให้เครือจักรภพมีประชากรรวมกันกว่า 2,500 ล้านคน และมีมูลค่า GDP ของประเทศเครือจักรภพในปี 2564 รวมอยู่ที่ 13.1 ล้านล้านดอลลาร์\n\nหลังจากนั้น ยังมีการจัดประชุมสุดยอดผู้นำกลุ่มเครือจักรภพ หรือ CHOGM (Commonwealth Heads of Government Meeting) ทุก 2 ปี เพื่อหาทางออก เสนอวิธีแก้ไข หรือแลกเปลี่ยนความคิดเห็นในประเด็นต่าง ๆ ที่กำลังเกิดขึ้น และมีผลกระทบต่อประเทศสมาชิก สำหรับการประชุมครั้งล่าสุดนั้นจัดขึ้นที่กรุงคิกาลี ประเทศรวันดา เมื่อวันที่ 21-23 มิ.ย. ที่ผ่านมา\n\nนอกจากนี้ เครือจักรภพแห่งประชาชาติ ยังจัดการแข่งขันกีฬาเพื่อสร้างความสามัคคีในกลุ่มประเทศสมาชิกในชื่อว่า “ Commonwealth Games ” ขึ้นทุก 4 ปีเช่นเดียวกับกีฬาโอลิมปิก โดยครั้งล่าสุดพึ่งจัดไปเมื่อวันที่ 28 ก.ค. - 8 ส.ค. 2565 ณ เมืองเบอร์มิงแฮม สหราชอาณาจักร\n\nอย่างไรก็ตาม ชาติสมาชิกเครือจักรภพ ต่างไม่มีข้อผูกพันทางกฎหมายใดๆ ระหว่างกัน มีเพียงหลักการในด้านต่างๆ ที่จะปฏิบัติร่วมกันคือ ประชาธิปไตย สิทธิมนุษยชน เสรีภาพในการพูด และนิติธรรม พร้อมทั้งการแบ่งปันเป้าหมายด้านการพัฒนา ประชาธิปไตย และสันติภาพ ตามที่ทุกชาติสมาชิกต่างได้ลงนามไว้ใน กฎบัตรเครือจักรภพ ( Commonwealth Charter )\n\nราชอาณาจักรเครือจักรภพ (Commonwealth Realm)\n\nแม้ว่าเครือจักรภพแห่งประชาชาติจะมีกษัตริย์แห่งสหราชอาณาจักรเป็นสัญลักษณ์ขององค์กร แต่ไม่ได้หมายความว่ากษัตริย์แห่งสหราชอาณาจักรจะเป็นประมุขในทุกประเทศสมาชิก เพราะ 36 ชาติสมาชิกมีสถานะเป็นสาธารณรัฐ และอีก 5 ชาติสมาชิกมีราชวงศ์เป็นของตนเอง\n\nดังนั้นจะมีเพียง 15 ชาติเท่านั้นที่มีกษัตริย์แห่งสหราชอาณาจักรเป็นประมุข ซึ่งจะเรียกกลุ่มประเทศเหล่านี้ว่า “ราชอาณาจักรเครือจักรภพ” ประกอบไปด้วย แอนทีกาและบาร์บิวดา ออสเตรเลีย บาฮามาส เบลีซ แคนาดา เกรเนดา จาเมกา นิวซีแลนด์ ปาปัวนิวกีนี เซนต์คิตส์ และเนวิส เซนต์ลูเชีย เซนต์วินเซนต์ และเกรนาดีนส์ หมู่เกาะโซโลมอน ตูวาลู และสหราชอาณาจักร ซึ่งประเทศเหล่านี้ล้วนแต่เคยเป็นอาณานิคมของสหราชอาณาจักรด้วยกันทั้งสิ้น ยกเว้นเพียงแต่สหราชอาณาจักร และปาปัวนิวกินีที่เคยเป็นอาณานิคมของออสเตรเลีย\n\nตามพระราชบัญญัติเวสต์มินสเตอร์ พ.ศ.2474 พระราชบัญญัติแห่งสหราชอาณาจักรที่กำหนดหลักการความสัมพันธ์ระหว่างราชอาณาจักรเครือจักรภพกับพระมหากษัตริย์ (The Crown) ระบุว่า ประเทศในเครือจักรภพที่มีความสามารถในการปกครองตนเองระดับหนึ่งสามารถมีเอกราชทางนิติบัญญัติได้อย่างสมบูรณ์จากสหราชอาณาจักร ธรรมนูญนี้จึงเป็นการถอดถอนอำนาจแทบทั้งหมดของรัฐสภาสหราชอาณาจักรในการตรากฎหมายสำหรับประเทศในเครือจักรภพ มีผลทำให้ประเทศเหล่านี้มีเอกราชเป็นของตนเองโดยปริยาย\n\nท่าทีสมาชิกบางส่วนหลังควีนอังกฤษสวรรคต\n\nอย่างไรก็ตาม ในแต่ละประเทศในราชอาณาจักรเครือจักรภพนั้นจะมีนายกรัฐมนตรีของตนเอง ทำหน้าที่บริหารประเทศ และแต่ละประเทศ (ยกเว้นสหราชอาณาจักร) ยังต้องมี “ผู้สำเร็จราชการ” ซึ่งทำหน้าที่เป็นผู้แทนพระองค์พระมหากษัตริย์สหราชอาณาจักรอีกด้วย โดยภายหลังจากที่ สมเด็จพระราชินีนาถเอลิซาเบธที่ 2 แห่งสหราชอาณาจักร เสด็จสวรรคต แต่ละประเทศในราชอาณาจักรเครือจักรภพจะต้องลงนามในคำประกาศรับรอง กษัตริย์ประองค์ใหม่ ซึ่งในที่นี้คือ สมเด็จพระเจ้าชาร์ลส์ที่ 3 แห่งสหราชอาณาจักร เป็นประมุขพระองค์ใหม่แห่งเครือจักรภพ\n\nการเสด็จสวรรคตของควีนเอลิซาเบธที่ 2 เป็นชนวนเหตุสำคัญที่ทำให้หลายฝ่ายจับตาดู 14 ประเทศที่เหลือในราชอาณาจักรเครือจักรภพว่าจะแสดงท่าทีอย่างไรเกี่ยวกับการทำประชามติเพื่อเปลี่ยนระบอบการปกครองจากระบอบประชาธิปไตยอันมีพระมหากษัตริย์ทรงเป็นประมุขภายใต้รัฐธรรมนูญ (Constitutional Monarchy) มาเป็นระบอบสาธารณรัฐ (Republic) หลังจากที่ปีที่แล้วบาร์เบโดส อดีตประเทศสมาชิกประสบความสำเร็จในการเปลี่ยนระบอบการปกครองเป็นสาธารณรัฐ\n\nเริ่มกันที่ ฟิลิป เดวิส นายกรัฐมนตรีของบาฮามาส กล่าวว่า ในตอนนี้ ฝ่ายบริหารยังไม่ได้ตัดสินใจใดๆ ในเรื่องนี้ ท้ายที่สุดแล้วจะต้องขึ้นอยู่กับประชามติ ว่าเสียงของประชาชนไปในทิศทางใด\n\nขณะที่ แกสตัน บราวน์ นายกรัฐมนตรีของแอนติกาและบาร์บูดา ระบุว่า จะทำประชามติว่าประชาชนต้องการเปลี่ยนระบอบการปกครองเป็นสาธารณรัฐหรือไม่ ภายใน 3 ปีนับจากนี้\n\n“นี่เป็นขั้นตอนสุดท้ายของการเป็นเอกราช เพื่อให้แน่ใจว่าเราเป็นประเทศที่มีอำนาจอธิปไตยอย่างแท้จริง” บราวน์ กล่าวสรุป\n\nเป็นไปในทิศทางเดียวกับประเทศในกลุ่มละตินอเมริกาอื่นๆ ที่พร้อมจะเดินหน้าสู่ระบอบสาธารณรัฐ แอนดรูว์ โฮลเนส นายกรัฐมนตรีจาเมกา กล่าวกับ เจ้าชายและเจ้าหญิงแห่งเวลส์ขณะที่เยือนจาเมกาเมื่อ มี.ค. ที่ผ่านมาว่า ประเทศของเขาพร้อมที่ก้าวเป็นสาธารณรัฐแล้ว โดยหนังสือพิมพ์ Independent รายงานว่าขณะนี้รัฐบาลจาเมกาได้แต่งตั้งเจ้าหน้าที่สำหรับเริ่มกระบวนการเปลี่ยนไปสู่สาธารณรัฐแล้ว\n\nส่วน เฮนรี ชาร์ลส อัชเชอร์ รัฐมนตรีว่าการกระทรวงการปฏิรูปรัฐธรรมนูญและการเมืองของเบลีซ บอกกับรัฐสภาว่า “บางทีอาจถึงเวลาแล้วที่เบลีซจะต้องก้าวไประดับเพื่ออิสรภาพที่แท้จริง แต่ชาวเบลีซทุกคนต้องร่วมกันตัดสินใจ”\n\nทาฮิรา คาร์เตอร์ เลขาธิการสำนักข่าวในสำนักนายกรัฐมนตรีเกรเนดา ระบุว่า รัฐบาลยังไม่มีแผนจะเปลี่ยนระบอบการปกครองในตอนนี้ แต่ยอมรับว่ามันจะเกิดขึ้นในอนาคตอย่างค่อยเป็นค่อยไป\n\nขณะที่ จาซินดา อาร์เดิร์น นายกรัฐมนตรีของนิวซีแลนด์ กล่าวว่า แม้จะมีการโต้เถียงเรื่องการเปลี่ยนแปลงการปกครองมาตลอดเวลาหลายปี แต่จะไม่เกิดขึ้นในเร็ววันนี้อย่างแน่นอน ซึ่งเธอคาดว่าอย่างเร็วที่สุดน่าจะเกิดขึ้นภายในช่วงชีวิตของเธอ\n\nเช่นเดียวกับการให้สัมภาษณ์ของ แอนโทนี แอลบานีส นายกรัฐมนตรีคนล่าสุดของออสเตรเลีย เปิดเผยว่า เรื่องการเปลี่ยนระบอบการปกครองไม่ได้อยู่ในวาระสำคัญของรัฐบาลของเขา แต่ไม่ปฏิเสธว่ามันจะเกิดขึ้นในอนาคตหรือไม่\n\nด้าน จัสติน ทรูโด นายกรัฐมนตรีแคนาดา ทวีตผ่านบัญชีส่วนตัวว่า “ในขณะที่เรายังคงไว้อาลัยต่อการจากไปสมเด็จพระราชินีนาถเอลิซาเบธที่ 2 ผู้ทรงครองราชย์ยาวนานที่สุดของแคนาดา และเรามองไปยังอนาคตด้วยการประกาศรับตำแหน่งกษัตริย์ชาร์ลส์ที่ 3 ขึ้นเป็นกษัตริย์ของแคนาดา”\n\nขณะที่ เจมส์ มาราเป นายกรัฐมนตรีของปาปัวนิวกินี กล่าวในพิธีไว้อาลัยควีนเอลิซาเบธที่ 2 ว่า “เราทุกคนมารวมตัวกันที่นี่เพื่อรับทราบการจากไปของพระองค์ และเป็นสักขีพยานในการเสด็จขึ้นครองบัลลังก์ของสมเด็จพระเจ้าชาร์ลส์ที่ 3” ไม่ต่างจาก ซาวาลี อามาโซเน ฟาโตกา รองเลขาธิการสำนักนายกรัฐมนตรีตูวาลู ที่ระบุว่าจะยังคงมีพระเจ้าชาร์ลส์ที่ 3 เป็นประมุขต่อไป\n\nสุดท้ายแล้ว จนถึงขณะนี้ ทั้ง 14 ประเทศยังคงราชอาณาจักรเครือจักรภพที่มีสมเด็จพระเจ้าชาร์ลส์ที่ 3 ทรงเป็นประมุข ไม่มีใครรู้ว่าสุดท้ายแล้วจะมีกี่ประเทศที่ออกไปเป็นสาธารณรัฐ เสียงของประชาชนเท่านั้นที่จะให้คำตอบได้\n\n\n\nที่มา: BBC, Bloomberg, Royal, The Common Wealth\n\n\n\n\n\nพิสูจน์อักษร....สุรีย์ ศิลาวงษ์",
    "บางแสน10 สุดเดือด \"คีริน\" คว้าแชมป์ชายไทย ทำลายสถิติ พร้อมคว้าเงินรางวัล 1,000,000 บาท": "คีริน ตันติเวทย์ ที่บินลัดฟ้าจากอเมริกามาร่วมลงแข่งบางแสน10 เข้าเส้นชัยคว้าแชมป์ชายไทยบางแสน10 พร้อมทำลายสถิติประเทศไทย ด้วยเวลา 29:47 นาที คว้าเงินรางวัล 1 ล้านบาท จากสมาคมกีฬากรีฑาแห่งประเทศไทย ในพระบรมราชูปถัมภ์ ส่วนจอห์น มุยบูรี อุมบูรู จากเคนยา ครองแชมป์สนาม ผู้จัดปลื้มเป็นการกลับมาจัดงานวิ่งอย่างยิ่งใหญ่อีกครั้งของงานวิ่งบางแสน10ผลการแข่งขันแชมป์ฝ่ายชายได้แก่ จอห์ม มุยบูรี อุมบูรู นักวิ่งชาวเคนยาเข้าเส้นชัยเป็นอันดับ 1 ด้วยเวลา 29:38 นาที ตามด้วยอันดับ 2 คือ คีริน ตันติเวทย์ ด้วยเวลา 29:47 นาที ทำลายสถิติประเทศไทย คว้าเงินรางวัลอัดฉีด 1 ล้านบาท จากโครงการ Break the Record ของสมาคมกีฬากรีฑาแห่งประเทศไทย ในพระบรมราชูปถัมภ์ ที่ 3 ได้แก่ เทสโฮม เกทาช เบชา จากเอธิโอเปีย ด้วยเวลา 31:45 นาที และแชมป์ฝ่ายหญิงเป็นของ โรสแมรี มูโม กาตัว จากเคนยา ด้วยเวลา 33:36 นาที อันดับ 2 ได้แก่ มาร์ธา ทินเซ ไบรเออร์ฮาน จากเอธิโอเปีย ด้วยเวลา 36:35 นาที สำหรับแชมป์นักวิ่งชาวไทยอันดับ 1 ชาย ได้แก่ คีริน ตันติเวทย์ ด้วยเวลา 29:47 นาที และแชมป์นักวิ่งชาวไทยอันดับ 1 หญิง ได้แก่ ลินดา จันทะชิต ด้วยเวลา 37:44 นาทีด้านนายรัฐ จิโรจน์วณิชชากร กรรมการผู้จัดการ บริษัท ไมซ์ แอนด์ คอมมูนิเคชั่น จำกัด - Race Director งานวิ่งบางแสน10 กล่าวว่า “ภาพรวมการจัดงานในครั้งนี้ถือว่าเป็นการกลับมาอย่างยิ่งใหญ่อีกครั้ง ซึ่งในส่วนการทำลายสถิติประเทศไทยของคีรินนั้น นับเป็นนิมิตรหมายอันดีที่ทำให้วงการวิ่งได้กลับมาคึกคักอีกครั้ง ทำให้ตอนนี้งานบางแสน10 ได้เป็นที่รู้จักไปทั่วโลก ทำให้มีนักวิ่งชาวต่างประเทศสนใจที่จะมาร่วมทำการแข่งขัน ในส่วนของการจัดการแข่งขันปีหน้าเราจะจัดตามมาตรฐาน World Athletics Elite Label Road Race พร้อมทัพนักกีฬาอีลิทฝีเท้าระดับเทพ มาทำการแข่งขัน เพื่อยกระดับมาตรฐานและสร้างสถิติให้งานบางแสน10 กลายเป็นงานวิ่งระดับโลกที่นักวิ่งทุกคนต้องมา”",
    "“คีริน ” ทำลายสถิติประเทศไทย วิ่ง 10 กม. ด้วยเวลา 29.47 นาที": "สมาคมกีฬากรีฑาแห่งประเทศไทย รับรอง สถิติประเทศไทยใหม่ แก่ \"คีริน ตันติเวทย์\" ทำลายสถิติ วิ่ง 10 กม. สถิติ 29.47 นาที\n\nวันนี้ (18 ก.ย.2565) พล.ต.ต.สุรพงษ์ อาริยะมงคล อุปนายกและเลขาธิการสมาคมกีฬากรีฑาแห่งประเทศไทย ในพระบรมราชูปถัมภ์ ให้การรับรอง สถิติประเทศไทยใหม่ แก่ คีริน ตันติเวทย์ ทำลายสถิติประเทศไทย วิ่ง 10 กิโลเมตร สถิติ 29.47 นาที ในรายการ Bangsaen 10 K. ที่บางแสน จ.ชลบุรี โดยการแข่งขันออกสตาร์ทเมื่อเวลา 06.00 น. วันนี้\n\nคีรินลงแข่งขันในประเภทถนนเป็นครั้งแรก โดยคีรินเกาะกลุ่มผู้นำในช่วงแรก ก่อนไล่บี้กับ จอห์น เอ็มบูรู นักวิ่งชาวเคนยา แต่เป็นเอ็มบูรีแซงช่วง 2 กิโลเมตร สุดท้ายเข้าเส้นชัยอันดับ 1 ด้วยเวลา 29.36 นาที ขณะที่คีรินตามมาเป็นอันดับ 2 ด้วยเวลา 29.47 นาที ซึ่งเป็นการทำลายสถิติเดิมของประเทศไทยเดิมของ ณัฐวุฒิ อินนุ่ม เคยทำไว้ 29.48 นาที ที่ จ.บุรีรัมย์\n\nด้าน โรสแมร์รี มูโม จากเคนยา คว้าอันดับ 1 โอเวอร์ออลของนักวิ่งหญิง ด้วยเวลา 33.37 นาที\n\nสำหรับ คีริน นักกรีฑาลูกครึ่งไทย-อเมริกัน เจ้าของ 2 เหรียญทอง กีฬาซีเกมส์ ครั้งที่ 30 ที่ประเทศฟิลิปปินส์ เมื่อปี 2019 จากวิ่ง 5,000 เมตรชาย และ 10,000 เมตรชาย\n\nปัจจุบันคีรินเป็นนักวิ่งอาชีพของทีมโบเวอร์แมน ที่สหรัฐฯ โดยเป้าหมายสำคัญของคีรินในนามทีมชาติไทย คือการลงเเข่ง ซีเกมส์ที่กัมพูชา ในเดือน พ.ค. และเอเชี่ยนเกมส์หางโจว ประเทศจีน ต.ค.นี้ ซึ่งทั้ง 2 รายการ จะเเข่งขันในปี 2566",
    "ข่าวเซียนพระล้อมจับตีนแมวขโมยพระ โดดตึกหนีสาหัส": "ข่าวเด็ด 7 สี - เช้าวันนี้ ตำรวจรับแจ้งเหตุชายตกจากที่สูงภายในงานประกวดพระเครื่องและวัตถุมงคล ตลาด SC พลาซ่า สถานีขนส่งกรุงเทพฯ ถนนบรมราชชนนี กรุงเทพฯ โดยที่ชั้น 1 พบผู้บาดเจ็บเป็นชายอายุ 34 ปี นอนร้องครวญครางด้วยความเจ็บปวด ตรวจค้นพบพระเลี่ยมทองและพระใส่ตลับเงิน 2 องค์ เจ้าหน้าที่จึงช่วยกันนำตัวส่งโรงพยาบาลเซียนพระผู้เสียหาย บอกว่า ขณะกำลังจัดเรียงพระเครื่องอยู่ที่แผง ก็พบผู้ต้องหามาป้วนเปี้ยนที่ตู้โชว์พระเครื่องและถือวิสาสะล้วงมือเข้ามาหยิบพระเครื่อง 2 องค์ จากในตู้ไป เมื่อเห็นดังนั้นจึงรีบเข้าไปขอพระคืน แต่คนร้ายกลับวิ่งหนี แล้วกระโดดลงมาจากช่องบันไดชั้นที่ 3 ตกลงมาที่ชั้น 1 ได้รับบาดเจ็บกรมควบคุมโรค กระทรวงสาธารณสุข ใช้ภูมิคุ้มกันสำเร็จรูป หรือ LAAB รักษาผู้ป่วยโควิด-19 อายุ 105 ปี จนหายและกลับบ้านได้แล้ว เป็นผู้สูงอายุที่ไม่เคยฉีดวัคซีนโควิด-19 มาก่อน รวมใช้เวลารักษาไม่ถึง 2 สัปดาห์พิสูจน์ได้ว่า ภูมิคุ้มกันสำเร็จรูป ออกฤทธิ์ลบล้างเชื้อไวรัสโควิด-19 ได้ ทั้งต่อสายพันธุ์ดั้งเดิมและสายพันธุ์กลายพันธุ์ และให้ผลดีในการรักษาผู้ป่วยสูงอายุกลุ่มเสี่ยงที่ไม่มีภูมิคุ้มกันทั้งนี้ ภูมิสำเร็จรูป จะฉีดให้กับผู้ที่มีภูมิคุ้มกันต่ำ และร่างกายสร้างภูมิคุ้มกันไม่ได้ด้วยวัคซีน โดยเฉพาะผู้ป่วยโรคไตวายเรื้อรังที่ต้องฟอกไตพลเอก อนุพงษ์ เผ่าจินดา รัฐมนตรีว่าการกระทรวงมหาดไทย สั่งการให้ทุกจังหวัด และองค์กรปกครองส่วนท้องถิ่นทั่วประเทศ ประสานการไฟฟ้าส่วนภูมิภาคและการไฟฟ้านครหลวง ตรวจสอบจุดเสี่ยงอันตราย กระแสไฟฟ้ารั่วจากเสาไฟฟ้าในพื้นที่ประสบอุทกภัย หลังเกิดเหตุไฟฟ้าดูด เนื่องจากฝนตกน้ำท่วมที่จังหวัดอุดรธานี โดยหากตรวจสอบพบมีกระแสไฟฟ้ารั่วไหล หรือประเมินว่า จะเป็นอันตรายต่อประชาชน ให้ตัดกระแสไฟฟ้าทันที ทั้งนี้ หากประชาชนพบเห็นเหตุการณ์ไฟฟ้ารั่ว สามารถแจ้งขอความช่วยเหลือทางสายด่วนนิรภัย 1784 ตลอด 24 ชั่วโมง หรือ สายด่วนการไฟฟ้าส่วนภูมิภาค 1129 และสายด่วน การไฟฟ้านครหลวง 1130คีริน ตันติเวทย์ นักกรีฑาทีมชาติไทย ลูกครึ่งไทย-อเมริกัน อายุ 25 ปี เจ้าของเหรียญทองแดงเอเชี่ยนเกมส์ และเจ้าของสถิติ 5,000 เมตร ทำลายสถิติประเทศไทยได้ ในการแข่งขันวิ่งประเภทถนนระยะ 10 กิโลเมตร รายการบางแสน 10 โดยคว้าอันดับ 2 ทำเวลา 29.47 นาที ได้รับเงินอัดฉีดจากผู้สนับสนุน 1 ล้านบาท ส่วนแชมป์เป็นของ จอห์น เอ็มบูรี จากเคนยา ทำเวลา 29.36 วินาที เป้าหมายของคีรินคือการคว้าสิทธิ์ลงแข่งโอลิมปิก 2024 ที่กรุงปารีส",
    "“มิ้งค์ สระบุรี” ผงาดแชมป์สอยคิวคู่ผสมชิงแชมป์โลก": "สุดยอด “มิ้งค์ สระบุรี” ณัชชารัตน์ วงศ์หฤัย ควง นีล โรเบิร์ตสัน ล้มคู่ มาร์ค เซลบี้ กับ รีเบคก้า เคนยา ไป 4-2 เฟรม ผงาดคว้าแชมป์สอยคิวคู่ผสมชิงแชมป์โลก 2022\n\nการแข่งขันสนุกเกอร์คู่ผสมชิงแชมป์โลก “เวิลด์ มิกซ์ดับเบิล แชมเปียนชิพ 2022” ที่เมืองมิลตันคีนส์ ประเทศอังกฤษ เมื่อคืนวันที่ 25 กันยายน ที่ผ่านมา เป็นการแข่งขันในวันสุดท้าย\n\nปรากฏว่า ‘มิ้งค์ สระบุรี’ ณัชชารัตน์ วงศ์หฤทัย จับคู่กับ นีล โรเบิร์ตสัน นักสอยคิวมือ 4 ของโลกจากออสเตรเลีย เอาชนะ มาร์ค เซลบี กับ รีเบกกา เคนนา 4-2 เฟรม คว้าแชมป์ไปครอง ซึ่งน้องมิ้งค์ถือเป็นคนไทยคนแรกที่คว้าแชมป์รายการนี้ และยังเป็นคนไทยคนแรกที่คว้าแชมป์รายการทัวร์ใหญ่ระดับ เวิลด์ สนุกเกอร์ ทัวร์ ด้วย พร้อมรับเงินรางวัลไป 30,000 ปอนด์ (1,235,000 บาท)\n\nสำหรับ มิ้งค์ สระบุรี วัย 22 ปี เพิ่งสร้างประวัติศาสตร์เป็นคนไทยคนแรกที่คว้าแชมป์โลกสนุกเกอร์หญิงเมื่อต้นปีที่ผ่านมา และเริ่มเดินสายแข่งระดับอาชีพเมื่อกลางปีที่ผ่านมา\n\nFacebook : https://www.facebook.com/innnews.co.th\n\nTwitter : https://twitter.com/innnews\n\nYoutube : https://www.youtube.com/c/INNNEWS_INN\n\nTikTok : https://www.tiktok.com/@inn_news\n\nLINE Official Account : @innnews",
    "ของเก่าอย่าทิ้ง รวมสุดยอดไอเดียรีโนเวทอาคารเก่าจากทั่วโลก": "รวมสุดยอดไอเดียชุบชีวิตอาคารเก่าและการออกแบบเพื่อความยั่งยืน\n\nที่มาของภาพ, Su Sheng Liang / Building for Change, Gestalten 2022 คำบรรยายภาพ, สถาปนิกเปลี่ยนโรงนาเก่าที่หมู่บ้านแห่งหนึ่งในจีนเป็นโรงแรมแคปซูล\n\n28 สิงหาคม 2022\n\nอาคารและสิ่งปลูกสร้างเก่าคร่ำคร่าที่ถูกปล่อยทิ้งร้างเป็นภาพที่มีให้เห็นชินตา ไม่ว่าจะเป็นโรงงานเก่า โกดังสินค้า โรงสี ไซโลเก็บผลผลิตทางการเกษตร หรือศูนย์การค้าที่เลิกกิจการไปแล้ว\n\nรูธ แลง ศาสตราจารย์ด้านสถาปัตยกรรม เขียนวิเคราะห์ไว้ในหนังสือชื่อ Building for Change: The Architecture of Creative Reuse ที่เพิ่งพิมพ์เผยแพร่ออกมาในเดือน ส.ค. 2022 ว่าวิถีชีวิตและการทำงานของผู้คนที่เปลี่ยนแปลงไปอย่างมากในช่วง 50 ปีที่ผ่านมา ได้ส่งผลต่อรูปแบบการใช้พื้นที่อาคารและสิ่งปลูกสร้าง\n\n“อาคารหลายแห่งมีอายุการใช้งานยาวนานถึง 50 ปี บางแห่งอาจใช้งานได้ถึง 100 ปี แต่ความนิยมและรูปแบบการใช้งานที่เปลี่ยนไป ทำให้อายุการใช้งานของอาคารและสิ่งปลูกสร้างสั้นลง บางครั้งไม่ถึง 10 ปี ก็ไม่เป็นที่ต้องการแล้ว”\n\nแต่แทนที่จะทิ้งอาคารเหล่านั้นให้เปล่าประโยชน์ นักออกแบบบางคนมองเห็นคุณค่าที่ซ่อนอยู่และชุบชีวิตมันขึ้นมา ทำให้อาคารและสิ่งปลูกสร้างเหล่านี้กลับมาเป็นที่ต้องการอีกครั้ง กลายเป็นนวัตกรรมที่ตอบโจทย์การใช้งานในยุคที่ผู้คนยึดติดกับความแปลกใหม่\n\n“นวัตกรรมไม่ได้หมายถึงการสร้างสิ่งใหม่เสมอไป แต่ยังหมายรวมถึงการใช้ประโยชน์จากสิ่งที่มีอยู่แล้วในแนวทางใหม่” ศาสตราจารย์แลงให้ความเห็น\n\nเว็บไซต์บีบีซี คัลเจอร์ เลือกอาคาร 10 แห่ง จากหนังสือเล่มนี้ที่แสดงให้เห็นถึงสุดยอดความคิดสร้างสรรค์และจินตนาการของนักออกแบบในการรีโนเวทอาคารเก่าให้กลายเป็นสถานที่อันน่าทึ่ง รวมทั้งไอเดียการออกแบบเพื่อความยั่งยืนและเป็นมิตรกับสิ่งแวดล้อม\n\nเปลี่ยนโรงงานเหล็กเป็นศูนย์แสดงนิทรรศการ\n\nที่มาของภาพ, Terrence Zhang / Building for Change, Gestalten 2022 คำบรรยายภาพ, Baoshan WTE Exhibition Centre เซี่ยงไฮ้ ประเทศจีน ออกแบบโดย Kokaistudios\n\nศูนย์แสดงสินค้าและนิทรรศการ Baoshan WTE Exhibition Centre นครเซี่ยงไฮ้ ประเทศจีน\n\nโรงงานเหล็กร้างถูกแปลงสภาพเป็นอาคารสำนักงานและศูนย์แสดงสินค้าและนิทรรศการที่ประหยัดพลังงานและเป็นมิตรต่อสิ่งแวดล้อมด้วยการใช้ไฟฟ้าจากพลังงานขยะ ด้านนอกมีพื้นที่ชุ่มน้ำเป็นพื้นที่สีเขียวขนาดใหญ่ พื้นที่ภายในอาคารได้รับการออกแบบมาให้ง่ายต่อการโยกย้ายปรับเปลี่ยนเพื่อตอบสนองความต้องการการใช้งานที่ลื่นไหล สถาปนิกเก็บโครงสร้างเดิมของโรงงานเหล็กเอาไว้ แล้วติดตั้งผนังสำเร็จรูปเสริมเข้าไป ปรับ ท่อน้ำและเครื่องจักรบางส่วนให้กลายเป็นองค์ประกอบตกแต่งอาคาร แทนที่จะรื้อทิ้ง เพียงเท่านี้โรงงานเหล็กที่ทึบทึมก็กลายเป็นอาคารโปร่งที่แสนอบอุ่น\n\nย้ายอาคารชั่วคราวในเดนมาร์กมาสร้างโรงเรียนในเคนยา\n\nที่มาของภาพ, Iwan Baan / Building for Change, Gestalten 2022 คำบรรยายภาพ, โรงเรียน Kibera Hamlets School กรุงไนโรบี ประเทศเคนยา ออกแบบโดย SelgasCano and Helloeverything\n\nโรงเรียน Kibera Hamlets School กรุงไนโรบี ประเทศเคนยา\n\nโรงเรียนในกรุงไนโรบีแห่งนี้สร้างขึ้นจากวัสดุของอาคารชั่วคราวในพิพิธภัณฑ์ศิลปะแห่งหนึ่งในเดนมาร์ก อาคารชั่วคราวนี้ไม่เพียงได้รับการออกแบบเพื่อรองรับการใช้งานระยะสั้น แต่ยังออกแบบให้ง่ายต่อการรื้อและขนย้าย วัสดุเหล่านั้นจึงสามารถนำมาใช้สร้างโรงเรียนสำหรับนักเรียนชั้นประถมและมัธยมกว่า 600 คน ที่สลัมแห่งหนึ่งในเมืองหลวงของเคนยาได้\n\nเปลี่ยนโรงงานน้ำตาลเป็นโรงแรม\n\nที่มาของภาพ, Vector Architects / Su Shengliang, Chen Hao / Building for Change, Gestalten 2022 คำบรรยายภาพ, โรงแรม Alila Yangshuo Hotel กวางสี ประเทศจีน ออกแบบโดย Vector Architects\n\nโรงแรม Alila Yangshuo Hotel กวางสี ประเทศจีน\n\nโรงแรมแห่งนี้ตั้งอยู่ในหมู่บ้านเก่าแก่ที่ปัจจุบันนี้ได้รับการขึ้นทะเบียนเป็นพื้นที่อนุรักษ์ระบบนิเวศ ที่นี่เคยเป็นโรงงานน้ำตาลที่ถูกทิ้งร้างในช่วงปี 1960 สถาปนิกคงสภาพเดิมของโรงงานไว้เป็นส่วนใหญ่ รวมทั้งโครงถัก (truss) ที่อยู่ริมแม่น้ำ ซึ่งเคยใช้เป็นที่ขนย้ายอ้อยจากโรงงานลงเรือในแม่น้ำด้านล่าง ที่ปัจจุบันกลายเป็นที่ตั้งของสระว่ายน้ำของโรงแรม\n\nเปลี่ยนไซโลเก็บธัญพืชเป็นพิพิธภัณฑ์ศิลปะ\n\nที่มาของภาพ, Iwan Baan / Building for Change, Gestalten 2022 คำบรรยายภาพ, พิพิธภัณฑ์ศิลปะร่วมสมัยแอฟริกา Zeitz Museum of Contemporary Art Africa เคปทาวน์ แอฟริกาใต้ ออกแบบโดย Heatherwick Studio\n\nพิพิธภัณฑ์ศิลปะร่วมสมัยแอฟริกา Zeitz Museum of Contemporary Art Africa เคปทาวน์ แอฟริกาใต้\n\nอาคารแห่งนี้เคยเป็นไซโลเก็บธัญพืชที่สร้างขึ้นในทศวรรษที่ 1920 โดยครองตำแหน่งอาคารที่สูงที่สุดในภูมิภาคแอฟริกาตอนใต้ทะเลทรายซาฮารา ก่อนจะเลิกใช้งานในปี 1990 ไซโลเก็บพืชผลการเกษตรนี้เป็นที่บันทึกประวัติศาสตร์ทั้งในสมัยอาณานิคมและยุคหลังการแบ่งแยกสีผิว สถาปนิกดึงรายละเอียดทางสถาปัตยกรรมของอาคารออกมาแล้วประกอบสร้างมันขึ้นใหม่เป็นพิพิธภัณฑ์ที่รวบรวมศิลปะร่วมสมัยแอฟริกันไว้มากที่สุดในโลก โดยดัดแปลงถังคอนกรีตขนาดใหญ่ถูกสร้างขึ้นเพื่อเก็บธัญพืชให้กลายเป็นแกลเลอรี 6 ชั้น พร้อมห้องแสดงงานศิลปะ 80 ห้อง\n\nศูนย์คัดแยกขยะในบรรยากาศคอมมูนิตี้มอลล์\n\nที่มาของภาพ, Koji Fujii / TOREAL / Building for Change, Gestalten 2022 คำบรรยายภาพ, ศูนย์จัดการขยะ Kamikatsu Zero Waste Centre เมืองคามิคัตสึ ประเทศญี่ปุ่น ออกแบบโดย Hiroshi Nakamura & NAP\n\nศูนย์คัดแยกขยะ Kamikatsu Zero Waste Centre เมืองคามิคัตสึ ประเทศญี่ปุ่น\n\nหลังจากโรงงานเผาขยะของเทศบาลเมืองคามิคัตสึถูกปิดไป เทศบาลได้ประกาศใช้นโยบายขยะเป็นศูนย์ซึ่งกำหนดให้ทุกครัวเรือนต้องรีไซเคิลขยะเพื่อลดปริมาณขยะที่ต้องถูกส่งไปบ่อฝังกลบหรือเตาเผาขยะในพื้นที่ใกล้เคียง นอกจากนี้เทศบาลยังได้สร้างศูนย์จัดการขยะขึ้นเพื่อใช้เป็นที่คัดแยกขยะก่อนส่งไปโรงงานรีไซเคิลหรือนำกลับไปใช้ใหม่ แต่เพื่อลบภาพจำของโรงงานแยกขยะที่มักสกปรก เฉอะแฉะและส่งกลิ่นเหม็น ทางเทศบาลและบริษัทสถาปนิกได้ออกแบบศูนย์จัดการขยะให้เป็นเหมือนคอมมูนิตี้มอลล์ ที่มีทั้งร้านขายของมือสอง ร้านซักรีด โรงแรม ห้องประชุม และแหล่งเรียนรู้เกี่ยวกับการลดและแยกขยะ พื้นที่คัดแยกขยะได้รับการออกแบบเป็นรูปเกือบม้าที่โปร่งและง่ายต่อการเคลื่อนย้ายขยะ อาคารแห่งนี้สร้างขึ้นจากวัสดุที่ไม่ใช่แล้วจากสิ่งปลูกสร้างต่าง ๆ ที่ถูกทิ้งร้างในเมือง เช่น ใช้หน้าต่างจากอาคารเก่ามาประกอบเป็นผนัง ปัจจุบันชาวเมืองคามิคัตสึรีไซเคิลขยะได้มากถึง 80 เปอร์เซนต์ สูงกว่าค่าเฉลี่ยที่ 20 เปอร์เซนต์ของทั้งประเทศญี่ปุ่น\n\nเปลี่ยนโรงนาเป็นโรงแรมแคปซูลและห้องสมุด\n\nที่มาของภาพ, Su Sheng Liang / Building for Change, Gestalten 2022 คำบรรยายภาพ, โรงแรม Qinglongwu Capsule Hotel and Library ออกแบบโดย Atelier tao+c\n\nโรงแรม Qinglongwu Capsule Hotel and Library เมืองจินหัว ประเทศจีน\n\nโรงนาเก่าได้รับการปรับปรุงใหม่ให้เป็นโรงแรมแคปซูลขนาด 20 เตียง ที่กระจัดกระจายอยู่ตามมุมต่าง ๆ ของอาคารสูงโปร่งที่สร้างขึ้นง่าย ๆ จากโครงเหล็ก แคปซูลแต่ละห้องมีชั้นหนังสือที่ทำจากไม้ไผ่กั้น เพื่อสร้างความเป็นส่วนตัว\n\nเปลี่ยนศูนย์การค้าเก่าแก่เป็นศูนย์การศึกษา\n\nที่มาของภาพ, Ángel Verdasco Arquitectos / Building for Change, Gestalten 2022 คำบรรยายภาพ, ศูนย์การศึกษา EOI Melilla Language School เมืองเมลียา ประเทศสเปน ออกแบบโดย Ángel Verdasco Arquitectos\n\nศูนย์การศึกษา EOI Melilla Language School เมืองเมลียา ประเทศสเปน\n\nเดิมทีอาคารแห่งหนึ่งเคยเป็นศูนย์การค้าที่เป็นแหล่งนัดพบของผู้คนในเมืองเมลีย บิรเวณชายแดนสเปน-โมรอคโค หลังจากที่ศูนย์การค้าแห่งนี้ปิดตัวลงในปี 2003 หลังจากเปิดบริการมากว่า 90 ปี บรรยากาศในเมืองก็เปลี่ยนไปอย่างสิ้นเชิง เพราะที่นี่เป็นที่พบปะสังสรรค์และเชื่อมโยงชาวเมืองที่มีความหลากหลายทางศาสนาทั้งคริสต์ มุสลิม และยิว เข้าด้วยกัน ปี 2008 บริษัท Ángel Verdasco Arquitectos ชนะการประกวดออกแบบเพื่อปรับปรุงอาคารแห่งนี้เป็นศูนย์การศึกษาที่มีทั้งโรงเรียนสอนภาษา โรงเรียนดนตรี และศูนย์การศึกษาผู้ใหญ่ เพื่อให้สถานที่นี้กลับมาเป็นศูนย์กลางของชุมชนอีกครั้ง สถาปนิกอนุรักษ์ผนังอาคารบางส่วนไว้ในสภาพเดิมเพื่อเป็นความทรงจำถึงอดีตของศูนย์การค้าแห่งนี้ ขณะที่ภายนอกอาคารถูกห่อหุ้มด้วยระแนงอลูมิเนียมรูปทรงข้าวหลามตัดแบบศิลปะอิสลาม\n\nเปลี่ยนหอเก็บน้ำเป็นบ้าน\n\nที่มาของภาพ, Dennis Pedersen – left image / Taran Wilkhu – right image / Building for Change, Gestalten 2022) คำบรรยายภาพ, หอเก็บน้ำ Castle Acre Water Tower เมืองนอร์ฟอล์ก สหราชอาณาจักร ออกแบบโดย Tonkin Liu\n\nหอเก็บน้ำ Castle Acre Water Tower เมืองนอร์ฟอล์ก สหราชอาณาจักร\n\nหอเก็บน้ำแคสเติล เอเครอ สร้างขึ้นในปี 1953 ในพื้นที่ที่เคยเป็นลานจอดเครื่องบิน หลังจากเลิกใช้งาน มันก็ถูกปล่อยทิ้งไว้โดยไม่มีใครเหลียวแล และมีการประกาศขายเป็นเศษเหล็ก แต่คนที่รับซื้อหอเก็บน้ำเก่าแห่งนี้ได้ชุบชีวิตมันใหม่ให้กลายเป็นบ้านที่น่าอยู่ พร้อมวิวมุมสูงจากแบบรอบทิศ โดยการรีโนเวทครั้งนี้ ใช้วัสดุดั้งเดิมแทบทั้งหมด\n\nเปลี่ยนอาคารโบราณเป็นศูนย์วัฒนธรรม\n\nที่มาของภาพ, Iwan Baan / Building for Change, Gestalten 2022 คำบรรยายภาพ, ศูนย์ศิลปะและมรดกทางวัฒนธรรม Tai Kwun Centre for Heritage and Arts ฮ่องกง ออกแบบโดย Herzog & de Meuron\n\nศูนย์ศิลปะและมรดกทางวัฒนธรรม Tai Kwun Centre for Heritage and Arts ฮ่องกง\n\nกลุ่มอาคารโบราณแห่งนี้สร้างขึ้นหลังจากอังกฤษเข้ายึดครองฮ่องกงในปี 1841 มันเป็นที่ตั้งของสถานีตำรวจกลาง ศาล และเรือนจำวิกตอเรีย การปรับปรุงอาคารแห่งนี้นับเป็นโครงการอนุรักษ์โบราณสถานที่ใหญ่ที่สุดในฮ่องกง เนื่องจากอาคารเหล่านี้เก่าแก่มากจนแบบแปลนการก่อสร้างไม่หลงเหลือให้เห็น วิศวกรจึงต้องศึกษาโครงสร้างอย่างละเอียดเพื่อวางแผนการปรับปรุงอาคาร และยังต้องวางแผนป้องกันอาคารโบราณเหล่านี้จากแรงสั่นสะเทือนจากการก่อสร้าง ความท้าทายอีกอย่างหนึ่งคืองานฐานรากของอาคารที่ต้องวางแผนอย่างดีเนื่องจากมีพื้นที่จำกัด ปัจจุบันกลุ่มอาคารยุคอาณานิคมนี้ได้กลายเป็นศูนย์วัฒนธรรมและศูนย์การค้า\n\nบ้านสำเร็จรูปริมทะเลสาบ\n\nที่มาของภาพ, Jin Weiqi / Building for Change, Gestalten 2022 คำบรรยายภาพ, บ้านสำเร็จรูปริมทะเลสาบ Lakeside Plugin Tower กรุงปักกิ่ง ประเทศจีน ออกแบบโดย People's Architecture Office\n\nบ้านสำเร็จรูปริมทะเลสาบ Lakeside Plugin Tower กรุงปักกิ่ง ประเทศจีน",
    "10 ประเทศที่ได้รับ “ผลเสีย” หนักที่สุดจาก “ภาวะโลกร้อน”": "ภาวะอากาศสุดขั้ว (Extreme Weather) กำลังเล่นงานโลกใบนี้อย่างหนัก ปีนี้ปากีสถานเผชิญกับ มหาอุทกภัย ที่ทำให้มีผู้เสียชีวิตกว่า 1,000 คน แต่ในยุโรปและประเทศจีนกลับเกิด ภัยแล้ง จนพืชผลการเกษตรเสียหาย สิ่งเหล่านี้เกิดจาก ภาวะโลกร้อน (Climate Change) ที่หนักข้อขึ้น\n\nแม้ว่าทั้งโลกจะได้รับ “ผลเสีย” จาก “ภาวะโลกร้อน” กันทั้งหมด แต่จริงๆ แล้วมีประเทศที่ต้องรับผลหนักกว่าประเทศอื่น ส่วนใหญ่แล้วเป็นประเทศรายได้ต่ำ เพราะไม่มีทรัพยากรเพียงพอเท่ากับประเทศรายได้สูงเพื่อที่จะรับมือกับปัญหาภัยพิบัติ\n\nข้อมูลจาก Notre Dame Global Adaptation Initiative และ Germanwatch’s Climate Risk Index ประเมิน 10 ประเทศที่ได้รับผลเสียหนักที่สุดจากภาวะโลกร้อน ไว้ดังลิสต์ด้านล่างนี้ (*เรียงตามตัวอักษรภาษาอังกฤษ)\n\n1.อัฟกานิสถาน\n\nระหว่างปี 1950-2010 อุณหภูมิในอัฟกานิสถานเพิ่มขึ้น 1.8 องศาเซลเซียส และคาดว่าจะเพิ่มขึ้นอีกอย่างน้อย 1.4 องศาเซลเซียส ภายในปี 2050 (กรณีเลวร้ายที่สุดอาจเพิ่มขึ้นถึง 6 องศาเซลเซียสภายในปี 2100)\n\nอากาศที่ร้อนขึ้นทำให้น้ำฝนน้อยลงถึง 40% และเกิดภัยแล้ง แต่ในขณะเดียวกัน ความร้อนทำให้หิมะบนเทือกเขาละลายและเกิดน้ำท่วมตามริมฝั่งแม่น้ำ เมื่อเผชิญสภาพที่ทั้งแล้งและน้ำท่วม พืชผลเกษตรจึงเสียหายหนัก และทำให้ประเทศขาดแคลนอาหาร\n\n2.บังคลาเทศ\n\nระหว่างปี 2000-2019 บังคลาเทศเผชิญสภาวะอากาศสุดขั้ว (Extreme Weather) ไปทั้งหมด 185 ครั้ง สร้างความเสียหายทางเศรษฐกิจ 3,720 ล้านเหรียญสหรัฐ (ประมาณ 1.35 แสนล้านบาท)\n\nUSAID เคยรายงานไว้เมื่อปี 2018 ว่า 89% ของชาวบังคลาเทศอาศัยอยู่ในพื้นที่ “เสี่ยงสูง” หรือ “เสี่ยงสูงมาก” ต่อการเปลี่ยนแปลงของสภาพอากาศ และมีชาวบังคลาเทศถึง 11% ที่จะต้องสูญเสียแผ่นดินบ้านเกิดตัวเองไปในภายในปี 2050 เนื่องจากระดับน้ำในมหาสมุทรสูงขึ้น\n\n3.ชาด\n\nชาด ประเทศในทวีปแอฟริกา เผชิญกับภัยแล้งรุนแรงในรอบ 50 ปีที่ผ่านมา ทะเลสาบชาดซึ่งเป็นทะเลสาบที่ใหญ่ที่สุดของประเทศ แห้งเหือดไปแล้วถึง 90% จนทะเลสาบกลายสภาพเป็นเหมือนแอ่งฝุ่นมากกว่าแอ่งน้ำ\n\nชาดยังเป็นประเทศทะเลทรายด้วย ทำให้เมื่อเกิดภาวะอากาศสุดขั้ว เกิดฝนตกหนักผิดปกติเมื่อใดประเทศก็จะต้องเผชิญน้ำท่วมใหญ่ในปีนั้น เนื่องจากทะเลทรายไม่สามารถอุ้มน้ำเอาไว้ได้\n\n4.เฮติ\n\n“ภาวะโลกร้อนคือความหวาดหวั่นใหญ่หลวงในเฮติ มันยากมากสำหรับเราที่จะต่อสู้กับโลกร้อน” Joseph Jouthe รัฐมนตรีกระทรวงสิ่งแวดล้อม (ณ ขณะนั้น) ของเฮติ กล่าวไว้ในงาน COP25 ปี 2019\n\nเฮติเป็นหนึ่งในประเทศทะเลแคริบเบียนซึ่งอยู่ในเขตเข็มขัดเฮอริเคน ทำให้ต้องเผชิญผลเสียของภาวะโลกร้อนสูง ไม่ใช่แค่เฮติที่โดนหนัก ประเทศโดมินิกันซึ่งเป็นเพื่อนบ้านก็เช่นกัน แต่เฮติมีทรัพยากรในการป้องกันประเทศจากภัยพิบัติต่ำที่สุด 96% ของชาวเฮติจะอยู่ในความเสี่ยงหากเกิดภัยพิบัติขึ้น รวมถึงปัญหาทางการเงินทำให้ประเทศฟื้นตัวได้ยาก\n\nธนาคารโลกเคยประเมินไว้ว่า แผ่นดินไหวปี 2010 ที่คร่าชีวิตคนเฮติไป 250,000 คน และสร้างความสูญเสียทางเศรษฐกิจไป 120% ของจีดีพีโลก ต่อมาในปี 2016 เฮอริเคนแมทธิวสร้างความเสียหายไป 1 ใน 3 ของจีดีพีประเทศ\n\n5.เคนยา\n\nภัยแล้งคือปัญหาหนักที่สุดของเคนยา ประเทศในเขตตะวันตกเฉียงเหนือของทวีปแอฟริกา แค่เพียงปี 2019 ปีเดียว ภัยแล้งสร้างความเสียหายให้เคนยาไปแล้ว 708 ล้านเหรียญสหรัฐ (ประมาณ 25,800 ล้านบาท)\n\nเคนยาเป็นประเทศที่มีขนาดเศรษฐกิจใหญ่ที่สุดของทวีปแอฟริกา แต่ก็ยังหนีไม่พ้นปัญหาโลกร้อน ในทางกลับกัน การที่เคนยาเกิดความเสียหายทางเศรษฐกิจ ก็จะเกิดผลต่อเนื่องแก่ประเทศเพื่อนบ้านด้วย ซึ่งรัฐบาลเคนยาก็ไม่นิ่งนอนใจ ทั้งที่เคนยามีส่วนในการปล่อยก๊าซเรือนกระจกเพียง 0.1% ของโลก แต่ประเทศได้ให้คำมั่นไว้ว่าจะลดการปล่อยก๊าซเรือนกระจกลง 32% ให้ได้ภายในปี 2030\n\n6.มาลาวี\n\nมาลาวีเป็นประเทศในเขตแอฟริกาตะวันออก และเป็นหนึ่งในประเทศที่อยู่ในจุดศูนย์กลางไซโคลนอิดาอีเมื่อปี 2019 ไซโคลนลูกนั้นถือเป็นพายุที่คร่าชีวิตคนไปมากที่สุดและสร้างความเสียหายสูงที่สุดเท่าที่มีบันทึกในภูมิภาคนี้ โดยผลจากไซโคลนอิดาอีทำให้มีผู้เสียชีวิตมากกว่า 1,000 คน มีคนได้รับผลกระทบกว่า 3 ล้านคน และสร้างความเสียหายกว่า 2,200 ล้านเหรียญ (ประมาณ 80,000 ล้านบาท)\n\nอย่างไรก็ตาม นั่นเป็นเพียงหนึ่งในเหตุการณ์ล่าสุด ประเทศนี้ต้องเผชิญผลจากโลกร้อนมาตั้งแต่ปี 1961 ภาวะอากาศสุดขั้วทำให้เกิดทั้งปัญหาฝนไม่ตกต้องตามฤดูกาล ภัยแล้ง และน้ำท่วม จนพืชผลเกษตรเสียหาย โดยประเทศนี้มีประชากรถึง 80% ที่พึ่งพิงรายได้จากการเกษตร\n\n7.ไนเจอร์\n\n80% ของคนไนเจอร์พึ่งพิงรายได้จากการเกษตร ทำให้ประเทศอยู่บนความเสี่ยง เพราะอุณหภูมิของประเทศปรับสูงขึ้นเร็วกว่าค่าเฉลี่ยโลก 1.5 เท่า ภายในปี 2100 ผู้เชี่ยวชาญด้านโลกร้อนคาดว่าไนเจอร์จะมีอุณหภูมิสูงขึ้น 3-6 องศาเซลเซียส จากปัจจุบันที่ไนเจอร์มีปัญหาขาดแคลนอาหาร ขาดแคลนน้ำ ซึ่งก่อให้เกิดอาชญากรรมในประเทศ อนาคตข้างหน้าจะยิ่งเต็มไปด้วยวิกฤตและความตึงเครียด\n\nตั้งแต่ปี 1968 ไนเจอร์เกิดภัยแล้งติดต่อกันหลายปีมาหลายครั้ง ธนาคารโลกรายงานว่า พื้นที่เกษตรของไนเจอร์ลดลงและลดคุณภาพลงด้วยมาตั้งแต่ทศวรรษ 1970s แต่ในทางกลับกัน น้ำท่วมกลับรุนแรงขึ้นทุกทีโดยเฉพาะในภาคใต้ของประเทศ ภาวะโลกร้อนจึงทำให้เกษตรกรไนเจอร์เป็นผู้รับผลหนักที่สุด\n\n8.ปากีสถาน\n\nประเทศที่เพิ่งเผชิญภัยพิบัติครั้งใหญ่ในเดือนสิงหาคม แต่สัญญาณเตือนมีมาตั้งแต่เมื่อเดือนกรกฎาคม 2021 ซึ่งอุณหภูมิในเมืองจาโคบาบัดของปากีสถานพุ่งขึ้นไปถึง 126 องศาฟาเรนไฮต์ ร้อนจนถูกขนานนามว่าเป็นเมืองที่ร้อนที่สุดในเอเชีย และร้อนรุนแรงจนมนุษย์ทนไม่ได้ อีกเมืองหนึ่งของปากีสถานคือเมืองการาจี ก็เป็นจุดศูนย์รวมแห่งภัยพิบัติอันเนื่องมาจากโลกร้อน โดยที่เมืองนี้มีคนอยู่อาศัยถึง 14.9 ล้านคน\n\nประเทศปากีสถานเองมีการกระทำที่ยิ่งเร่งปฏิกิริยานั่นคือการตัดไม้ทำลายป่า ปัจจุบันปากีสถานเหลือป่าเพียง 4% ของพื้นที่ประเทศ เพราะประเทศนี้มีกลุ่มมาเฟียตัดไม้ผิดกฎหมาย เมื่อป่าไม้น้อยลง มีการคาดการณ์ว่าอุณหภูมิจะพุ่งขึ้น 3.9 องศาฟาเรนไฮต์ภายใน 3 ทศวรรษ\n\nเมื่ออากาศร้อนขึ้น ธารน้ำแข็งจากเทือกเขา 3 ลูกของปากีสถาน คือ ฮินดูกูช, หิมาลัย และการาโกรัม จึงละลายออกมาต่อเนื่อง ทำให้เกิดทั้งภัยแล้งรุนแรงและน้ำท่วมอย่างที่เกิดในปีนี้\n\n9.โซมาเลีย\n\nเหมือนกับเคนยา โซมาเลียเผชิญภัยแล้งครั้งใหญ่ที่สุดของแอฟริกาในรอบ 40 ปี จนทำให้บางภูมิภาคของประเทศเข้าขั้นเกิดภัยพิบัติขาดแคลนอาหาร มากกว่า 60% ของประเทศนี้เป็นกลุ่มเกษตรกรเลี้ยงสัตว์ ทำให้การมีน้ำฝนเพียงพอเป็นเรื่องสำคัญมากในการหล่อเลี้ยงฝูงสัตว์ของพวกเขา แต่ในทศวรรษที่ผ่านมา เรื่องนี้กลายเป็นปัญหาสำคัญของประเทศ\n\nยิ่งไปกว่านั้น 3 ทศวรรษที่ผ่านมา โซมาเลียเกิดสงครามกลางเมือง ความขัดแย้งยิ่งทำให้โครงสร้างพื้นฐานของเมืองและระบบป้องกันภัยพิบัติล้มเหลว\n\n10.ซูดาน\n\nเมื่อปี 2016 นักวิทยาศาสตร์ด้านโลกร้อน Jos Lelieveld กล่าวว่า ภายในศตวรรษนี้ ส่วนหนึ่งของทวีปแอฟริกาเหนือจะร้อนจน “ไม่สามารถอยู่อาศัยได้” และประเทศหนึ่งที่เสี่ยงที่สุดคือ ซูดาน\n\nเหมือนกับหลายประเทศในแอฟริกา ซูดานพึ่งพิงการทำเกษตรและเลี้ยงสัตว์ ทำให้ต้องพึ่งพิงฟ้าฝนในการอยู่รอด แต่ความขัดแย้งในประเทศก็ยิ่งทำให้การแก้ปัญหาไม่เกิดขึ้นเหมือนๆ กับโซมาเลีย\n\nSource\n\nอ่านข่าวอื่นๆ เพิ่มเติม",
    "ญี่ปุ่นสนับสนุนศก.แอฟริกา 30,000 ล้านดอลล์": "ฟูมิโอะ คิชิดะ นายกรัฐมนตรีญี่ปุ่นประกาศผ่านที่ประชุมการลงทุนในประเทศตูนีเซียเมื่อวันอาทิตย์(29 ส.ค.)ว่า จะให้ความร่วมมือกับประเทศในทวีปแอฟริกาอย่างใกล้ชิด หลังจากญี่ปุ่นทั้งเอกชนและรัฐบาลลงทุนในทวีปแอฟริกา มูลค่ากว่า 30,000 ล้านดอลลาร์\n\nฟูมิโอะ คิชิดะ นายกรัฐมนตรีญี่ปุ่นประกาศผ่านที่ประชุมการลงทุนในประเทศตูนีเซียเมื่อวันอาทิตย์(29 ส.ค.)ว่า จะให้ความร่วมมือกับประเทศในทวีปแอฟริกาอย่างใกล้ชิด เพื่อเพิ่มความยืดหยุ่นทางเศรษฐกิจให้มากขึ้น หลังจากญี่ปุ่นทั้งเอกชนและรัฐบาลลงทุนในทวีปแอฟริกา มูลค่ากว่า 30,000 ล้านดอลลาร์ พร้อมให้สัญญาว่าจะใช้ตำแหน่งคณะมนตรีความมั่นคงแห่งสหประชาชาติในปีหน้า ผลักดันให้แอฟริกามีที่นั่งในองค์กรระดับโลกนี้\n\nนายกฯ ญี่ปุ่นกล่าวผ่านวิดิโอในที่ประชุมว่า “ญี่ปุ่นอยากสร้างสิ่งแวดล้อมที่ประชาชนชาวแอฟริกาสามารถอาศัยอยู่อย่างสงบสุขและปลอดภัย จนสามารถพัฒนาต่อได้” ด้านมากี ซาล ประธานาธิบดีเซเนกัลให้ความเห็นว่า “ความขัดแย้งทำลายความมั่นคงของพวกเรา และการพัฒนาต้องได้รับความช่วยเหลือจากคณะมนตรีความมั่นคงที่มีเป้าหมายสนับสนุนความสงบสุขและความปลอดภัยระหว่างประเทศ หากไม่มีความปลอดภัย เราไม่สามารถพัฒนาได้”",
    "เปิด ครม. ‘ลิซ ทรัสส์’ ลบคำครหาเหยียดผิว?": "ลิซ ทรัสส์ นายกรัฐมนตรีคนใหม่ของอังกฤษ สร้างประวัติศาสตร์ด้วยการตั้งคณะรัฐมนตรีชุดแรกที่ชายผิวขาวไม่ได้นั่งในกระทรวงสำคัญ\n\nตอนที่ทรัสส์ ขับเคี่ยวกันมากับ ริชี ซูแนค ชิงตำแหน่งหัวหน้าพรรคอนุรักษนิยมคนใหม่ แล้วทรัสส์ มีคะแนนนำมาในทุกโพลช่วงหลัง หลายคนมองว่า อังกฤษคุ้นเคยกับการมีผู้นำหญิงแต่ยังรับไม่ได้กับการมีผู้นำที่ไม่ใช่คนอังกฤษ เหมือนเธอจะรู้ข้อครหานี้ ครม.ของเธอจึงต้องสร้างประวัติศาสตร์ สำนักข่าวรอยเตอร์ รายงาน ทรัสส์ แต่งตั้ง ควาซี ควาร์เทง ที่พ่อแม่มาจากกานาในทศวรรษ 1960 เป็นรัฐมนตรีคลังผิวดำคนแรกของอังกฤษ ขณะที่เจมส์ เคลเวอร์ลีย์ เป็นรัฐมนตรีต่างประเทศผิวดำคนแรก\n\nเคลเวอร์ลีย์ มีแม่ที่เติบโตจากเซียร์ราลีโอน พ่อเป็นคนขาว ในอดีตเขาเคยเล่าเรื่องถูกรังแกเพราะเป็นเด็กลูกครึ่ง และว่าพรรคต้องทำมากกว่านี้ในการดึงคะแนนเสียงจากผู้มีสิทธิเลือกตั้งผิวดำ ซูเอลลา เบรเวอร์แมน ที่พ่อ แม่ มาจากเคนยา และมอริเชียสเมื่อหกทศวรรษก่อน รับตำแหน่งต่อจากปรีติ พาเทล เป็นรัฐมนตรีว่าการกระทรวงมหาดไทย ชาติพันธุ์กลุ่มน้อยคนที่ 2 ดูแลตำรวจ และตรวจคนเข้าเมือง ความหลากหลายที่เพิ่มมากขึ้นส่วนหนึ่งมาจากการผลักดันของพรรคอนุรักษนิยมในระยะหลัง ที่ต้องการให้ผู้สมัคร ส.ส.มีความแตกต่าง",
    "เปิดตัว ‘โรเบิร์ต เอฟ. โกเดค’ ว่าที่ทูตสหรัฐประจำประเทศไทยคนใหม่": "เมื่อวันที่ 7 ก.ย. เพจสถานเอกอัครราชทูตสหรัฐอเมริกาประจำประเทศไทย เปิดเผยว่าสถานทูตสหรัฐ ยินดีที่ได้ต้อนรับนายโรเบิร์ต เอฟ. โกเดค ว่าที่เอกอัครราชทูตสหรัฐ สู่ประเทศไทย โดยเอกอัครราชทูตฯ โกเดค กำลังรอยื่นอักษรสาส์นตราตั้งต่อรัฐบาลไทย และมุ่งมั่นที่จะเสริมสร้างความสัมพันธ์สหรัฐ-ไทยให้ยั่งยืนสืบไป\n\nขณะที่เว็บไซต์สถานเอกอัครราชทูตสหรัฐ ได้เผยแพร่ประวัติของว่าที่เอกอัครราชทูตสหรัฐ ด้วยว่า นายโรเบิร์ต เอฟ. โกเดค ได้รับการยืนยันโดยวุฒิสภาสหรัฐ เมื่อวันที่ 4 ส.ค.65 ให้เป็นเอกอัครราชทูตสหรัฐประจำประเทศไทย โดยนายโกเดคดำรงตำแหน่งเอกอัครราชทูตเป็นครั้งที่ 3 หลังจากที่เคยเป็นเอกอัครราชทูตประจำประเทศเคนยา ระหว่างปี 56-62 และเอกอัครราชทูตประจำประเทศตูนิเซีย เมื่อปี 49-52 อีกทั้งเคยดำรงตำแหน่งรักษาการผู้ช่วย รมว.ต่างประเทศสหรัฐ ฝ่ายกิจการแอฟริกา และผู้ประสานงานอาวุโสประเทศอัฟกานิสถาน ประจำสำนักงานกิจการประชากร ผู้ลี้ภัย และการโยกย้ายถิ่น อีกทั้งเคยดำรงตำแหน่งรองผู้บัญชาการและที่ปรึกษากิจการระหว่างประเทศ ณ สถาบัน National War College หัวหน้าคณะรองผู้ประสานงานด้านการต่อต้านการก่อการร้าย กระทรวงการต่างประเทศสหรัฐ รองผู้ช่วย รมว.การต่างประเทศสหรัฐ ฝ่ายกิจการตะวันออกใกล้ และรองผู้ประสานงานด้านการเปลี่ยนผ่านในอิรัก\n\nนอกจากนี้ นายโกเดคเคยดำรงตำแหน่งผู้ช่วยผู้อำนวยการสำนักงานประเทศไทยและเมียนมา ณ สำนักงานกิจการเอเชียตะวันออกและแปซิฟิก เคยดำรงตำแหน่งผู้อำนวยการฝ่ายกิจการเอเชียตะวันออกเฉียงใต้ ณ สำนักงานผู้แทนการค้าสหรัฐ\n\nทั้งนี้ นายโกเดค สำเร็จการศึกษาหลักสูตรศิลปศาสตรมหาบัณฑิต สาขาความสัมพันธ์ระหว่างประเทศ จากมหาวิทยาลัย Yale University และหลักสูตรศิลปศาสตรบัณฑิต สาขากิจการต่างประเทศ จากมหาวิทยาลัย University of Virginia รวมถึงได้เข้าร่วมสัมมนาระดับสูงของกระทรวงการต่างประเทศสหรัฐ และได้รับรางวัล Presidential Meritorious Service Awards และ Distinguished Honor Award ตลอดจนรางวัลและการเชิดชูเกียรติอื่นๆ อีกมากมาย นอกจากนี้นายโกเดค สมรสกับ ลอรี จี. แมกนัสสัน",
    "ไทยหนุนเปิดเจรจา ‘เอฟทีเอเอเปค’ ขอมติเวทีประชุมผู้นำ 21 เขตเศรษฐกิจ พ.ย.นี้": "นางอรมน ทรัพย์ทวีธรรม อธิบดีกรมเจรจาการค้าระหว่างประเทศ เปิดเผยว่า ในการประชุมรัฐมนตรีการค้าเอเปค (ความร่วมมือทางเศรษฐกิจในภูมิภาคเอเชีย-แปซิฟิก) 21 เขตเศรษฐกิจ ในวันที่ 17 พฤศจิกายน 2565 ซึ่งเป็นการเจรจาด้านต่างๆ ภายใต้ธีม “Open. Connect. Balance หรือเปิดกว้างสร้างสัมพันธ์ เชื่อมโยงกัน สู่สมดุล” รวมถึงจะหารือการเปิดเจรจาการค้าเสรี (เอฟทีเอ) เอเปค ซึ่งเป็นประเด็นหลักที่จะนำเสนอที่ประชุมผู้นำเอเปคในวันที่ 18-19 พฤศจิกายน 2565\n\nนางอรมนกล่าวต่อว่า ในปี 2566 กรมยังเดินหน้าในกรอบการเจรจาเอฟทีเอและกรอบความร่วมมือทางการค้า (JTC) ทั้งนี้ วันที่ 30 สิงหาคม และ 1 กันยายนที่ผ่านมา ได้ประชุมคณะกรรมการเจรจาความตกลงการค้าเสรีอาเซียน-แคนาดา (ACAFTA) ครั้งที่ 1 ผ่านระบบการประชุมทางไกล หารือภาพรวมการเจรจา โครงสร้างการเจรจา และวางแผนการเจรจาในอนาคต คาดว่าจะจัดประชุม 4 ครั้งต่อปี และตั้งเป้าสรุปผลการเจรจาภายใน 2 ปี ซึ่งอาเซียนและแคนาดาได้ตั้งคณะทำงานเจรจากลุ่มย่อย 17 กลุ่ม เพื่อหารือลงในรายละเอียด อาทิ การค้าสินค้า กฎว่าด้วยถิ่นกำเนิดสินค้า การลงทุน ทรัพย์สินทางปัญญา การเยียวยาทางการค้า วิสาหกิจขนาดกลาง ขนาดย่อม และรายย่อย เป็นต้น โดย 11 กลุ่มมีความคืบหน้าแล้ว เหลืออีก 6 กลุ่มอยู่ระหว่างหารือเดือนกันยายนนี้ โดยจะรายงานผลความคืบหน้าในการเจรจารอบต่อไปเดือนพฤศจิกายนนี้ โดยครึ่งปีแรก 2565 การค้าระหว่างอาเซียนกับแคนาดา มีมูลค่า 1.46 หมื่นล้านเหรียญสหรัฐ\n\nนางอรมนกล่าวต่อว่า ล่าสุด จัดตั้งคณะกรรมการร่วมการค้า JTC ไทย-มองโกเลียครั้งแรก ต้นเดือนกันยายนที่ผ่านมา อีกทั้งจะเร่งเดินหน้าหารือกับประเทศกลุ่มเป้าหมาย อาทิ ซาอุดีอาระเบีย สหรัฐอาหรับเอมิเรตส์ (UAE) และอียิปต์ จัดตั้ง JTC ให้แล้วเสร็จภายในปี 2565-2566 ซึ่งปัจจุบันไทยมี JTC กับประเทศสมาชิกอาเซียน และเวทีหารือสองฝ่ายระหว่างระดับรัฐมนตรี และเจ้าหน้าที่ระดับสูงของไทยกับคู่ค้า รวม 32 เวที เช่น จีน ญี่ปุ่น อินเดีย สหรัฐ สหภาพยุโรป และสหราชอาณาจักร เป็นต้น โดยปีงบประมาณ 2566 ไทยมีแผนจะเป็นเจ้าภาพการประชุม JTC กับ 10 ประเทศคู่ค้า เช่น แอฟริกาใต้ มัลดีฟส์ อินเดีย อิสราเอล สิงคโปร์ กัมพูชา และอินโดนีเซีย เป็นต้น รวมทั้งเข้าร่วมการประชุม JTC ที่ประเทศคู่ค้าจะเป็นเจ้าภาพ เช่น บังกลาเทศ โมร็อกโก ภูฏาน และมาเลเซีย เป็นต้น\n\nนางอรมนกล่าวต่อว่า โดยสรุปเวที JTC ที่มีอยู่แล้วในภูมิภาคแอฟริกา มีประมาณ 5 ประเทศ คือ โมร็อกโก ตูนิเซีย แอฟริกาใต้ โมซัมบิก และเคนยา ส่วนที่กำลังจัดตั้ง คือ อียิปต์ อย่างไรก็ดี โมร็อกโกและเคนยา ยังไม่เคยมีการจัดประชุมในระดับรัฐมนตรี กรมจึงอยู่ระหว่างหารือกับประเทศเหล่านั้น เพื่อจัดการประชุม JTC และทำแผนความร่วมมือเพื่อส่งเสริมและแก้ปัญหาทางการค้าและการลงทุน ส่วนเวที JTC ที่มีในภูมิภาคตะวันออกกลาง มีกับ 4 ประเทศ คือ อิรัก อิหร่าน บาห์เรน และอิสราเอล และที่กำลังจัดตั้งเพิ่ม คือ ซาอุดีอาระเบีย และ UAE\n\nทั้งนี้ ปี 2564 การค้าระหว่างไทยกับประเทศในภูมิภาคแอฟริกาและตะวันออกกลาง มีมูลค่า 43.94 พันล้านเหรียญสหรัฐ (1.40 ล้านล้านบาท) โดยเป็นการส่งออกจากไทย มูลค่า 15.87 พันล้านเหรียญสหรัฐ (0.5 ล้านล้านบาท) และไทยนำเข้า มูลค่า 28.07 พันล้านเหรียญสหรัฐ (0.9 ล้านล้านบาท) เพิ่มขึ้น 46.32% จากปีก่อนหน้า คิดเป็น 8.15% ของการค้ารวมของไทย สินค้าส่งออกสำคัญ อาทิ รถยนต์ อุปกรณ์ และส่วนประกอบ ไม้และผลิตภัณฑ์ไม้ ข้าว เครื่องปรับอากาศและส่วนประกอบ และอาหารทะเลกระป๋องและแปรรูป สินค้านำเข้าสำคัญ อาทิ น้ำมันดิบ น้ำมันสำเร็จรูป ก๊าซธรรมชาติ สินแร่โลหะอื่นๆ เครื่องเพชรพลอย อัญมณี เงินแท่งและทองคำ และเคมีภัณฑ์ สำหรับในช่วงเดือน ม.ค.-ก.ค.65 การค้ารวมมีมูลค่า 37.04 พันล้านเหรียญสหรัฐ (1.25 ล้านล้านบาท) เพิ่มขึ้น 58.28%",
    "พาณิชย์ เร่งจัดตั้ง JTC เจาะตลาดศักยภาพกำลังซื้อสูง แอฟริกา-ตะวันออกกลาง : อินโฟเควสท์": "นางอรมน ทรัพย์ทวีธรรม อธิบดีกรมเจรจาการค้าระหว่างประเทศ กระทรวงพาณิชย์ เปิดเผยภายหลังได้ร่วมคณะนายจุรินทร์ ลักษณวิศิษฏ์ รองนายกรัฐมนตรีและรมว.พาณิชย์ เยือนมองโกเลีย เพื่อลงนามบันทึกข้อตกลงความร่วมมือ (MOU) จัดตั้งคณะกรรมการร่วมทางการค้า (Joint Trade Committee: JTC) และประชุมคณะกรรมการร่วมการค้า JTC ไทย-มองโกเลีย JTC ครั้งแรก เมื่อต้นเดือนก.ย.65 ว่า กรมฯ มีแผนเดินหน้าจัดตั้ง JTC กับตลาดใหม่ โดยเฉพาะประเทศในทวีปแอฟริกา และตะวันออกกลาง ที่ไทยเห็นศักยภาพในการขยายการค้าการลงทุน\n\nอย่างไรก็ดี ที่ผ่านมายังไม่มีเวทีหารือระดับรัฐบาลอย่างเป็นทางการ ที่จะกำหนดเป้าหมายทางการค้า และจัดทำแผนความร่วมมือทางเศรษฐกิจระหว่างกัน ดังนั้น กรมฯ จึงจะต้องเร่งเดินหน้าหารือกับประเทศกลุ่มเป้าหมาย อาทิ ซาอุดีอาระเบีย สหรัฐอาหรับเอมิเรตส์ (UAE) และอียิปต์ เพื่อจัดตั้ง JTC ให้แล้วเสร็จภายในปี 2565-2566\n\nนางอรมน กล่าวว่า ประเทศตลาดใหม่ในแอฟริกา และตะวันออกกลาง ถือเป็นตลาดที่น่าสนใจและมีศักยภาพสามารถเติบโตได้ดี เนื่องจากมีประชากรจำนวนมากและมีกำลังซื้อสูง ซึ่งนอกจากจะเป็นตลาดรองรับการส่งออกสินค้าของไทย โดยเฉพาะสินค้าเกษตรและอาหาร ยังเป็นแหล่งนำเข้าวัตถุดิบการผลิตและพลังงานที่สำคัญของไทยอีกด้วย อีกทั้งยังมีทำเลที่ตั้งทางยุทธศาสตร์ที่สำคัญ สามารถพัฒนาไปเป็นจุดกระจายสินค้าได้ ซึ่งเป็นปัจจัยสนับสนุนที่จะเอื้อต่อการเชื่อมโยงห่วงโซ่การผลิต และการส่งออกของไทยกับภูมิภาคเอเชีย ยุโรป และแอฟริกาในอนาคต\n\nปัจจุบัน ไทยมี JTC กับประเทศสมาชิกอาเซียน และเวทีหารือสองฝ่ายระหว่างระดับรัฐมนตรี และเจ้าหน้าที่ระดับสูงของไทยกับคู่ค้าสำคัญ รวม 32 เวที เช่น จีน ญี่ปุ่น อินเดีย สหรัฐฯ สหภาพยุโรป และสหราชอาณาจักร เป็นต้น\n\nทั้งนี้ ในปีงบประมาณ 2566 ไทยมีแผนจะเป็นเจ้าภาพการประชุม JTC กับ 10 ประเทศคู่ค้า เช่น แอฟริกาใต้ มัลดีฟส์ อินเดีย อิสราเอล สิงคโปร์ กัมพูชา และอินโดนีเซีย เป็นต้น รวมทั้งเข้าร่วมการประชุม JTC ที่ประเทศคู่ค้าจะเป็นเจ้าภาพ เช่น บังกลาเทศ โมร็อกโก ภูฏาน และมาเลเซีย เป็นต้น\n\nนางอรมน กล่าวเพิ่มเติมว่า โดยสรุปเวที JTC ที่มีอยู่แล้วในภูมิภาคแอฟริกา มี 5 ประเทศ คือ โมร็อกโก ตูนิเซีย แอฟริกาใต้ โมซัมบิก และเคนยา ส่วนที่กำลังจัดตั้ง คือ อียิปต์ อย่างไรก็ดี โมร็อกโก และเคนยา ยังไม่เคยมีการจัดประชุมในระดับรัฐมนตรี กรมฯ จึงอยู่ระหว่างหารือกับประเทศเหล่านั้น เพื่อจัดการประชุม JTC และทำแผนความร่วมมือเพื่อส่งเสริมและแก้ปัญหาทางการค้าและการลงทุน ส่วนเวที JTC ที่มีในภูมิภาคตะวันออกกลาง มีกับ 4 ประเทศ คือ อิรัก อิหร่าน บาห์เรน และอิสราเอล และที่กำลังจัดตั้งเพิ่ม คือ ซาอุดีอาระเบีย และ UAE\n\nทั้งนี้ ในปี 2564 การค้าระหว่างไทยกับประเทศในภูมิภาคแอฟริกาและตะวันออกกลาง มีมูลค่า 43.94 พันล้านเหรียญสหรัฐ (1.40 ล้านล้านบาท) โดยเป็นการส่งออกจากไทย มูลค่า 15.87 พันล้านเหรียญสหรัฐ (0.5 ล้านล้านบาท) และไทยนำเข้า มูลค่า 28.07 พันล้านเหรียญสหรัฐ (0.9 ล้านล้านบาท) เพิ่มขึ้น 46.32% จากปีก่อนหน้า คิดเป็น 8.15% ของการค้ารวมของไทย\n\nสำหรับสินค้าส่งออกสำคัญ อาทิ รถยนต์ อุปกรณ์ และส่วนประกอบ ไม้และผลิตภัณฑ์ไม้ ข้าว เครื่องปรับอากาศและส่วนประกอบ และอาหารทะเลกระป๋องและแปรรูป สินค้านำเข้าสำคัญ อาทิ น้ำมันดิบ น้ำมันสำเร็จรูป ก๊าซธรรมชาติ สินแร่โลหะอื่นๆ เครื่องเพชรพลอย อัญมณี เงินแท่งและทองคำ และเคมีภัณฑ์ สำหรับในช่วงเดือน ม.ค.-ก.ค. 65 การค้ารวมมีมูลค่า 37.04 พันล้านเหรียญสหรัฐ (1.25 ล้านล้านบาท) เพิ่มขึ้น 58.28%\n\nโดย สำนักข่าวอินโฟเควสท์ (12 ก.ย. 65)\n\nTags: JTC",
    "ตารางแข่งขันวอลเลย์บอลหญิงชิงแชมป์โลก 2022 ถ่ายทอดสดทีมไทยทุกนัด": "ตารางแข่งขันวอลเลย์บอลหญิงชิงแชมป์โลก 2022 ระหว่างวันที่ 23 กันยายน ถึง 15 ตุลาคม 2565 Workpoint ถ่ายทอดสดลูกยางสาวไทยทุกนัด\n\nเข้าสู่ฤดูกาล “วอลเลย์บอล” ชิงความเป็นเจ้าลูกยางโลกกับศึก “วอลเลย์บอลหญิงชิงแชมป์โลก 2022” ที่มี 24 ชาติมหาอำนาจลูกยางสาวเข้าร่วมชิงชัย หนึ่งในนั้นมีทีม “วอลเลย์บอลหญิงไทย” เข้าร่วมแข่งขันด้วย รอบแรกจะเริ่มระเบิดความมันส์วันที่ 23 กันยายน 2565 ช่อง Workpoint ได้ลิขสิทธิ์ถ่ายทอดสดทุกนัด\n\n14 คนในทัพลูกยางสาวไทยเตรียมเดินทางไปแข่ง FIVB 2022 Volleyball Women’s World Championship ในวันที่ 19 กันยายน 2565 ณ ประเทศเจ้าภาพ เนเธอแลนด์กับโปแลนด์ หลังเพิ่งคว้าแชมป์อาเซียนกรังด์ปรีซ์ 2022 มาหมาด ๆ (คลิกดูรายชื่อนักกีฬาที่นี่)\n\nรูปแบบการแข่งขันของวอลเลย์บอลหญิงชชิงแชมป์โลก 2022 รอบแรก จะแบ่งเป็น 4 กลุ่ม กลุ่มละ 6 ทีม ดังนี้\n\nกลุ่มเอ : เนเธอร์แลนด์ อิตาลี เบลเยียม ปวยร์โตรีโก แคเมอรูน เคนยา\n\nกลุ่มบี : โปแลนด์ ตุรกี สาธารณรัฐโดมินิกัน เกาหลีใต้ ไทย โครเอเชีย\n\nกลุ่มซี : สหรัฐ เซอร์เบีย เยอรมนี บัลแกเรีย แคนาดา คาซัคสถาน\n\nกลุ่มดี : บราซิล จีน ญี่ปุ่น โคลอมเบีย อาร์เจนตินา เช็กเกีย\n\nโดยทีมที่มีผลงานดีที่สุด 4 อันดับแรกของแต่ละกลุ่มจะผ่านเข้าสู่รอบ 2\n\nตารางแข่งขันวอลเลย์บอลหญิงชิงแชมป์โลก 2022 รอบแบ่งกลุ่ม\n\nวันที่ 23 กันยายน 2565\n\n23.00 น. โปแลนด์ พบ โครเอเชีย\n\n01.00 น. เนเธอร์แลนด์ พบ เคนยา\n\nวันที่ 24 กันยายน 2565\n\n18.00 น. ตุรกี พบ ไทย ถ่ายทอดสด Workpoint ถ่ายทอด ออนไลน์ VBTV คลิก\n\n19.00 น. เบลเยี่ยม พบ ปัวโตริโก\n\n20.00 น. อิตาลี พบ แคมารูน\n\n09.30 น. โดมินิกัน พบ เกาหลีใต้\n\n23.30 น. สหรัฐ พบ คาซัคสถาน\n\n00.30 น. บราซิล พบ เช็ก\n\nวันที่ 25 กันยายน 2565\n\n18.00 น. เบลเยี่ยม พบ เคนยา\n\n19.00 น. จีน พบ อาร์เจนตินา\n\n19.15 น. ญี่ปุ่น พบ โคลอมเบีย\n\n21.00 น. เนเธอร์แลนด์ พบ แคมารูน\n\n00.00 น. เยอรมนี พบ บัลแกเรีย\n\n01.00 น. เซอร์เบีย พบ แคนาดา\n\nวันที่ 26 กันยายน 2565\n\n19.15 น. ญี่ปุ่น พบ เช็ก\n\n20.30 น. เช็ก พบ คาซัคสถาน\n\n21.00 น. เซอร์เบีย พบ บัลแกเรีย\n\n23.00 น. อิตาลี พบ ปัวโตริโก\n\n23.30 น. บราซิล พบ อาร์เจนตินา\n\n02.00 น. สหรัฐ พบ แคนาดา\n\nวันที่ 27 กันยายน 2565\n\n19.00 น. ตุรกี พบ เกาหลีใต้\n\n19.00 น. จีน พบ โคลอมเบีย\n\n22.30 น. โดมินิกัน พบ โครเอเชีย\n\n23.00 น. อิตาลี พบ เบลเยี่ยม\n\n01.00 น. แคมารูน พบ เคนยา\n\n01.30 น. โปแลนด์ พบ ไทย ( ดูสถิติ\n\nวันที่ 28 กันยายน 2565\n\n19.00 น. ไทย พบ โครเอเชีย\n\n19.15 น. จีน พบ ญี่ปุ่น\n\n20.00 น. บราซิล พบ โคลอมเบีย\n\n22.30 น. ตุรกี พบ โดมินิกัน\n\n23.00 น. อาร์เจนตินา พบ เช็ก\n\n01.00 น. เนเธอร์แลนด์ พบ ปัวโตริโก\n\n01.30 น. โปแลนด์ พบ เกาหลีใต้\n\nวันที่ 29 กันยายน 2565\n\n18.00 น. แคนาดา พบ คาซัคสถาน\n\n19.00 น. เกาหลีใต้ พบ ไทย\n\n21.00 น. เซอร์เบีย พบ เยอรมนี\n\n22.30 น. ตุรกี พบ โครเอเชีย\n\n23.00 น. อิตาลี พบ เคนย่า\n\n24.00 น. สหรัฐ พบ บัลแกเรีย\n\n01.30 น. โปแลนด์ พบ โดมินิกัน\n\n02.00 น. ปัวโตริโก พบ แคมารูน\n\nวันที่ 30 กันยายน 2565\n\n18.00 น. เซอร์เบีย พบ คาซัคสถาน\n\n19.00 น. จีน พบ เช็ก\n\n19.45 น. บราซิล พบ ญี่ปุ่น\n\n21.00 น. บัลแกเรีย พบ แคนาดา\n\n23.00 น. โคลอมเบีย พบ อาร์เจนตินา\n\n00.00 น. สหรัฐอเมริกา พบ เยอรมนี\n\n01.00 น. เนเธอร์แลนด์ พบ เบลเยี่ยม\n\nวันที่ 1 ตุลาคม 2565\n\n18.00 น. บัลแกเรีย พบ คาซักสถาน\n\n19.00 น. บราซิล พบ จีน\n\n19.00 น. โดมินิกัน พบ ไทย\n\n21.00 น. เยอรมนี พบ แคนาดา\n\n21.00 น. ปัวโตริโก พบ เคนยา\n\n22.30 น. เกาหลีใต้ พบ โครเอเชีย\n\n23.00 น. โคลอมเบีย พบ เช็ก\n\n00.00 น. สหรัฐอเมริกา พบ เซอร์เบีย\n\n01.30 น. โปแลนด์ พบ ตุรกี\n\nวันที่ 2 ตุลาคม 2565\n\n18.00 น. เบลเยี่ยม พบ แคมารูน\n\n19.15 น. ญี่ปุ่น พบ อาร์เจนตินา\n\n21.00 น. เนเธอร์แลนด์ พบ อิตาลี\n\nตารางแข่งขันวอลเลย์บอลหญิงชิงแชมป์โลก 2022 รอบ 2\n\nจัดขึ้นระหว่างวันที่ 4-9 ตุลาคม 2565 นำทีมที่ดีที่สุด 4 ทีมของแต่ละสายมาจับคู่พบกัน\n\nเมื่อจบรอบที่ 2 จะนำ 8 ทีมที่ดีที่สุดมาแข่งรอบ ก่อนรองชนะเลิศแบบน็อกเอ้าทต์ ใครชนะเข้าสู่รอบรองชนะเลิศ ระหว่างวันที่ 12-13 ตุลาคม 2565 และรอบชิงชนะเลิศจะจึงขึ้นวันที่ 15 ตุลาคม 2565\n\nส่วนรายละเอียดรออัปเดตอีกครั้ง\n\nร่วมส่งแรงใจแรงเชียร์ ดูถ่ายทอดสดวอลเลย์บอลหญิงไทย ในศึกวอลเลย์บอลหญิงชิงแชมป์โลก 2022 สด ทางทีวีช่อง Workpoint และดูออนไลน์ทาง แอปพลิเคชั่น Volleyball World\n\nข้อมูลและภาพจาก : Volleyball world",
    "วาระสำคัญแห่งพระชนม์ชีพ ‘สมเด็จพระราชินีนาถเอลิซาเบธที่ 2’": "ควีนอังกฤษทรงเป็นพระมหากษัตริย์ที่ครองราชย์นานที่สุดในโลก ตลอดพระชนม์ชีพทรงผ่านเหตุการณ์สำคัญมากมาย\n\nสมเด็จพระราชินีนาถเอลิซาเบธที่ 2 เสด็จสวรรคตอย่างสงบ ด้วยพระชนมายุ 96 พรรษาณ พระตำหนักบัลมอรัลในสกอตแลนด์ เมื่อเวลา 18.31 น.วันพฤหัสบดี (8 ก.ย.) ตามเวลาอังกฤษ สำนักข่าวรอยเตอร์รวบรวมวาระสำคัญแห่งพระชนม์ชีพของพระองค์ดังนี้ *พระราชสมภพในวันที่ 21 เม.ย. 1926 (พ.ศ.2469) ณ ตำหนักเลขที่ 17 ถนนบรูตัน กรุงลอนดอน ทรงเข้าพิธีล้างบาปในวันที่ 29 พ.ค.ปีเดียวกันที่โบสถ์ส่วนพระองค์ในพระราชวังบักกิงแฮม\n\n*ทรงเป็นเจ้าหญิงรัชทายาทเมื่อพระเจ้าเอ็ดเวิร์ดที่ 8 พระปิตุลาทรงสละราชสมบัติเมื่อวันที่ 11 ธ.ค.1936 สมเด็จพระราชบิดาสืบบัลลังก์ต่อเป็นกษัตริย์จอร์จที่ 6 ขณะพระองค์พระชนมายุ 10 พรรษา *อภิเษกสมรสกับ เรือโทฟิลิป เมาน์ทแบตเทน เจ้าชายกรีก ที่มหาวิหารเวสต์มินสเตอร์ วันที่ 20 พ.ย.1947 มีพระราชโอรส-พระราชธิดาสี่พระองค์ ได้แก่ เจ้าฟ้าชายชาร์ลส (ประสูติ ปี 1948) เจ้าหญิงแอนน์ (ประสูติ ปี 1950) เจ้าชายแอนดรูว์ (ประสูติ ปี 1960) และเจ้าชายเอ็ดเวิร์ด (ประสูติ ปี 1964) เจ้าชายฟิลิป สิ้นพระชนม์ในเดือน เม.ย.2021 (พ.ศ.2564) พระชนมายุ 99 พรรษา",
    "Near Foundation ประกาศเปิดตัวกองทุนมูลค่า 3.6 พันล้านบาท เพื่อสนับสนุนนักพัฒนา Web 3": "คริปโตเคอร์เรนซี และ โทเคนดิจิทัลมีความเสี่ยงสูง ท่านอาจสูญเสียเงินลงทุนได้ทั้งจํานวน โปรดศึกษาและลงทุนให้เหมาะสมกับระดับความเสี่ยงที่ยอมรับได้",
    "Dior Men เตรียมจัดแฟชั่นโชว์คอลเล็กชัน Pre-Fall 2023 หน้าพีระมิดประเทศอียิปต์": "Dior Men ภายใต้การดีไซน์ของ Kim Jones ประกาศสถานที่จัดแฟชั่นโชว์คอลเล็กชัน Pre-Fall 2023 โดยคราวนี้ถึงตาของหนึ่งในสิ่งมหัศจรรย์ของโลกยุคโบราณอย่างพีระมิดแห่งกีซา ประเทศอียิปต์ ซึ่งเป็นครั้งแรกที่แบรนด์แฟชั่นมาจัดงานที่หน้าสถานที่สำคัญทางประวัติศาสตร์แห่งนี้\n\nสำหรับแฟชั่นโชว์ของผู้ชายครั้งนี้จะเกิดขึ้นในวันที่ 3 ธันวาคม นอกกรุงไคโรเมืองหลวงของประเทศ โดยทางดีไซเนอร์ชาวอังกฤษวัย 49 ปีมีความผูกพันกับทวีปแอฟริกา จากช่วงเวลาวัยเด็กที่เขาได้เดินทางท่องเที่ยวในหลายประเทศ ทั้ง บอตสวานา, แทนซาเนีย, เอธิโอเปีย, เคนยา และกานา\n\nการจัดแฟชั่นโชว์คอลเล็กชัน Pre-Fall ของ Dior ได้กลับมาคึกคักเหมือนช่วงก่อนโควิด หลังจากที่ก่อนหน้านี้ทางฝั่งผู้ชายได้เดินทางไปจัดงานในเมืองต่างๆ มากมาย ทั้ง ไมอามี, โตเกียว, ลอนดอน รวมไปถึงฝั่งผู้หญิงภายใต้การนำของ Maria Grazia Chiuri ที่เคยจัดที่ เอเธนส์, เซบียา, โซล และมาร์ราเกช\n\nและการที่แบรนด์ใหญ่อย่าง Dior เดินหน้าไปจัดแฟชั่นโชว์ที่ดินแดนใหม่อย่างทวีปแอฟริกา ถือเป็นการสร้างการพูดถึงที่มีต่อแบรนด์ผ่านเมืองใหม่ๆ ซึ่งปกติแบรนด์ใหญ่มักจะจัดตามหัวเมืองใหญ่ในฝั่งยุโรป อเมริกา และเอเชีย เช่นเดียวกันกับ Chanel ที่เตรียมจัดแฟชั่นโชว์คอลเล็กชัน Métiers d’Art ที่กรุงดาการ์ ประเทศเซเนกัล ในวันที่ 6 ธันวาคม\n\nภาพ: Getty Images, Dior\n\nอ้างอิง:",
    "สายการบินกาตาร์ แอร์เวย์ส แต่งตั้ง เบ็นเน็ต สตีเฟ่นส์ ดำรงตำแหน่งผู้จัดการประจำภูมิภาคอินโดจีน": "สายการบินกาตาร์ แอร์เวย์ส ได้แต่งตั้งให้ เบนเน็ต สตีเฟ่นส์ เป็นผู้จัดการประจำภูมิภาคอินโดจีนคนใหม่ โดย เบนเน็ต มีประสบการณ์ในอุตสาหกรรมสายการบินมามากกว่า 25 ปี ทั้งยังได้เข้าประจำการและทำงานในประเทศและภูมิภาคที่หลากหลาย ตั้งแต่ตะวันออกกลางไปจนถึงออสเตรเลียและนิวซีแลนด์ ปัจจุบัน ภายใต้บทบาทใหม่ เบนเน็ตมีหน้าที่รับผิดชอบครอบคลุมประเทศไทย เวียดนาม กัมพูชา ลาว และเมียนมาร์\n\nเบนเน็ตได้เริ่มทำงานกับสายการบินกาตาร์ฯ ในปี พ.ศ. 2561 ในตำแหน่งผู้จัดการอาวุโสประจำภูมิภาคแอฟริกา จากนั้นเขาได้ย้ายไปประจำการที่ภูมิภาคตะวันออกกลางและคอเคซัสในตำแหน่งรองประธาน ก่อนจะย้ายไปประจำการที่บ้านเกิดของเขาที่ประเทศออสเตรเลียในตำแหน่งผู้จัดการประจำภูมิภาคตะวันออกของออสเตรเลีย สำหรับตำแหน่งใหม่ของเขาในครั้งนี้ เขามีหน้าที่รับผิดชอบด้านการปฏิบัติงานของสายการบินกาตาร์ฯ ในภูมิภาคอินโดจีน ซึ่งรวมถึงกิจกรรมด้านการขายและการตลาด การบริหารงบประมาณและยอดขายโดยรวม ตลอดจนการสนับสนุนทีมงานและจัดการการสร้างความสัมพันธ์ระหว่างบริษัทกับบริษัทคู่ค้า ทั้งนี้ ก่อนจะมาร่วมงานกับสายการบินกาตาร์ฯ เบนเน็ตเคยดำรงตำแหน่งผู้จัดการประจำภูมิภาคของสายการบินชั้นนำระดับโลกหลายแห่ง ไม่ว่าจะเป็นเคแอลเอ็ม โรยัลดัตช์ แอร์ไลน์ โอมานแอร์ เคนยาแอร์เวย์ และมาเลเซียแอร์ไลน์\n\nจาเร็ด ลี รองประธานฝ่ายขายประจำภูมิภาคเอเชียตะวันออกเฉียงใต้ แปซิฟิกตะวันตกเฉียงใต้ และอนุทวีปอินเดีย สายการบินกาตาร์ แอร์เวย์ส กล่าวว่า: \"เบนเน็ตจะนำความรู้และความเชี่ยวชาญมากมายจากประสบการณ์ทางอุตสาหกรรมสายการบินกว่าสองทศวรรษของเขามาช่วยพัฒนาและนำพาสายการบินของเราไปสู่ความสำเร็จอย่างต่อเนื่องในภูมิภาคที่สำคัญนี้ เขาจะเป็นผู้นำในการดำเนินกลยุทธ์ต่าง ๆ เพื่อการเติบโตของเราในแถบอินโดจีน\"\n\nเบนเน็ต สตีเฟ่นส์ ผู้จัดการประจำภูมิภาคอินโดจีน สายการบินกาตาร์ แอร์เวย์ส กล่าวว่า \"ผมรู้สึกตื่นเต้นเป็นอย่างมากที่ได้ดำรงตำแหน่งใหม่ในฐานะผู้จัดการประจำภูมิภาคอินโดจีนและยังได้ทำงานร่วมกับสายการบินที่ดีที่สุดในโลก\" เขากล่าวเสริมว่า \"ผมตั้งตารอที่จะได้ร่วมงานกับทางทีมงาน เพื่อที่เราจะช่วยกันค้นหากลยุทธ์ใหม่ ๆ ในการเสริมสร้างความแข็งแกร่งให้กับกิจกรรมด้านการพาณิชย์ของเราภายในภูมิภาค และมอบประสบการณ์ความเป็นเลิศที่ไม่มีใครเทียบได้ให้แก่ลูกค้า ซึ่งถือเป็นความโดดเด่นของสายการบินของเรา\"\n\nในฐานะที่เป็นสายการบินที่ได้รับรางวัลมากมาย สายการบินกาตาร์ แอร์เวย์ส ยังถูกประกาศให้เป็น 'สายการบินแห่งปี (Airline of the Year)' พ.ศ. 2564 โดยสกายแทร็กซ์ (Skytrax) ซึ่งเป็นองค์กรจัดอันดับสายการบินระดับนานาชาติ นอกจากนี้ยังได้รับรางวัลสำคัญอื่น ๆ อีก 5 รางวัล ได้แก่ 'ชั้นธุรกิจที่ดีที่สุดในโลก (World's Best Business Class)' 'ห้องรับรองสายการบินชั้นธุรกิจที่ดีที่สุดในโลก (World's Best Business Class Airline Lounge)' 'ที่นั่งสายการบินชั้นธุรกิจที่ดีที่สุดในโลก (World's Best Business Class Airline Seat)' 'อาหารและเครื่องดื่มชั้นธุรกิจที่ดีที่สุดในโลก (World's Best Business Class Onboard Catering)' และ 'สายการบินที่ดีที่สุดในตะวันออกกลาง (Best Airline in the Middle East)' สายการบินกาตาร์ แอร์เวย์ส เป็นสายการบินชั้นนำในอุตสาหกรรมการบิน โดยได้คว้ารางวัลหลักในครั้งนี้รวมกันเป็นครั้งที่หก (ชนะรางวัลในปี พ.ศ. 2554, 2555, 2558, 2560, 2562 และ 2564)\n\nปัจจุบัน สายการบินกาตาร์ แอร์เวย์ส มีเที่ยวบินไปยังจุดหมายปลายทางกว่า 150 แห่งทั่วโลก โดยใช้ ท่าอากาศยานนานาชาติฮามัด (HIA) ซึ่งได้ขึ้นชื่อว่าเป็น ท่าอากาศยานที่ดีที่สุดในโลกลำดับที่หนึ่งในปี 2564 จากการจัดอันดับของ Skytrax เป็นฐานการบินและจุดเชื่อมต่อหลัก",
    "เจ้าของสื่อใหญ่แฉเอง! \"โจลี\" เป็นคนชี้เป้าให้ปาปารัซซีได้ภาพแรกยืนยันความสัมพันธ์กับ \"แบรด พิตต์\"": "ผู้ก่อตั้งนิตยสารพูดถึงเรื่องนี้ในหนังสือบันทึกส่วนตัวที่ออกวางจำหน่ายแล้ว และเปิดเผยชีวิตส่วนของคนดังหลาย ๆ คนตอนนั้นมีข่าวลือว่าเริ่มสานสัมพันธ์กับระหว่างถ่ายทำหนังมาบ้างแล้ว แต่ในช่วงแรกก็เป็นแค่ข่าวลือที่ไม่มีหลักฐานอะไรเป็นเรื่องเป็นราวกระทั่งมีปาปารัสซีที่ได้ถ่ายภาพของทั้งคู่มาเผยแพร่ในนิตยสาร US Weekly ที่ เวนเนอร์ เป็นเจ้าของ โดยเป็นภาพระหว่างที่ดาราดังทั้งสองคนไปพักผ่อนด้วยกันที่รีสอร์ตในแอฟริกา ซึ่งตอนนั้นฝ่ายชายยังไม่ได้หย่าขาดจากด้วยซ้ำไปโดย เวนเนอร์ บอกว่าจริง ๆ แล้วปาปารัสซีของเขาได้ภาพทั้งหมดมาก็เพราะ แองเจลีนา โจลี เป็นคนให้ข้อมูลนั่นเองเวนเนอร์ ยังเปิดเผยว่าตากล้องของเขาไม่เพียงแต่ถ้าข้อมูลเรื่องสถานที่ แต่ยังได้ข้อมูลเกี่ยวกับวันเวลาที่ โจลี กับ แบรด พิตต์ จะไปที่นั่นด้วย",
    "ขี่ลา : กีฬาสายแหวกมากความหมายที่นิยมตั้งแต่อเมริกายันเอเชีย": "โลกใบนี้ยังมีอะไรอีกมากให้เราค้นหา กีฬาก็เช่นกัน ยังมีการแข่งขันมากมายที่เราอาจไม่เคยได้ยินมาก่อน แต่ในบางพื้นที่เป็นวัฒนธรรมอันลึกซึ้งที่สืบทอดจากคนรุ่นหนึ่งสู่อีกรุ่นหนึ่ง\n\nหนึ่งในการแข่งขันที่ได้รับความนิยมในหลายพื้นที่อย่างไม่น่าเชื่อนั่นคือ การขี่ลา เจ้าสัตว์ตัวน้อยที่มักถูกนิยามให้เป็นสัญลักษณ์แห่งความโง่เขลา ในหลายพื้นที่กลับได้รับความรักอย่างมากและเป็นเหมือนเพื่อนแท้ของมนุษย์ไม่ต่างจากสัตว์เลี้ยงประเภทอื่น\n\nMain Stand จะพาผู้อ่านทุกท่านไปรู้จักกับกีฬาขี่ลา กีฬาที่มีความผูกพันลึกซึ้งกับหลายพื้นที่ทั่วโลก และสะท้อนถึงความรักระหว่างมนุษย์กับสัตว์ที่เป็นเพื่อนร่วมโลกได้เป็นอย่างดี\n\nประวัติศาสตร์ของการขี่ลา\n\nปกติแล้วการแข่งขันกีฬาชื่อดังส่วนใหญ่ที่เราคุ้นเคยกันดีมักจะมีต้นกำเนิดมาจากทวีปยุโรป, อเมริกาเหนือ หรือไม่ก็เอเชีย แต่ไม่ใช่กับการแข่งขันขี่ลาที่มีรากฐานจุดเริ่มต้นจากทวีปแอฟริกา\n\nจากหลักฐานเก่าแก่ที่สุดเท่าที่มีการค้นพบ การแข่งขันขี่ลาเริ่มต้นในประเทศเคนยา เมื่อช่วง 700 ปีที่แล้ว หรือต้นศตวรรษที่ 14 เนื่องจากลาถือเป็นสัตว์ที่มีบทบาทสำคัญมากในดินแดนแห่งนี้\n\nในขณะที่หลายพื้นที่ใช้ม้าหรืออูฐในการขนสินค้าไปค้าขายในดินแดนต่างๆ ชนพื้นเมืองบนดินแดนเคนยากลับใช้ลาเป็นสัตว์ในการขนสินค้า ดังนั้น พวกเขาจึงมีความผูกพันกับสัตว์ชนิดนี้มาก แล้วจึงพัฒนาต่อเป็นการแข่งขันขี่ลาเพื่อความบันเทิง\n\nการแข่งขันขี่ลาไม่ได้มีความแตกต่างจากการแข่งขันขี่ม้าแม้แต่น้อย นั่นคือการต้องควบเจ้าสัตว์คู่ใจผ่านพื้นที่ต่างๆของเมือง ท่ามกลางภูมิศาสตร์และอุปสรรคที่แตกต่างกันในแต่ละพื้นที่ ซึ่งใครเข้าเส้นชัยได้ก่อนก็จะคว้าชัยชนะไปครอง\n\nแต่ว่าลาไม่ใช่สัตว์ที่มีอยู่ที่แอฟริกาเพียงอย่างเดียว แต่ลามีถิ่นอาศัยอยู่ในหลายพื้นที่ทั้งในยุโรปและอเมริกาเหนือ ซึ่งทุกที่ที่ลาเป็นส่วนสำคัญของชุมชนก็จะมีการแข่งขันขี่ลาอยู่คู่กันเสมอ\n\nที่อิตาลี ที่เมืองดังทางตอนใต้อย่างนาโปลีจะมีเทศกาลการแข่งขันขี่ลากันทุกปี เนื่องจากลาถือเป็นสัตว์คู่เมืองนาโปลี ในขณะที่ชาวอิตาเลียนแดนเหนือมักดูถูกลาว่าเป็นสัตว์ที่โง่เขลา แต่ชาวนาโปลีกลับรักลาเป็นอย่างมาก โดยมองพวกมันเป็นสัตว์ที่มีเสน่ห์ น่าค้นหา และทำอะไรได้มากกว่าที่หลายคนคิด\n\n\"ลาเป็นสัตว์ที่มีความบ้าอยู่ในตัวมากกว่าที่ใครคาดถึง คุณอาจจะขี่มันได้ง่ายๆ แต่บางทีมันก็จะสลัดคุณให้ตกจากหลังของมันจนคุณน็อกไปเลย\" ดาวิด ร็อกโก้ นักเดินทางที่มีโอกาสได้ร่วมการแข่งขันขี่ลาที่นาโปลี กล่าว\n\nที่สหรัฐอเมริกา การแข่งขันขี่ลามีบทบาทอย่างมากในรัฐโคโลราโด เนื่องจากในอดีตขณะที่ดินแดนแห่งนี้เต็มไปด้วยอุตสาหกรรมขุดเหมือง ลากลายเป็นสัตว์ที่คนงานนำมาใช้งานทั้งการขนของหรือใช้เป็นพาหนะเดินทาง และถึงเวลาจะผ่านไปนาน ลาก็ยังเป็นส่วนหนึ่งของชีวิตคนรุ่นใหม่เหมือนเดิม\n\nปัจจุบันการแข่งขันขี่ลาที่รัฐโคโลราโดคือการแข่งขันที่ใหญ่ที่สุดในโลก มีการแข่งขันในหลายเมือง หลายวัน และหลายด่าน นอกจากนี้ คนที่ชนะการแข่งขันที่โคโลราโดจะได้รับการขนานนามว่าเป็น \"แชมป์โลกของกีฬาขี่ลา\" อีกด้วย (เพราะชาวอเมริกันมีการแข่งขันอะไรก็จะตั้งให้เป็นแชมป์โลกหมด แม้จะแข่งกันแค่คนอเมริกันเองก็ตาม)\n\nขณะที่ฝั่งเอเชียก็ไม่น้อยหน้า เพราะในประเทศปากีสถานก็มีการแข่งขันขี่ลาเช่นกัน ณ เมืองการาจี เมืองใหญ่ที่สุดของปากีสถาน ซึ่งที่นี่มีความรักและเคารพอย่างลึกซึ้งให้กับสัตว์ประเภทนี้\n\nด้วยสถานะความเป็นเมืองท่าของปากีสถาน ลาจะมีหน้าที่สำคัญในการาจีไม่ต่างจากพื้นที่อื่นคือเป็นพาหนะขนสินค้า จนเมื่อความผูกพันระหว่างทั้งสองฝ่ายเกิดขึ้น มนุษย์จึงเริ่มหันมาใช้ลาแข่งขันเป็นกีฬาเหมือนกับพื้นที่อื่น\n\nนอกจากนี้ ยังมีอีกหลายประเทศที่มีกีฬาขี่ลาเป็นกิจกรรมสำคัญในสังคม ไม่ว่าจะเป็น อังกฤษ, โครเอเชีย หรือ จีน ซึ่งล้วนเป็นการแข่งขันที่ก่อร่างสร้างตัวขึ้นมาจากวัฒนธรรมท้องถิ่น มากกว่าจะเป็นการได้รับอิทธิพลจากต่างแดนเหมือนกีฬาประเภทอื่นๆ\n\nไปขี่ลากันเถอะ\n\nเนื่องจากการแข่งขันขี่ลาไม่ได้รับอิทธิพลมาจากพื้นที่ใดพื้นที่หนึ่งเหมือนกับฟุตบอล, รักบี้ ที่ได้รับอิทธิพลมาจากอังกฤษ หรือ บาสเกตบอล, อเมริกันฟุตบอล ที่ได้รับอิทธิพลมาจากสหรัฐฯ แต่สำหรับกีฬาขี่ลาในแต่ละพื้นที่ต่างได้รับอิทธิพลมาจากวัฒนธรรมท้องถิ่นทำให้ในแต่ละพื้นที่จะมีลักษณะการแข่งขันที่ต่างกันออกไป\n\nสำหรับในประเทศเคนยา พวกเขาอนุญาตให้เด็กเท่านั้นเข้าร่วมการแข่งขันขี่ลา ยกเว้นแค่ผู้ใหญ่ที่มีน้ำหนักน้อยถึงจะเข้าร่วมได้ นั่นก็เพราะเพื่อลดภาระของลาในการแบกน้ำหนักคนที่หนักเกินไป ซึ่งการแข่งขันที่เคนยาไม่ได้มีอะไรมากไปกว่าการแข่งขันตามเส้นทางที่กำหนดไว้เพื่อเข้าเส้นชัยจึงได้รับชัยชนะ\n\nขณะที่เทศกาลแข่งลาในนาโปลีจะแตกต่างออกไป เพราะพวกเขาจะอนุญาตให้ใครก็ได้ที่อยากเข้าร่วมการแข่งขันได้เข้าร่วม ซึ่งใครก็ได้นี้หมายถึงใครก็ได้จริงๆ จะเป็นนักท่องเที่ยวหรือผู้เข้าแข่งจากต่างแดนก็ได้รับอนุญาตให้เข้าแข่งขัน เพราะที่นาโปลีมีลามากพอที่จะให้ทุกคนเข้าร่วมการแข่งขันได้\n\nสำหรับคนที่ไม่มีลาเป็นของตัวเอง พวกเขาก็จะสุ่มลาของชาวบ้านมาให้ใช้ในการแข่ง โดยเลือกจากตัวที่ถูกชะตามากที่สุดสำหรับแต่ละคน อย่างไรก็ตาม ถึงแม้ทุกคนจะเข้าร่วมแข่งขันได้ แต่ก็ไม่ค่อยมีคนนอกเข้าแข่งเท่าไหร่นัก ยกเว้นนักขี่ลามืออาชีพ เพราะถ้าคุณขี่ลาไม่เป็น การตกจากหลังลาร่วงลงมากระแทกพื้นดินก็จะเกิดขึ้นได้ง่ายๆ\n\nส่วนการแข่งขันที่รัฐโคโลราโดกลับมีประวัติศาสตร์ที่ยาวนานอย่างไม่น่าเชื่อ เพราะนี่คือการแข่งขันระยะทางไกลที่มีความเก่าแก่ในสหรัฐฯ เป็นอันดับสองของประเทศ รองแค่การแข่งขันบอสตัน มาราธอน อันโด่งดังเท่านั้น\n\nปัจจุบันการแข่งขันที่โคโลราโดยิ่งใหญ่ที่สุด เพราะมีการแข่งขันถึง 8 สนามทั่วรัฐ แต่ละด่านก็จะแตกต่างกันออกไป บ้างก็เป็นการวิ่งระยะทางไกล หรือจะเป็นการวิ่งขึ้นเขาที่มีความสูงถึง 13,000 ฟุตจากระดับน้ำทะเลก็มีเหมือนกัน\n\nลักษณะพิเศษของการแข่งขันขี่ลาคือ ใครๆก็สามารถแข่งขันได้ ขอแค่คุณสามารถขี่ลาได้ก็พอ ดังนั้น การแข่งขันที่โคโลราโดจึงมีผู้เข้าร่วมตั้งแต่เด็กอายุ 15 ปีไปจนถึงคุณปู่วัย 70 ปีร่วมชิงชัย\n\nข้ามมาที่ปากีสถาน การแข่งขันที่นี่จะมีความพิเศษต่างจากที่อื่น เพราะในขณะที่ทุกที่จะแข่งขันด้วยการขี่บนหลังลา แต่ที่ปากีสถานพวกเขาจะสวนเกวียนให้ลาและนั่งอยู่ด้านหลังคอยบังคับให้ลาวิ่งลากพวกเขาไปสู่เส้นชัย\n\nขณะที่ในโครเอเชีย การแข่งขันจะถูกสงวนเฉพาะคนท้องถิ่นเท่านั้น เพราะพวกเขาใช้การแข่งขันลาเป็นภาพสะท้อนถึงความผูกพันภายในท้องถิ่นต่อสัตว์ประเภทนี้ที่เชื่อมโยงกันอย่างแน่นแฟ้นมาอย่างยาวนานเกือบร้อยปี\n\nทั้งนี้ ไม่ว่าจะแข่งขันที่ไหน การขี่ลาก็ไม่ใช่เรื่องง่าย ไม่ต่างจากการขี่ม้า ที่หากไม่ได้รับการฝึกฝนมาเป็นอย่างดีก็จะไม่มีทางขี่มันได้เลย เพราะถึงจะเป็นลาก็เป็นสัตว์ที่มีความรวดเร็วอย่างมาก และพวกมันสามารถวิ่งด้วยความเร็วสูงสุดได้ในระดับเดียวกับสิงโตเลยทีเดียว\n\nโชคดีที่กีฬาขี่ลาส่วนใหญ่เป็นการแข่งขันที่คนในท้องถิ่นมีลาเป็นส่วนหนึ่งของชุมชนอยู่แล้ว ดังนั้น ผู้เข้าแข่งขันจึงมักเป็นคนที่ขี่ลาได้อย่างเชี่ยวชาญ เพราะลาที่พวกเขาใช้แข่งขันก็คือลาที่พวกเขาเป็นเจ้าของ\n\nเป็นมากกว่าการแข่งขัน\n\nถึงแต่ละพื้นที่จะมีการขี่ลาในรูปแบบที่ต่างกันออกไป แต่สิ่งที่เหมือนกันคือ พวกเขาไม่ได้จัดการแข่งขันกีฬานี้เพื่อหวังคว้าชัยชนะ หรือต้องการเป็นนักขี่ลาที่ดีที่สุดในโลก ทว่าส่วนใหญ่จะเป็นการเทศกาลเฉลิมฉลองเพื่อแสดงถึงความรักของมนุษย์ที่มีต่อลา สัตว์เลี้ยงเพื่อนคู่ใจของพวกเขา\n\nในหมู่บ้านตรีบูนจ์ที่โครเอเชีย การแข่งขันขี่ลาเป็นการแสดงออกอย่างชัดเจนในฐานะมหกรรมเฉลิมฉลองความสำคัญของลาที่มีต่อชุมชน เทศกาลจึงถูกจัดในรูปแบบย้อนยุค ผู้เข้าแข่งขันต้องสวมเสื้อประจำถิ่นเพื่อสะท้อนถึงประวัติศาสตร์อันยาวนานของลาที่มีต่อหมู่บ้าน\n\nนอกจากนี้ รายได้จากการแข่งขันขี่ลาในหลายพื้นที่ของโครเอเชียจะถูกรวบรวมไปช่วยเหลือลาที่ไม่มีมีเจ้าของและเป็นทุนรักษาลาที่มีอาการป่วย เพื่อให้เพื่อนร่วมโลกเหล่านี้มีชีวิตที่ดีขึ้น\n\nเช่นเดียวกันกับที่โคโลราโด การแข่งขันขี่ลาคืองานเฉลิมฉลองที่เปิดโอกาสให้ลาและเจ้าของได้แสดงความรักต่อกัน ด้วยการใช้เวลาร่วมกันในการแข่งขัน ผจญภัยไปด้วยกันในเส้นทางที่แตกต่างที่แสดงถึงมิตรภาพอันแท้จริง\n\n\"พวกลาสอนอะไรเราเยอะมาก พวกมันสอนความเป็นมนุษย์ให้กับเรา พวกมันทำให้เราเป็นส่วนหนึ่งของธรรมชาติ เจ้าลาพวกนี้มีความสามารถที่จะเข้าถึงจิตวิญญาณของมนุษย์\"\n\n\"ถ้าจะแข่งขันขี่ลา (ที่โคโลราโด) คุณต้องมีจิตใจที่กล้าหาญนะ เพราะคุณต้องนำทางพวกมันไปยังเส้นทางที่โหดหินที่สุดของโลก คุณจะต้องสร้างความสัมพันธ์ที่ลึกซึ้งกับพวกมันให้ได้\" แบรด วาน ฝ่ายจัดการแข่งขันที่โคโลราโดในปี 2018 กล่าว\n\nด้านปากีสถาน เทศกาลแข่งขันขี่ลาคืองานที่จะได้พาลามาพักผ่อนจากการทำงานหนักตลอดทั้งปี และเป็นโอกาสที่เจ้าของจะได้มอบอาหารดีๆชั้นเลิศเพื่อตอบแทนความจงรักภักดีของพวกมัน\n\nไม่ว่าจะเป็นสถานที่ไหน การแข่งขันขี่ลา คือการแสดงความรักต่อพวกมัน แสดงให้เห็นว่า ถึงแม้คนบางกลุ่มจะไม่เห็นค่า แต่ลาก็ไม่ต่างจากสัตว์ทุกประเภท นั่นคือ มีคุณค่า มีความสวยงามในรูปแบบของตัวเอง\n\nการแข่งขันกีฬาขี่ลาอาจจะเป็นการแข่งขันเฉพาะกลุ่มและไม่ได้เป็นที่นิยมมากนัก แต่เชื่อได้เลยว่า นี่คือกิจกรรมที่มีความหมายต่อคนจำนวนหนึ่ง และพวกเขาก็อยากจะรักษามันไว้ต่อไปตราบนานเท่านาน",
    "‘คีริน ตันติเวทย์’ ทำเวลา 29.47 นาที รับเงินล้าน หลัง ทำลายสถิติ": "คีริน ตันติเวทย์ ทำลายสถิติประเทศไทย หลังวิ่งทำเวลา 29.47 เข้าอันดับสองการแข่งขันบางแสน 10 รับเงินล้านจากสมาคมกรีฑา\n\nคีริน ตันติเวทย์ นักกรีฑาทีมชาติไทย ดีกรีเจ้าของ 2 เหรียญทอง ซีเกมส์ ในประเภทวิ่ง 5,000 และ 10,000 เมตร เข้าเส้นชัยอันดับสองในการแข่งขัน บางแสน 10 การแข่งขันวิ่งระยะทาง 10 กิโลเมตร\n\nคีริน ได้ทำเวลา 29.47 นาที ซึ่งเป็นการทำลายสถิติของประเทศไทยเดิม ซึ่งเคยเป็นของ ณัฐวุฒิ อินนุ่ม นักกรีฑาทีมชาติไทยรุ่นพี่ที่เคยทำไว้ 29.48 นาที และจากการทำลายสถิติครั้งนี้ทำให้ คีริน รับเงินล้านหลังสมาคมกรีฑาแห่งประเทศไทยได้รับรองสถิติดังกล่าว\n\nขณะที่อันดับ 1 ตกเป็นของ จอห์น เอ็มบูรี นักวิ่งลมกรดจากประเทศเคนยา ที่ทำเวลาไว้ 29.36 นาที เรียกว่าเข้าเส้นชัยแบบเฉียดฉิว หลังวิ่งบี้กับ คีริน มาตลอด\n\nทั้งนี้ คีริน ตันติเวทย์ เผยว่าเป้าหมายต่อไปคือการเข้าร่วมการแข่งขันอย่าง ซีเกมส์, เอเชียนเกมส์ และ ชิงแชมป์โลกในปีหน้า รวมถึงมหกรรมโอลิมปิกที่กรุงปารีสในปี 2024 ด้วย",
    "\"ยูเนี่ยนเพย์\" ออกบัตรใน 77 ประเทศและดินแดนทั่วโลก": "ด้านเครือข่ายการรับชำระเงินด้วยบัตรยูเนี่ยนเพย์ขยายตัวครอบคลุม 181 ประเทศและดินแดน\n\nยูเนี่ยนเพย์ อินเตอร์เนชั่นแนล (UnionPay International หรือ UPI) ประกาศสร้างความร่วมมือกับสมาคมออมทรัพย์และเครดิตยูเนี่ยนแห่งชาติ (National association of Savings and Credit Unions หรือ NASCU) ซึ่งเป็นองค์กรสูงสุดสำหรับสหกรณ์การเงินทั้งหมดในประเทศแซมเบีย เพื่อออกบัตรยูเนี่ยนเพย์ 700,000 ใบภายในเวลา 3 ปี นับเป็นครั้งแรกที่มีการออกบัตรยูเนี่ยนเพย์ในประเทศแซมเบีย และส่งผลให้มีการออกบัตรยูเนี่ยนเพย์ใน 77 ประเทศและดินแดนทั่วโลกจนถึงปัจจุบัน\n\nสมาคมออมทรัพย์และเครดิตยูเนี่ยนแห่งชาติของแซมเบียจะออกบัตรยูเนี่ยนเพย์ชิปการ์ดเพื่อมอบอำนาจทางการเงินให้แก่ชาวแซมเบีย ซึ่งก่อนหน้านี้ต้องอาศัยการใช้เงินสดเป็นหลัก โดยจะมอบประสบการณ์การชำระเงินที่ง่ายดาย ปลอดภัย และสะดวกสบายในชีวิตประจำวัน อีกทั้งยังทำธุรกรรมในต่างประเทศได้ด้วย\n\nจนถึงปัจจุบันมีการออกบัตรยูเนี่ยนเพย์เกือบ 190 ล้านใบนอกจีนแผ่นดินใหญ่ โดยในภูมิภาคเอเชียแปซิฟิกนั้น 1 ใน 4 ของการออกบัตรใหม่เป็นบัตรยูเนี่ยนเพย์ นอกจากนี้ บัตรยูเนี่ยนเพย์ยังครองส่วนแบ่งกว่า 90% ของบัตรเดบิตทั้งหมดที่หมุนเวียนอยู่ในเขตบริหารพิเศษฮ่องกงและมาเก๊า ส่วนในสหรัฐอาหรับเอมิเรตส์ เคนยา ฟิลิปปินส์ และอีกหลายประเทศ บัตรยูเนี่ยนเพย์เป็นทั้งบัตรเงินเดือน บัตรนักศึกษา และบัตรประชาชน เฉพาะในปีนี้มีการออกบัตรยูเนี่ยนเพย์กว่า 13 ล้านใบนอกจีนแผ่นดินใหญ่ ขณะที่ปริมาณการทำธุรกรรมด้วยบัตรยูเนี่ยนเพย์ก็สูงกว่าระดับก่อนเกิดสถานการณ์โควิดไปเรียบร้อยแล้ว\n\nนอกจากนี้ ยูเนี่ยนเพย์ อินเตอร์เนชั่นแนล ยังพยายามขยายและยกระดับเครือข่ายการรับชำระเงินด้วยบัตรยูเนี่ยนเพย์ในต่างประเทศ จึงเร่งดำเนินกลยุทธ์การทำธุรกิจแบบเข้าถึงคนในท้องถิ่น โดยในเดือนสิงหาคม ยูเนี่ยนเพย์ อินเตอร์เนชั่นแนล ได้จับมือกับ การ์ดเน็ต (Cardnet) ซึ่งเป็นผู้ให้บริการแก่ผู้รับบัตร (Acquirer) รายใหญ่ที่สุดในสาธารณรัฐโดมินิกัน เพื่อรับบัตรยูเนี่ยนเพย์ในร้านค้าทั้งหมดที่ใช้บริการของการ์ดเน็ต นับเป็นครั้งแรกที่มีการรับชำระเงินด้วยบัตรยูเนี่ยนเพย์ในประเทศ ส่งผลให้เครือข่ายการรับชำระเงินด้วยบัตรยูเนี่ยนเพย์ขยายตัวครอบคลุม 181 ประเทศและดินแดน และครอบคลุมร้านค้ากว่า 37 ล้านแห่งนอกจีนแผ่นดินใหญ่\n\nในช่วงครึ่งปีแรกของปีนี้ ร้านค้ากว่า 1.7 ล้านแห่งนอกจีนแผ่นดินใหญ่ได้เริ่มรับบัตรยูเนี่ยนเพย์ ซึ่งช่วยยกระดับประสบการณ์ของผู้ใช้บัตรในยุโรป อเมริกาเหนือ และอีกหลายภูมิภาคได้อย่างมีนัยสำคัญ ขณะที่จำนวนร้านค้าออนไลน์ที่รับบัตรยูเนี่ยนเพย์ก็เพิ่มขึ้นเป็น 22 ล้านแห่ง นอกจากนี้ บริการชำระเงินผ่านมือถือก็พัฒนาอย่างรวดเร็ว โดยร้านค้าราว 13 ล้านแห่ง ใน 95 ประเทศและดินแดนนอกจีนแผ่นดินใหญ่ต่างรับชำระเงินด้วยยูเนี่ยนเพย์ คิวอาร์ (UnionPay QR) หรือ ควิกพาส (QuickPass) ผ่านมือถือ ทั้งนี้ ผลสำรวจล่าสุดโดยจูนิเปอร์ รีเสิร์ช (Juniper Research) บริษัทที่ปรึกษาจากอังกฤษ แสดงให้เห็นว่า ยูเนี่ยนเพย์ อินเตอร์เนชั่นแนล ได้ก้าวขึ้นมาเป็นหนึ่งในผู้นำของโลกในด้านการชำระเงินด้วยคิวอาร์โค้ด",
    "รู้จักนายกฯ อังกฤษรัชสมัยควีนเอลิซาเบธที่ 2 ‘ลิซ ทรัสส์’ คนที่ 15": "หลังจากบอริส จอห์นสัน เข้าเฝ้าสมเด็จพระราชินีนาถเอลิซาเบธที่ 2 ณ พระตำหนักบัลมอรัลในสกอตแลนด์ เพื่อกราบบังคมทูลลาออกจากตำแหน่งนายกรัฐมนตรี พระองค์โปรดเกล้าให้ลิซ ทรัสส์ หัวหน้าพรรคการเมืองใหญ่สุดจัดตั้งรัฐบาล และเธอคือนายกฯ คนที่ 15 ในรัชสมัยของควีน ซึ่งทรัสส์ได้เปลี่ยนจุดยืนเกี่ยวกับสถาบันกษัตริย์จากหน้ามือเป็นหลังมือ\n\nสมเด็จพระราชินีนาถเอลิซาเบธที่ 2 ครองราชย์มาแล้ว 70 ปี ระหว่างนี้พระองค์ให้นายกรัฐมนตรีเข้าเฝ้าเป็นการส่วนพระองค์ทุกสัปดาห์ เว็บไซต์วอชิงตันโพสต์รวบรวมเหตุการณ์สำคัญระหว่างควีนเอลิซาเบธกับเหล่านายกฯ กรุงเทพธุรกิจขอสรุปเฉพาะบางคน นายกฯ คนแรกในรัชสมัยคือวินสตัน เชอร์ชิลล์ วันที่ “เอลิซาเบธ” เจ้าหญิงรัชทายาทผู้กลายเป็นสมเด็จพระราชินี เสด็จลงจากเครื่องบินกลับจากประพาสเคนยาหลังพระเจ้าจอร์จที่ 6 สมเด็จพระราชบิดาสวรรคตในปี 2495 นายกฯ เชอร์ชิลล์มาคอยรับเสด็จ นักประวัติศาสตร์กล่าวว่า เชอร์ชิลล์ผู้ยกย่องพระเจ้าจอร์จที่ 6 อย่างมาก ตอนแรกๆ มองว่าควีนเอลิซาเบธทรงด้อยประสบการณ์ แต่ภายหลังต่างชื่นชมซึ่งกันและกัน\n\nหลังพ้นจากตำแหน่งนายกฯ ควีนทรงมีพระราชหัตถเลขาถึงเชอร์ชิลล์ ระบุว่า พระองค์ทรงคิดถึงเขามากแค่ไหน และจะไม่มีนายกฯ คนใดมาแทนที่นายกฯ คนแรกของพระองค์ได้ นายกฯ คนที่ 2 แอนโธนี อีเดน การเข้าเฝ้าช่วงแรกๆ เน้นไปที่การอภิเษกสมรสของเจ้าหญิงมาร์กาเร็ต พระกนิษฐา กับนาวาอากาศเอกปีเตอร์ ทาวน์เซนด์ ผู้หย่าร้าง เรื่องราวเต็มไปด้วยความซับซ้อนจนสุดท้ายเจ้าหญิงตัดสินพระทัยไม่อภิเษกกับเขา นายกฯ คนที่ 5 แฮโรลด์ วิลสัน เป็นนายกฯ จากพรรคแรงงานคนแรกในรัชสมัยของพระองค์ หนังสือชื่อ The Queen: Elizabeth II and the Monarchy เขียนโดย Ben Pimlott ระบุ “วิลสันปฏิบัติต่อพระองค์อย่างคาดไม่ถึง เท่าเทียมและกราบบังคมทูลราวกับว่าพระองค์คือรัฐมนตรีคนหนึ่ง”",
    "คีริน ตันติเวทย์ คว้าอันดับ 2 Bangsaen 10 ด้วยเวลา 29.47 นาที ทำลายสถิติประเทศไทยอย่างเป็นทางการ": "วันนี้ (18 กันยายน) มีการแข่งขันวิ่งถนนระยะ 10 กิโลเมตร Bangsaen 10 งานวิ่งมาตรฐาน Bronze Label จาก World Athletics ซึ่งในปีนี้ คีริน ตันติเวทย์ นักกีฬาลูกครึ่งไทย-อเมริกัน อายุ 25 ปี เจ้าของเหรียญทองแดงเอเชียนเกมส์และเจ้าของสถิติ 5,000 เมตร ประเภทลู่ ของเอเชีย ลงแข่งขันในประเภทนี้เป็นครั้งแรก พร้อมเป้าหมายทำลายสถิติประเทศไทยเดิมที่ ณัฐวุฒิ อินนุ่ม เคยทำไว้ 29.48 นาที ที่บุรีรัมย์\n\nก่อนการลงสนามครั้งนี้ คีรินได้เปิดเผยกับ THE STANDARD ว่า ไม่เคยลงแข่งขันในประเภทนี้ และไม่ได้ปรับเปลี่ยนแผนการฝึกซ้อมจากการลงแข่งขันในประเภท 10,000 เมตรในลู่ก่อนหน้านี้ แต่ก็ตั้งเป้าทำลายสถิติประเทศไทยในการลงแข่งวันนี้\n\nโดยการแข่งขันเริ่มต้นในเวลา 06.00 น. คีรินเกาะกลุ่มผู้นำในช่วงแรก ก่อนจะไล่บี้กับ จอห์น เอ็มบูรี เกือบตลอดเส้นทาง แต่เอ็มบูรีแซงขึ้นอันดับ 1 ไปในช่วง 2 กิโลเมตรสุดท้าย ก่อนจะเป็นฝ่ายเข้าเส้นชัยในอันดับที่ 1 ไปด้วยเวลา 29.36 นาที\n\nตามด้วยคีรินในอันดับที่ 2 ด้วยเวลา 29.47 นาที ซึ่งทำลายสถิติเดิมของประเทศไทย และได้รับการรับรองจากสมาคมกีฬากรีฑาแห่งประเทศไทยอย่างเป็นทางการแล้ว พร้อมรับเงินรางวัลจากการทำลายสถิติประเทศเป็นจำนวนเงิน 1 ล้านบาท\n\nด้าน โรสแมร์รี มูโม จากเคนยา คว้าอันดับ 1 โอเวอร์ออลของนักวิ่งหญิง ด้วยเวลา 33.37 นาที",
    "“ยูเอ็น” เตือน ความอดอยากกำลังจะเกิดขึ้นในโซมาเลีย": "สำนักข่าวรอยเตอร์ส รายงานจากกรุงไนโรบี ประเทศเคนยา เมื่อวันที่ 6 ก.ย. ว่า จะงอยแอฟริกากำลังประสบภัยแล้งครั้งเลวร้ายที่สุดในรอบ 40 ปี ขณะที่ผู้เชี่ยวชาญหลายคนกล่าวว่า ภูมิภาคจะเผชิญกับฤดูฝนที่แห้งแล้งติดต่อกันเป็นครั้งที่ 5\n\n“ความอดอยากอยู่ใกล้ตัวมาก” นายมาร์ติน กริฟฟิธส์ หัวหน้าด้านมนุษยธรรมของยูเอ็น กล่าวในการแถลงข่าวที่กรุงโมกาดิชู ประเทศโซมาเลีย\n\nThe stories of the families I met in Baidoa, #Somalia, need to be heard by people around the world. Their children are dying. Their livelihoods are gone. Their suffering is immense.\n\n\n\nWe fear it’s about to get worse.\n\n\n\nWe can’t allow that to happen. pic.twitter.com/mZew6ZMf5U — Martin Griffiths (@UNReliefChief) September 4, 2022\n\nทั้งนี้ สิ่งที่บ่งชี้ถึงวิกฤติที่เกิดขึ้นคือการที่ความอดอยากจะส่งผลกระทบต่อพื้นที่หลายส่วน ในภาคกลางตอนล่างของโซมาเลีย ทว่ามันเลวร้ายยิ่งกว่าวิกฤติที่เกิดขึ้นเมื่อปี 2553 และปี 2554 อันเป็นผลมาจากฤดูฝนแห้งแล้งที่ผ่านมาแล้วถึง 4 ครั้ง และความขัดแย้งที่มีมานานหลายทศวรรษ\n\nนอกจากนี้ ความอดอยากเมื่อปี 2554 ได้คร่าชีวิตผู้คนไปมากกว่า 250,000 ราย ซึ่งส่วนใหญ่เป็นเด็ก\n\nด้านคณะกรรมการช่วยเหลือและกู้ภัยนานาชาติ (ไออาร์ซี) ซึ่งเป็นองค์การให้ความช่วยเหลือระดับโลก กล่าวว่า เมื่อย้อนกลับไปในปี 2554 การประกาศความอดอยากนั้นสายเกินไป\n\n“ผู้คนกำลังจะล้มตายอยู่แล้ว” นายเดวิด มิลิแบนด์ หัวหน้าของไออาร์ซี กล่าวในแถลงการณ์ “ในช่วงความอดอยากครั้งสุดท้ายในโซมาเลีย เมื่อปี 2554 ครึ่งหนึ่งของการเสียชีวิตทั้งหมดเกิดขึ้นก่อนที่จะมีการประกาศวิกฤติ”.\n\nเครดิตภาพ : REUTERS",
    "\"คีริน\" ปล่อยของ วิ่งทุบสถิติประเทศไทยระยะ 10 กม. ศึก \"บางแสน 10\" สอยเงินล้านกลับบ้าน แต่เข้าป้ายที่ 2": "วันที่ 19 กันยายน 2565 ความเคลื่อนไหว การแข่งขันวิ่งบางแสน 10 ซึ่งเป็นการแข่งขันวิ่งถนนระยะ 10 กิโลเมตร โดยมี คีริน ตันติเวทย์ นักกรีฑาทีมชาติไทย ดีกรีเจ้าของ 2 เหรียญทอง ซีเกมส์ ในประเภทวิ่ง 5,000 และ 10,000 เมตร รวมถึง เหรียญทองแดงเอเชียนเกมส์ 2018 ลงชิงชัยเป็นหนแรก\n\nคีริน เผยว่า เป้าหมายแรกคือการแข่งขันให้จบ และหากร่างกายไม่มีปัญหาก็หวังว่าจะทำลายสถิติประเทศไทยเดิมของ \"บิ๊ก\" ณัฐวุฒิ อินนุ่ม นักกรีฑาทีมชาติไทยรุ่นพี่ ที่เคยทำไว้ 29.48 นาที และปรากฎว่า คีริน ในวัย 25 ปี เข้าเส้นชัยเป็นอันดับ 2 ด้วยเวลา 29.47 นาที ทำลายสถิติดังกล่าวได้สำเร็จ และรับเงิน 1 ล้านบาททันที หลังสมาคมกรีฑาแห่งประเทศไทยได้รับรองสถิติเป็นที่เรียบร้อย ขณะที่อันดับ 1 ตกเป็นของ จอห์น เอ็มบูรี จาก เคนยา ด้วยเวลา 29.36 นาที\n\nส่วยเป้าหมายจากนี้คีริน จะเข้าร่วมการแข่งขัย ซีเกมส์, เอเชียนเกมส์ และ ชิงแชมป์โลก ในปี 2023 รวมถึง โอลิมปิก 2024 ที่กรุงปารีส ประเทศ ฝรั่งเศส ซึ่งเจ้าตัวยืนยันว่าจะซ้อมให้ดีที่สุดเพื่อทำเป้าหมายในแต่ละรายการที่วางไว้ให้สำเร็จ",
    "\"คีริน\" มั่นใจ อนาคตสถิติดีกว่าเดิมแน่ หลังเข้าที่ 2 บางแสน10-แจงโปรแกรมถัดไป": "วันที่ 18 กันยายน 2565 ความเคลื่อนไหว การแข่งขันวิ่งบางแสน 10 ซึ่งเป็นการแข่งขันวิ่งถนนระยะ 10 กิโลเมตร โดยมี คีริน ตันติเวทย์ นักกรีฑาทีมชาติไทย ดีกรีเจ้าของ 2 เหรียญทอง ซีเกมส์ 2019 ในประเภทวิ่ง 5,000 และ 10,000 เมตร รวมถึง เหรียญทองแดงเอเชียนเกมส์ 2018 ลงชิงชัยเป็นหนแรก โดยนักวิ่งลูกครึ่งไทย-อเมริกัน วัย 25 ปี รายนี้ ไม่ทำให้แฟนๆ ผิดหวัง แม้จะเข้าที่ 2 แต่ก็ดีพอจะทำลายสถิติประเทศไทย ด้วยเวลา 29.47 นาที แซงหน้า \"บิ๊ก\" ณัฐวุฒิ อินนุ่ม นักกรีฑาทีมชาติไทยรุ่นพี่ ที่เคยทำไว้ 29.48 นาที รับเงิน 1 ล้านบาทไปครอง ขณะที่อันดับ 1 ตกเป็นของ จอห์น เอ็มบูรี จาก เคนยา ด้วยเวลา 29.38 นาที",
    "“นักตบสาวไทย” ขอพร “ย่าโม” ก่อนทำศึก “อาเซียน กรังด์ปรีซ์” ค่ำวันนี้": "เมื่อวันที่ 9 ก.ย. ที่ผ่านมา คณะนักกีฬาวอลเลย์บอลหญิงทีมชาติไทย ภายใต้การคุมทีมของ “โค้ชด่วน” นายดนัย ศรีวัชรเมธากุล หัวหน้าผู้ฝึกสอน ได้นำทีมนักตบลูกยางยางไทย เดินทางไปสักการะท้าวย่าโม หรือ ท้าวสุรนารี วีรสตรีเมืองโคราช ที่อนุสาวรีย์ท้าวสุรนารี จ.นครราชสีมา ท่ามกลางสายฝนที่โปรยปรายชื่นฉ่ำใจ เพื่อเสริมสิริมงคลเป็นการเอาฤกษ์เอาชัยให้กับทีมสาวไทย ก่อนทำศึกวอลเลย์บอลหญิง “อาเซียน กรังด์ปรีซ์” ครั้งที่ 2 ปี 2022 ที่ยิมเนเซียมชาติชาย ฮอลล์ สนามกีฬาเฉลิมพระเกียรติ 80 พรรษา จ.นครราชสีมา ระว่างวันที่ 9-11 ก.ย.นี้ โดยทีมนักตบสาวไทย จะลงสนามนัดแรก พบกับสาวฟิลิปปินส์ ในวันนี้ เวลา 18.00 น.\n\nสำหรับโปรแกรมการแข่งขันวอลเลย์บอลหญิง “อาเซียน กรังด์ปรีซ์ 2022” แข่งขันแบบพบกันหมด นัดที่ 2 จะแข่งขันวันที่ 10 ก.ย. เวลา 15.00 น. เวียดนาม พบ ฟิลิปปินส์ เวลา 18.00 น. อินโดนีเซีย พบ ไทย และนัดสุดท้าย วันที่ 11 ก.ย. เวลา 15.00 น. ฟิลิปปินส์ พบ อินโดนีเซีย เวลา 18.00 น. ไทย พบ เวียดนาม ถ่ายทอดสดทั่วประเทศทางช่อง one โดยรายการนี้ทีมที่คว้าชัยชนะได้มากที่สุดจะคว้าแชมป์ไปครอง\n\nอนึ่ง หลังจบศึก “อาเซียน กรังด์ปรีซ์ 2022” ทีมวอลเลย์บอลหญิงของไทย จะเดินทางไปเข้าร่วมการแข่งขันวอลเลย์บอลหญิงชิงแชมป์โลก 2022 ที่ประเทศเนเธอร์แลนด์และโปแลนด์ ร่วมกันเป็นเจ้าภาพ ระหว่างวันที่ 23 ก.ย.-15 ต.ค.นี้ ซึ่งมี 24 ทีม ร่วมชิงชัย กลุ่ม A ประกอบด้วย เนเธอร์แลนด์ (เจ้าภาพร่วม), อิตาลี, เบลเยียม, เปอร์โตริโก, แคเมอรูน, เคนยา, กลุ่ม B โปแลนด์ (เจ้าภาพร่วม), ตุรกี, โดมินิกัน, เกาหลีใต้, ไทย, โครเอเชีย, กลุ่ม C สหรัฐอเมริกา, เซอร์เบีย (แชมป์เก่า), เยอรมนี, บัลแกเรีย, แคนาดา, คาซัคสถาน และกลุ่ม D : บราซิล, จีน, ญี่ปุ่น, โคลอมเบีย, อาร์เจนตินา, สาธารณรัฐเช็ก\n\nในรอบแรก นัดแรก วันที่ 24 ก.ย. เวลา 18.00 น. ไทย จะพบกับ ตุรกี (เมืองอาร์เนม/เนเธอร์แลนด์), นัดที่ 2\n\nวันที่ 28 ก.ย. (คืนวันที่ 27 ก.ย.) เวลา 01.30 น. ไทย พบ โปแลนด์ (เมืองกดังก์/โปแลนด์), นัดที่ 3 วันที่ 28 ก.ย. เวลา 19.00 น. ไทย พบ โครเอเชีย (เมืองกดังก์7โปแลนด์), นัดที่ 4 วันที่ 29 ก.ย. เวลา 19.00 น. ไทย พบ เกาหลีใต้ (เมืองกดังก์/โปแลนด์) และนัดที่ 5 วันที่ 1 ต.ค. เวลา 19.00 น. ไทย พบ โดมินิกัน (เมืองกดังก์/โปแลนด์)."
}