{
    "สาธารณรัฐเช็กประท้วงใหญ่ เรียกร้องยุโรปหยุดคว่ำบาตรรัสเซีย": "ราคาพลังงานและเชื้อเพลิงที่สูงขึ้นอย่างต่อเนื่องในหลายชาติของยุโรปขณะนี้ ทำให้เริ่มเกิดกระแสความไม่พอใจ และในที่สุดได้นำไปสู่การประท้วงใหญ่ในบางพื้นที่ นำโดยกลุ่มที่ต่อต้านสหภาพยุโรปและสนับสนุนประธานาธิบดีรัสเซีย วลาดิเมียร์ ปูติน\n\nช่วงสุดสัปดาห์ที่ผ่านมา มีผู้ประท้วงกว่า 70,000 คนรวมตัวกันที่จัตุรัสเวนเซสลาสในกรุงปราก เมืองหลวงของสาธารณรัฐเช็ก เพื่อประท้วงราคาพลังงานและเชื้อเพลิงที่พุ่งสูงขึ้น และเรียกร้องให้รัฐบาลสาธารณรัฐเช็กและสหภาพยุโรปยุติการคว่ำบาตรรัสเซีย\n\nกองทัพยูเครน ประกาศยึดพื้นที่คืนบางแห่งได้แล้ว หลังเคยถูกรัสเซียควบคุม\n\nตุรกีเสนอไกล่เกลี่ยปมโรงไฟฟ้านิวเคลียร์ซาโปริซเซียในยูเครน\n\nก๊าซรั่วไม่พัก! รัสเซียประกาศปิดท่อส่งก๊าซธรรมชาติต่อไม่มีกำหนด\n\nการชุมนุม “Czech Republic First” ครั้งนี้จัดโดยกลุ่มขวาจัด Freedom and Direct Democracy (SPD) และกลุ่มคอมมิวนิสต์ที่ครั้งหนึ่งเคยปกครองสาธารณรัฐเช็กสมัยที่ยังเป็นเชโกสโลวาเกีย\n\nแกนนำผู้ประท้วงเรียกร้องให้รัฐบาลสาธารณรัฐเช็กทำข้อตกลงใหม่กับรัสเซียเกี่ยวกับการจัดหาก๊าซธรรมชาติ และยุติการส่งอาวุธไปยังยูเครน พร้อมเรียกร้องให้รัฐบาลของนายกรัฐมนตรี เปเตรอ เฟียลา ลาออก\n\nพรรครัฐบาลและพรรคร่วมเพิ่งรอดพ้นจากการลงคะแนนไม่ไว้วางใจ หลังฝ่ายค้านกล่าวหารัฐบาลปัจจุบันว่า ไม่สามารถจัดการกับราคาก๊าซธรรมชาติและน้ำมันในประเทศที่เพิ่มสูงขึ้นได้ รวมถึงไม่สามารถควบคุมอัตราเงินเฟ้อที่พุ่งขึ้นถึง 18% ซึ่งสูงที่สุดในสหภาพยุโรปได้\n\nกลุ่มผู้ประท้วงยังเรียกร้องให้รัฐบาลวางตัวเป็นกลางทางการทหาร และร้องเรียนเรื่องการรับผู้ลี้ภัยชาวยูเครน ซึ่งปัจจุบันมีประมาณ 400,000 คนที่ได้รับอนุญาตให้พำนักในสาธารณรัฐเช็กตั้งแต่รัสเซียบุกยูเครน\n\nซูซานา มาเยโรวา ซาห์ราดนิโควา จากกลุ่ม Trikolora กลุ่มขวาจัดที่ต่อต้านสหภาพยุโรป กล่าวกับผู้ประท้วงว่า “รัฐบาลของเฟียลาอาจเป็นยูเครน อาจเป็นสหภาพยุโรป แต่ไม่ใช่เช็กอย่างแน่นอน”\n\nผู้ประท้วงบางคนสวมเสื้อยืดที่มีข้อความยกย่องประธานาธิบดีรัสเซีย วลาดิเมียร์ ปูติน ในขณะที่บางคนถือป้ายแสดงข้อความต่อต้านสหภาพยุโรปและนาโต แกนนำได้ให้คำมั่นว่า จะจัดให้มีการชุมนุมต่อไป โดยจะมีแผนชุมนุมในวันที่ 28 ก.ย. ซึ่งเป็นวันชาติสาธารณรัฐเช็ก เว้นแต่รัฐบาลเฟียลาจะลาออกภายในวันที่ 25 ก.ย.\n\nที่ผ่านมา สาธารณรัฐเช็กเป็นหนึ่งในผู้สนับสนุนยูเครนอย่างแข็งขันที่สุดของพันธมิตรตะวันตก เฟียลา นายกฯ และหัวหน้าพรรคประชาธิปไตยพลเมือง (ODS) กล่าวว่า การประท้วงดังกล่าวเป็นพวกหัวรุนแรงและถูกปั่นหัวจากการโฆษณาชวนเชื่อของรัสเซีย\n\nเขากล่าวว่า “การประท้วงที่จัตุรัสเวนเซสลาสเป็นการเรียกร้องของกลุ่มที่สนับสนุนรัสเซีย มีความสุดโต่ง และขัดต่อผลประโยชน์ของสาธารณรัฐเช็ก เป็นที่ชัดเจนว่ารัสเซียมีการโฆษณาชวนเชื่อและบิดเบือนข้อมูลในอาณาเขตของเรา และบางคนก็ฟังพวกเขา”\n\nอย่างไรก็ตาม มีเสียงเตือนจากพรรคที่ไม่ใช่ฝ่ายค้านว่า อาจมีผลร้ายแรงเกิดขึ้นในฤดูหนาวที่กำลังจะมาถึง จากวิกฤตขาดแคลนพลังงาน ซึ่งเฟียลามีกำหนดจะหารือเรื่องนี้กับนายกรัฐมนตรีเยอรมนี โอลาฟ ชอลซ์ ซึ่งกำลังเร่งสำรองก๊าซธรรมชาติในคลังเพื่อให้ประเทศมีแหล่งพลังงานเพียงพอ ทั้งนี้ เยอรมนีเป็นประเทศที่พึ่งพาก๊าซธรรมชาติจากรัสเซียมากที่สุดในยุโรป\n\nรัฐมนตรีกระทรวงยุติธรรมของสาธารณรัฐเช็ก ปาเวล บลาเช็ก ได้เตือนเมื่อสัปดาห์ที่แล้วว่า มีความเสี่ยงจะเกิดการจลาจลและการล่มสลายของรัฐบาลในกรณีที่ไม่แก้ปัญหาวิกฤตพลังงานอย่างเร่งด่วน “หากวิกฤตพลังงานไม่ได้รับการแก้ไข ระบบการเมืองของประเทศนี้ก็ตกอยู่ในความเสี่ยง”\n\nเรียบเรียงจาก The Guardian\n\nภาพจาก AP\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "สาธารณรัฐเช็ก vs โปรตุเกส ผลบอลสด Live Score 25": "ดาโล่ต์เบิ้ล 2 ดีโอโก้ ดาโลต์ โชว์ฟอร์มยิง 2 ประตูให้ ฝอยทอง โปรตุเกส บุกเอาชนะสาธารณรัฐเช็กขาดลอย 4-0 เพิ่มโอกาสในการตีตั๋วเข้าไปเล่น ยูฟ่า เนชั่นส์ ลีก รอบสุดท้ายในปีหน้า บรูโน่ แฟร์นาสเดส เพลย์เมคเกอร์เพื่อนร่วมทีม แมนยู ของ ดาโลต์ ทำประตูได้ด้วย ส่วนอีก 1 ประตูเป็นผลงานของ ดีโอโก้ โจต้า กองหน้าจาก ลิเวอร์พูล ที่ลงเล่นเป็นตัวสำรอง 3 แต้มจากเกมนี้ทำให้ โปรตุเกสขยับแซงสเปนขึ้นเป็นอันดับ 1 ของกลุ่ม เอ2 และในวันอังคารนี้ทั้งสองทีมจะเจอกันเป็นเกมตัดสิน หากทีมฝอยทองไม่แพ้ก็จะได้ผ่านเข้าไปเล่นในรอบชิงแชมป์\n\n\n\n\n\nสาธารณรัฐเช็ก อันดับ 3 ของกลุ่ม 2 ลีก เอ นัดล่าสุดพ่าย สเปน 0-2 ส่วนเกมนี้กุนซือ ยาโรสลาฟ ชิลฮาวี่ เตรียมส่งแกนหลักลงบู๊นำโดย โทมัส วาคลิก, ยาคุบ บราเบ็ค, โตมัส ซูเช็ค, ยาโรสลาฟ เซเลนี, วาคลาฟ แซร์นี่, ยาคุบ ยานค์โต้ และ ปาทริค ชิค\n\n\n\n\n\nทีมเยือน โปรตุเกส รองจ่าฝูงของกลุ่ม แมตช์ล่าสุดสะดุดพ่าย สวิตเซอร์แลนด์ 0-1 ส่วนเกมนี้กุนซือ เฟอร์นานโด ซานโต๊ส จะขาดแข้งที่บาดเจ็บอย่าง เปเป้ และ ราฟาเอล เกร์เรโร่ ส่วนแกนหลักที่เหลือพร้อมลงสนามไม่ว่าจะเป็น รุย ปาทริซิโอ้, ชูเอา คันเซโล่, รูเบน ดิอาซ, แบร์นาร์โด้ ซิลวา, บรูโน่ แฟร์นันด์ส, ดิโอโก้ โชต้า, ราฟาเอล เลเอา และ คริสเตียโน่ โรนัลโด้\n\n\n\n",
    "ชาวเช็กกว่า 7 หมื่นชุมนุมต่อต้านรัฐบาล ไม่พอใจนโยบายฝักใฝ่ตะวันตก": "ชาวเช็กกว่า 7 หมื่นชุมนุมต่อต้านรัฐบาล ไม่พอใจนโยบายฝักใฝ่ตะวันตก\n\nประชาชนชาวสาธารณรัฐเช็กกว่า 70,000 คน ทั้งจากทุกกลุ่มการเมือง ออกมารวมตัวประท้วงรัฐบาลปัจจุบันที่ฝักใฝ่ตะวันตกที่จัตุรัสเวนเซสลาส ในกรุงปราก เมืองหลวงของสาธารณรัฐเช็ก เมื่อวันที่ 3 กันยายนที่ผ่านมา\n\nกลุ่มที่ออกมาร่วมประท้วงรัฐบาลมีทั้งกลุ่มขวาสุดและซ้ายสุด ทั้งจากพรรคเสรีภาพและประชาธิปไตยทางตรง ที่มีนโยบายต่อต้านผู้อพยพ และพรรคคอมมิวนิสต์ โดยกลุ่มผู้ประท้วงเรียกร้องให้รัฐบาลผสมที่นำโดยนายแปเดอร์ เฟียลา นายกรัฐมนตรีหัวอนุรักษนิยมลาออก\n\nประเด็นที่ผู้ประท้วงไม่พอใจรัฐบาลอย่างหนักคือการฝักใฝ่ตะวันตก โดยพวกเขาประณามรัฐบาลที่สนับสนุนการคว่ำบาตรรัสเซียในสงครามยูเครน พร้อมทั้งกล่าวโทษรัฐบาลที่ไม่สามารถจัดการกับปัญหาราคาพลังงานที่เพิ่มสูงขึ้นได้\n\nผู้ประท้วงยังวิพากษ์วิจารณ์กองกำลังสนธิสัญญาป้องกันแอตแลนติกเหนือ (นาโต) และสหภาพยุโรป (อียู) รวมถึงแผนการของ 27 ประเทศสมาชิกนาโตและอียูที่จะปรับลดการปล่อยก๊าซเรือนกระจกและทำให้การปล่อยคาร์บอนเป็นศูนย์\n\nนายเฟียลากล่าวว่า ทุกคนมีสิทธิที่จะแสดงความเห็น แต่การประท้วงที่เกิดขึ้นเป็นการแสดงมุมมองของฝ่ายสนับสนุนรัสเซีย และไม่ได้สนใจต่อผลประโยชน์ของสาธารณรัฐเช็กรวมถึงพลเมืองของเราเอง\n\nทั้งนี้ ปัจจุบันสาธารณรัฐเช็กดำรงตำแหน่งประธานหมุนเวียนของอียู โดยรัฐบาลเช็กกำลังวางแผนที่จะเรียกประชุมฉุกเฉินชาติสมาชิกอียูเพื่อหาแนวทางร่วมกันในการแก้ไขวิกฤตด้านพลังงาน",
    "รัวยับ! โปรตุเกส บุกถล่ม สาธารณรัฐเช็ก 4-0 แซงยึดจ่าฝูงกลุ่มเนชั่นส์ ลีก": "การแข่งขัน ฟุตบอล ยูฟ่า เนชั่นส์ ลีก เอ กลุ่ม 2 ระหว่าง สาธารณรัฐเช็ก เปิดบ้านพบกับ โปรตุเกส ที่สนาม ฟอร์ตูน่า อารีน่า, ปราก เมื่อคืนวันเสาร์ที่ 24 กันยายน ที่ผ่านมา\n\n\n\nเริ่มเกมมา 5 นาที เป็นทางฝั่งเจ้าบ้านที่ทำได้ดีกว่ามีโอกาสลุ้นทำประตูจาก ปาทริค ชิค ที่รับบอลในเขตโทษก่อนกดด้วยซ้ายเต็มๆ บอลเหินข้ามคานออกไปนิดเดียว\n\n\n\nนาทีที่ 33 ทีมเยือนเริ่มเดินเกม บรูโน่ เฟอร์นันเดส ได้บอลทางขวาก่อนเปิดข้ามฟากไปให้ ราฟาเอล เลเอา เปิดจังหวะเดียวต่อให้ ดิโอโก้ ดาโล่ต์ วิ่งสอดมายิงตุงตาข่าย โปรตุเกส นำ 1-0\n\n\n\nนาทีที่ 45+2 โปรตุเกส นำห่าง 2-0 มาริโอ รุย พาบอลขึ้นทางซ้ายก่อนเปิดไปหน้าประตูให้ บรูโน่ เฟอร์นันเดส ยิงบอลกระดอนข้ามตัว โทมัส วาคลิค ซุกก้นตาข่าย\n\n\n\nนาทีที่ 45+6 เจ้าถิ่นมาได้จุดโทษจากจังหวะที่ คริสเตียโน่ โรนัลโด้ ทำแฮนด์บอล ผู้ตัดสินเช็ค VAR แล้วยืนยันคำเดิม อย่างไรก็ตาม ปาทริค ชิค กลับยิงข้ามคานออกไป หมดครึ่งแรก โปรตุเกส ยังนำ 2-0\n\n\n\nครึ่งหลังนาทีที่ 52 ทีมเยือนเริ่มต้นได้สวย บรูโน่ เฟอร์นันเดส ไหลให้ ดิโอโก้ ดาโล่ต์ ปั่นด้วยซ้ายจากระยะ 30 หลา บอลพุ่งโค้งเสียบเสางามหยด โปรตุเกส ทิ้งห่าง 3-0\n\n\n\nนาทีที่ 82 \"ทัพฝอยทอง\" มาได้ลูกเตะมุมฝั่งขวา ริคาร์โด้ ฮอร์ต้า เปิดไปเสาแรก คริสเตียโน่ โรนัลโด้ โหม่งเปลี่ยนทางไปเข้าหัว ดิโอโก้ โชต้า โขกจ่อๆ ตุงตาข่าย โปรตุเกส ทิ้งเป็น 4-0\n\n\n\nจบเกม โปรตุเกส บุกถล่ม สาธารณรัฐเช็ก 4-0 เก็บสามแต้มสำคัญ ยึดจ่าฝูงด้วยการมี 10 คะแนน แซง สเปน ที่มี 8 แต้ม โดยเกมสุดท้ายทั้งคู่จะต้องพบกันเพื่อแย่งกันเข้ารอบ\n\n\n\nรายชื่อผู้เล่นของทั้งสองทีม\n\nสาธารณรัฐเช็ก (3-4-3) : โทมัส วาคลิค - ดาวิด ซิม่า, ยาคุบ บราเบ็ค, วาคลาฟ เยเมลก้า - วลาดิเมียร์ ซูฟัล, โทมัส ซูเช็ค, อเล็กซ์ คราล, ยาโรสลาฟ เซเลนี่ - อันโตนิน บารัค, ปาทริค ชิค, อดัม โฮเช็ค\n\nโปรตุเกส (4-3-3) : ดีเอโก้ คอสต้า - ดิโอโก้ ดาโล่ต์, รูเบน ดิอ๊าส, ดานิโล่ เปเรยร่า (ชูเอา มาริโอ น.83), มาริโอ รุย - รูเบน เนเวส, วิลเลี่ยม คาร์วัลโญ่ (ชูเอา ปาลินญ่า น.77), บรูโน่ เฟอร์นันเดส (มัทเธอุส นูเนส น.77) - แบร์นาร์โด้ ซิลวา (ริคาร์โด้ ฮอร์ต้า น.67), คริสเตียโน่ โรนัลโด้, ราฟาเอล เลเอา (ดิโอโก้ โชต้า น.67)\n\nผู้ตัดสิน : เซอร์ดาน โยวาโนวิช (เซอร์เบีย)",
    "แข้งผี-หงส์ ช่วยกันซัด \"โปรตุเกส\" บุกถล่ม \"เช็ก\" ขึ้นจ่าฝูงกลุ่ม ศึกยูฟ่า เนชันส์ลีก": "\"ฝอยทอง\" ทีมชาติโปรตุเกส บุกมาไล่ถล่ม ทีมชาติสาธารณรัฐเช็ก ขาดลอย ขึ้นนำฝูงกลุ่ม ในศึกยูฟ่า เนชันส์ลีก ลีกเอ กลุ่ม 2\n\nการแข่งขันฟุตบอลยูฟ่า เนชันส์ลีก ลีกเอ กลุ่ม 2 เมื่อคืนวันเสาร์ที่ 24 ก.ย. 65 คู่ที่น่าสนใจ ทีมชาติสาธารณรัฐเช็ก เปิดสนามฟอร์ตูนา อารีนา รับการมาเยือนของ ทีมชาติโปรตุเกส\n\nเปิดฉากครึ่งแรก นาทีที่ 33 โปรตุเกส ขึ้นนำ 1-0 บรูโน เฟอร์นันเดส เปิดบอลเรียดจากฝั่งขวาไปหน้าประตู บอลเลยไปถึง ราฟาเอล เลเอา ตบเข้ากลาง ดิโอโก ดาโลต์ แบ็กขวาจากแมนเชสเตอร์ ยูไนเต็ด ยิงเข้าไปตุงตาข่าย\n\nจากนั้นช่วงทดเจ็บ นาทีที่ 45+2 โปรตุเกส หนีเป็น 2-0 มาริโอ รุย เปิดบอลเรียดให้ บรูโน เฟอร์นันเดส ยิงเข้าไปไม่เหลือซาก\n\nและในนาทีที่ 45+6 เช็ก มาได้จุดโทษ จากจังหวะที่วีเออาร์เช็กว่า คริสเตียโน โรนัลโด ทำแฮนด์บอล และเป็น พาทริก ชิค ยิงข้ามคานออกไป ทำให้จบครึ่งแรก โปรตุเกส นำ เช็ก อยู่ 2-0\n\nกลับมาเล่นต่อครึ่งหลัง นาทีที่ 52 โปรตุเกส นำห่าง 3-0 จากจังหวะยิงไกลสุดสวยของ ดิโอโก ดาโลต์\n\nแค่นั้นยังไม่พอ นาทีที่ 82 โปรตุเกส หนีไปไปไกลเป็น 4-0 จากจังหวะเตะมุมเปิดเข้าเขตโทษ คริสเตียโน โรนัลโด โหม่งต่อให้ ดิโอโก โชตา ดาวยิงลิเวอร์พูล โหม่งเข้าไป\n\nช่วงเวลาที่เหลือทั้งสองทีมทำอะไรกันเพิ่มไม่ได้ จบเกม โปรตุเกส บุกมาชนะ เช็ก 4-0 เก็บเพิ่มเป็น 10 คะแนน จาก 5 นัด ขึ้นนำจ่าฝูงของกลุ่ม\n\nผลอีกคู่ในกลุ่มเดียวกัน",
    "วิเคราะห์บอล สาธารณรัฐเช็ก vs โปรตุเกส วันอาทิตย์ที่ 25 กันยายน 2565": "ถ้าไม่อยากพลาดทุกข่าวสารของวงการกีฬา เพียงแอด line มาที่ @thsport\n\nสาธารณรัฐเช็ก\n\nยาโรสลาฟ ชิลฮาวี่ ไม่มี มิชาล ซาดีเล็ค, ออนเดรย์ เชลูสต์ก้า, ยาน โบริล, โฮวอร์ก้า, โทมาช คาลาส, ยาน โคปิช, เครชี่, โทมาช เปตราเช็ค, ยาน ซีโกร่า กับ มาเตย์ วีดร้า สภาพร่างกายไม่สมบูรณ์ แต่ พาทริค ชิค, ปีเตอร์ เชฟชิค, อันโตนิน บารัค กับ อดัม ฮโลเช็ค พร้อมลงสนาม\n\nพาทริค ชิค จะเล่นกองหน้าคู่ อดัม ฮโลเช็ค แดนกลางมี วลาดิเมียร์ คูฟาล, โทมาช ซูเช็ค, ปีเตอร์ เชฟชิค, อันโตนิน บารัค, ยาโรสลาฟ เซเลนี่ ลงทำเกม ส่วน ดาวิด ซีม่า, ยาคุบ บราเบช, วาชลาฟ เยเมลก้า จะลงคุมแนวรับ โดยมี โทมาช วาชลิค เฝ้าเสา\n\nโปรตุเกส\n\nแฟร์นานโด ซานโตส ไม่มี ชูเอา เฟลิกซ์, ราฟาเอล เกร์เรยโร่, โอตาวีโอ เอ็ดมิลซอน ดา ซิลวา มอนเตยโร่ กับ คเลแปร์ ลาเวรัน ลีม่า แฟร์เรยร่า เปเป้ สภาพร่างกายไม่สมบูรณ์ แต่ คริสเตียโน่ โรนัลโด้, ดีโอโก้ โชต้า, รูเบน ดีอาส กับ ราฟาเอล เลเอา ฟิตพร้อมลงสนาม\n\nราฟาเอล เลเอา, คริสเตียโน่ โรนัลโด้, ดีโอโก้ โชต้า จะเล่นแนวรุก แดนกลางมี บรูโน่ แฟร์นันด์ส, รูเบน เนเวส, แบร์นาร์โด้ ซิลวา ลงทำเกม ส่วน ดีโอโก้ ดาโล่ต์, ดานีโล่ เปเรยร่า, รูเบน ดีอาส, นูโน่ เมนเดส จะลงคุมแนวรับ โดยมี ดีเอโก้ คอสต้า ลงเฝ้าเสา\n\n11 ผู้เล่นตามคาด\n\nสาธารณรัฐเช็ก (3-5-2) : โทมาช วาชลิค - ดาวิด ซีม่า, ยาคุบ บราเบช, วาชลาฟ เยเมลก้า - วลาดิเมียร์ คูฟาล, โทมาช ซูเช็ค, ปีเตอร์ เชฟชิค, อันโตนิน บารัค, ยาโรสลาฟ เซเลนี่ - พาทริค ชิค, อดัม ฮโลเช็ค\n\nโปรตุเกส (4-3-3) : ดีเอโก้ คอสต้า - ดีโอโก้ ดาโล่ต์, ดานีโล่ เปเรยร่า, รูเบน ดีอาส, นูโน่ เมนเดส - บรูโน่ แฟร์นันด์ส, รูเบน เนเวส, แบร์นาร์โด้ ซิลวา - ราฟาเอล เลเอา, คริสเตียโน่ โรนัลโด้, ดีโอโก้ โชต้า\n\nสนาม : ฟอร์ตูน่า อาเรน่า, ปราก\n\nผู้ตัดสิน : เซอร์ดาน โยวาโนวิช (เซอร์เบีย)\n\n\n\n",
    "ดาโลต์ซัดเบิ้ล! 'ฝอยทอง' บุกอัด 'เช็ก' 4-0 ขึ้นยึดฝูง": "โปรตุเกส กลับมาโชว์ฟอร์มเก่งอีกครั้ง หลังพ่าย สวิตเซอร์แลนด์ นัดก่อน โดยบุกไปถล่ม เช็ก ขาดลอย 4-0 ดิโอโก้ ดาโลต์ เหมาสอง บวกกับบรูโน่ แฟร์นันเดส และ ดิโอโก้ โชต้า อีกคนละลูก ขึ้นไปรั้งจ่าฝูง ลีก เอ กลุ่ม 2 ศึก เนชั่นส์ ลีก\n\nศึกฟุตบอล ยูฟ่า เนชั่นส์ ลีก 2022-2023 ลีก เอ กลุ่ม 2 นัดที่ 5 ประจำวันเสาร์ที่ 24 กันยายน 2022 ที่สนาม ฟอร์ตูน่า อารีน่า กรุงปราก เป็นการเจอกันระหว่าง ทีมชาติสาธารณรัฐเช็ก ที่ลงแข่งไปแล้ว 4 นัด ชนะ 1 เสมอ 1 แพ้ 2 มี 4 คะแนน รั้งอันดับสามของตาราง เปิดบ้านพบกับ ทีมชาติโปรตุเกส ที่ชนะ 2 เสมอ 1 แพ้ 1 มี 7 แต้ม รั้งอันดับสองของตาราง ยังนำทัพโดย คริสเตียโน่ โรนัลโด้ เหมือนเดิม\n\nGOAL นาที 33 ฝอยทอง ได้ประตูขึ้นนำ 1-0 บรูโน่ แฟร์นันเดส เปิดบอลจากด้านขวาผ่านหน้าประตูหลุดไปเสาไกลไปถึง ราฟาเอล เลเอา ตามมาถึงสุดเส้นแล้วตบบอลย้อนกลับมาที่หน้าประตูอีกครั้ง คราวนี้เป็น ดิโอโก้ ดาโลต์ ตามมาซัดด้วยซ้ายเข้าไปตุงตาข่าย\n\nGOAL นาที 45+2 แข้งโปรตุกีส หนีไปเป็น 2-0 มาริโอ รุย เติมเกมรุกมาทางฝั่งซ้ายแล้วจ่ายบอลไปที่หน้าประตูผ่านแนวรับทีมเจ้าบ้านไปถึง บรูโน่ แฟร์นันเดส สอดมาแปด้วยขวาเข้าประตูไป โทมัส วาคลิค หมดสิทธิ์ป้องกัน จบครึ่งแรก โปรตุเกส บุกมานำ เช็ก ไปแบบสบาย 2-0\n\nGOAL นาที 52 ทีมเยือน นำห่างไปเป็น 3-0 บรูโน่ แฟร์นันเดส จ่ายสั้นๆ ให้กับ ดิโอโก้ ดาโลต์ หน้ากรอบเขตโทษ ก่อนไขว้บอลเข้าซ้าย แตะอีกหนึ่งจังหวะหาช่องแล้วซัดด้วยซ้าย บอลเข้ามุมเสาไกลไปอย่างสวยงามและเป็นประตูที่สองของเจ้าตัวในเกมนี้\n\nGOAL นาที 82 โปรตุเกส ทำสกอร์นำ 4-0 จากลูกเตะมุมทางฝั่งขวาบอลมาที่เสาแรก คริสเตียโน่ โรนัลโด้ โหม่งเปลี่ยนทางไปเสาสองบอลกระดอนพื้นถึง ดิโอโก้ โชต้า พุ่งโขกจ่อๆเข้าไป วาคลิค ที่เฝ้าอยู่เสาแรกพุ่งไปปัดบอลแล้วแต่ไม่ทัน\n\nช่วงเวลาที่เหลือไม่มีประตูเพิ่ม จบเกม 90 นาที ทีมชาติโปรตุเกส บุกถล่ม ทีมชาติสาธารณัฐเช็ก 4-0 กลับมาคว้าชัยชนะได้อีกครั้ง หลังบุกไปพ่าย สวิตเซอร์แลนด์ มา 0-1 ในนัดก่อนหน้านี้ ทำให้มีเพิ่มเป็น 10 คะแนน แซงขึ้นมานำเป็นจ่าฝูง ส่วน เช็ก ยังมีแค่ 4 แต้ม หล่นลงมารั้งอันดับสุดท้าย\n\nผู้เล่นตัวจริง ทีมชาติสาธารณรัฐเช็ก (ระบบการเล่น 3-4-3) : โทมัส วาคลิค (ผู้รักษาประตู) - ดาวิด ซิม่า, ยาคุบ บราเบ็ค, วาคลาฟ เยเมลก้า - วลาดิเมียร์ ซูฟัล, โทมัส ซูเช็ค (กัปตันทีม) , อเล็กซ์ คราล, ยาโรสลาฟ เซเลนี่ - อันโตนิน บารัค, ปาทริค ชิค, อดัม โฮเช็ค\n\nผู้เล่นตัวจริง ทีมชาติโปรตุเกส (ระบบการเล่น 4-3-3) : ดีโอโก้ คอสต้า (ผู้รักษาประตู) - ดิโอโก้ ดาโลต์, รูเบน ดิอ๊าส, ดานิโล่ เปเรยร่า, มาริโอ รุย - รูเบน เนเวส, วิลเลี่ยม คาร์วัลโญ่, บรูโน่ แฟร์นันเดส - แบร์นาร์โด้ ซิลวา, คริสเตียโน่ โรนัลโด้(กัปตันทีม), ราฟาเอล เลเอา\n\n\n\n",
    "ยังหล่อเหมือนเดิม โฉมหน้า \"โรนัลโด\" ล่าสุดหลังเลือดอาบหน้าจากเกม \"เนชันส์ ลีก\"": "อาการล่าสุดของ CR7 หลังเลือดอาบหน้าเมื่อสุดสัปดาห์ที่ผ่านมา กลับมาในสภาพคล้ายเดิมเพิ่มเติมคือมีสีบนใบหน้าเพิ่มเข้ามา\n\nวันจันทร์ที่ 26 กันยายน 2565 ควันหลงฟุตบอลยูฟ่า เนชันส์ ลีก เอ กรุ๊ป 2 โปรตุเกส บุกไปถล่ม สาธารณรัฐเช็ก 4-0 โดยโปรตุเกสได้ประตูจาก ดิโอโก ดาโลต์ นาที 33 กับ 52, บรูโน เฟอร์นันเดส 45+2 และ ดิโอโก โชตา นาที 82 เมื่อวันที่ 25 กันยายน ที่ผ่านมา\n\nในเกมนี้อีก 1 จุดที่น่าสนใจเกิดขึ้นในนาทีที่ 13 ของเกม เมื่อ คริสเตียโน โรนัลโด กัปตันทีมชาติโปตุเกสไปปะทะกลางอากาศกับ โทมัส วาคลิค ผู้รักษาประตูของเช็ก จนเลือดอาบเต็มหน้า แต่สุดท้ายเจ้าตัวออกไปปฐมพยาบาลกลับมาลงมาช่วยทีมจนครบ 90 นาที\n\nล่าสุด เดลี่ เมล สื่อกีฬาชื่อดังของอังกฤษ ออกมาอัปเดตอาการล่าสุดของ CR7 หลังได้รับการดูแลอย่างใกล้ชิดจากทีมแพทย์ และกลับมาลงซ้อมได้อีกครั้ง ล่าสุดเจ้าตัวเดินทางมาที่สนามของทีมชาติโปรตุเกส ด้วยสีหน้าที่เปลี่ยนไปเล็กน้อยคือมีรอยช้ำอยู่ที่บริเวณใต้ตาขวา แต่ก็คาดว่าจะพร้อมลงเล่นในเกมต่อไป",
    "โปรตุเกส VS สเปน : พรีวิว ฟุตบอลยูฟ่า เนชั่นส์ ลีก 2022 (ลิ้งก์ดูบอลสด)": "รายการ : ฟุตบอลยูฟ่า เนชั่นส์ ลีก 2022 นัดสุดท้าย รอบแบ่งกลุ่ม\n\nแมตช์การแข่งขัน : โปรตุเกส VS สเปน\n\nวัน/เวลาแข่งขัน : คืนวันอังคารที่ 27 กันยายน 2565 เวลา 01.45 น.\n\nสนาม : ลา โรมาเรดา\n\nถ่ายทอดสด : UEFA.TV\n\nสภาพความพร้อม โปรตุเกส\n\nฟอร์มล่าสุด โปรตุเกส โชว์ฟอร์มร้อนแรง บุกไปถล่ม สาธารณรัฐเช็ก 4-0 ทำให้พวกเขาแซงขึ้นไปครองจ่าฝูงกลุ่ม 2 ของลีก A มีแต้มเหนือ สเปน 2 คะแนน ดังนั้น ทีมฝอยทองขอเพียงแค่ผลเสมอก็จะได้ครองแชมป์กลุ่ม และคว้าตั๋วเข้าไปเล่นรอบสุดท้ายต่อไป\n\nส่วนความพร้อมตัวผู้เล่น กุนซือแฟร์นานโด ซานโต๊ส ไม่มีปัญหาลูกทีมบาดเจ็บ แถมจะได้ ชูเอา คานเซโล่ พ้นโทษแบนกลับมาช่วยทีมด้วย โดยเตรียมลงยืนเป็นแบ็กซ้าย ส่วนแบ็กขวาเป็น ดิโอโก้ ดาโลต์ โดยมี ดานิโล เปเรยร่า กับ รูเบน ดิอาส ปักหลักเป็นคู่เซนเตอร์แบ็ก\n\nแผงมิดฟิลด์เป็น 3 ประสานจากพรีเมียร์ลีก แบร์นาโด้ ซิลวา, รูเบน เนเวส และ บรูโน่ แฟร์นันด์ส ส่วนเกมรุกนำทัพโดย คริสเตียโน่ โรนัลโด้ พร้อมด้วย ดิโอโก้ โชต้า และ ราฟาเอล เลเอา จากเอซี มิลาน\n\nสภาพความพร้อม สเปน\n\nสเปน เสียฟอร์มพ่ายคาบ้านต่อ สวิตเซอร์แลนด์ 1-2 เมื่อวันเสาร์ที่ผ่านมา ทำให้พวกเขาหล่นมาเป็นอันดับสองของกลุ่ม และจำเป็นต้องบุกไปชนะ โปรตุเกส ให้ได้สถานเดียว จึงจะปาดหน้าแซงคว้าแชมป์กลุ่มเข้าสู่รอบสุดท้าย\n\nเกมนี้ กุนซือหลุยส์ เอ็นริเก้ เตรียมปรับทัพบางตำแหน่งจากเกมล่าสุด โดยคาดว่า ดานี่ การ์บาฆาล จะได้ลงมายืนแบ็กขวาแทน เซซาร์ อัซปิลิกวยต้า ส่วนมิดฟิลด์ โกเก้ และ โรดรี้ ซึ่งเป็นตัวสำรองในนัดที่แล้ว น่าจะได้ลงมาคุมเกมแดนกลางแทน กาบี้ และ เซร์คิโอ บุสเกตส์\n\nขณะที่แดนหน้า มาร์โก อเซนซิโอ น่าจะถูกดร็อปเพื่อเปิดทางให้ อัลบาโร่ โมราต้า ลงมารับบทหัวหอกตัวเป้าแทน โดยมี เฟร์รัน ตอร์เรส กับ ปาโบล ซาราเบีย ทำเกมรุกริมเส้น\n\nรายชื่อ 11 ผู้เล่นที่คาดว่าจะลงสนาม\n\nโปรตุเกส : รุย ปาตริซิโอ (GK), ดิโอโก้ ดาโลต์, ดานิโล่ เปเรยร่า, รูเบน ดิอาส, ชูเอา คานเซโล่, แบร์นาโด้ ซิลวา, รูเบน เนเวส, บรูโน่ แฟร์นันด์ส, ดิโอโก้ โชต้า, ราฟาเอล เลเอา, คริสเตียโน่ โรนัลโด้\n\nสเปน : อูไน ซิมอน (GK), ดานี่ การ์บาฆาล, เอริค การ์เซีย, เปา ตอร์เรส, ฆอร์ดี้ อัลบา, โกเก้, โรดรี้, เปดรี้, เฟร์รัน ตอร์เรส, ปาโบล ซาราเบีย, อัลบาโร โมราต้า\n\nฟอร์มการเล่น 5 นัดหลังสุด\n\nโปรตุเกส\n\n25/09/22 ชนะ สาธารณรัฐเช็ก 4-0 (เยือน) ยูฟ่า เนชั่นส์ ลีก\n\n13/06/22 แพ้ สวิตเซอร์แลนด์ 0-1 (เยือน) ยูฟ่า เนชั่นส์ ลีก\n\n10/06/22 ชนะ สาธารณรัฐเช็ก 2-0 (เหย้า) ยูฟ่า เนชั่นส์ ลีก\n\n06/06/22 ชนะ สวิตเซอร์แลนด์ 4-0 (เหย้า) ยูฟ่า เนชั่นส์ ลีก\n\n03/06/22 เสมอ สเปน 1-1 (เยือน) ยูฟ่า เนชั่นส์ ลีก\n\nสเปน\n\n25/09/22 แพ้ สวิตเซอร์แลนด์ 1-2 (เหย้า) ยูฟ่า เนชั่นส์ ลีก\n\n13/06/22 ชนะ สาธารณรัฐเช็ก 2-0 (เหย้า) ยูฟ่า เนชั่นส์ ลีก\n\n10/06/22 ชนะ สวิตเซอร์แลนด์ 1-0 (เยือน) ยูฟ่า เนชั่นส์ ลีก\n\n06/06/22 เสมอ สาธารณรัฐเช็ก 2-2 (เยือน) ยูฟ่า เนชั่นส์ ลีก\n\n03/06/22 เสมอ โปรตุเกส 1-1 (เหย้า) ยูฟ่า เนชั่นส์ ลีก\n\nสถิติการพบกัน 5 นัดหลังสุด\n\n03/06/22 สเปน เสมอ โปรตุเกส 1-1 : ยูฟ่า เนชั่นส์ ลีก\n\n05/06/21 สเปน เสมอ โปรตุเกส 0-0 : กระชับมิตร\n\n08/10/20 โปรตุเกส เสมอ สเปน 0-0 : กระชับมิตร\n\n16/06/18 โปรตุเกส เสมอ สเปน 3-3 : ฟุตบอลโลก 2018\n\n28/06/12 โปรตุเกส เสมอ สเปน 0-0 (จุดโทษ 2-4) : ยูโร 2012\n\nบทวิเคราะห์\n\nสเปนฟอร์มหลุดไปดื้อๆ ในนัดล่าสุด จนพ่ายคาบ้านต่อ สวิตเซอร์แลนด์ และเสียตำแหน่งจ่าฝูงไปให้กับโปรตุเกส พร้อมกับสถานการณ์หลังชนฝา ซึ่งทีมกระทิงดุต้องเอาชนะให้ได้สถานเดียวหากต้องการที่จะผ่านเข้ารอบ\n\nในขณะที่ โปรตุเกส ฟอร์มล่าสุดดุเหลือเกิน บุกไปขยี้เช็ก 4-0 ทำให้โอกาสเข้ารอบอยู่ในมือของพวกเขาแล้ว แถมเกมนี้ ขุมกำลังทัพฝอยทองพร้อมเต็มที่ เรียกได้ว่าฟูลทีมทุกตำแหน่ง และเมื่อบวกกับการได้เล่นในบ้านของตัวเอง สุดท้ายเชื่อว่า กุนซือแฟร์นานโด ซานโต๊ส น่าจะพาลูกทีมหักเขากระทิง ผงาดคว้าแชมป์กลุ่มได้สำเร็จ\n\nสกอร์ที่คาด\n\nโปรตุเกส 2-1 สเปน\n\nข่าวที่เกี่ยวข้อง\n\n\n\n\n\n-------------------------------------------------\n\nวิธีการดูบอลพรีเมียร์ลีก 2022/23 ที่ TrueID : แพ็กเกจชมครบทุกคู่ - ซิมทรูชมทีมโปรดฟรี!\n\nรวมข้อมูลแก้ไขปัญหาการใช้งาน รับชม หรือโปรโมชันกิจกรรมต่างๆ << คลิกที่นี่\n\nอัพเดทข่าว ผลบอล พรีเมียร์ลีก แบบทันใจ พร้อมวิเคราะห์คู่เด่นในรอบสัปดาห์ ส่งถึงมือคุณ\n\nคลิกเลย!! หรือ กด *301*32# โทรออก\n\nหรือ อัพเดทข่าวบอลไทยลีก กด *301*36# โทรออก",
    "อดีต ปธน.เช็กชี้! วิกฤตเงินเฟ้อ-ศก.โลกไม่เกี่ยวสงครามยูเครน ต้นตอแท้จริงคือตะวันตก": "อดีตประธานาธิบดีสาธารณรัฐเช็ก ระบุว่าความขัดแย้งยูเครนไม่ใช่เหตุผลเดียวของความยุ่งยากทางเศรษฐกิจที่เกิดขึ้นทั่วโลก \"ประเด็นที่นำมาซึ่งเงินเฟ้อพุ่งทะยานและราคาพลังงานเพิ่มสูงขึ้นอย่างมากที่เรากำลังเผชิญอยู่ในตอนนี้ เกิดขึ้นมานานตั้งแต่ก่อนวันที่ 24 กุมภาพันธ์แล้ว\" เขากล่าวในวันศุกร์ (26 ส.ค.) อ้างถึงวันที่รัสเซียส่งทหารเข้าไปยังยูเครน\"นี่คือการกระทำของตนเอง นี่คือการทำร้ายตนเองของตะวันตก การรุกรานของยูเครนแค่เพียงซ้ำเติมปัญหาเท่านั้น\" เขาระบุนักเศรษฐศาสตร์วัย 80 ปีรายนี้ ซึ่งดำรงตำแหน่งประธานาธิบดีสาธารณรัฐเช็ก ระหว่างปี 2003 และ 2013 กล่าวต่อว่า แม้ รัสเซีย คือชาติผู้ป้อนก๊าซธรรมชาติ น้ำมันและถ่านหินรายใหญ่ แต่พวกเขา \"เป็นเพียงหนึ่งในบรรดาผู้เล่นในตลาดระหว่างประเทศเท่านั้น\"ดังนั้น การลดอุปทานไฮโดรคาร์บอนของรัสเซียที่ป้อนสู่ยุโรป และราคาพลังงานที่พุ่งสูง ซึ่งเป็นผลลัพธ์จากมาตรการคว่ำบาตรที่กลุ่มอียูกำหนดเล่นงานมอสโก จึงไม่ใช่ปัจจัยหมายเลข 1 ที่เป็นเหตุให้อัตราเงินเฟ้อพุ่งสูงและราคาพลังงานพุ่งทะยาน คลอสให้ความเห็นเขากล่าวต่อว่า \"ผมไม่เข้าใจว่าทำไมสาเหตุลำดับแรกถึงไม่ถูกพูดถึง นั่นคือความเพ้อคลั่งพลังงานสะอาด ข้อเสนอต่อสู้กับภาวะโลกร้อนและนโยบายกรีนดีล (European Green Deal : EGD) ซึ่งเป็นสาเหตุพื้นฐานของราคาที่พุ่งสูง\" คลอส กล่าวโดยอ้างถึงความพยายามของตะวันตกในการเปลี่ยนผ่านจากเชื้อเพลิงฟอสซิลสู่พลังงานหมุนเวียนอดีตประธานาธิบดีรายนี้เรียกร้องทุกฝ่ายหาข้อตกลงเพื่อยุติความขัดแย้งในยูเครน ความขัดแย้งที่ยืดเยื้อมานานเกิน 6 เดือนแล้ว \"มันจะเลวร้ายลงเรื่อยๆ ถ้าไม่ลงมือทำเร็วๆ นี้\" เขาระบุ\"แค่ตัวแทนจากยูเครนและรัสเซียพูดคุยกันยังไม่พอ มันจำเป็นที่ตะวันตก โดยเฉพาะสหรัฐฯ ต้องเริ่มเจรจากับรัสเซีย ทุกคนที่พอจะมีไหวพริบบ้างคงเข้าใจในเรื่องนี้\" เขาแสดงความคิดเห็นวอชิงตันมอบความช่วยเหลือทางการเงิน ด้านการทหารและข่าวกรองแก่ยูเครนไปแล้วหลายพันล้านดอลลาร์ โดยแพกเกจช่วยเหลือทางทหารล่าสุด 2,980 ล้านดอลลาร์ มากสุดที่เคยให้มา เพิ่งแถลงโดยประธานาธิบดีโจ ไบเดน แห่งสหรัฐฯ เมื่อช่วงกลางสัปดาห์(ที่มา : อาร์ทีนิวส์)",
    "”โปรตุเกส” บุกย้ำเเค้น ”เช็ก” 4-0 นำจ่าฝูงของกลุ่ม": "โปรตุเกส บุกชนะ สาธารณรัฐเช็ก 4-0 ในศึกเนชั่นส์ ลีก เอ กลุ่ม 2 ส่วน สเปน แพ้ สวิตเซอร์แลนด์ คารัง 1-2\n\nการแข่งขันฟุตบอลยูฟ่า เนชันส์ ลีก ลีกเอ กลุ่ม 2 ระหว่าง ทีมชาติสาธารณรัฐเช็ก เปิดสนามฟอร์ตูนา อารีนา รับการมาเยือนของ ทีมชาติโปรตุเกส\n\nเช็ก มี ชิค ออกสตาร์ทขนาบข้างด้วยนักเตะอย่าง บารัค และ ฮโลเซ็ค ส่วนแข้งสำคัญอีกสองคนอย่าง ซูเช็ค และ คูฟาล ก็เป็นตัวจริงเช่นกัน\n\nทางด้าน โปรตุเกส ให้ ดาโลท์ ลงสนามเพราะไม่มี คันเซโล่ เล่นแบ็คขวาขณะที่ ดิอาส ออกสตาร์ทคุมแผงหลังได้ และแดนหน้ามาครบทั้ง เลเอา, โรนัลโด้ รวมถึง แบร์นาร์โด้\n\nผลปรากฏว่า ทีมชาติโปรตุเกส บุกมาชนะ เช็ก ไป 4-0 โดย โปรตุเกส ได้ประตูจาก ดิโอโก ดาโลต์ 2 ลูก นาทีที่ 33 กับ 52, บรูโน เฟอร์นันเดส นาทีที่ 45+2 และ ดิโอโก โชตา นาทีที่ 82\n\nทั้งนี้ จากชัยชนะดังกล่าวทำให้ โปรตุเกส เก็บเพิ่มเป็น 10 คะแนน ขึ้นมานำเป็นจ่าฝูงของกลุ่ม ส่วน เช็ก มี 4 คะแนน รอยู่อันดับ 4 บ๊วยของกลุ่ม\n\nผลอีกคู่ในกลุ่มเดียวกัน\n\nสเปน แพ้ สวิตเซอร์แลนด์ 1-2\n\nFacebook : https://www.facebook.com/innnews.co.th\n\nTwitter : https://twitter.com/innnews\n\nYoutube : https://www.youtube.com/c/INNNEWS_INN\n\nTikTok : https://www.tiktok.com/@inn_news\n\nLINE Official Account : @innnews",
    "แมนยูป่วน? โรนัลโด้บาดเจ็บเลือดอาบระหว่างรับใช้ชาติ (มีคลิป)": "คริสเตียโน่ โรนัลโด้ ซุป'ตาร์ 5 บัลลงดอร์ของแมนเชสเตอร์ ยูไนเต็ด ได้รับบาดเจ็บเลือดนองหน้าระหว่างเกมยูฟ่า เนชั่นส์ ลีก ระหว่างโปรตุเกสกับสาธารณรัฐเช็ก เมื่อคืนที่ผ่านมา\n\nคริสเตียโน่ โรนัลโด้ ได้รับบาดเจ็บเลือดนองหน้าและมีอาการมึนงงหลังเกิดการปะทะอย่างรุนแรงระหว่างเกมยูฟ่า เนชั่นส์ ลีก ของโปรตุเกสกับสาธารณรัฐเช็กเมื่อคืนที่ผ่านมา (เสาร์ที่ 24 กันยายน 2565) โดยกองหน้าแมนเชสเตอร์ ยูไนเต็ด ซึ่งใช้เวลาไม่กี่สัปดาห์ที่ผ่านมานี้บนม้านั่งสำรองที่โอลด์ แทรฟฟอร์ด หลังจากพลาดการทัวร์ปรีซีซั่นของสโมสร เป็นผู้นำประเทศของเขาในเกมการแข่งขันนัดสำคัญนี้\n\nแต่ปรากฏว่าเมื่อลงสนามในเกมนี้เจ้าตัวกลับต้องได้รับบาดเจ็บจนเลือดตกยางออกภายหลังการปะทะกันอย่างหนักกับผู้รักษาประตู โทมัส วาซลิค ของสาธารณรัฐเช็ก ทั้งคู่ชนกันในขณะที่โรนัลโด้พยายามจะยิงลูกครอสในกรอบเขตโทษในช่วงครึ่งหลังของการแข่งขัน ดาวเตะ 5 บัลลงดอร์ล้มลงไปกองกับพื้นและต้องรับการปฐมพยาบาลอยู่ค่อนข้างนาน มีการให้โรนัลโด้ไปทดสอบการกระทบกระเทือนสมอง ทีมแพทย์ของโปรตุเกสทำแผลที่จมูกที่แตกของเขา จากนั้นพวกเขาก็นำกองหน้าในตำนานไปล้างเลือดที่เหลืออยู่ข้างสนาม เนื่องจากผู้เล่นไม่ได้รับอนุญาตให้เล่นในชุดที่เปื้อนเลือด แต่ที่สุดแล้วสามารถเล่นต่อจนจบเกม\n\nโปรตุเกสเป็นฝ่ายนำ 3-0 ในช่วงเวลาที่โรนัลโด้ได้รับบาดเจ็บ โดยได้ประตูจากเพื่อนร่วมทีมสองคนของแมนเชสเตอร์ ยูไนเต็ด อย่าง ดิโอโก้ ดาโลต์ ทำสองประตูในขณะที่อีกประตูได้จากบรูโน่ แฟร์นันเดส ให้กับทีมของแฟร์นันโด ซานโตส ดิโอโก้ โชต้า บวกประตูที่ 4 ให้กับโปรตุเกสในนาทีที่ 82 ช่วยให้ทัพฝอยทองเอาชนะไปแบบท่วมท้น เมื่อดูผลอีกคู่ที่สเปนพ่ายสุดช็อคต่อสวิตเซอร์แลนด์เพียงพอที่จะทำให้โปรตุเกสรั้งจ่าฝูงของลีก A กลุ่ม 2\n\nเกมนี้ โรนัลโด้ล้มเหลวในการทำประตูเพิ่มในทีมชาติจากที่ยิงไปแล้ว 117 ประตู หลังเกมโค้ชทีมชาติโปรตุเกส กล่าวว่า “ครึ่งแรกนั้นยอดเยี่ยม มีคุณภาพที่ยอดเยี่ยม” “เราพร้อมอย่างสมบูรณ์แบบสำหรับพวกเขา และไม่ปล่อยให้พวกเขาได้โชว์อะไรมากนัก” “เมื่อเราทำประตูที่สอง เช็กก็ล้มเหลวในการยิงจุดโทษและรู้สึกกังวลยิ่งขึ้นกว่าเดิม ในขณะที่เรามีสมาธิและผ่อนคลายมากขึ้น”\n\nกองหน้าของแมนเชสเตอร์ ยูไนเต็ด เป็นส่วนสำคัญสำหรับความหวังของโปรตุเกสในฟุตบอลโลกที่กาตาร์ในปลายปีนี้ และเกมยูฟ่า เนชั่นส์ ลีก เมื่อคืนที่ผ่านมาก็ถือเป็นส่วนสำคัญของการเตรียมตัวสำหรับพวกเขาในทัวร์นาเมนท์นี้ ซึ่งหากในภายหลังพบว่าจมูกของเขามีอาการร้าว นั่นอาจทำให้โรนัลโด้มีโอกาสไม่ได้ลงสนามในเกมสำคัญกับสเปนในวันอังคารที่ 27 กันยายน 2565 นี้",
    "": "รมว.ต่างประเทศ อียู จะเริ่มประชุมในวันอังคาร (30 ส.ค.) ณ เมืองปราก สาธารณรัฐเช็ก ซึ่งเรื่องนี้มีทั้งผู้เห็นด้วยและเห็นต่างเพราะกลัวว่าจะเป็นการปิดกั้นไม่ให้ชาว รัสเซีย เดินทางออกนอกประเทศ แม้ประเทศเพื่อนบ้านใกล้เคียงรัสเซียบางประเทศ จำกัดวีซ่ารัสเซีย แล้ว แต่ยังไม่มีการ คว่ำบาตร อย่างเป็นทางการทั่วอียู\n\nเมื่อเดือน ก.พ. อียู ประกาศจำกัด วีซ่าชาวรัสเซีย บางประเภท ทั้งวีซ่าราชการ วีซ่าการทูต วีซ่าธุรกิจ แต่วีซ่านักท่องเที่ยวยังคงอนุญาตอยู่ ซึ่งประธานาธิบดี วลาดิมีร์ เซเลนสกี ของ ยูเครน ต้องการให้ยุโรปปิดกั้นพรมแดนต่อชาวรัสเซียทั้งหมด รวมถึงงดออกวีซ่านักท่องเที่ยว และย้ำว่าชาวรัสเซียควรอยู่แต่ในโลกตนเอง จนกว่าจะเปลี่ยนแปลงการเมืองได้\n\nส่วนฟินแลนด์ เตรียมจำกัดนักท่องเที่ยวรัสเซียเพิ่มขึ้นอีก หลังได้ลดการออกวีซ่านักท่องเที่ยวไปแล้ว 10% ของนักท่องเที่ยว 1,000 คน/วัน ซึ่งนโยบายดังกล่าวทำให้ชาวรัสเซียได้รับผลกระทบ เนื่องจากชาวรัสเซียใช้ฟินแลนด์เป็นทางผ่านหลักเพื่อท่องเที่ยวในยุโรป\n\nทั้งนี้ หลายประเทศในอียูทั้งเยอรมนี ฝรั่งเศสและโปรตุเกส ยืนยันว่าควรให้นักข่าวและพลเรือนรัสเซียที่กลัวสงครามสามารถเดินทางในยุโรปต่อได้\n\nด้านโจเซป บอร์เรลล์ ผู้แทนระดับสูงด้านการต่างประเทศและนโยบายความมั่นคงแห่งสหภาพยุโรปให้ความเห็นว่า การคว่ำบาตรนักท่องเที่ยวชาวรัสเซีย เป็นความคิดที่ไม่ดี เนื่องจากคณะกรรมการยุโรปยืนหยัดในการทำงานเพื่อสิทธิมนุษยชนของชาวรัสเซีย การขอวีซ่าควรพิจารณาเป็นรายบุคคลไม่ใช่เหมารวม",
    "ลึกซึ้งสุดๆ “โชตา” ดาวยิงทัพ “ลิเวอร์พูล” เฉลยที่มาท่าดีใจใน “ยูฟ่า เนชันส์ลีก”": "วันที่ 26 ก.ย. 65 ความเคลื่อนไหวการแข่งขันฟุตบอลยูฟ่า เนชันส์ลีก ลีกเอ กลุ่ม 2 ซึ่ง ทีมชาติโปรตุเกส บุกไปถล่ม ทีมชาติสาธารณรัฐเช็ก 4-0 เก็บเพิ่มเป็น 10 คะแนน จาก 5 นัด ขึ้นนำจ่าฝูงของกลุ่ม\n\nเกมดังกล่าว ดิโอโก โชตา กองหน้าทีมชาติโปรตุเกส วัย 25 ปี ของ \"หงส์แดง\" ลิเวอร์พูล ยิงประตูที่ 4 ให้กับโปรตุเกส ในนาทีที่ 82 จังหวะเตะมุมเปิดเข้าเขตโทษ คริสเตียโน โรนัลโด สตาร์ของทัพ “ปิศาจแดง” แมนเชสเตอร์ ยูไนเต็ด พร้อมฉลองประตูด้วยการเอาลูกฟุตบอลไปใส่ใต้เสื้อ และทำท่าดูดขวดนม ซึ่งทำให้แฟนๆ ออกมาวิเคราะห์ท่าดีใจของเจ้าตัวเป็นจำนวนมาก\n\nล่าสุด ดิโอโก โชตา ออกมาเฉลยว่า เพราะเหตุใดทำไมเขาถึงฉลองประตูชัยด้วยท่าทางดังกล่าว บนอินสตาแกรมส่วนตัว ที่มีชื่อว่า “diogoj_18” โดยโพสต์รูปครอบครัว พร้อมข้อความสั้นๆ ว่า “ลูกคนที่สองกำลังเดินทางมาถึง”",
    "ชาวเช็กประท้วงรัฐบาลให้ลาออก เซ่นวิกฤตพลังงานและเงินเฟ้อ": "ที่จัตุรัสเวนเซสลาสของกรุงปราก สาธารณรัฐเช็ก ได้เกิดการประท้วงเรียกร้องให้รัฐบาลลาออก การประท้วงครั้งนี้ เป็นการรวมผู้คนจากทุกสายการเมือง โดยผู้ประท้วงกล่าวหาว่า รัฐบาลของนายกรัฐมนตรีปีเตอร์ เฟียลา ให้ความสนใจยูเครนที่กำลังทำสงครามมากกว่าพลเมืองของตน ทั้งนี้ ตามการประมาณการของตำรวจคาดว่า มีผู้เข้าร่วมการประท้วงกว่า 7 หมื่นคน โดยผู้จัดการประท้วงได้ตั้งจำนวนผู้เข้าร่วมไว้ที่กว่า 1 แสนคน\n\nหนึ่งในแกนนำการประท้วงกล่าวกับสื่อท้องถิ่นว่า เป้าหมายของการประท้วงคือ การเรียกร้องให้มีการเปลี่ยนแปลง โดยเฉพาะอย่างยิ่งในการแก้ปัญหาราคาพลังงานทั้งไฟฟ้าและก๊าซ ซึ่งจะทำลายเศรษฐกิจของประเทศในช่วงฤดูใบไม้ร่วงนี้ ส่วนผู้นำการประท้วงอีกรายกล่าวว่า สาธารณรัฐเช็กต้องการรัฐบาลเช็ก รัฐบาลของปีเตอร์ เฟียลาอาจเป็นรัฐบาลยูเครน อาจเป็นรัฐบาลสหภาพยุโรป แต่ไม่ใช่รัฐบาลเช็กอย่างแน่นอน\n\nทั้งนี้ ผู้ประท้วงได้เรียกร้องให้สาธารณรัฐเช็กแสดงท่าทีทางทหารที่เป็นกลาง และทำสัญญาโดยตรงกับซัพพลายเออร์ก๊าซธรรมชาติที่รวมถึงรัสเซียด้วย นอกจากนี้ ประชาชนยังประณามรัฐบาล ที่สนับสนุนการคว่ำบาตรของสหภาพยุโรปต่อรัสเซีย ซึ่งเกิดขึ้นหลายต่อหลายครั้ง นับตั้งแต่เกิดความขัดแย้งในรัสเซียและยูเครน\n\nด้านนายกรัฐมนตรีปีเตอร์ เฟียลา ก็ได้ออกมาตอบโต้ผู้ประท้วงผ่านสถานีโทรทัศน์ CTK ว่า การประท้วงครั้งนี้ เกิดขึ้นโดยกลุ่มที่สนับสนุนรัสเซีย ซึ่งขัดต่อผลประโยชน์ของสาธารณรัฐเช็ก การประท้วงนี้ ทำให้เห็นชัดเจนแล้วว่า รัสเซียมีการโฆษณาชวนเชื่อรณรงค์บิดเบือนข้อมูลในอาณาเขตของเช็ก และบางคนก็เพียงแค่ฟังตามพวกสนับสนุนรัสเซียเท่านั้น",
    "‘ดาโล่ต์’ ซัดเบิ้ล! ‘โปรตุเกส’ บุกถล่ม ‘เช็ก’ 4-0 ศึกยูฟ่า เนชั่นส์ลีก": "‘ดาโล่ต์’ ซัดเบิ้ล! ‘โปรตุเกส’ บุกถล่ม ‘เช็ก’ 4-0 ศึกยูฟ่า เนชั่นส์ลีก\n\n“ฝอยทอง” โปรตุเกส บุกไปถล่มเอาชนะสาธารณรัฐเช็ก ได้ถึง 4-0 ในเกมยูฟ่า เนชั่นส์ลีก ลีกเอ กลุ่ม 2 ที่สนามฟอร์ทูน่า อารีน่า เมื่อคืนวันที่ 24 กันยายน\n\nโดยโปรตุเกสได้ประตูจาก ดิโอโก้ ดาโล่ต์ นาทีที่ 33 และ 52, บรูโน่ แฟร์นันเดส นาทีที่ 45 และดิโอโก้ โชต้า ปิดท้ายนาทีที่ 82\n\nด้านอีกคู่ในกลุ่มเดียวกัน สเปน แพ้ สวิตเซอร์แลนด์ 1-2\n\nผลคู่อื่นๆ\n\nลีกบี\n\nอาร์เมเนีย แพ้ ยูเครน 0-5\n\nสโลวีเนีย ชนะ นอร์เวย์ 2-1\n\nสกอตแลนด์ ชนะ ไอร์แลนด์ 2-1\n\nอิสราเอล ชนะ แอลเบเนีย 2-1\n\nเซอร์เบีย ชนะ สวีเดน 4-1\n\nลีกซี\n\nไอร์แลนด์เหนือ ชนะ โคโซโว 2-1\n\nไซปรัส ชนะ กรีซ 1-0",
    "โปรตุเกส4-0แซงนำฝูง, กระทิงคารัง1-2": "ถ้าไม่อยากพลาดทุกข่าวสารของวงการกีฬา เพียงแอด line มาที่ @thsport\n\nโปรตุเกส บุกชนะ สาธารณรัฐเช็ก 4-0 ในศึกเนชั่นส์ ลีก เอ กลุ่ม 2 เมื่อวันเสาร์ที่ผ่านมา ส่วน สเปน แพ้ สวิตเซอร์แลนด์ คารัง 1-2\n\nเริ่มต้นกันที่ สนาม ลา โรมาเรด้า กรุงซาราโกซ่า กระทิงดุ เปิดบ้านรับมือ สวิตเซอร์แลนด์\n\nผ่านไป 21 นาที ทัพนาฬิกา ออกนำก่อน 1-0 จากเตะมุมทางซ้าย รูเบน วาร์กาส สาดมากลางประตูเข้าหัว มานูเอล อาคานยี โขกกระดอนพื้นบอลเด้งผ่านมือ อูไน ซีม่อน เสียบตาข่าย\n\nเล่นไปถึงนาทีที่ 55 ลา โรฆ่า ตีเสมอ 1-1 จากการต่อเกมขึ้นมา มาร์โก อาเซนซีโอ แทงออกทสงซ้ายให้ จอร์ดี้ อัลบา เติมเข้าเขตโทษก่อนยิงเสียบใต้คานไม่พลาด\n\nแต่ทาง สวิตเซอร์แลนด์ ออกนำ 2-1 ในนาที 58 จากเตะมุมทางซ้ายเช่นเดิม มานูเอล อาคานยี สะกิดเข้าทาง บรีล เอ็มโบโล่ ชาร์จจ่อๆ หน้าปากประตูไม่พลาด\n\nจบกม สวิตเซอร์แลนด์ บุกชนะ สเปน 2-1 เก็บเพิ่มเป็น 6 แต้ม ส่วนทาง กระทิงดุ หล่นมาอยู่ที่ 2 มี 8 คะแนนจาก 5 นัด\n\n\n\n\n\n\n\nอีกคู่ในกลุ่มเดียวกัน ณ สนาม ฟอร์ทูน่า อาเรน่า กรุงปราก สาธารณรัฐเช็ก เปิดบ้านพบกับ โปรตุเกส\n\nเกมดำเนินไปถึงนาที 33 ทีมเยือนออกนำ 1-0 ราฟาเอล เลเอา ตบบอลจากทางซ้ายข้ากลางประตู ดีโอโก้ ดาโลต์ ยิงจ่อๆ ไม่พลาด\n\nจากนั้นในนาที 45+2 โปรตุเกส นำห่าง 2-0 มาริโอ รุย ปาดจากทางซ้ายเข้าเขตโทษ บรูโน่ แฟร์นันด์ส ชาร์จบอลเสียบตาข่าย\n\nเจ้าถิ่นมีโอกาสตีไข่แตกจากจุดโทษในนาที 45+6 เมื่อทาง คริสเตียโน่ โรนัลโด้ โดนจับแฮนด์บอล ซึ่งทาง วีเออาร์ ส่งสัญญาณก่อนเปลี่ยนมาให้ เช็ก กระนั้น พาทริก ชิก ยิงชนคาน\n\nครึ่งหลังนาที 52 สกอร์ขยับเป็น 3-0 บรูโน่ แฟร์นันด์ส สะกิดเข้าทาง ดีโอโก้ ดาโลต์ แต่งเข้าซ้ายก่อนยิงไกลจากนอกกรอบเขตโทษส่งบอลเสียบเสาซ้ายมือ\n\nท้ายเกมนาที 82 ทีมเยือนได้ประตูที่สี่จากเตะมุมทางขวา คริสเตียโน่ โรนัลโด้ โขกเช็ดไปเสาไกล ดีโอโก้ โชต้า ทิ้งตัวโขกโล่งๆ ที่เสาสองไม่พลาด 4-0\n\nจบเกม โปรตุเกส บุกชนะ สาธารณรัฐเช็ก 4-0 คว้า 3 คะแนนพร้อมแซงนำจ่าฝูงของกลุ่ม ส่วนเจ้าบ้านรั้งบ๊วยมี 4 แต้ม\n\n\n\n",
    "รัสเซีย ยูเครน : สหภาพยุโรปเรียกร้องไต่สวนรัสเซียก่ออาชญากรรมสงคราม": "รัสเซีย ยูเครน : สหภาพยุโรปเรียกร้องไต่สวนรัสเซียก่ออาชญากรรมสงคราม\n\n18 กันยายน 2022\n\nที่มาของภาพ, Reuters คำบรรยายภาพ, เจ้าหน้าที่สอบสวนจากนานาชาติและยูเครนได้รวบรวมหลักฐานอาชญากรรมสงคราม\n\nประธานสหภาพยุโรป เรียกร้องให้มีการไต่สวนระหว่างประเทศเกี่ยวกับการรุกรานยูเครนของรัสเซีย\n\nสาธารณรัฐเช็ก ซึ่งปัจจุบันเป็นประธานของสหภาพยุโรป ซึ่งมีการหมุนเวียนกันในหมู่ประเทศสมาชิก ได้เรียกร้องเรื่องนี้ หลังจากที่มีการค้นพบหลุมฝังศพหลายร้อยแห่งในเมืองอิซูม ซึ่งทหารยูเครนเพิ่งยึดกลับคืนมาได้จากรัสเซียเมื่อไม่นานนี้\n\nมีรายงานว่า ศพจำนวนมากเป็นพลเรือนรวมถึงผู้หญิงและเด็ก\n\n\"เราเรียกร้องให้มีการลงโทษอาชญากรสงครามทุกคน\" นายแยน ลิพาฟสกี รัฐมนตรีว่าการกระทรวงการต่างประเทศ กล่าว\n\nยูเครนระบุว่า เชื่อว่า ได้มีการก่อการอาชญากรรมสงครามในเมืองอิซูม ซึ่งมีการขุดพบศพแล้ว 59 ศพ และคาดว่า จะพบศพจำนวนมากขึ้นจากหลุมศพในป่าที่อยู่รอบนอกของเมือง\n\n\"ในศตวรรษที่ 21 การโจมตีเช่นนี้ต่อประชาชน เป็นเรื่องที่คิดไม่ถึง และน่าเกลียดชังมาก\" นายลิพาฟสกี กล่าว\n\n\"เราต้องไม่มองข้ามเรื่องนี้ เราเรียกร้องให้มีการลงโทษอาชญากรสงครามทุกคน\" เขากล่าว\n\n\"ผมเรียกร้องให้มีการเร่งตั้งศาลพิเศษระหว่างประเทศเพื่อดำเนินคดีต่ออาชญากรรมที่ก้าวร้าวนี้\"\n\nในการกล่าวเป็นประจำทุกคืนวันเสาร์ ประธานาธิบดีโวโลดีมีร์ เซเลนสกี ของยูเครน กล่าวว่า เจ้าหน้าที่ตรวจสอบได้ค้นพบหลักฐานใหม่ว่า มีการทรมานประชาชนที่ถูกฝังในเมืองอิซูมในภูมิภาคคาร์คิฟ\n\n\"มีการพบห้องทรมานในพื้นที่ที่ถูกปลดปล่อยของภูมิภาคคาร์คิฟแล้วมากกว่า 10 แห่ง ในหลายเมือง\" นายเซเลนสกี กล่าว\n\nเขากล่าวว่า ฝ่ายรัสเซียจะต้องตอบคำถามนี้ \"ทั้งในสมรภูมิรบและในชั้นศาล\"\n\nเมื่อวันพฤหัสบดี (15 ก.ย.) นางเออร์ซูลา ฟอน เดอร์ เลเยน ประธานคณะกรรมาธิการยุโรป กล่าวว่า เธอต้องการให้นายปูตินเผชิญกับการไต่สวนของศาลอาญาระหว่างประเทศ (International Criminal Court) จากกรณีอาชญากรรมสงครามในยูเครน\n\nรัสเซียอ้างว่า กำลังต่อสู้เพื่อกำจัดอิทธิพลของนาซีออกจากยูเครน และมีการเรียกความขัดแย้งนี้ว่า \"ปฏิบัติการพิเศษทางทหาร\" ไม่ใช่สงคราม\n\nรัสเซียยังไม่ได้แสดงความเห็นเกี่ยวกับหลุมฝังศพจำนวนมากในเมืองอิซูม แต่ก่อนหน้านี้รัฐบาลรัสเซียได้ปฏิเสธการพุ่งเป้าโจมตีพลเรือน\n\nโปรดเปิดการใช้งาน JavaScript หรือบราวเซอร์ต่างออกไป เพื่ดูเนื้อหานี้ คำบรรยายวิดีโอ, รัสเซีย ยูเครน : ผู้รอดชีวิตจากการโจมตีของทหารรัสเซียเผย \"ผมบอกลาชีวิตไปแล้ว\"\n\nการค้นพบหลุมฝังศพหลายแห่งเกิดขึ้นหลังจากที่ทหารยูเครนเดินหน้าโต้กลับในพื้นที่ตะวันออกเฉียงเหนือของประเทศ หลังจากประสบความสำเร็จในการยึดคืนเมืองต่าง ๆ มาจากรัสเซียในช่วงไม่กี่วันนี้\n\nประธานาธิบดีวลาดิเมียร์ ปูติน ของรัสเซีย กล่าวเมื่อวันศุกร์ (16 ก.ย.) ว่า การบุกโต้กลับของยูเครน จะไม่ทำให้รัสเซียเปลี่ยนแปลงแผนการทางทหารในทางตะวันออกของยูเครน\n\nกระทรวงกลาโหมสหราชอาณาจักร ระบุว่า รัสเซียกำลังเพิ่มการโจมตีโครงสร้างพื้นฐานของพลเรือนในยูเครน\n\n\"ขณะที่รัสเซียเผชิญกับความล้มเหลวในแนวหน้าของการสู้รบ ดูเหมือนรัสเซียได้เตรียมโจมตีสถานที่ต่าง ๆ เพิ่มขึ้น เพื่อพยายามทำลายขวัญและกำลังใจของประชาชนชาวและรัฐบาลยูเครน\" กระทรวงกลาโหมสหราชอาณาจักรระบุในการประเมินความขัดแย้งประจำวัน\n\nแต่พลเรือเอก เซอร์โทนี ราดาคิน เสนาธิการกลาโหมของสหราชอาณาจักร กล่าวกับบีบีซีเมื่อวันอาทิตย์ (18 ก.ย.) ว่า นายปูตินกำลังล้มเหลว \"ในเป้าหมายทางยุทธศาสตร์และการทหารทุกอย่างของเขา\" ในยูเครน\n\nอย่างไรก็ตาม พลเรือเอกราดาคิน เรียกร้องให้ระมัดระวังในการประเมินสถานการณ์ เพราะว่าสงครามนี้น่าจะมีความยืดเยื้อ\n\nโดยเขาระบุว่า ผู้คนมักจะด่วนสรุปว่า ประธานาธิบดีปูตินอ่อนแอ และฐานอำนาจของเขาอาจถูกบ่อนทำลาย หรือว่ายูเครนยึดพื้นที่บางแห่งได้และมีปฏิบัติการที่ยอดเยี่ยมในทางตะวันออกเฉียงเหนือ",
    "สเปน VS สวิตเซอร์แลนด์ : พรีวิว ฟุตบอลยูฟ่า เนชั่นส์ ลีก 2022 (ลิ้งก์ดูบอลสด)": "รายการ : ฟุตบอลยูฟ่า เนชั่นส์ ลีก 2022\n\nแมตช์การแข่งขัน : สเปน VS สวิตเซอร์แลนด์\n\nวัน/เวลาแข่งขัน : คืนวันเสาร์ที่ 24 กันยายน 2565 เวลา 01.45 น.\n\nสนาม : ลา โรมาเรดา เมืองซาราโกซ่า\n\nถ่ายทอดสด : UEFA.TV\n\nสภาพความพร้อม สเปน\n\nนับตั้งแต่พ่าย ฝรั่งเศส 1-2 ในนัดชิงชนะเลิศยูฟ่า เนชั่นส์ ลีก 2021 เมื่อเดือนต.ค. ปีที่แล้ว ขุนพล “กระทิงดุ” ก็ยังไม่แพ้ใครอีกเลยเป็นจำนวน 8 นัดติดต่อกันแล้ว โดยฟอร์มล่าสุด สเปน เปิดบ้านต้อน สาธารณรัฐเช็ก 2-0 เมื่อเดือนมิ.ย.ที่ผ่านมา พร้อมกับครองจ่าฝูงของกลุ่ม 2 ลีก A โดยมีอยู่ 8 แต้มจาก 4 นัด\n\nขณะที่ความพร้อมเกมนี้ สเปน จะไม่มีผู้เล่นบาดเจ็บได้แก่ อายเมอริค ลาปอร์กต์, มิเกล โอยาร์ซาบัล, อันซู ฟาติ และ ติอาโก้ อัลคันตาร่า ส่วนการจัดทัพคาดว่ากุนซือหลุยส์ เอ็นริเก้ จะใช้ เอริค การ์เซีย กับ เปา ตอร์เรส ยืนเป็นคู่เซนเตอร์ โดยมี ฆอร์ดี้ อัลบา กับ ดานี่ การ์บาฆาล ประจำการฟูลแบ็กซ้าย-ขวา\n\nมิดฟิลด์ 3 คนเป็นหน้าที่ของ โกเก้, โรดรี้ และ มาร์กอส ยอเรนเต้ ส่วน 3 ประสานเกมรุกมี เฟร์รัน ตอร์เรส กับ ดานี่ โอลโม่ ทำเกมรุกเส้น และ อัลบาโร โมราต้า ยืนเป็นหัวหอกตัวเป้า\n\nสภาพความพร้อม สวิตเซอร์แลนด์\n\nฟอร์มล่าสุด สวิตเซอร์แลนด์ ปลดล็อกคว้าชัยนัดแรกในศึกยูฟ่า เนชั่นส์ ลีก ฤดูกาลนี้ หลังจากเปิดบ้านเฉือน โปรตุเกส 1-0 เมื่อเดือนมิ.ย.ที่ผ่านมา อย่างไรก็ตาม ทัพนักเตะสวิสยังเป็นบ๊วยของกลุ่ม 2 ลีก A ด้วยผลงานลงสนาม 4 นัดมีอยู่เพียง 3 แต้มเท่านั้น\n\nส่วนความพร้อมในการบุกไปเยือนสเปน ขุมกำลังของสวิตเซอร์แลนด์ค่อนข้างพร้อม โดยผู้เล่นตัวหลักอยู่กันครบ ทำให้กุนซือมูรัต ยาคิน เตรียมจัดทัพชุดใหญ่ ผู้รักษาประตูเป็น ยานน์ ซอมเมอร์ จอมหนึบจากมึนเชนกลัดบัค แนวรับ 4 คนประกอบด้วย เควิน เอ็มบาบู, ฟาเบียน แชร์, มานูเอล อาคานจี และ ริคาร์โด้ โรดริเกซ\n\nแดนกลางมี “กัปตันทีม” กรานิต ชาก้า ขับเคลื่อนเกมกลางสนามร่วมกับ เดนนิส ซากาเรีย และ เรโม ฟรอยเลอร์ ขณะที่เกมรุกใช้บริการ บรีล เอ็มโบโล่, ฮาริส เซเฟโรวิช และ เซอร์ดาน ชากีรี่ ปีกจอมเก๋า ซึ่งปัจจุบันเล่นอยู่กับ ชิคาโก้ ไฟร์ ในศึกเมเจอร์ลีก สหรัฐ\n\nรายชื่อ 11 ผู้เล่นที่คาดว่าจะลงสนาม\n\nสเปน : อูไน ซิมอน (GK), ดานี่ การ์บาฆาล, เอริค การ์เซีย, เปา ตอร์เรส, ฆอร์ดี้ อัลบา, โกเก้, โรดรี้, มาร์กอส ยอเรนเต้, เฟร์รัน ตอร์เรส, ดานี่ โอลโม่, อัลบาโร โมราต้า\n\nสวิตเซอร์แลนด์ : ยานน์ ซอมเมอร์ (GK), เควิน เอ็มบาบู, ฟาเบียน แชร์, มานูเอล อาคานจี, ริคาร์โด้ โรดริเกซ, เดนนิส ซากาเรีย, เรโม ฟรอยเลอร์, กรานิต ชาก้า, เซอร์ดาน ชากีรี่, บรีล เอ็มโบโล่, ฮาริส เซเฟโรวิช\n\nฟอร์มการเล่น 5 นัดหลังสุด\n\nสเปน\n\n13/06/22 ชนะ สาธารณรัฐเช็ก 2-0 (เหย้า) ยูฟ่า เนชั่นส์ ลีก\n\n10/06/22 ชนะ สวิตเซอร์แลนด์ 1-0 (เยือน) ยูฟ่า เนชั่นส์ ลีก\n\n06/06/22 เสมอ สาธารณรัฐเช็ก 2-2 (เยือน) ยูฟ่า เนชั่นส์ ลีก\n\n03/06/22 เสมอ โปรตุเกส 1-1 (เหย้า) ยูฟ่า เนชั่นส์ ลีก\n\n30/03/22 ชนะ ไอซ์แลนด์ 5-0 (เหย้า) กระชับมิตร\n\nสวิตเซอร์แลนด์\n\n13/06/22 ชนะ โปรตุเกส 1-0 (เหย้า) ยูฟ่า เนชั่นส์ ลีก\n\n10/06/22 แพ้ สเปน 0-1 (เหย้า) ยูฟ่า เนชั่นส์ ลีก\n\n06/06/22 แพ้ โปรตุเกส 0-4 (เยือน) ยูฟ่า เนชั่นส์ ลีก\n\n03/06/22 แพ้ สาธารณรัฐเช็ก 1-2 (เยือน) ยูฟ่า เนชั่นส์ ลีก\n\n29/03/22 เสมอ โคโซโว 1-1 (เหย้า) กระชับมิตร\n\nสถิติการพบกัน 5 นัดหลังสุด\n\n10/06/22 สวิตเซอร์แลนด์ แพ้ สเปน 0-1 : ยูฟ่า เนชั่นส์ ลีก\n\n02/07/21 สเปน ชนะจุดโทษ สวิตเซอร์แลนด์ 3-1 : ยูโร 2020\n\n15/11/20 สวิตเซอร์แลนด์ เสมอ สเปน 1-1 : ยูฟ่า เนชั่นส์ ลีก\n\n11/10/20 สเปน ชนะ สวิตเซอร์แลนด์ 1-0 : ยูฟ่า เนชั่นส์ ลีก\n\n04/06/18 สเปน เสมอ สวิตเซอร์แลนด์ 1-1 : กระชับมิตร\n\nบทวิเคราะห์\n\nสภาพทีมของสเปนดูเป็นรองเล็กน้อย เนื่องจากขาดผู้เล่นหลายคนที่บาดเจ็บ ในขณะที่สวิตเซอร์แลนด์ แกนหลักอยู่กันพร้อมหน้าพร้อมตา อย่างไรก็ตาม ภาพรวมของทีมกระทิงดุก็ยังดูเหนือกว่า ทั้งในแง่ของมาตรฐานทีม ฟอร์มการเล่น และสถิติที่เจอกันในช่วงหลัง ซึ่ง สเปน ไม่แพ้ สวิตเซอร์แลนด์มา 5 นัดติดต่อกันแล้ว โดยแมตช์สุดท้ายที่แข้งสวิสคว้าชัยเหนือทีมกระทิงดุ ต้องย้อนไปไกลถึง 12 ปีที่แล้วเลยทีเดียว\n\nนอกจากนี้ สเปน เป็นทีมที่เล่นในบ้านได้แข็งแกร่ง หลังจากพวกเขาไม่แพ้ใครในถิ่นตัวเองมาเกือบ 4 ปี นับตั้งแต่เกมที่แพ้ อังกฤษ 2-3 ในศึกยูฟ่า เนชั่นส์ลีก เมื่อเดือนตุลาคม 2018 และเกมนี้เชื่อว่าทัพนักเตะเลือดกระทิงไม่น่าพลาดเก็บ 3 แต้มต่อหน้าแฟนบอลของตัวเองได้สำเร็จ\n\nสกอร์ที่คาด\n\nสเปน 1-0 สวิตเซอร์แลนด์\n\nข่าวที่เกี่ยวข้อง\n\n\n\n\n\n-------------------------------------------------\n\nวิธีการดูบอลพรีเมียร์ลีก 2022/23 ที่ TrueID : แพ็กเกจชมครบทุกคู่ - ซิมทรูชมทีมโปรดฟรี!\n\nรวมข้อมูลแก้ไขปัญหาการใช้งาน รับชม หรือโปรโมชันกิจกรรมต่างๆ << คลิกที่นี่\n\nอัพเดทข่าว ผลบอล พรีเมียร์ลีก แบบทันใจ พร้อมวิเคราะห์คู่เด่นในรอบสัปดาห์ ส่งถึงมือคุณ\n\nคลิกเลย!! หรือ กด *301*32# โทรออก\n\nหรือ อัพเดทข่าวบอลไทยลีก กด *301*36# โทรออก",
    "เบรกทีมชาติ: โชต้าทำประตูให้โปรตุเกสในค่ำคืนวันเสาร์": "ดิโอโก้ โชต้ามีชื่อทำประตูให้ทีมชาติโปรตุเกสในเกมที่พวกเขาชนะสาธารณรัฐเช็ก 4-0 ในยูฟา เนชันส์ ลีกค่ำคืนวันเสาร์ที่ผ่านมา\n\nกองหน้าลิเวอร์พูลลงเป็นตัวสำรองในระหว่างกลางครึ่งเวลาหลัง และโหม่งทำประตูให้กับทีมชาติของเขาทำประตูที่สี่ก่อนหมดเวลาแปดนาที\n\nคอสตาส ซิมิกาสลงเล่นในเนชันส์ ลีก ที่เขาลงตัวจริง และลงเล่นให้กรีซเอาชนะไซปรัส 1-0\n\nในระดับเยาวชน โอ๊คลีย์ แคนโนนิเออร์ทำสองประตูช่วยให้อังกฤษ ยู-19 เอาชนะจอร์เจีย 6-0 โดยลุค แชมเบอร์ส, ไอแซ็ค มาบาย่า และลี โจนาสลงเล่นในเกมยู-19 ยูโร รอบคัดเลือก\n\nขณะเดียวกัน เจมส์ บาลากิซีเป็นตัวจริงให้อังกฤษ ยู-20 ชนะโมร็อกโก 2-1 ในสเปน",
    "ตารางคะแนนวอลเลย์บอลหญิงชิงแชมป์โลก 2022 โปรแกรม วอลเลย์หญิงทีมชาติไทย": "เช็กโปรแกรมการแข่งขัน วอลเลย์บอลหญิงชิงแชมป์โลก 2022 ที่ประเทศโปแลนด์ และ เนเธอร์แลนด์ เป็นเจ้าภาพ ตารางการแข่งขันนัดแรก ทีมชาติไทย ลงสนามพบกับตุรกี ในวันที่ 24 กันยายน เวลา 18.00 น. ถ่ายทอดสดทางช่อง Workpoint 23",
    "ผลบอลยูฟ่า เนชันส์ ลีก โปรตุเกส ถล่ม เช็ก ส่วนสเปน พ่าย สวิตเซอร์แลนด์": "การแข่งขันฟุตบอลยูฟ่า เนชันส์ ลีก มีคู่บิ๊กแมตซ์ที่น่าสนใจ อยู่ในลีก เอ กลุ่ม 2 สเปนที่เป็นจ่าฝูงและยังไม่แพ้ใคร ลงสนาม 4 นัด ชนะ 2 เสมอ 2 เก็บได้ 8 แต้ม พบกับทีมบ๊วยอย่างสวิตเซอร์แลนด์ ที่ลงสนามไปแล้ว 4 นัด แพ้ 3 ชนะ 1\n\nส่วนอีกหนึ่งคู่ไฮไลต์ สาธารณเช็ก ทีมอันดับ 3 ของกลุ่ม มี 4 แต้ม พบกับทีมอันดับ 2 อย่างโปรตุเกส ที่ลงสนามไปแล้ว 4 นัด ชนะ 2 แพ้ 1 เสมอ 1 มี 7 แต้ม 4 โดยแมตซ์​นี้หากโปรตุเกส​เอาชนะและสเปนแพ้หรือเสมอพวกเขาก็จะขยับขึ้นไปนั่งจ่าฝูงแทน สำหรับ​การแข่งขันของทั้งคู่ลงสนามในเวลาเดียวกัน 01.45 น.ดูบอลสดผ่าน UEFA.tv (คลิกดูบอลสดที่นี่)",
    "สรุปผล วอลเลย์บอลหญิงชิงแชมป์โลก นัดแรก เกาหลีใต้แพ้ยับ บราซิล-ไทย-สหรัฐฯ คว้าชัย": "สำหรับโปรแกรมนัดต่อไป วอลเลย์บอลหญิงทีมชาติไทย จะเดินทางไปแข่งขันที่ประเทศโปแลนด์ และจะพบกับ โปแลนด์ ในวันที่ 28 กันยายน 2565 เวลา 01.30 น.",
    "รัสเซีย : ปูตินระดมกำลังพลสำรอง 3 แสนนาย หลังกล่าวหาชาติตะวันตก“แบล็กเมล์” เรื่องอาวุธนิวเคลียร์": "รัสเซีย : ปูตินระดมกำลังพลสำรอง 3 แสนนาย หลังกล่าวหาชาติตะวันตก“แบล็กเมล์” เรื่องอาวุธนิวเคลียร์\n\n21 กันยายน 2022\n\nที่มาของภาพ, Reuters\n\nประธานาธิบดีวลาดิเมียร์ ปูติน ของรัสเซีย ประกาศระดมพลทหารบางส่วนในประเทศเพื่อเข้าร่วมปฏิบัติการทางทหารในยูเครน โดยทางการจะเริ่มเรียกตัวกำลังพลสำรองตั้งแต่ 21 ก.ย.\n\nนายปูติน กล่าวกับประชาชนทางโทรทัศน์ว่า รัสเซียจะระดมกำลังทหารบางส่วน เพื่อปกป้องมาตุภูมิ อำนาจอธิปไตย บูรณภาพแห่งดินแดน และประชาชนชาวรัสเซีย\n\nการประกาศครั้งนี้หมายความว่า รัสเซียจะระดมคนที่เคยเข้าร่วมกับกองทัพในอดีตราว 300,000 คน ให้มาช่วยรบในตอนนี้ ซึ่งนายปูตินบอกว่า เป็นตอนที่ชาติตะวันตกกำลังร่วมมือกันหักหลังรัสเซียโดยเฉพาะจากคำขู่เรื่องอาวุธนิวเคลียร์\n\nเขายังบอกอีกว่า รัสเซียมีอาวุธมากมายที่จะตอบโต้ภัยคุกคามจากชาติตะวันตก และนั่นไม่ใช่แค่คำขู่ เพราะรัสเซียจะทำทุกทางเพื่อปกป้อง \"คนของเรา\" ในดอนบาส และสั่งเพิ่มเงินลงทุนในการผลิตอาวุธในประเทศด้วย\n\nคำประกาศของนายปูตินทำให้ชาติตะวันตกมองว่าเป็นการยั่วยุ เพราะเพียงไม่นานก่อนหน้านั้นรัสเซียออกมาระบุว่าจะจัดให้มีการลงประชามติฉุกเฉินในดินแดนของยูเครนส่วนที่รัสเซียควบคุมอยู่เพื่อถามประชาชนว่า ต้องการอยู่กับรัสเซียหรือไม่ และแทบจะทันที ผู้บริหารพื้นที่ 4 ภูมิภาค ได้แก่ ลูฮันสก์, โดเนตสก์, แคร์ซอนและซาปอรีเชียก็ออกมาขานรับว่าจะจัดการลงประชามติเริ่มตั้งแต่ 23 ก.ย.\n\nนายปูตินบอกว่า เขาหวังว่า จะได้รับการสนับสนุนจากประชาชนในพื้นที่เหล่านั้นที่ไม่ต้องการอยู่ในพื้นที่ของพวกนาซีใหม่\n\n\"ปฏิบัติการพิเศษทางทหาร\" ไม่เป็นไปตามแผน\n\nสตีฟ โรเซนเบิร์ก บรรณาธิการข่าวเกี่ยวกับรัสเซียของบีบีซี บอกว่า การประกาศ \"ระดมพลสำรองบางส่วน\" ชี้ให้เห็นว่า นายปูตินยอมรับว่า เขาต้องการทหารไปช่วยรบในแนวหน้าเพิ่มเติม และ \"ปฏิบัติการพิเศษทางทหาร\" ในยูเครน ไม่ได้เป็นไปตามแผนอีกต่อไป\n\nแม้ว่านายปูติน และนายเซอร์เก ชอยกู รัฐมนตรีว่าการกระทรวงกลาโหมของรัสเซีย ย้ำว่า จะระดมเฉพาะกำลังพลสำรองเท่านั้น นักศึกษาและทหารเกณฑ์จะไม่ถูกเรียกตัวมารับใช้ชาติ แต่ข่าวใหญ่นี้ก็สร้างแรงกระเพื่อมอย่างกว้างขวางในสังคมแล้ว\n\nวิล เวอร์นอน ผู้สื่อข่าวบีบีซีในกรุงมอสโก บอกว่า ราคาหุ้นในตลาดหลักทรัพย์ร่วงลงอย่างหนักทันทีที่มีข่าวนี้ออกมา และก็มีรายงานว่า ราคาตั๋วเครื่องบินสูงขึ้นเพราะมีชาวรัสเซียหลายคน โดยเฉพาะอย่างยิ่งคนทำงานวัยหนุ่มสาว ที่คิดจะย้ายออกจากประเทศ\n\nก่อนหน้านี้ นางจิลเลียน คีแกน รัฐมนตรีช่วยว่าการกระทรวงการต่างประเทศ สหราชอาณาจักรบอกว่า คำขู่ต่อชาติตะวันตกว่า เขามีอาวุธมากมายนั้นฟังดู \"น่าหวาดหวั่น\"\n\n\"มันเป็นการขู่อย่างจริงจัง แต่ก็เป็นคำขู่ที่เขาเคยพูดมาแล้ว\" เธอบอกกับบีบีซี\n\nปฏิกิริยาผู้นำยุโรปต่อการเรียกกำลังพลสำรองของรัสเซีย\n\nบรรดาผู้นำในยุโรปมีปฏิกิริยาต่อการที่ประธานาธิบดีวลาดิเมียร์ ปูติน ของรัสเซีย ประกาศเรียกกำลังพลสำรองเพื่อร่วมสู้รบในยูเครน\n\nนายเพตเทอร์ เฟียลา นายกรัฐมนตรีของสาธารณรัฐเช็ก กล่าวว่า การระดมกำลังพลบางส่วน \"คือความพยายามในการยกระดับสงครามที่รัสเซียเปิดฉากบุกยูเครน\" และ \"เป็นการพิสูจน์ว่า รัสเซียเป็นฝ่ายที่ก้าวร้าวเพียงฝ่ายเดียว\"\n\nที่มาของภาพ, Reuters คำบรรยายภาพ, นายเพตเทอร์ เฟียลา กล่าวว่า เป็นเรื่องจำเป็นที่ต้องช่วยเหลือยูเครนต่อไป\n\nนายเฟียลา กล่าวว่า เป็นเรื่องจำเป็นในการสนับสนุนความช่วยเหลือแก่ยูเครนต่อไป และเพื่อผลประโยชน์ของสาธารณรัฐเช็กเอง\n\nสาธารณรัฐเช็กเป็นประเทศแรกที่ส่งอาวุธหนักให้แก่ยูเครน และนับตั้งแต่นั้นก็ได้ส่งทั้งรถถัง เฮลิคอปเตอร์ และระบบปืนใหญ่ให้แก่ยูเครนเรื่อยมา\n\nนายโรแบร์ ฮาเบก รองนายกรัฐมนตรีของเยอรมนี เรียกการระดมพลนี้ว่า \"เป็นก้าวที่ผิดพลาดและเลวร้ายอีกก้าวหนึ่งของรัสเซีย\"\n\nนายมาร์ก รูตต์ นายกรัฐมนตรีของเนเธอร์แลนด์ เรียกการระดมพลและแผนการลงประชามติว่า \"สัญญาณของความอลหม่าน\"\n\nขณะที่พันธมิตรของนายปูติน บอกว่า ภัยคุกคามนิวเคลียร์มาจากบรรดาผู้นำชาติตะวันตก\n\nนายเซอร์เกย์ มาร์คอฟ อดีตสมาชิกสภาผู้แทนราษฎรของรัสเซียจากพรรคของนายปูติน ได้ปกป้องการเรียกระดมกำลังพลสำรองของประธานาธิบดีรัสเซีย\n\n\"ชัดเจนเป็นอย่างยิ่งว่า รัสเซียไม่ได้ทำสงครามกับยูเครน รัสเซียไม่มีเหตุผลที่จะใช้อาวุธนิวเคลียร์เชิงยุทธวิธีต่อชาวยูเครน\" เขากล่าวกับรายการทูเดย์ ของบีบีซี เรดิโอ 4\n\n\"ชาวยูเครนเป็นพี่น้องของเรา แต่บรรดาชาติตะวันตกยึดครองยูเครน และชาติตะวันตกกำลังต่อสู้กับกองทัพรัสเซียโดยใช้ทหารยูเครนเป็นทาส\"\n\nเขาระบุว่า นี่คือความคิดหลักจากคำกล่าวของนายปูติน และนั่นคือเหตุผลที่รัสเซียจำเป็นต้องเรียกกำลังพลสำรองบางส่วน\n\nนายมาร์คอฟ กล่าวต่อว่า \"ทุกคนในโลกตอนนี้กำลังคิดถึงสงครามนิวเคลียร์\" และการยกระดับเช่นนั้นอาจจะทำให้เกิด \"พฤติกรรมที่บ้าคลั่ง\" ของประธานาธิบดีโจ ไบเดน ของสหรัฐฯ และนายบอริส จอห์นสัน อดีตนายกรัฐมนตรีสหราชอาณาจักร และนางลิซ ทรัสส์ นายกรัฐมนตรีสหราชอาณาจักรคนปัจจุบัน\n\n\"ไบเดน, จอห์นสัน และทรัสส์ เป็นสาเหตุของสงครามในยูเครน\" เขากล่าว\n\nที่มาของภาพ, Reuters\n\nด้านนายอเล็กเซ นาวาลนี บุคคลสำคัญในขบวนการฝ่ายค้านของรัสเซียซึ่งถูกจำคุกอยู่ ระบุว่า การระดมกำลังพลบางส่วนจะนำไปสู่ \"โศกนาฏกรรมครั้งใหญ่\"\n\nทนายความของนายนาวาลนีอัดคลิปของเขาจากเรือนจำและนำมาเผยแพร่ เขากล่าวว่า \"นี่จะส่งผลให้เกิดโศกนาฎกรรมครั้งใหญ่ จะทำให้มีผู้เสียชีวิตจำนวนมาก... เพื่อรักษาอำนาจส่วนตัวของเขา (ปูติน) ปูตินเข้าไปในประเทศเพื่อนบ้าน สังหารประชาชนที่นั่น และตอนนี้กำลังส่งประชาชนชาวรัสเซียจำนวนมากไปทำสงครามนี้\"\n\nนายนาวาลนี ซึ่งเป็นผู้ที่วิพากษ์วิจารณ์นายปูตินที่สำคัญที่สุดในรัสเซีย กำลังรับโทษจำคุกนาน 11 ปีครึ่ง หลังจากถูกตัดสินว่า มีความผิดฐานละเมิดทัณฑ์บน ทุจริต และหมิ่นศาล โดยเขาระบุว่า เป็นข้อหาที่สร้างขึ้นเพื่อยุติความพยายามทางการเมืองและการแข็งข้อของเขา\n\nรัสเซียตื่นกลัวความสำเร็จของยูเครน\n\nบทวิเคราะห์โดยแฟรงก์ การ์ดเนอร์ ผู้สื่อข่าวความมั่นคง บีบีซี นิวส์\n\nสงครามในยูเครนกำลังเข้าสู่ช่วงอันตรายอยู่แล้ว ก่อนหน้าที่ประธานาธิบดีปูติน จะออกมากล่าวแสดงความพร้อมที่จะสู้รบต่อไป\n\nความสำเร็จที่เกิดขึ้นในเวลาอันรวดเร็วของยูเครนในการยึดพื้นที่รอบคาร์คิฟกลับคืนมาได้กว่า 1,000 ตารางไมล์ (2,600 ตร.กม.) ทำให้รัฐบาลรัสเซียตื่นกลัว และได้เร่งออกแผนการต่าง ๆ ด้วยการให้กลุ่มกบฏแบ่งแยกดินแดนที่รัสเซียให้การสนับสนุนในดอนบาสจัดการทำประชามติเพื่อเป็นผนวกเป็นส่วนหนึ่งของรัสเซีย\n\nมีการประณามว่า การลงประชามตินี้เป็นเพียงการเสแสร้ง และน่าจะนำไปสู่การทำให้รัฐบาลรัสเซียประกาศว่า ภูมิภาคดอนบาสทั้งภูมิภาคในยูเครนเป็นส่วนหนึ่งของรัสเซีย\n\nประเทศอื่น ๆ ในโลกอาจจะไม่ยอมรับเรื่องนี้ แต่สำหรับรัฐบาลรัสเซีย เรื่องนี้ไม่มีความสำคัญ\n\nสำหรับรัฐบาลรัสเซียแล้ว ยูเครนไม่ได้ต่อสู้เพื่อปลดปล่อยดินแดนของตัวเองอีกต่อไป แต่ในสายตาของปูติน พวกเขาคือผู้รุกราน โดยใช้อาวุธที่นาโตมอบให้เพื่อคุกคามรัสเซีย\n\nทั้งหมดนี้อาจจะทำให้ปูตินเห็นว่า จำเป็นต้องมีมาตรการรุนแรงต่าง ๆ เพื่อปกป้องแผ่นดินรัสเซียจากกลุ่มคนชั่วร้ายในยูเครนและผู้หนุนหลังจากชาติตะวันตก\n\nการเรียกกำลังพลสำรองที่ไม่ผ่านการฝึกมาอย่างดี 300,000 นาย ไม่น่าจะเป็นเพียงมาตรการเดียวของปูติน ในการทำให้การบุกยูเครนโดยไม่คิดหน้าคิดหลังอย่างรอบคอบของเขารอดพ้นจากความพ่ายแพ้ที่น่าขายหน้า\n\nการระดมกำลังพลสำรองบางส่วนหมายความว่าอย่างไร\n\nนายเซอร์เก ชอยกู รัฐมนตรีว่าการกระทรวงกลาโหมของรัสเซีย ระบุว่า การระดมกำลังพลสำรองบางส่วนคิดเป็น 1% ของกำลังพลสำรองทั้งหมดของรัสเซีย\n\nคาดว่ารัสเซียมีกำลังพลสำรองราว 2 ล้านคน โดยพวกเขาคือคนที่เคยเป็นทหารซึ่งเป็นข้อบัญญัติในรัสเซีย\n\nกำลังพลสำรอง 300,000 นาย ที่ถูกเรียกในขณะนี้คือ ทหารที่มีประสบการณ์แต่ว่าไม่มีความชัดเจนว่า หมายความว่าอย่างไร และใครที่เข้าข่ายบ้าง",
    "เป็นกอบเป็นกำ!ฝีพายไทยโกยทอง 10 เหรียญกลับบ้าน \"ศึกเรือยาวมังกรโลก\"": "ผู้สื่อข่าวรายงานว่า สมาคมกีฬาเรือพายแห่งประเทศไทย ได้ทำการส่งฝีพายทีมชาติไทย เข้าร่วมการแข่งขันศึกเรือยาวมังกรชิงแชมป์โลก 2022 รายการ \"ICF World Dragon Boat Championships Racice 2022\" ที่สาธารณรัฐเช็ก ระหว่าง 1-4 ก.ย.65 ร่วมกับฝีพายจากทวีปต่างๆ โดยมีทีมเข้าร่วมนับ 20 ชาติ ชิงชัย 3 ประเภท คือ เยาวชน, ประชาชน และอาวุโส ใน 3 ระยะ คือ 200 ม., 500 ม. และ 2,000 ม. ซึ่งทีมไทยส่งนักกีฬาเข้าร่วมชิงชัยในประเภทประชาชนทั่วไปและอาวุโส นั้น\n\nล่าสุดเมื่อวันที่ 3 ก.ย.65 ทัพนักกีฬาเรือยาวมังกรไทย ซึ่งก่อนหน้านี้คว้าไปแล้ว 6 เหรียญทอง มีคิวลงชิงชัยต่อเนื่องเป็นวันที่ 3 ในระยะ 200 ม. โดยผลปรากฎว่า ทีมฝีพายไทยยังโชว์ผลงานได้อย่างยอดเยี่ยมต่อเนื่องด้วย การกวาดเพิ่มอีก 4 เหรียญทอง ในการแข่งขันประเภทเรือ 10 ฝีพาย\n\nสำหรับเหรียญทองทั้ง 4 เหรียญ ได้มากจากการแข่งขันรายการ 10 ฝีพายชายรุ่นทั่วไป, 10 ฝีพายหญิง, 10 ฝีพายผสม และ 10 ฝีพายมาสเตอร์ รุ่น 50 ปีทั่วไป ทำให้หลังผ่านการชิงชัย 3 วัน ทีมเรือยาวมังกรไทยคว้าไปแล้ว 10 เหรียญทอง โดยวันที่ 4 ก.ย.65 ทีมฝีพายไทยยังเหลือคิวลงชิงชัยเป็นวันสุดท้ายด้วย",
    "โรนัลโด้ จมูกแตกเลือดอาบเกมรับใช้ทีมชาติ โปรตุเกส เนชันส์ลีก": "คริสเตียโน โรนัลโด้ สตาร์สังกัด สโมสรฟุตบอลแมนเชสเตอร์ ยูไนเต็ด ได้รับบาดเจ็บจมูกแตกกับการลงเล่นให้กับทีมชาติ โปรตุเกส ในเกม ยูฟ่า เนชันส์ลีก โดยท้ายที่สุดทัพ ฝอยทอง เป็นฝ่ายถล่มเอาชนะ สาธารณรัฐเช็ก ขาดลอย 4-0 จากการทำ 2 ประตูของ ดิโอโก้ ดาโลต์\n\nโรนัลโด้ จมูกแตกเลือดอาบเมื่อเข้าปะทะกับ โทมาส วาชลิค นายด่านของ เช็ก ราวนาทีที่ 13 ของเกมจนทำให้เขาต้องรับการปฐมพยาบาลก่อนจะกลับมาเล่นภายใต้ผ้าปิดห้ามเลือดจนจบ 90 นาทีของเกมที่ ซิโนโบ สเตเดี้ยม ใน เช็ก\n\nทั้งนี้ รายงานระบุว่าแม้ ซีอาร์เซเว่น จะเจ็บจนมีภาพเลือดอาบน่าหวาดเสียวแต่อาการดังกล่าวไม่ได้มีความรุนแรงมากแต่อย่างใดและคาดว่าเจ้าตัวจะสามารถลงเล่นในเกม เนชันส์ลีก เกมถัดไปที่ทัพ ฝอยทอง จะดวลกับ สเปน ในคืนวันอังคารนี้ได้\n\nขณะที่โปรแกรมถัดไปหลังจากนั้นกับทัพ ปีศาจแดง ทีมของ เอริค เทน ฮาก จะบุกไปเยือน แมนเชสเตอร์ ซิตี้ ที่ เอติฮัด สเตเดี้ยม ในวันอาทิตย์ที่ 1 ตุลาคมนี้\n\nTo all those who are concerned, Cristiano Ronaldo is OK. Despite the difficult spectacle, the Portuguese striker recovered from this injury against Czech Republic and continued to play as usual. pic.twitter.com/1JP6rP6IvH — Nisim Haliva ✍️🎙 (@Tpredict1) September 24, 2022\n\nต้นฉบับของบทความนี้เผยแพร่ภายใต้ 90min.com/th ที่ชื่อ โรนัลโด้ จมูกแตกเลือดอาบเกมรับใช้ทีมชาติ โปรตุเกส เนชันส์ลีก.",
    "โปรตุเกส บุกถล่ม เช็ก ศึกยูฟ่า เนชันส์ ลีก": "สเปน ฟอร์มบู่หลังพ่ายต่อ สวิตเซอร์แลนด์ คารังส่วน โปรตุเกส บุกถล่ม สาธารณรัฐเช็ก ทำให้ต้องไปวัดแชมป์กลุ่มในนัดสุดท้ายศึกยูฟ่า เนชันส์ ลีก\n\nการแข่งขันฟุตบอลยูฟ่า เนชันส์ ลีก ฤดูกาล 2022-23 เมื่อวันที่ 24 ก.ย. คู่ไฮไลท์อยู่ที่ลีกเอ กลุ่ม 2 “กระทิงดุ” สเปน จ่าฝูง เปิดสนาม เอสตาดิโอ เด ลา โรมาเรดา รับการมาเยือนของ “นาฬิกา” สวิตเซอร์แลนด์ ทีมบ๊วยตาราง\n\nเกมนี้เจ้าถิ่นวาง เปดรี, กาบี และเฟร์รัน ตอร์เรส ลงสนามส่วนทีมเยือนจัด กรานิต ชากา, เซอร์ดาน ชากิรี และบรีล เอ็มโบโล นำทีม\n\nนาที 21 กลับเป็น สวิตเซอร์แลนด์ ที่เป็นฝ่ายออกนำ 1-0 จากจังหวะได้ลูกเตะมุมทางฝั่งซ้าย และเป็น รูเบน วาร์กาส เปิดเข้ามาให้ มานูเอล อคานยี ได้โหม่งเต็มๆ ผ่านมือ อูไน ซิมอน ตุงตาข่าย ก่อนจบครึ่งแรกด้วยสกอร์ดังกล่าว\n\nครึ่งหลังนาที 55 สเปน ตีเสมอ 1-1 จากจังหวะที่ มาร์โก อเซนซิโอ ใช้ทักษะลากหนีผู้เล่นของทีมเยือนหลายราย ก่อนจ่ายเข้ากรอบเขตโทษฝั่งซ้ายให้ จอร์ดี อัลบา ที่เติมมาโล่งๆ ตะบันเข้าไปไม่พลาด\n\nทว่าอีกเพียง 3 นาทีต่อมากลายเป็นทีมเยือนที่ออกนำอีกครั้ง 2-1 จากจังหวะได้ลูกเตะมุมฝั่งซ้ายก่อนเป็น กรานิต ชากา เปิดเข้ามาแล้วเป็น อาคันจิ ที่สะกิดบอลมาเข้าทาง บรีล เอ็มโบโล ที่ยืนอยู่คนเดียวจิ้มบอลเป็นประตู\n\nหลังจากนั้นแม้ “กระทิงดุ” จะพยายามบุกทวงประตูตีเสมออย่างหนัก ทว่าไม่สามารถทำได้ทำให้จบเกม สเปน พ่าย สวิตเซอร์แลนด์ คาบ้าน 1-2\n\nขณะที่อีกคู่ในกลุ่มเดียวกัน โปรตุเกส บุกถล่ม สาธารณรัฐเช็ก 4-0 จากประตูของ ดิโอโก ดาโลต์ ที่เหมาคนเดียว 2 ลูกนาที 33 และ52, บรูโน แฟร์นานเดส นาที 45+2 และดิโอโก โชตา นาที 82\n\nทำให้ผ่าน 5 นัด โปรตุเกส แซงขึ้นนำจ่าฝูง (10 คะแนน) ตามด้วยอันดับ 2 สเปน (8 คะแนน) ทั้งคู่ต้องไปแย่งเข้ารอบชิงแชมป์ในแมตช์สุดท้าย ส่วนอันดับ 3 สวิตเซอร์แลนด์ (6 คะแนน) ขณะที่อันดับ 4 สาธารณรัฐเช็ก (4 คะแนน) โดยคู่นี้ต้องไปวัดทีมตกชั้นสู่ลีกบีในแมตช์สุดท้ายเช่นกัน\n\nส่วนผลการแข่งขันในคู่อื่นๆ ของรายการ\n\nลีกบี\n\nอาร์เมเนีย 0-5 ยูเครน\n\nสโลวีเนีย 2-1 นอร์เวย์\n\nสกอตแลนด์ 2-1 ไอร์แลนด์\n\nอิสราเอล 2-1 แอลเบเนีย\n\nเซอร์เบีย 4-1 สวีเดน\n\nลีกซี\n\nไอร์แลนด์เหนือ 2-1 คอซอวอ\n\nไซปรัส 1-0 กรีซ",
    "EU จ่อเชิญนายกฯอังกฤษคนใหม่ร่วมประชุมสุดยอดหารือตั้งองค์กรความมั่นคงยุโรป : อินโฟเควสท์": "สหภาพยุโรป (EU) จะเชิญนายกรัฐมนตรีคนใหม่ของอังกฤษเข้าร่วมการประชุมสุดยอด เพื่อหารือเกี่ยวกับองค์กรใหม่ที่จะรวมประเทศประชาธิปไตยในทวีปยุโรปเป็นหนึ่งเดียวกัน\n\nนายกรัฐมนตรีคนใหม่ของอังกฤษ ซึ่งคาดกันว่าจะเป็นนางลิซ ทรัสส์นั้น จะได้รับเชิญให้เข้าร่วมประชุมกับผู้นำทั่วยุโรปในการประชุมสุดยอดที่กรุงปราก เมืองหลวงของประเทศสาธารณรัฐเช็ก ในวันที่ 6 ต.ค. เพื่อหารือเกี่ยวกับการจัดตั้งประชาคมการเมืองยุโรป (European Political Community) ซึ่งเป็นองค์กรที่จะยกระดับความมั่นคงทั่วทวีปยุโรป\n\nนายชาร์ลส์ มิเชล ประธานคณะมนตรียุโรปเปิดเผยว่า อังกฤษจะได้รับเชิญให้เข้าร่วมการประชุมสุดยอดในเดือนหน้า แม้ว่าจะยังมีปัญหาเกี่ยวกับพิธีสารไอร์แลนด์เหนือก็ตาม\n\nเว็บไซต์เดอะการ์เดียน.คอมรายงานว่า นายมิเชลเป็นพันธมิตรทางการเมืองที่ใกล้ชิดกับประธานาธิบดีเอ็มมานูเอล มาครงแห่งฝรั่งเศส ซึ่งเสนอแนวคิดเกี่ยวกับการจัดตั้งประชาคมการเมืองยุโรปในเดือนพ.ค.ที่ผ่านมา ซึ่งประชาคมดังกล่าวจะประกอบด้วยประเทศประชาธิปไตยทั้งหมดของทวีปยุโรป รวมถึงยูเครนและประเทศอื่น ๆ ในคาบสมุทรบอลข่านตะวันตกที่ต้องการเข้าเป็นสมาชิก EU\n\nโดย สำนักข่าวอินโฟเควสท์ (03 ก.ย. 65)\n\nTags: EU",
    "สาลิกาคาบข่าว Vol.247": "นักวิจัยดึง “เมตาเวิร์ส” ยกระดับท่องเที่ยวเมืองสุพรรณฯ สร้างพื้นที่สื่อสารคนทั่วโลก\n\nทีมวิจัยม.สวนดุสิตยกทีมจัดเวิร์คช็อปเทคนิคการสร้างชุมชนเสมือนจริงด้วยเมตาเวิร์ส หวังยกระดับนวัตกรรมระบบการท่องเที่ยวอัจฉริยะเมืองขุนแผน สร้างรายได้จากเทคโนโลยีดิจิทัล และพัฒนาทุนมนุษย์ด้านการท่องเที่ยวให้มีสมรรถนะสูงขึ้น ด้วย “เทคนิคการสร้างชุมชนเสมือนจริง ด้วย Spatial.io” ตามเป้าประสงค์สำคัญข้อหนึ่งของชุดโครงการวิจัย “นวัตกรรมระบบการท่องเที่ยวอัจฉริยะ (Smart Tourism)” ภายใต้ทุนสนับสนุนการวิจัยจากสำนักงานคณะกรรมการส่งเสริมวิทยาศาสตร์ วิจัยและนวัตกรรม (สกสว.) กระทรวงการอุดมศึกษา วิทยาศาสตร์ วิจัยและนวัตกรรม เพื่อเสริมสร้างทุนมนุษย์ด้านการท่องเที่ยวให้มีสมรรถนะสูงขึ้น สามารถใช้เทคโนโลยีดิจิทัลเป็นเครื่องมือในการประกอบธุรกิจ เพื่อเพิ่มโอกาสในการสร้างรายได้และยกระดับอุตสาหกรรมท่องเที่ยวและบริการของไทย เนื่องจากปัจจุบันเทคโนโลยีสารสนเทศเข้ามามีส่วนร่วมในชีวิตคนเรามากขึ้นจากเดิม และยังเป็นส่วนหนึ่งในการเปลี่ยนแปลงของพฤติกรรมของมนุษย์ การนำเทคโนโลยีเข้ามาถือว่าตอบโจทย์ของชีวิตวิถีใหม่ (New normal) โดยเฉพาะอย่างยิ่งการใช้เทคโนโลยีดิจิทัลในอุตสาหกรรมการท่องเที่ยว เป็นอีกสิ่งหนึ่งที่สามารถดึงดูดนักท่องเที่ยวให้เกิดความพึงพอใจ ส่งผลต่อการสร้างรายได้ให้กับผู้ประกอบการและชุมชนท้องถิ่น โดย Spatial.io เป็นเว็บไซต์ที่อนุญาตให้ทุกคนสร้างพื้นที่ในโลกเสมือนจริงเกิด เป็นชุมชนเสมือนจริง ผู้ใช้สามารถสร้างพื้นที่เพื่อให้คนทั่วโลกได้เข้ามาเยี่ยมชม อีกทั้งยังสามารถพูดคุยกับผู้อื่นที่พบปะกันบนโลกเสมือนจริงได้แบบเรียลไทม์ เพื่อนำผู้คนมารวมกัน สามารถแบ่งปันข้อมูล สร้างพื้นที่สาธารณะเพื่อจัดนิทรรศการศิลปะ พบปะสังสรรค์ และงานอีเว้นท์ได้\n\nคนไทยก่อหนี้เฉลี่ยครัวเรือนละ 5 แสน สูงสุดเป็นประวัติการณ์\n\nนายธนวรรธน์ พลวิชัย อธิการบดี และประธานที่ปรึกษาศูนย์พยากรณ์เศรษฐกิจและธุรกิจ ม.หอการค้าไทย ได้สำรวจสถานภาพหนี้ครัวเรือนไทยในปีนี้ พบว่า คนไทย เกือบ 100% มีหนี้ครัวเรือน ส่วนใหญ่เป็นหนี้ส่วนบุคคล และบัตรเครดิต โดยกลุ่มตัวอย่าง 1,350 ตัวอย่างทั่วประเทศ ที่ส่วนใหญ่มีรายได้เกิน 50,000 บาทต่อเดือน/ต่อครัวเรือน พบว่ารายได้ต่อครัวเรือนดังกล่าวยังน้อยกว่ารายจ่าย ทำให้การใช้ไม่เพียงพอ เพราะปัจจุบันค่าครองชีพสูงเกินไป ซึ่งพบว่ากลุ่มตัวอย่างถึง 99.6% มีหนี้สิน มาจากหนี้ส่วนบุคคล รองลงมาหนี้จากบัตรเครดิต นำมาใช้จ่ายในการซื้อสินค้าอุปโภค-บริโภค และซื้อสินค้าคงทน เช่น ยานพาหนะและที่อยู่อาศัย รวมทั้งหนี้เพื่อการประกอบธุรกิจ จากสถานการณ์ดังกล่าว ทำให้ยอดหนี้ต่อครัวเรือนรวมมีถึง 500,000 บาท แม้จะเป็นอัตราหนี้ที่สูง แต่ส่วนใหญ่เป็นหนี้ที่เกิดจากทรัพย์สินที่มีมูลค่าสูง เช่น บ้าน คอนโดฯ เป็นต้น ทั้งนี้ จำนวนหนี้เฉลี่ย 501,711 บาทต่อครัวเรือน เป็นจำนวนหนี้ที่สูงสุดเป็นประวัติการณ์ ขยายตัว 3.7% แต่ส่วนใหญ่เป็นหนี้อยู่ในระบบมากขึ้นที่ 78.9% ซึ่งผ่อนชำระประมาณเดือนละ 12,801 บาท\n\nคลังเตือนภัยประชาชน ระวังโดนแอบอ้างชื่อหน่วยงานในสังกัดหลอกโอนเงิน\n\nนายพรชัย ฐีระเวช ผู้อำนวยการสำนักงานเศรษฐกิจการคลัง ในฐานะโฆษกกระทรวงการคลัง เปิดเผยว่า ขณะนี้มีผู้ไม่หวังดีหรือมิจฉาชีพได้หลอกลวงประชาชน โดยแอบอ้างเป็นเจ้าหน้าที่หน่วยงานในสังกัดกระทรวงการคลังผ่านทางโทรศัพท์ โดยเฉพาะหน่วยงานที่เกี่ยวข้องกับการจัดเก็บภาษี เช่น หลอกว่าเป็นเจ้าหน้าที่กรมศุลกากร โทรศัพท์มาแจ้งว่ามีพัสดุส่งมาจากต่างประเทศ แต่ของตกค้างอยู่ที่ด่านศุลกากร เนื่องจากติดปัญหาด้านภาษีกับกรมศุลกากร และแจ้งให้จ่ายเงินค่าดำเนินการ ไม่เช่นนั้นจะถูกยึดพัสดุ หรือในกรณีล่าสุด ที่มีการแอบอ้างเป็นเจ้าหน้าที่กรมสรรพากร โทรศัพท์มาสอบถามข้อมูลผู้เสียภาษี และแจ้งว่าจะดำเนินการคืนภาษีให้ โดยหลอกให้ลงทะเบียนใน URL เว็บไซต์ปลอมที่มีหน้าตาเหมือนเว็บไซต์ของกรมสรรพากร หรือส่ง sms หรือ อีเมล ให้กดลิ๊งค์ปลอม หรือให้ส่ง OTP 6 หลัก และหลอกลวงว่าเงินภาษีจะถูกโอนเข้าบัญชีของผู้เสียภาษีภายใน 1 – 2 วันทำการ กรณีดังกล่าวถือเป็นภัยและสร้างความรำคาญให้แก่ประชาชนเป็นอย่างมาก ซึ่งรัฐมนตรีว่าการกระทรวงการคลัง (นายอาคม เติมพิทยาไพสิฐ) มีนโยบายให้ความสำคัญกับเรื่องดังกล่าวเป็นลำดับแรก โดยปลัดกระทรวงการคลัง (นายกฤษฎา จีนะวิจารณะ) ได้กำชับให้ทุกหน่วยงานในสังกัดกระทรวงการคลังแจ้งเตือนและซักซ้อมทำความเข้าใจกับประชาชน ให้ระมัดระวังการหลอกลวงลักษณะดังกล่าว รวมถึงให้หน่วยงานในสังกัดกระทรวงการคลังโดยเฉพาะหน่วยงานที่เกี่ยวข้องกับเรื่องการเก็บเงิน และการจัดเก็บภาษีหาแนวทางป้องกัน แก้ไขปัญหาอย่างทันทีและต่อเนื่อง ไม่ให้ประชาชนต้องเดือดร้อนหรือประสบปัญหาโดนหลอกลวงไปมากกว่านี้\n\nกรมอนามัย ชี้ กินอาหารแปรรูปมาก ขาดสาร แก่ก่อนวัย เสี่ยงสมองเสื่อม\n\nนายแพทย์สุวรรณชัย วัฒนายิ่งเจริญชัย อธิบดีกรมอนามัย กล่าวว่า วิถีชีวิตที่เร่งรีบของสังคมเมืองและความเครียดสะสมจากการทำงาน ทำให้ประชาชนส่วนใหญ่ไม่มีเวลาดูแลตนเอง โดยเฉพาะการเลือกกินอาหาร มีแนวโน้มบริโภคอาหารสำเร็จรูปหรืออาหารแปรรูปมากขึ้น เช่น น้ำอัดลม มันฝรั่งทอด ไส้กรอกรมควัน เบคอน แฮม ขนมขบเคี้ยว อาหารแช่แข็ง บะหมี่กึ่งสำเร็จรูป อาหารบรรจุกระป๋อง อาหารแปรรูปตามท้องตลาดส่วนใหญ่ผ่านการจัดเตรียม ปรุงรสกลิ่น ปรับเปลี่ยนรูปร่างบรรจุภัณฑ์ เพื่อให้ง่ายต่อการกินและเก็บรักษา อาหารแปรรูปบางชนิดมีการเติมส่วนผสมต่างๆ เช่น สารให้ความหวานแทนน้ำตาล สารเติมแต่งอาหารเพื่อเพิ่มสีสันและกลิ่นให้น่ากิน สารกันบูดเพื่อคงความสดใหม่และยืดอายุการเก็บรักษาบางชนิดอาจใส่น้ำตาลธรรมชาติหรือน้ำตาลฟรุกโตสชนิดพิเศษ (High Fructose Corn Syrup) มากเกินไป เพื่อให้อาหารมีรสชาติเนื้อสัมผัสและสีตามที่ต้องการ ส่งผลให้อาหารแปรรูปมีปริมาณน้ำตาล โซเดียมและไขมันอิ่มตัวสูง ซึ่งหากกินในปริมาณที่มากเกินไป และติดต่อกันเป็นระยะเวลานาน อาจส่งผลเสียต่อสุขภาพ ทำให้ร่างกายขาดสารอาหาร ผิวพรรณเหี่ยวย่น หย่อนคล้อยดูแก่ก่อนวัย และเสี่ยงสมองเสื่อมได้\n\nชาวเช็กกว่า 7 หมื่นชุมนุมต้านรัฐบาลฝักใฝ่ตะวันตก ใส่ใจยูเครนมากกว่าประชาชน",
    "มีบิ๊กแมตช์บ้างมั้ย?ส่องชื่อทีมคู่แข่ง อังกฤษ ศึกเนชั่นส์ลีกปีหน้า": "อังกฤษ ภายใต้การกุมบังเหียนของ เซาธ์เกต ซึ่งมีผลงานที่น่าประทับใจทั้งในศึก ฟุตบอลโลก และฟุตบอล ยูโร กำลังโชว์ฟอร์มได้อย่างเลวร้ายถึงขนาดกำชัยไม่ได้เลยในการลงเล่นศึก เนชั่นส์ลีก ตลอดทั้งห้านัด และเป็นอันแน่นอนแล้วว่าพวกเขาจะโดนลดชั้นไปเล่นในลีกบีปีหน้าแทน หลังออกไปแพ้ให้กับ อิตาลี 1-0 ในเกมล่าสุดเมื่อวันศุกร์ที่ผ่านมาจนรั้งอันดับบ๊วยของกลุ่มเอ3\n\nต่อสถานการณ์ดังกล่าวก่อนที่ทีม สิงโตคำราม จะลงเล่นเกม เนชั่นส์ลีก ทิ้งทวนเป็นนัดสุดท้ายที่ เวมบลีย์ ต้อนรับการมาเยือนของ เยอรมัน ในวันจันทร์นี้ก่อนบินไปฟาดแข้ง ฟุตบอลโลก 2022 เดอะ ซัน ได้สอดส่องรายชื่อทีมคู่แข่งที่มีแววอยู่ร่วมกลุ่มเดียวกับ ทรี ไลอ้อนส์ ในลีกบีออกมาว่าน่าจะมีแต่ทีมในระดับต่ำชั้นแทบทั้งสิ้น",
    "\"ปูติน\" สั่งระดมพล จุดชนวน \"ประชาชน\" อพยพหนี": "การตัดสินใจของ ปธน. ปูติน ในการประกาศระดมกำลังพลสำรองในรัสเซีย ได้จุดชนวนให้มีการอพยพของชายชาวรัสเซียจำนวนมากที่พยายามหลีกเลี่ยงการสู้รบในยูเครน\n\nเมื่อวันที่ 24 ก.ย.2565 สำนักข่าวต่างประเทศ DW ได้รายงานว่า ชายชาวรัสเซียหลายพันคน กำลังพยายามหนีออกนอกประเทศ เพราะพวกเขากลัวจะถูกเรียกตัวและส่งไปสู้รบในยูเครน ในขณะที่ กระทรวงกลาโหมของรัสเซีย อ้างว่าจะเรียกเฉพาะทหารที่อายุไม่เกิน 55 ปี มีประสบการณ์ด้านการทหาร เพียง 300,000 คน เท่านั้น\n\nแต่อย่างไรก็ตาม สื่อของรัสเซียได้รายงานว่า มีผู้สูงอายุและชายที่ไม่ได้ฝึกทหาร ถูกเรียกตัวเช่นกัน สื่อออนไลน์ของ Novaya Gazeta Europe ได้รายงานว่ารัฐบาลรัสเซีย มีแผนที่จะเกณฑ์ทหารมากถึง 1 ล้านคน เพื่อรับใช้ในกองทัพ\n\nพวกเขาสามารถจับใครก็ได้ ถ้าพวกเขาต้องการจริงๆ\n\nพวกเราพยายามปฏิเสธที่จะต่อสู้ เพราะเราไม่เข้าใจจุดประสงค์ของสิ่งที่เรียกว่า \"ปฏิบัติการทางทหารพิเศษ\" ของรัสเซีย ชายวัย 28 ปี ให้สัมภาษณ์กับสำนักข่าว DW\n\nพวกเขาบอกว่ามันคือหน้าที่ แต่คือหน้าที่อะไร ฉันจะเข้าใจถ้าประเทศของเราถูกโจมตี แต่ตอนนี้เรากำลังจะโจมตีเพื่อนบ้านของเรา\n\nชายชาวรัสเซียคนอื่นกล่าวเพิ่มเติม มีชายชาวรัสเซียอีกหลายคนมีที่ตัดสินใจออกจากประเทศอย่างรวดเร็ว ผู้ที่ไม่มีวีซ่า จะขับรถไปยัง จอร์เจีย คาซัคสถาน และมองโกเลีย มีรายงานบนสื่อสังคมออนไลน์ว่า ที่จุดผ่านแดนต่างๆ มีรถยนต์จอดเรียงรายมีความยาวหลายกิโลเมตร คนที่มีเงิน ก็จะบินออกนอกประเทศมุ่งหน้าไปยังสหรัฐอาหรับเอมิเรตส์ ตุรกี เซอร์เบียและฟินแลนด์\n\nออกจากรัสเซียด้วยหัวใจที่หนักหน่วง\n\n\n\nวิศวกรชายวัย 34 ปีคนหนึ่ง จากเมือง Krasnodar ซึ่งอยู่ทางตอนใต้ของรัสเซีย บอกกับ สำนักข่าว DW ว่าเขาเคยรับราชการเป็นทหารรัสเซียมาก่อน ซึ่งมันอาจจะทำให้เขามีแนวโน้มที่จะถูกเรียกตัวได้ เขาเคยมีความคิดที่จะออกจากรัสเซียมานานแล้ว และการประกาศระดมพลบางส่วนเมื่อวันพุธที่ผ่านมา ทำให้เขาตัดสินใจได้ทันที\n\n\n\nฉันจะไม่จากรัสเซียไปตลอดกาล ฉันรักรัสเซีย และจะกลับมาในวันหนึ่งอย่างแน่นอน\n\n\n\nพ่อค้าออนไลน์คนหนึ่งกล่าวเพิ่มเติมว่า เขาไม่ต้องการจากรัสเซียไป แต่ตั้งแต่เกิดสงครามขึ้นในวันที่ 24 กุมภาพันธ์ ที่ผ่านมา ทำให้เขาตระหนักว่าสิ่งต่างๆ กำลังไปในทิศทางที่แย่\n\n“เราทุกคนเข้าใจดีว่าสิ่งทั้งปวงนี้จะนำไปสู่สิ่งที่ไม่ดี”\n\nชายวัย 43 ปี อาศัยอยู่ทางตอนเหนือของรัสเซีย ได้อพยพออกจากรัสเซียเมื่อไม่นานมานี้ เขาเคยเป็นวิศวกรและเคยรับราชการในกองทัพ เมื่อเกิดสงครามขึ้นเขาถูกเรียกตัวหลายครั้งจากเขตทหารในท้องที่ของเขา แต่เขาไม่เคยตอบรับเลย เมื่อ ปูติน ประกาศระดมพลเขาตัดสินใจเก็บกระเป๋าและขับรถไปฟินแลนด์ที่ทันที\n\n“ผมเป็นเจ้าหน้าที่กองหนุนชั้นหนึ่งก็จริง แต่ผมไม่ต้องการถูกตัดสินว่าจะต้องเข้าคุกหรือเป็นที่ฆาตกร” เขากล่าว\n\nเรามันก็แค่อาหารสัตว์\n\n\n\nอย่างไรก็ตาม หลายรัฐในยุโรปได้ปิดพรมแดนระหว่างรัสเซียหรือจำกัดการเข้าประเทศ\n\nEdgars Rinkevics รัฐมนตรีต่างประเทศลัตเวีย ได้ชี้แจงว่า ประเทศของเขาจะไม่รับและไม่ให้การช่วยเหลือประชาชนรัสเซียที่เดินทางออกจากรัสเซีย โดยอ้างถึงความกังวลด้านความมั่นคงของชาติ\n\n\n\nนายกรัฐมนตรีเอสโตเนีย Kaja Kallas กล่าวว่าประเทศของเขาไม่อนุญาตให้ชาวรัสเซียที่หลบหนีออกจากประเทศเข้ามาในเอสโตเนีย และได้เรียกร้องให้รัสเซียเปลี่ยนแปลงระบอบการปกครอง\n\n\n\nลิทัวเนีย และ สาธารณรัฐเช็ก ก็แสดงจุดยืนที่จะไม่เสนอสถานะลี้ภัยให้กับชาวรัสเซียที่หลบหนีเข้ามา\n\n\n\nฟินแลนด์กำลังพิจารณาห้ามไม่ให้ชาวรัสเซียเดินทางข้ามประเทศ\n\nนักเคลื่อนไหวทางการเมืองชาวรัสเซียคนหนึ่ง ได้วิพากษ์วิจารณ์ข้อจำกัดเหล่านี้ เขากล่าวว่า รัฐบาลต่างๆ ในยุโรปตะวันออกกำลังเผชิญกับแรงกดดันจากประชานิยมฝ่ายขวา\n\nยิ่งช่องว่างระหว่างเรากว้างขึ้นเท่าไร เราทุกคนก็จะรวมกันได้ยากขึ้นเท่านั้น\n\nในขณะที่ Michail Bayankin กล่าวว่ารัฐบาลรัสเซียไม่ให้ความสำคัญต่อชีวิตมนุษย์\n\n“พวกเขาบอกเราว่ากำลังมุ่งไปข้างหน้า แต่พวกเขาไม่สนใจว่าเราจะกลับคืนมาได้หรือไม่ สำหรับพวกเขา เราเป็นแค่อาหารสัตว์ขนาดใหญ่”\n\n\n\n\n\nที่มา : www.dw.com",
    "KTAM Focus : Queen Mining & King Energy": "โดย..ณัฏฐะ มหัทธนา, CFA ผู้ช่วยกรรมการผู้จัดการ\n\nฝ่ายกลยุทธ์การลงทุนและลูกค้าสัมพันธ์\n\nบลจ.กรุงไทย\n\n27 รัฐมนตรีพลังงานสหภาพยุโรป “คว้าน้ำเหลว” ประชุมฉุกเฉิน 9 ก.ย. มิอาจบรรลุข้อตกลงจำกัดราคาก๊าซรัสเซีย ซึ่งปัจจุบันคิดเป็น 9% ของทั้งหมดที่อียูนำเข้า (ลดลงมากจาก 40% ก่อนสงครามยูเครน) โดยประเทศที่พึ่งพาเชื้อเพลิงรัสเซียมากๆเช่น ฮังการี สโลวาเกีย ออสเตรีย กลัวปูตินตอบโต้ด้วยการปิดท่อส่ง ขณะหลายชาติสมาชิกอยากให้จำกัดราคานำเข้าก๊าซจากทุกแหล่ง แต่คณะกรรมาธิการพลังงานอียูกังวลว่าจะยิ่งซ้ำเติมภาวะขาดแคลน ประเด็นที่เห็นพ้องกันดูเหมือนมีเพียงแยกราคาก๊าซออกจากสูตรคำนวณค่าพลังงานลม แสงอาทิตย์ และนิวเคลียร์ ส่วนนโยบายประหยัดพลังงาน “ภาคบังคับ” เผชิญเสียงท้วงติงจากรัฐมนตรีสาธารณรัฐเช็ก (ประธานการประชุม) ซึ่งเห็นควรให้กำหนดเป้าหมายดีมานด์แบบ “สมัครใจ” มากกว่า …ใครรู้ข่าวประท้วงใหญ่เซ่นวิกฤตพลังงานในเช็กคงพอเข้าใจ\n\nแก้เงินเฟ้อด้วยเงิน? รัฐบาลอังกฤษภายใต้การนำของนายกฯใหม่ Liz Truss เสนอแผนอุดหนุนค่าพลังงานแก่ครัวเรือนและธุรกิจซึ่งอาจใช้งบสูงถึง 1.5 แสนล้านปอนด์ เมื่อรวมกับมาตรการคล้ายๆกันของ เยอรมนี ออสเตรีย และสมาชิกอียูอื่นๆก็น่าจะปาเข้าไปกว่าครึ่งล้านล้านดอลลาร์! นักการเมืองประเทศร่ำรวยในยุโรปทุ่มเงินซื้อเวลาแก้ปัญหาพลังงานเพื่อเลี่ยงกระแสต่อต้านโดยยอมแลกกับความเสี่ยงด้านเสถียรภาพ การอัดงบมหาศาลเมื่อเงินเฟ้อสูงก็เหมือนราดน้ำมันใส่กองไฟ นโยบายฝืนกลไกตลาดค้ำดีมานด์ไว้ (ไม่เกิด demand destruction) ยิ่งลากปัญหาเงินเฟ้อให้ยืดเยื้อ พร้อมเพิ่มภาระหนี้สินในภาวะดอกเบี้ยสูง\n\nStimulative Hike ธนาคารกลางยุโรป (ECB) ขึ้นดอกเบี้ย 0.75% ตามคาด แต่มีเซอร์ไพรส์ประกาศยกเลิกระบบแบ่งชั้นดอกเบี้ย (two-tier system กำหนดให้เงินสำรองส่วนเกินที่ฝากไว้กับ ECB จะได้รับดอกเบี้ยต่ำลงหรือโดนชาร์จดอกเบี้ย) จูงใจให้ธนาคารพาณิชย์ “คงเงินกู้” ตามโครงการสินเชื่อระยะยาว Targeted Longer-Term Refinancing Operations (TLTRO ฉีดสภาพคล่องช่วยเศรษฐกิจยูโรโซนตั้งแต่วิกฤตโควิด 2 ปีที่แล้ว เหลืออีก 2 ปีจะครบอายุ) ก่อนหน้านี้ตลาดคาดว่าบรรดาแบงก์จะคืนเงินกู้ก่อนกำหนด แต่พอ ECB เลิก 2-tier ก็เลยไม่อยากรีบคืนเพราะภาระดอกเบี้ย TLTRO ยังคงต่ำมาก ควรนำเงินวนกลับไปฝากไว้กับ ECB เพื่อกินส่วนต่างดอกเบี้ยที่สูงขึ้นตาม policy rate แบบเต็มเม็ดเต็มหน่วยไม่แบ่งชั้นดีกว่า …ประเด็นนี้ทำให้ ขนาดงบดุลของ ECB ไม่ลดลง สอดคล้องกับผลประชุมซึ่งยังไม่พิจารณาเรื่อง QT ดังนั้น “สภาพคล่องส่วนเกิน” จึงท่วมยูโรโซนต่อไป ช่วยสนับสนุนการกู้เงินมาใช้อุดหนุนพลังงานของเหล่ารัฐบาลยุโรป\n\nUSD หมดสตอรี่? Jerome Powell พูดผ่านสื่อส่งท้ายก่อนประชุม FOMC 20-21 ก.ย. “ไร้สัญญาณถอย” ย้ำเดินหน้าขึ้นดอกเบี้ยสู้เงินเฟ้อจนกว่างานจะสำเร็จ *น่าสังเกต* ดอลลาร์สหรัฐอ่อนค่า 3 วันติด Dollar Index (DXY) ปิดวันศุกร์หลุดระดับ 109 และต่ำกว่าสัปดาห์ก่อน FedWatch Tool สะท้อนโอกาสขึ้นดอกเบี้ยเดือนนี้ 75 bps พุ่งทะลุ 90% เกือบจะชัวร์แล้ว USD จึงดูคล้าย “หมดสตอรี่” ประกอบกับภาวะ risk on จากความหวังเศรษฐกิจยุโรปรอดไม่พังทลาย ยิ่งลดความต้องการถือครองดอลลาร์\n\nเงินเฟ้อจีนชะลอต่ำกว่าคาด ข้อมูล ส.ค. CPI +2.5%YoY (คาด 2.8%, ก.ค. 2.7%) PPI +2.3%YoY (คาด 3.1%, ก.ค. 4.2%) เปิดทางสะดวกให้ PBOC ดำเนินนโยบายผ่อนคลายและรัฐบาลกระตุ้นเศรษฐกิจได้เต็มที่\n\nตุลาคมมีปัจจัยหนุนราคาน้ำมันและโภคภัณฑ์ นักลงทุนในตลาดเริ่มคาดหวังแง่บวกต่อ “จีน” มากขึ้นขณะใกล้ถึงวันประชุมใหญ่เลือกผู้นำชุดใหม่กลางเดือน ต.ค. เพราะอีเวนต์ดังกล่าวอาจสร้างจุดเปลี่ยนช่วยปลดล็อกนโยบายเศรษฐกิจจีนให้มีความยืดหยุ่น เพิ่มแรงกระตุ้น มุ่งสนับสนุนการเติบโต เป็นปัจจัยหนุนทั้ง “หุ้นจีน” และความต้องการ “สินค้าโภคภัณฑ์” นอกจากนี้ มาตรการปล่อยน้ำมันจากคลังสำรองปิโตรเลียมเชิงยุทธศาสตร์ (SPR) ของสหรัฐก็จะสิ้นสุดลงในเดือนหน้าด้วย!\n\nCommodities Supercycle “อภิมหาวัฏจักรโภคภัณฑ์” คือธีมที่ชัดเจนสุดจากหลายปัจจัยดังกล่าว\n\nQueen Mining & King Energy เราเลือก 2 กองทุนเพื่อรับโอกาสจากแนวโน้มราคาโภคภัณฑ์ขาขึ้น\n\nKT-MINING กองทุนรวมหมวดอุตสาหกรรมที่เกี่ยวข้องกับโลหะและเหมืองแร่ ลงทุนในหน่วยของ Allianz Global Metals and Mining (กองทุนหลัก) เน้นหุ้นของบริษัทซึ่งมียอดขายและกำไรจากการสำรวจ สกัด หรือแปรรูปทรัพยากรธรรมชาติจำพวกโลหะ เช่น นิกเกิล ทองแดง อลูมิเนียม และแร่อื่นๆ เหล็กกล้า ถ่านหิน โลหะมีค่า เช่น ทอง แพลทินัม รวมถึง เพชร เกลือ และแร่อุตสาหกรรม จีนลงทุนโครงสร้างพื้นฐานหนุนดีมานด์ระยะสั้น-กลาง Green Economy, EV ขับเคลื่อนความต้องการระยะยาว ขณะซัพพลายโตตามไม่ทัน\n\nKT-ENERGY ลงทุนในหน่วยของ BGF World Energy (กองทุนหลัก) เน้นหุ้นของบริษัทชั้นนำทั่วโลกซึ่งมีธุรกิจหลักในการสำรวจ พัฒนา ผลิต และจำหน่ายพลังงาน จึงเหมาะที่จะใช้รับโอกาสและความเสี่ยง (exposure) จากแนวโน้มการเปลี่ยนแปลงราคาพลังงานโลก โดยมี “น้ำมัน” เป็นตัวหลัก ผู้จัดการกองทุนสนใจธุรกิจที่รักษาวินัยค่าใช้จ่ายลงทุน (capex) บริษัทน้ำมันที่สะสมกำไรเพราะได้เปรียบด้วยต้นทุนต่ำ และธุรกิจก๊าซธรรมชาติเหลว (Liquefied Natural Gas: LNG) ซึ่งกำลังเติบโตสูงเพราะถูกมองว่าเป็นสะพานเชื่อมในช่วงเปลี่ยนผ่านสู่พลังงานใหม่ เป็นต้น\n\nไอเดียกองทุนรวมมีให้ทุกวัน ผู้สนใจเชิญรับชม Fund Today by KTAM ทุกเช้าวันทำการเริ่มเวลา 8:45 น. สามารถพิมพ์คำถามทางไลฟ์ Facebook: KTAM Smart Trade, Youtube: KTAM TV ONLINE หรือรับฟังและร่วมพูดคุยใน Clubhouse: KTAM Smart Trade สดพร้อมกันสามช่องทาง นอกจากนี้ดูคลิปย้อนหลังได้ทั้ง Youtube และ Facebook\n\n#คุยทุกวันฟันทุกเช้า #ฟันทูเดย์845\n\nคำเตือน: ความเห็นส่วนบุคคล ไม่ใช่คำแนะนำการลงทุน ผลการดำเนินงานในอดีต มิได้เป็นสิ่งยืนยันถึงผลการดำเนินงานในอนาคต ทำความเข้าใจลักษณะสินค้า เงื่อนไขผลตอบแทน คู่มือการลงทุน และความเสี่ยงก่อนตัดสินใจลงทุน",
    "EU จ่อประชุมออกมาตรการฉุกเฉิน 9 ก.ย.นี้ หลังรัสเซียปิดท่อส่งก๊าซไม่มีกำหนด : อินโฟเควสท์": "คณะรัฐมนตรีในกลุ่มชาติยุโรปจะหารือกันถึงมาตรการแทรกแซงฉุกเฉินเพื่อควบคุมต้นทุนพลังงานที่พุ่งสูงขึ้น ตั้งแต่การจำกัดราคาน้ำมันไปจนถึงการระงับการซื้อขายตราสารอนุพันธ์ด้านพลังงาน เนื่องจากยุโรปเร่งรับมือวิกฤตพลังงานที่เลวร้ายลงยิ่งขึ้น\n\nสำนักข่าวบลูมเบิร์กรายงานข้อมูลในเอกสารฉบับร่างถึงการหารือครั้งนี้ว่า สาธารณรัฐเช็กในฐานะประธานหมุนเวียนของสหภาพยุโรป (EU) จะนำชุดมาตรการพิเศษดังกล่าวเข้าที่ประชุมรัฐมนตรีกระทรวงพลังงานแห่งกลุ่มชาติยุโรปในวันศุกร์นี้ (9 ก.ย.)\n\nทั้งนี้ กลุ่มผู้นำชาติยุโรปพยายามมาเป็นเวลาหลายเดือนในการบรรเทาผลกระทบจากการที่รัสเซียลดปริมาณการส่งก๊าซธรรมชาติ อย่างไรก็ดี หลังจากที่ก๊าซพรอม บริษัทพลังงานรายใหญ่ของรัสเซีย ประกาศเมื่อวันศุกร์ที่ผ่านมา (2 ก.ย.) ว่าจะยังคงปิดท่อส่งก๊าซ Nord Stream 1 ต่อไปโดยไม่มีกำหนด ก็ยิ่งทำให้วิกฤตพลังงานในยุโรปกลายเป็นปัญหาเร่งด่วนยิ่งกว่าที่เคย\n\nในช่วงสุดสัปดาห์ที่ผ่านมา เยอรมนี ซึ่งเป็นประเทศที่ได้รับผลกระทบจากการปิดท่อส่งก๊าซ Nord Stream มากที่สุด ได้เปิดเผยมาตรการช่วยเหลือผู้บริโภควงเงิน 6.5 หมื่นล้านดอลลาร์ ผ่านการจัดเก็บภาษีลาภลอย (windfall tax) จากผลกำไรของธุรกิจกลุ่มพลังงาน\n\nขณะเดียวกัน เหตุการณ์ลงถนนประท้วงโดยประชาชนชาวเช็กหลายพันคนในช่วงสุดสัปดาห์ที่ผ่านมายิ่งเป็นเครื่องตอกย้ำว่าหายนะด้านพลังงานครั้งนี้กำลังจะกลายเป็นวิกฤตทางเศรษฐกิจ ทางสังคม และแม้กระทั่งทางการเงินด้วย โดยในช่วงเวลาเดียวกันนี้เอง กลุ่มประเทศนอร์ดิกดำเนินการหนุนสภาพคล่องของกลุ่มบริษัทสาธารณูปโภคที่ไม่สามารถปฏิบัติตามข้อกำหนดด้านหลักประกันเงินกู้ได้ โดยกล่าวว่าอาจเกิดความเสี่ยงที่กลุ่มบริษัทดังกล่าวจะล้มละลายแบบเดียวกับเลห์แมน บราเธอร์ส ในปี 2551\n\nโดย สำนักข่าวอินโฟเควสท์ (05 ก.ย. 65)\n\nTags: ท่อส่งก๊าซ",
    "EU เตรียมระงับข้อตกลงวีซ่ากับรัสเซีย ส่งผลชาวรัสเซียเดินทางเข้าประเทศ EU ยากขึ้น": "โจเซฟ บอร์เรลล์ รองประธานคณะกรรมาธิการยุโรปและผู้แทนระดับสูงด้านการต่างประเทศและนโยบายความมั่นคงของสหภาพยุโรป (EU) เปิดเผยว่า รัฐมนตรีต่างประเทศ EU เห็นพ้องที่จะระงับข้อตกลงเพื่อการอำนวยความสะดวกด้านวีซ่ากับรัสเซีย ซึ่งจะส่งผลให้ประชาชนรัสเซียเดินทางเข้าประเทศ EU ได้ยากขึ้นและเสียค่าใช้จ่ายมากขึ้น\n\n“เราตกลงที่จะระงับข้อตกลงอำนวยความสะดวกด้านวีซ่าระหว่างสหภาพยุโรปและรัสเซียอย่างสมบูรณ์ การดำเนินการนี้จะช่วยลดจำนวนวีซ่าใหม่ที่ออกโดยประเทศสมาชิก EU ได้อย่างมาก มันจะยากมากขึ้นและใช้เวลานานขึ้นกว่าเดิม” เขากล่าวในการแถลงข่าว ภายหลังการประชุมรัฐมนตรีต่างประเทศ EU ณ กรุงปรากของสาธารณรัฐเช็ก เมื่อวานนี้ (31 สิงหาคม)\n\nทั้งนี้ การระงับข้อตกลงวีซ่าดังกล่าว ยังไม่ใช่การสั่งห้ามออกวีซ่าเข้าประเทศ EU สำหรับชาวรัสเซีย ซึ่งรัฐมนตรีต่างประเทศ EU มีความเห็นแตกต่างกันและไม่สามารถเห็นพ้องได้ทันที ในการปูพรมแบนวีซ่าเดินทางสำหรับชาวรัสเซีย\n\nบอร์เรลล์ชี้ว่า การเดินทางข้ามพรมแดนจากรัสเซียไปยังประเทศเพื่อนบ้านที่เป็นสมาชิก EU เพิ่มขึ้นอย่างมากตั้งแต่ช่วงกลางเดือนกรกฎาคมที่ผ่านมา ซึ่งเรื่องนี้กลายเป็นปัจจัยที่ทำให้ EU จำเป็นจะต้องระงับข้อตกลงวีซ่ากับรัสเซีย\n\n“เรื่องนี้กลายเป็นความเสี่ยงด้านความมั่นคงสำหรับประเทศเพื่อนบ้านเหล่านี้ นอกจากนี้เราได้เห็นชาวรัสเซียจำนวนมากเดินทางไปพักผ่อนและช้อปปิ้ง ราวกับว่าไม่มีสงครามเกิดขึ้นในยูเครน” บอร์เรลล์กล่าว\n\nทางด้าน 5 ชาติสมาชิก EU ที่มีชายแดนติดกับรัสเซีย ได้แก่ ฟินแลนด์ เอสโตเนีย ลัตเวีย ลิทัวเนีย และโปแลนด์ ระบุในแถลงการณ์ร่วม โดยยินดีต่อการระงับข้อตกลงวีซ่ากับรัสเซีย ว่าเป็นไปในทิศทางที่ถูกต้อง และชี้ว่าทั้ง 5 ประเทศสามารถเสนอให้มีการแบนหรือระงับวีซ่าชั่วคราว เพื่อรับมือกับปัญหาความมั่นคงที่อาจเกิดขึ้นในอนาคตอันใกล้ ขณะที่เอสโตเนียกำลังพิจารณาที่จะยับยั้งการเข้าประเทศของชาวรัสเซียส่วนใหญ่ในอีกไม่กี่สัปดาห์ข้างหน้า\n\nด้าน อเล็กซานเดอร์ กลัชโก รัฐมนตรีช่วยว่าการกระทรวงการต่างประเทศรัสเซีย กล่าวว่า EU “กำลังยิงตัวเองที่เท้า” และความเคลื่อนไหวดังกล่าวจะไม่ให้คำตอบในเรื่องใด\n\nขณะที่ ดมิโทร คูเลบา รัฐมนตรีต่างประเทศยูเครน วิจารณ์การตัดสินใจของ EU ว่าเป็นแค่มาตรการครึ่งๆ กลางๆ\n\n“การที่ยังคำนึงถึงรัสเซีย แน่นอนว่าเป็นสิ่งที่นำไปสู่การบุกยูเครนครั้งใหญ่เมื่อวันที่ 24 กุมภาพันธ์”\n\nขณะเดียวกัน แจน ลิปาฟสกี รัฐมนตรีต่างประเทศสาธารณรัฐเช็ก กล่าวว่า คณะกรรมาธิการยุโรปจะมองหาหนทางอื่นๆ เพื่อดำเนินการเพิ่มเติมในเรื่องนี้ ซึ่งปัจจุบันพบว่า EU มีการออกวีซ่าเชงเกน (Schengen Visa) หรือวีซ่าสำหรับเดินทางเข้า 26 ประเทศ EU ตามข้อตกลงเชงเกนให้แก่ชาวรัสเซียกว่า 12 ล้านคน\n\nโดยบอร์เรลล์เชื่อมั่นว่าการระงับข้อตกลงวีซ่ากับรัสเซียจะก่อให้เกิดผลกระทบและลดจำนวนการออกวีซ่าแก่ชาวรัสเซียของประเทศสมาชิก EU ได้อย่างมาก\n\nอย่างไรก็ตาม ฝรั่งเศสและเยอรมนีเตือนว่า มาตรการจำกัดการออกวีซ่าแก่ชาวรัสเซียที่เกินขอบเขต อาจทำให้มุมมองของรัสเซียกลายเป็นเหยื่อที่ถูกกระทำ และทำให้เกิดความบาดหมางและเหินห่างมากขึ้นระหว่างประชาชนรุ่นใหม่ของรัสเซียกับประเทศ EU ในอนาคต\n\nภาพ: Photo by Kay Nietfeld/picture alliance via Getty Images\n\nอ้างอิง:",
    "เผย 10 ประเทศปลอดภัยที่สุดในโลก สำหรับอาชีพดิจิทัล": "Lemon.io เว็บไซต์ชุมชนของนักพัฒนาซอฟต์แวร์ ได้ศึกษาข้อมูลจาก ‘ ดัชนีสันติภาพโลกปี 2565 ’ ของหน่วยงานวิเคราะห์เศรษฐกิจ และนำมาคำนวณหาประเทศที่ปลอดภัยที่สุดสำหรับผู้ถือวีซ่า digital nomad โดยดูจากระดับความปลอดภัยทางสังคม ขอบเขตความขัดแย้งอย่างต่อเนื่องในประเทศ และระหว่างประเทศ รวมถึงระดับการทำสงคราม\n\nซึ่งประเทศที่มีความปลอดภัยมากที่สุดสำหรับอาชีพ ฟรีแลนซ์ ด้าน ดิจิทัล 10 อันดับ ได้แก่\n\nประเทศไอซ์แลนด์ ครองอันดับหนึ่งมาตั้งแต่ปี 2551 และข้อมูลของสำนักงานตรวจคนเข้าเมืองระบุว่า ผู้ถือวีซ่าอาชีพ digital nomad สามารถอยู่ในประเทศได้นานถึง 6 เดือน\n\nส่วนนิวซีแลนด์ แม้จะรั้งอยู่ในอันดับ 2 แต่ถือเป็นประเทศที่สงบสุขที่สุดในภูมิภาคเอเชีย-แปซิฟิก ดัชนีสันติภาพโลก ระบุว่า การได้อยู่อันดับสูงเช่นนี้ เป็นผลพวงจากอัตราการจำคุกลดลง งบประมาณที่ใช้ในกองทัพน้อยลง และผลกระทบจากการก่อการร้ายต่ำ และแม้นิวซีแลนด์ไม่มีวีซ่า digital nomad แบบระยะยาว แต่ผู้ประกอบอาชีพนี้สามารถถือวีซ่า working holiday แทน เพื่อสามารถอยู่ในประเทศได้ 1-2 ปี\n\nด้านโปรตุเกสตามมาติดๆ เป็นอันดับที่ 3 สำนักข่าว Business Insider เผยว่า วีซ่า D7 ของโปรตุเกส เป็นหนึ่งในทางเลือกที่ถูกที่สุดสำหรับอาชีพดังกล่าว ผู้ถือวีซ่าต้องมีประกันสุขภาพ และจ่ายเพียง 7,200 ยูโรต่อปีเท่านั้น\n\nนอกจากนี้ การจัดอันดับจากดัชนีสันติภาพโลก 2565 พบว่าประเทศไทยอยู่ในอันดับที่ 103 เพิ่มขึ้นจากปีก่อน 9 อันดับ\n\nสหรัฐอยู่ในอันดับต่ำกว่าประเทศไทยที่ 129 ร่วงลงมาหนึ่งอันดับจากปีก่อน\n\nพิสูจน์อักษร....สุรีย์ ศิลาวงษ์",
    "แข้งทีมชาติมาเลเซีย ชุดคิงส์คัพ ยังได้ลุยลีกยุโรปต่อ": "สโมสรฟุตบอล ยาโบลเนซ ได้ประกาศคว้าตัว ดิออน คูลส์ กองหลังลูกครึ่งมาเลเซีย-เบลเยึ่ยม วัย 26 ปี ร่วมทีมหลังจากนักเตะแยกทางกับมิดทิลแลนด์ ทีมดังในลีกเดนมาร์ก\n\nสำหรับ ดิออน คูลส์ เคยผ่านการติดทีมชาติเบลเยียมตั้งแต่ชุด ยู18-21 ก่อนตัดสินใจเลือกมาเล่นให้ทีมชาติมาเลเซียชุดใหญ่ ในวันที่ 1 มิ.ย.64 ในการแข่งขันฟุตบอลโลก2022 รอบคัดเลือกโซนเอเชีย อีกทั้งยังผ่านการคัาแข้งกับทีมโอเอซ ลูเวิน, คลับ บรูซ ในเบลเยี่ยม",
    "'โรนัลโด' ลั่นบอลโลก 2022 ไม่ใช่เวทีสุดท้าย ขอลุยศึกยูโร 2024 ต่อ": "คริสเตียโน โรนัลโด ซูเปอร์สตาร์ของทีม “ปีศาจแดง” แมนเชสเตอร์ ยูไนเต็ด และทีมชาติโปรตุเกส ยืนยันว่าตนยังไม่มีแผนอำลาทัพ “ฝอยทอง” หลังจบฟุตบอลโลก 2022 และวางเป้าหมายที่จะลุยฟุตบอลยูโร 2024 กับทีมต่อไปอีกด้วย\n\nก่อนหน้านี้เคยมีข่าวว่าหัวหอกวัย 37 ปี อาจลงเล่นให้ทีมชาติโปรตุเกสในฟุตบอลโลก 2022 ที่ประเทศกาตาร์ เป็นรายการสุดท้าย อย่างไรก็ตามล่าสุดเจ้าตัวออกมายืนยันว่ายังไม่มีความคิดที่จะเลิกรับใช้ชาติแต่อย่างใด และพร้อมลุยต่อกับรายการใหญ่ในอีก 2 ปีข้างหน้า\n\n“น่าเหลือเชื่อมากที่ผมได้เขียนสถิติว่าเป็นคนที่ทำประตูได้มากที่สุดในนามทีมชาติ มันเป็นการเดินทางที่ยาวนาน แต่ผมอยากบอกว่าการเดินทางนี้มันยังไม่จบ” โรนัลโด้ เริ่มกล่าวในงานประกาศรางวัลของสหพันธ์ฟุตบอลโปรตุเกส\n\n“ผมหวังว่าจะยังเป็นส่วนหนึ่งในทีมชาติต่อไป ผมยังมีความกระหายที่จะลงเล่น และมีความคาดหวังเป็นอย่างสูงกับเส้นทางหลังจากนี้ แน่นอนเรามีนักเตะดาวรุ่งเก่งๆ ที่ขึ้นมาใหม่หลายรายในตอนนี้”\n\n“แต่สำหรับผมแล้ว ผมยังอยากเล่นในฟุตบอลโลกอยู่ และผมก็ยัมีเป้าหมายในการเข้าร่วมในศึกชิงแชมป์แห่งชาติยุโรป ยูโร 2024 ในอีก 2 ปีข้างหน้าด้วย” ดาวยิงวัย 37 ปี กล่าวทิ้งท้าย\n\nทั้งนี้ คริสเตียโน่ โรนัลโด้ ได้รับรางวัลพิเศษจากสหพันธ์ฟุตบอลโปรตุเกส หลังก้าวขึ้นไปทำสถิติกลายเป็นนักเตะที่ยิงประตูได้มากที่สุดตลอดกาลในนามทีมชาติที่จำนวน 117 ประตู จากการลงสนาม 189 นัดในทุกรายการ\n\nทีมชาติโปรตุเกส มีโปรแกรมลงเล่นศึกเนชันส์ ลีก ในคืนวันเสาร์ที่ 24 กันยายน ในการออกไปเยือนสาธารณรัฐเช็ก เวลา 01.45 น. ต่อด้วยการเปิดบ้านรับมือ สเปน ในคืนวันอังคารที่ 27 กันยายน 2565 เวลา 01.45น. ตามเวลาประเทศไทย\n\nขณะที่ในฟุตบอลโลก 2022 ที่ประเทศกาตาร์ พลพรรค “ฝอยทอง” ทีมชาติโปรตุเกส ถูกจับสลากมาอยู่ในกลุ่ม เอช ร่วมกับ อุรุกวัย, เกาหลีใต้ และเซเนกัล โดยพวกเขาจะประเดิมสนามเกมแรก พบ เซเนกัล วันที่ 24 พฤศจิกายน 2565",
    "มีรายงานว่า S.T.A.L.K.E.R. 2 อาจไม่วางจำหน่ายจนถึงปี 2024-2025": "Vitaly Kazunov จาก iXBT Games ได้รับรายงานจาก “แหล่งข่าว” แห่งหนึ่ง อ้างว่าเกม S.T.A.L.K.E.R. 2 อาจจะไม่วางจำหน่ายจนถึงปี 2024-2025\n\nแหล่งข่าวรายงานกับ iXBT Games ว่าตอนนี้โปรเจกต์เกม S.T.A.L.K.E.R. 2 กำลังอยู่ในช่วง “ซ่อมถาวร” หลังจากก่อนหน้านี้ นักพัฒนาเกมใน GSC Game World ส่วนใหญ่ต้องอพยพไปกรุงปราก ประเทศสาธารณรัฐเช็ก เพื่อหลบหนีจากสงครามในยูเครน ซึ่งส่งผลกระทบทำให้โปรเจกต์เกมต้องหยุดพัฒนาชั่วคราวหลายเดือน\n\nอย่างไรก็ตาม แม้พนักงานบางส่วนได้กลับมาพัฒนาเกมแล้ว แต่พนักงานส่วนใหญ่ที่อยู่มาตั้งแต่ช่วงเริ่มพัฒนา S.T.A.L.K.E.R. 2 ได้ออกจากสตูดิโอไปแล้ว และการย้ายที่ตั้งก็ทำให้เกิดปัญหาสำคัญมากมาย ๆ ซึ่งอาจเป็นสาเหตุหลักที่ทำให้การสร้างเกมดำเนินอย่างล่าช้า หรือสะดุดตลอดเวลา\n\nถึงอย่างนั้น การรายงานนี้ขัดกับการกล่าวของทีมพัฒนาเกม ที่เคยยืนยันว่า S.T.A.L.K.E.R. 2 ยังมีแผนวางจำหน่ายในปี 2023 แม้ Microsoft ได้คืนเงินให้คนที่ซื้อ Pre-Order แล้วก็ตาม\n\nที่มา: Insider-Gaming",
    "เจิ้ง ชินเหวิน พลิกคว่ำเต็ง 1 ทะลุรอบ 8 คนหวดแพน แปซิฟิก": "การแข่งขันเทนนิสดับเบิ้ลยูทีเอ ทัวร์ 500 รายการ โทเรย์ แพน แปซิฟิก โอเพ่น 2022 ชิงเงินรางวัลรวม 757,900 เหรียญสหรัฐ หรือประมาณ 28,042,300 บาท ที่กรุงโตเกียว ประเทศญี่ปุ่น เมื่อวันพุธที่ 21 ก.ย.65 ที่ผ่านมา เป็นการแข่งขันในรอบสอง\n\nประเภทหญิงเดี่ยว รอบสอง พอลล่า บาโดซ่า มือวางอันดับ 1 ของรายการ มืออันดับ 4 ของโลกจากสเปน พบกับ เจิ้ง ชินเหวิน นักเทนนิสสาววัย 19 ปี มืออันดับ 36 ของโลกจากจีน เกมการแข่งขัน นักหวดดาวรุ่งจากจีน ที่เล่นได้อย่างยอดเยี่ยมในแมตช์นี้ ทั้งเสิร์ฟเอชไปถึง 7 ครั้ง และได้แต้มจากเสิร์ฟแรก และเสิร์ฟสองที่เหนือกว่า พลิกเอาชนะไปได้อย่างไม่ยากเย็น 2 เซตรวด 6-2 และ 6-3",
    "EU เตรียมถก “มาตรการฉุกเฉิน” 9 ก.ย.นี้ หลังรัสเซียไร้กำหนดเปิดส่งก๊าซ": "ผู้สื่อข่าวรายงานว่า คณะรัฐมนตรีในกลุ่มชาติยุโรปจะหารือกันถึงมาตรการแทรกแซงฉุกเฉินเพื่อควบคุมต้นทุนพลังงานที่พุ่งสูงขึ้น ตั้งแต่การจำกัดราคาน้ำมันไปจนถึงการระงับการซื้อขายตราสารอนุพันธ์ด้านพลังงาน เนื่องจากยุโรปเร่งรับมือวิกฤตพลังงานที่เลวร้ายลงยิ่งขึ้น\n\nด้านสำนักข่าวบลูมเบิร์กรายงานข้อมูลในเอกสารฉบับร่างถึงการหารือครั้งนี้ว่า สาธารณรัฐเช็กในฐานะประธานหมุนเวียนของสหภาพยุโรป (EU) จะนำชุดมาตรการพิเศษดังกล่าวเข้าที่ประชุมรัฐมนตรีกระทรวงพลังงานแห่งกลุ่มชาติยุโรปในวันศุกร์นี้ (9 ก.ย.)\n\nทั้งนี้กลุ่มผู้นำชาติยุโรปพยายามมาเป็นเวลาหลายเดือนในการบรรเทาผลกระทบจากการที่รัสเซียลดปริมาณการส่งก๊าซธรรมชาติ อย่างไรก็ดี หลังจากที่ก๊าซพรอม บริษัทพลังงานรายใหญ่ของรัสเซีย ประกาศเมื่อวันศุกร์ที่ผ่านมา (2 ก.ย.) ว่าจะยังคงปิดท่อส่งก๊าซ Nord Stream 1 ต่อไปโดยไม่มีกำหนด ก็ยิ่งทำให้วิกฤตพลังงานในยุโรปกลายเป็นปัญหาเร่งด่วนยิ่งกว่าที่เคย\n\nโดยในช่วงสุดสัปดาห์ที่ผ่านมา เยอรมนี ซึ่งเป็นประเทศที่ได้รับผลกระทบจากการปิดท่อส่งก๊าซ Nord Stream มากที่สุด ได้เปิดเผยมาตรการช่วยเหลือผู้บริโภควงเงิน 6.5 หมื่นล้านดอลลาร์ ผ่านการจัดเก็บภาษีลาภลอย (windfall tax) จากผลกำไรของธุรกิจกลุ่มพลังงาน\n\nขณะเดียวกันเหตุการณ์ลงถนนประท้วงโดยประชาชนชาวเช็กหลายพันคนในช่วงสุดสัปดาห์ที่ผ่านมายิ่งเป็นเครื่องตอกย้ำว่าหายนะด้านพลังงานครั้งนี้กำลังจะกลายเป็นวิกฤตทางเศรษฐกิจ ทางสังคม และแม้กระทั่งทางการเงินด้วย โดยในช่วงเวลาเดียวกันนี้เอง กลุ่มประเทศนอร์ดิกดำเนินการหนุนสภาพคล่องของกลุ่มบริษัทสาธารณูปโภคที่ไม่สามารถปฏิบัติตามข้อกำหนดด้านหลักประกันเงินกู้ได้ โดยกล่าวว่าอาจเกิดความเสี่ยงที่กลุ่มบริษัทดังกล่าวจะล้มละลายแบบเดียวกับเลห์แมน บราเธอร์ส ในปี 2551",
    "บีญา, ราอูล นำทัพ : 10 อันดับดาวซัลโวสูงสุดทีมชาติสเปน": "บีญา, ราอูล นำทัพ : 10 อันดับดาวซัลโวสูงสุดทีมชาติสเปน\n\nสเปนไม่เคยขาดแคลนยอดกองหน้าตั้งแต่อดีตจนถึงปัจจุบัน แต่ใครบ้างที่อยู่ใน 10 อันดับดาวซัลโวสูงสุดตลอดกาลของพวกเขา\n\nสเปน ได้รับการยกย่องว่าเป็นหนึ่งในทีมที่เต็มไปด้วยนักเตะมากพรสวรรค์อยู่เสมอ แต่ผลงานระดับทีมชาติของพวกเขาในอดีตกลับไม่ดีอย่างที่คาด\n\nทัพกระทิงดุมักถูกยกให้เป็นหนึ่งในทีมตัวเต็งอยู่เสมอเมื่อทัวร์นาเม้นท์ใหญ่มาถึง แต่กลับทำผลงานไม่ดีเมื่อเทียบกับชื่อชั้นของบรรดาขุนพลในทีม\n\nอย่างไรก็ตาม ทุกอย่างเปลี่ยนไปในปี 2008!\n\nสเปนคว้าแชมป์ยุโรปในปีนั้น และได้ชูถ้วยแชมป์ฟุตบอลโลกในอีก 2 ปีต่อมา และยังป้องกันแชมป์ยุโรปได้ในปี 2012 อีกด้วย!\n\nแผงกองกลางชั้นยอดที่มี อันเดรส อินียสต้า และ ชา เอร์นานเดซ มีส่วนอย่างมากกับความสำเร็จของสเปน และคนมักไม่ค่อยพูดถึงนักเตะตำแหน่งกองหน้าเท่าที่ควร\n\nอย่างไรก็ตาม สเปน ไม่เคยขาดแคลนยอดดาวยิงระดับโลก และนี่คือ 10 อันดับ ดาวซัลโวสูงสุดตลอดกาลของพวกเขา",
    "ฝีพายสาว มกช.เชียงใหม่ เหมาเหรียญทอง เรือยาวมังกรชิงแชมป์โลก": "ฝีพายสาว มกช. เชียงใหม่ แกร่ง เหมาเหรียญทอง เรือยาวมังกรชิงแชมป์โลกที่ สาธารณรัฐเซ็ก\n\nสามฝีพายสาว มกช.เชียงใหม่ สุดแกร่ง เหมา ทองทอง กลับในการแข่งขัน เรือยาวมังกร รายการ ICF Dragon Boat World Championship 2022 RACICE, Czech Republic ณ สาธารณรัฐเช็ก ระหว่างวันที่ 1-4 กันยายน 2565\n\nสรุปผลการแข่งขันเรือยาวมังกรชิงแชมป์โลก รายการ ICF Dragon Boat World Championship 2022 RACICE, Czech Republic ณ สาธารณรัฐเช็ก ระหว่างวันที่ 1-4 กันยายน 2565 โดยมีนักกีฬาเรือพายของมหาวิทยาลัยการกีฬาแห่งชาติ วืทยาเขตเชียงใหม่ เป็นตัวแทนทีมชาติไทยเข้าร่วมการแข่งขันในครั้งนี้จำนวน 3 คน และสามารถคว้าเหรียญมาครองได้ดังนี้\n\nนางสาว จิราวรรณ หาญคำหล้า นักศึกษาคณะศึกษาศาสตร์ ขั้นปีที่ 2 คว้ามาได้ 5 เหรียญทอง เหรียญทอง เรือ 10 หญิง 500 เมตร เหรียญทอง เรือ 10 หญิง 200 เมตร เหรียญทอง เรือ 10 หญิง 2000 เมตรเหรียญทอง เรือ 20 Mixer 500 เมตรเหรียญทอง เรือ 20 Mixer 2000 เมตร\n\nนางสาว วัชราภรณ์ ขัติยะ นักศึกษาคณะศึกษาศาสตร์ ชั้นปีที่ 4 คว้ามาได้ 5 เหรียญทอง เหรียญทอง เรือ 10 หญิง 500 เมตร เหรียญทอง เรือ 10 หญิง 200 เมตร เหรียญทอง เรือ 10 หญิง 2000 เมตร เหรียญทอง เรือ 20 Mixer 500 เมตร\n\nเหรียญทอง เรือ 20 Mixer 2000 เมตร\n\nนางสาว เกศกนก ชมเชย นักศึกษาคณะวิทยาศาสตร์การกีฬาและสุขภาพ ชั้นปีที่ 4 คว้ามาได้ 5 เหรียญทอง เหรียญทอง เรือ 10 หญิง 500 เมตร เหรียญทอง เรือ 10 หญิง 200 เมตร เหรียญทอง เรือ 10 หญิง 2000 เมตรเหรียญทอง เรือ 10 Mixer 500 เมตรเหรียญทอง เรือ 10 Mixer 200 เมตร\n\nชมรมเรือพายมหาวิทยาลัยการกีฬาแห่งชาติ วิทยาเขตเชียงใหม่ ขอขอบคุณท่านรองอธิการบดี ผู้บริหาร คณาจารย์ บุคลากร และเจ้าหน้าที่ ที่ให้การสนับสนุนกีฬาเรือพายมาโดยตลอด",
    "กลาโหมไทยเชิญเผด็จการเมียนมาร่วมงานค้าอาวุธ เมินหลักสิทธิมนุษยชนโลก": "เมื่อวันที่ 27 สิงหาคม 2565 ที่ผ่านมา กลุ่ม ‘Justice for Myanmar’ ซึ่งทำงานเคลื่อนไหวเพื่อสิทธิมนุษยชนในเมียนมา รายงานว่า กระทรวงกลาโหมของไทยและแนวร่วมจัดงานแสดงอาวุธและยุทโธปกรณ์ในวันที่ 29 สิงหาคม 2565 จนถึงวันที่ 1 กันยายน 2565 โดยมีการเทียบเชิญกองทัพเมียนมาที่กำลังมีปัญหาด้านสิทธิมนุษยชนให้มาร่วมงานด้วย\n\nงานดังกล่าวถูกระบุว่าเป็นช่องทางในการระดมทุนอย่างอิสระด้วยตนเองนอกกระบวนการตามปกติ รวมไปถึงยังมีการจัดเสวนาต่างๆ โดย Justice for Myanmar ระบุว่าจะเป็นการช่วยทำให้กองทัพเมียนมาพัฒนาขีดศักยภาพในการเข่นฆ่าประชาชนในประเทศตนเองมากขึ้น ซึ่งกระทรวงกลาโหมและแนวร่วมผู้จัดงานปฏิเสธที่จะตอบคำถามว่า กองทัพเมียนมาจะมีบูทเป็นของตนเองหรือเข้ามามีส่วนร่วมอะไรในงานบ้างหรือไม่\n\nเว็บไซต์ของกระทรวงกลาโหม ประเทศไทย ระบุว่า มีประเทศที่ได้รับเชิญเป็นจำนวนมาก เช่น ออสเตรเลีย แคนาดา สาธารณรัฐเช็ก ฝรั่งเศส เยอรมนี ญี่ปุ่น โปแลนด์ เกาหลีใต้ และสเปน ซึ่งในจำนวนเหล่านี้มีหลายประเทศที่ประกาศยุติการส่งออกอาวุธไปยังเมียนมา เพื่อตอบโต้การละเมิดหลักสิทธิมนุษยชนและการก่ออาชญากรรมต่อมนุษยชาติของกองทัพเมียนมา\n\nอย่างไรก็ตาม ผู้จัดงานร่วมกับกระทรวงกลาโหมอย่างบริษัท Informa ก็เป็นร่มใหญ่ให้กับเว็บไซต์ด้านวิชาการชื่อดังอย่าง Taylor & Francis ที่มีเนื้อหาด้านสิทธิมนุษยชนอยู่เป็นจำนวนมาก ทาง Justice for Myanmar จึงได้แสดงความทักท้วงไปทั้งทางกระทรวงกลาโหมและบริษัท Informa รวมถึงกลุ่มผู้มีอำนาจการตัดสินใจด้านนโยบายความมั่นคงในกลุ่มประเทศอาเซียน เพื่อขอให้ยุติการคบค้าสมาคมกับกองทัพเมียนมาโดยเร็วจนกว่าสถานการณ์จะคลี่คลายลง\n\nสำหรับรายงานข่าวของ Justice for Myanmar สามารถอ่านฉบับเต็มได้ที่นี่ ‘Response from Eight Major Shareholders Regarding Y Complex Project in Myanmar’\n\nที่มา\n\nJustice for Myanmar"
}