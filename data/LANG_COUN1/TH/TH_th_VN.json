{
    "คลังหนุนเอกชน ’ปักธง’ เวียดนาม แนวโน้มเติบโตสูง": "รัฐมนตรีว่าการกระทรวงการคลัง อาคม เติมพิทยาไพสิฐ ระบุ หลังสถานการณ์การแพร่ระบาดโควิด-19 คลี่คลาย โอกาสใหม่ ๆ ทางธุรกิจเริ่มกลับมาพร้อมกับการฟื้นตัวของเศรษฐกิจโลก โดยเฉพาะในตลาดใหม่อย่างเวียดนามที่มาแรงด้วยจำนวนประชากรเกือบ 100 ล้านคน และเศรษฐกิจมีแนวโน้มเติบโตสูงเกือบ 7% ต่อปี โดยเวียดนามเป็นตลาดส่งออกสำคัญอันดับ 4 ของไทยรองจากสหรัฐฯ จีน และญี่ปุ่น และเป็นแหล่งนำเข้าสำคัญอันดับ 10 การค้าระหว่างไทยกับเวียดนามมีพัฒนาการดีอย่างก้าวกระโดด จากมูลค่า 150 ล้านดอลลาร์ในปี 2535 เป็นราว 20,000 ล้านดอลลาร์ในปัจจุบัน หรือขยายตัวเกือบ 20% ต่อปี\n\nรัฐบาลไทยพร้อมส่งเสริมความร่วมมือระหว่างภาครัฐและภาคเอกชนในมิติการค้าและการลงทุนระหว่างประเทศ รวมทั้งในมิติการเงินการคลัง ผ่านการสนับสนุนของ EXIM BANK ที่มุ่งเน้นการทำหน้าที่ในเชิงรุกสู่บทบาทธนาคารเพื่อการพัฒนา ใช้ความรู้ความเชี่ยวชาญ เครื่องมือทางการเงิน และเครือข่ายพันธมิตรส่งเสริมให้ผู้ประกอบการไทยเข้าถึงโอกาสใหม่ ๆ ในตลาดการค้าโลก ก้าวข้ามอุปสรรค ความท้าทาย และความเสี่ยงในการดำเนินธุรกิจการค้าและการลงทุนระหว่างประเทศ พร้อมทั้งขับเคลื่อนการพัฒนาอุตสาหกรรมสู่อนาคต เศรษฐกิจชีวภาพ เศรษฐกิจหมุนเวียน และเศรษฐกิจสีเขียว (Bio-Circular-Green Economy หรือ BCG Economy) ของไทย เชื่อมโยงกับการพัฒนาอย่างยั่งยืนในระดับภูมิภาคในกรอบความร่วมมือภายใต้อาเซียนและความร่วมมือทางเศรษฐกิจในภูมิภาคเอเชีย-แปซิฟิก (APEC)\n\nนอกจากนี้ รัฐบาลเวียดนามยังมีนโยบายส่งเสริมการค้าเสรีและการลงทุนจากต่างประเทศ ทำให้เวียดนามเป็นแหล่งลงทุนเป้าหมายสำคัญของนักลงทุนต่างชาติ รวมทั้งไทยซึ่งเป็นนักลงทุนรายใหญ่อันดับ 8 ในเวียดนาม ผู้ประกอบการไทยจึงควรเร่งขยายความร่วมมือกับเวียดนาม ไม่ว่าจะเป็นการค้าขายระหว่างประเทศหรือลงทุนร่วมกัน\n\nกรรมการผู้จัดการ ธนาคารเพื่อการส่งออกและนำเข้าแห่งประเทศไทย หรือ EXIM BANK ดร.รักษ์ วรกิจโภคาทร ระบุ EXIM BANK มีเครื่องมือทางการเงินครบวงจร ควบคู่กับข้อมูลความรู้และเครือข่ายพันธมิตรที่จะช่วยให้ผู้ประกอบการไทยสามารถเริ่มต้นหรือขยายธุรกิจการค้าและการลงทุนระหว่างประเทศได้อย่างมั่นใจ ทั้งในตลาดใหม่และตลาดเดิม โดยเฉพาะเวียดนามซึ่งเดิมเคยอยู่ในฐานะคู่แข่งปัจจุบันได้พลิกโฉมเป็นคู่ค้าสำคัญที่ไทยพึ่งพาและพึ่งพิงมากขึ้น โดยเวียดนามเป็นคู่ค้าสำคัญอันดับ 5 ของไทยมาตั้งแต่ปี 2560 ไต่ระดับขึ้นมาจากอันดับ 15 ในปี 2555 ขณะที่เวียดนามเป็นแหล่งลงทุนสำคัญอันดับ 4 ของไทยในปัจจุบัน ไต่อันดับจากอันดับ 10 เมื่อ 10 ปีก่อน\n\nโอกาสของผู้ประกอบการไทยยังมีอยู่อีกมากในตลาดใหม่ โดยเฉพาะเวียดนาม ซึ่งเป็นพันธมิตรกับนานาประเทศทั้งในมิติการเมืองและเศรษฐกิจ รวมทั้งมี FTA มากที่สุดเป็นอันดับต้น ๆ ของโลก ครอบคลุมกว่า 50 ประเทศทั่วโลก ขณะที่ประเทศไทยมีศักยภาพที่จะเติมเต็ม Supply Chain ของเวียดนามและของโลก EXIM BANK จึงพร้อมทำงานร่วมกับภาครัฐและภาคเอกชน สนับสนุนให้ผู้ประกอบการไทยเริ่มต้นหรือขยายธุรกิจสู่ตลาดโลกอย่างมั่นใจ โดยอาจเริ่มต้นจากเวียดนาม และรุกคืบไปยังตลาดการค้าอื่นต่อไป ช่วยต่อยอดการพัฒนาอย่างยั่งยืนของภูมิภาคและโลกโดยรวม\n\n\n\n\n\nสำหรับผลการดำเนินงานของ EXIM BANK ณ สิ้นเดือนสิงหาคม 2565 มียอดคงค้างสินเชื่อโครงการระหว่างประเทศทั้งสิ้น 67,458 ล้านบาท เพิ่มขึ้น 4,271 ล้านบาท หรือ 6.8% จากช่วงเดียวกันของปีก่อน โดยได้สนับสนุนธุรกิจไทยสยายปีกไปยังกลุ่มประเทศ CLMV (กัมพูชา สปป.ลาว เมียนมา และเวียดนาม) และตลาดใหม่ (New Frontiers) อย่างต่อเนื่อง ในช่วง 8 เดือนแรกปี 2565 EXIM BANK มีสินเชื่อคงค้าง CLMV และ New Frontiers จำนวน 53,815 ล้านบาท เพิ่มขึ้น 7,804 ล้านบาทหรือ 17% จากช่วงเดียวกันของปีก่อน เป็นสินเชื่อคงค้างในเวียดนาม 14,960 ล้านบาท เพิ่มขึ้น 55.4%",
    "เศรษฐกิจ ‘เวียดนาม’ ร้อนแรง จ่อแซง ‘ไทย’ ชูปฏิรูปกฎหมาย - ตลาดใหญ่ดึงลงทุน": "เศรษฐกิจเวียดนามติดสปีด นักวิชาการ ชี้เบียดไทยหลังโตเฉลี่ย 5-6% ต่อปี ห่วงไทยโตไม่เต็มศักยภาพ ชี้เวียดนามปฏิรูปกฎหมายเทียบโออีซีดี เอื้อลงทุน FTA หนุนบริษัทข้ามชาติแห่ลงทุน “พาณิชย์” ชี้ FDI ดันเศรษฐกิจก้าวกระโดด “เจโทร” ชี้เวียดนามโดดเด่นจากเศรษฐกิจโตต่อเนื่อง\n\nเศรษฐกิจเวียดนามมีความโดดเด่นถึงแม้จะอยู่ในสถานการณ์โควิด-19 และสถานการณ์วิกฤติพลังงาน โดยในปี 2565 รัฐบาลเวียดนามตั้งเป้าการเติบโตของ GDP ไว้ที่ 7.5% โดยในครึ่งปีแรกปี 2565 (ม.ค.-มิ.ย.) เวียดนามมีการขยายตัว GDP อยู่ที่ 6.42% เพิ่มขึ้นจากการขยายตัวในเดียวกันของปี 2564 ซึ่งอยู่ที่ 5.05% ทั้งนี้ เมื่อเปรียบเทียบกับ GDP ของไทยในช่วงครึ่งแรกของปี 2565 ขยายตัวเพียง 2.4% ในขณะที่ปีนี้ สภาพัฒนาการเศรษฐกิจและสังคมแห่งชาติ (สศช.) ประมาณการณ์ขยายตัวเพียง 2.7-3.2% หากมองเปรียบเทียบสมรรถนะเศรษฐกิจไทยและเวียดนามเปรียบเทียบกันจะพบว่าเศรษฐกิจเวียดนามขยายตัวแบบก้าวกระโดด ในขณะที่เศรษฐกิจไทยเจอปัญหาเติบโตต่ำกว่าศัยภาพ เมื่อเปรียบเทียบขีดความสามารถในการแข่งขันไทย-เวียดนาม 2564-2565 ตามที่สำนักงานการค้าในต่างประเทศ ณ นครโฮจิมินห์ ประเทศเวียดนามสรุปไว้พบว่า ในด้านประชากรของไทยที่มี 66 ล้านคน กำลังเข้าสู่ยุค Aging Society ในขณะที่ประชากรเวียดนาม 97 ล้านคน อยู่ในช่วง Working age ขณะที่การลงทุนโดยตรงจากต่างประเทศ (FDI) ของไทยอยู่ที่ 12 พันล้านดอลลาร์ ส่วนเวียดนาม อยู่ที่ 31.15 พันล้านดอลลาร์ รวมทั้งเมื่อมองประเด็นข้อตกลงการค้าที่มีผลต่อการตัดสินใจลงทุนของต่างชาติพบว่า ข้อตกลงการค้าเสรี (FTA) ของไทยมี 14 ฉบับ ครอบคลุม 18 ประเทศ ในขณะที่เวียดนามลงนามไปแล้ว 16 ฉบับ ครอบคลุม 54 ประเทศ เศรษฐกิจไทยโตไม่เต็มศักยภาพ นายปิติ ศรีแสงนาม ผู้อำนวยการศูนย์เศรษฐกิจระหว่างประเทศ อาจารย์คณะเศรษฐศาสตร์ จุฬาลงกรณ์มหาวิทยาลัย กล่าวว่า เศรษฐกิจเวียดนามพัฒนาขึ้นมากจากการเติบโตที่รวดเร็ว และตั้งแต่ปี 2030 จะเห็นชัดขึ้นว่าเวียดนามมีระดับเศรษฐกิจใกล้เคียงไทยมากขึ้น เพราะเศรษฐกิจเวียดนามเติบโตต่อเนื่อง 5-6% ต่อปี ขณะที่เศรษฐกิจไทยโตไม่เต็มศักยภาพ\n\nทั้งนี้ ช่วงที่ผ่านมาเวียดนามเหมือนใช้โฮโมนต์เร่งการเติบโต เพื่อเติบโตให้ได้มากกว่าศักยภาพที่เป็น ซึ่งทำให้เวียดนามที่เคยมีขนาดเศรษฐกิจเล็กกว่าไทยมากได้ขยับมาใกล้ไทยและจะแซงในที่สุด สำหรับสิ่งที่เหมือนกันคือการกระจุกตัวของการพัฒนา ซึ่งต่างจากประเทศพัฒนาแล้ว เช่นญี่ปุ่น สหรัฐ โดยไทยมีปัจจัยที่เข้มแข็งกว่าเวียดนาม คือโครงสร้างพื้นฐานและขนาดเศรษฐกิจ ซึ่งทำให้อีก 10 ปีข้างหน้าขนาดเศรษฐกิจเวียดนามยังไม่แซงไทย แต่จะขยับมาใกล้เคียงหรือในระดับเดียวกับไทยถ้าเศรษฐกิจไทยยังเติบโตไมได้เต็มศักยภาพ “ถ้าไทยเติบโตแบบนี้ไปเรื่อยๆ จะเป็นประเทศพัฒนาแล้วในปี 2035 ขณะที่เวียดนามจะขยับรายได้ต่อหัวจากปีละ 2,000-3,000 ดอลลาร์ มาอยู่ระดับเดียวกับไทยในปัจจุบันที่มีรายได้เฉลี่ย 7,000 ดอลลาร์” ทั้งนี้ข้อมูลของ PwC ระบุว่าระยะยาวถึงปี 2050 เศรษฐกิจเวียดนามจะขยับแซงหน้าไทยมาอยู่อันดับ23 ของโลก ขณะที่ไทยอันดับตกลงไปที่ 30 ของโลก การเมืองฉุดการพัฒนาประเทศ นายปิติ กลาวว่า สาเหตุที่เศรษฐกิจเวียดนามเติบโตเร็วช่วงหลายปีที่ผ่านมา เพราะไทยมีปัญหาการเมืองและไม่ประสบความสำเร็จในการปฏิรูปหลายด้าน แต่เวียดนามสำเร็จในการปฏิรูปหลายส่วนที่มาจากการวางแผนเศรษฐกิจจากส่วนกลาง ซึ่งคล้ายจีนทำให้เกิดผลดีกับเศรษฐกิจประเทศ โดยเฉพาะการปฏิรูปกฎหมายภายในประเทศ (Regulatory Guillotine) ที่เวียดนามทำสำเร็จตั้งแต่ปี 2015 ซึ่งทำให้กฎหมายทันสมัย โปร่งใสและมีประสิทธิภาพสูง รวมถึงกฎหมายเวียดนามเทียบเท่ามาตรฐานกลุ่มประเทศ OECD ทำให้นักลงทุนสนใจเข้าไปลงทุน และกฎหมายนี้ทำให้เวียดนามเปิดข้อตกลงทางการค้าหรือเข้าร่วมข้อตกลงทางการค้าใหม่ได้เร็วขึ้น เพราะมีการทำข้อตกลงบนกฎหมายที่มีมาตรฐานรูปแบบเดียวกัน",
    "\"เวียดนาม\" ลุยสร้างแบรนด์ทุเรียนครั้งใหญ่ เล็งแบ่งเค้ก “ไทย-มาเลย์” ในจีน": "นาย ฮา ญี จูง (Ha Duy Trung) เจ้าของแบรนด์ทุเรียน 9 Phe กล่าวว่า การได้รับอนุญาตให้ส่งออกอย่างเป็นทางการ เป็นโอกาสที่ดีอย่างมากสำหรับทุเรียนเวียดนาม คาดการณ์ว่า ในอีก 5 หรือ 10 ปีข้างหน้า การส่งออกทุเรียนของเวียดนามไปยังประเทศจีนจะเพิ่มมากยิ่งขึ้น\n\nศุลกากรจีน ระบุว่า ในปี 2564 จีนนำเข้าทุเรียนสด 821,600 ตัน มูลค่า 4,200 ล้านดอลลาร์สหรัฐฯ เพิ่มขึ้นร้อยละ 82 ซึ่งสูงที่สุด เมื่อเทียบกับผลไม้อื่น ๆ คาดการณ์ในปี 2565 การนำเข้าทุเรียนสดของจีนจะเพิ่มขึ้นอย่างต่อเนื่อง\n\nในช่วงครึ่งแรกของปี 2565 เวียดนามส่งออกผลไม้ไปจีนมูลค่า 2,860 ล้านดอลลาร์สหรัฐฯ เพิ่มขึ้นร้อยละ 123 โดยจีนเป็นตลาดใหญ่สุดของเวียดนาม อย่างไรก็ตาม เพื่อให้มีฐานที่มั่นคงในจีน ทุเรียนเวียดนามจะต้องผ่านอุปสรรคมากมาย",
    "พายุโนรูตรงดิ่งเข้าหาเวียดนาม หลายจังหวัดภาคกลางเตรียมรับมืออพยพประชาชน": "เมื่อเวลา 04.00 น. วันนี้ (26) พายุอยู่ห่างจากหมู่เกาะฮว่างซา (พาราเซล) ของเวียดนามราว 810 กิโลเมตร และคาดว่าจะอยู่ห่างจากหมู่เกาะฮว่างซา 410 กิโลเมตร ในเวลาประมาณ 22.00 น. โดยสำนักอุตุนิยมวิทยาและอุทกศาสตร์แห่งชาติของเวียดนามคาดการณ์ว่าพายุจะเคลื่อนที่ด้วยความเร็ว 20-25 กิโลเมตรต่อชั่วโมงในวันอังคาร (27)สำนักอุตุนิยมวิทยาของเวียดนามยังคาดการณ์ว่า ภายในเย็นวันอังคาร (27) ความเร็วลมของพายุจะอยู่ที่ 166 กิโลเมตรต่อชั่วโมง และจะเคลื่อนที่ต่อไปทางตะวันตก ทั้งนี้ คาดว่าพายุจะยังคงรักษาระดับดังกล่าว เมื่ออยู่ห่างจากภาคกลางของเวียดนามราว 170 กิโลเมตร ที่ครอบคลุมตั้งแต่เมืองดานังไปจนถึงจ.บิงดิ่ง ในเวลา 04.00 น. ของวันพุธ (28)ด้านกรมอุตุนิยมวิทยาญี่ปุ่นและพยากรณ์อากาศฮ่องกงคาดการณ์ว่าพายุจะพัดถล่มเมืองดานังและจ.กว๋างนาม ที่อยู่ทางใต้ ซึ่งเป็นที่ตั้งของเมืองฮอยอันในเช้าวันพุธ (28)หน่วยงานท้องถิ่นของจังหวัดภาคกลางของประเทศตั้งแต่จ.กว๋างบิ่ง ไปจนถึงจ.บิ่งทวน กำลังพิจารณาแผนอพยพผู้คนกว่า 860,000 คนนายกรัฐมนตรีฝ่าม มีง จีง ได้สั่งการให้ท้องถิ่นต่างๆ เฝ้าระวังพายุและยกเลิกการประชุมที่ไม่จำเป็น ห้ามออกเรือ และอนุญาตให้นักเรียนอยู่กับบ้านพายุโนรูเป็นพายุลูกที่ 4 ที่เข้าสู่ทะเลจีนใต้ในปีนี้ และมีแนวโน้มว่าจะเป็นพายุที่มีความรุนแรงที่สุดจนถึงตอนนี้พายุลูกนี้มีความคล้ายคลึงกับพายุช้างสารที่พัดถล่มภาคกลางของเวียดนามในเดือนก.ย. 2549 ที่ส่งผลให้มีผู้เสียชีวิตและสูญหาย 76 คน บ้านเรือนราษฎรเกือบ 350,000 หลัง และเรือ 1,000 ลำ จมน้ำหรือได้รับความเสียหายผู้เชี่ยวชาญด้านสภาพอากาศคาดการณ์ว่าหลังจากพายุโนรูแล้ว จะมีพายุอีก 3-5 ลูกเข้าสู่ทะเลจีนใต้ โดยพายุ 1-2 ลูก จะส่งผลกระทบโดยตรงต่อเวียดนาม.",
    "“มาเลเซีย” ประเทศรายได้สูง เวียดนามกำลังจะตามไป": "ประเทศไทย ก้าวขึ้นมาอยู่ระดับกลุ่มประเทศรายได้ปานกลางระดับสูง เมื่อปี 2554 ตามการประกาศของ ธนาคารโลก หลังจากรายได้ต่อหัวของประเทศไทยขึ้นในปีดังกล่าวขึ้นมาอยู่ที่ระดับ 4,210 ดอลลาร์ ซึ่งเป็นการก้าวขึ้นมาจากกลุ่มรายได้ปานกลางระดับล่างที่ประเทศไทยเข้าสู่ระดับดังกล่าวมาตั้งแต่ปี 2531 เมื่อรายได้เฉลี่ยต่อหัวเกินคนละ 1,036 ดอลลาร์ นับแต่นั้นมาประเทศก็ติดกับดักประเทศกลุ่มรายได้ปานกลางมามากกว่า 30 ปีแล้ว\n\nในขณะที่รัฐบาล มาเลเซีย รายงานรายได้เฉลี่ยประชากรต่อหัวล่าสุดของปี 2565 เป็นการอ้างข้อมูลจากกองทุนการเงินระหว่างประเทศ (ไอเอ็มเอฟ) ปรากฏข้อมูลชาวมาเลเซียมีรายได้เฉลี่ยต่อหัวอยู่ที่ 13,268 ดอลลาร์ ซึ่งเข้าหลักเกณฑ์ธนาคารโลกในการจัดกลุ่มประเทศตามสถานะรายได้ และทำให้มาเลเซียเข้าเงื่อนไขของ ประเทศที่มีรายได้สูง ( High Income Nation ) ซึ่งแผนยุทธศาสตร์การพัฒนาประเทศ ฉบับที่ 12 (2564-2568) ของมาเลเซีย กำหนดให้ปี 2568 ก้าวขึ้นมาเป็นประเทศไฮเทคและประเทศที่มีรายได้ต่อหัวสูง\n\nในขณะที่เวียดนาม ประเทศที่กำลังเป็นดาวเด่นของอาเซียน รัฐบาลเวียดนามสามารถบริหารเศรษฐกิจในช่วงสถานการณ์โควิด-19 ได้ดี ถึงแม้ว่าทุกประเทศเผชิญสถานการณ์เดียวกัน แต่การดึงการลงทุนจากต่างประเทศยังทำได้อย่างเข้มแข็ง รองนายกรัฐมนตรีด้านเศรษฐกิจของเวียดนามทำงานอย่างเข้มแข็งเพื่อดึงบริษัทข้ามชาติเข้ามาลงทุนในเวียดนาม ในขณะที่เศรษฐกิจไตรมาส 2 ของเวียดนามขยายตัว 7.72% ถือเป็นอัตราการเติบโตที่สูงที่สุดในรอบ 10 ปี มากกว่าช่วงก่อนระบาดของโควิด-19 เสียอีก\n\nเวียดนาม ประกาศเป้าจะกลายเป็นประเทศพัฒนาแล้วภายในปี 2588 หรือในอีก 23 ปีข้างหน้า ซึ่งเวียดนามมั่นใจถึงศักยภาพการเติบโตของเศรษฐกิจเฉลี่ย 6-7% ในช่วง 5 ปีข้างหน้า และเวียดนามจะสามารถทำได้ด้วยแนวคิดที่ต้องการยกระดับประเทศตัวเอง เวียดนามเลือกที่ก้าวข้ามความขัดแย้งกับจีนหรือสหรัฐ﻿แล้วมาสร้างความสัมพันธ์ทางเศรษฐกิจ รวมถึงเวียดนามกล้าสร้างโอกาสให้ประเทศจากการเข้าร่วมข้อตกลงทางการค้าในปัจจุบัน 16 ฉบับ ครอบคลุม 54 ประเทศ\n\nย้อนกลับมาประเทศไทย กำลังเผชิญความท้าทายอย่างมากในการก้าวข้ามประเทศรายได้ปานกลางที่อยู่ในสถานะนี้มาแล้ว 30 ปี โดยแผนพัฒนาเศรษฐกิจและสังคมแห่งชาติ ฉบับที่ 13 (2566-2570) กำหนดเป้าหมายรายได้ต่อหัวเท่ากับ 9,300 ดอลลาร์ สูงขึ้นจากปี 2564 ที่อยู่ระดับ 7,097 ดอลลาร์ ซึ่งการจะสู่เป้าหมายดังกล่าวต้องดึงพลังจากหลายฝ่ายร่วมมือกันอย่างเต็มที่ เพราะไม่อย่างนั้นไทยคงอยู่ในระดับประเทศรายได้ปานกลางต่อไป แล้วปล่อยให้ชาติในอาเซียนแซงหน้าไปทีละประเทศ",
    "ราคากาแฟจะแพงขึ้นอีก? บราซิล เวียดนาม ผลผลิตตกต่ำ สินค้าคงคลังเหลือน้อยครั้งประวัติศาสตร์": "กระทบพนักงานออฟฟิศถ้วนหน้า! ราคากาแฟอาจพุ่ง เมื่อผู้ผลิตรายใหญ่อย่างบราซิลและเวียดนามมีผลผลิตตกต่ำครั้งใหญ่ สินค้าคงคลังเหลือน้อย ไม่พอความต้องการโลก\n\nหลายคนอาจเริ่มสังเกตแล้วว่า ร้านกาแฟร้านประจำที่ตัวเองอุดหนุนทุกวันก่อนไปทำงานยามเช้าต่างทยอยปรับราคาเครื่องดื่มขึ้นกันถ้วนหน้า แม้แต่แบรนด์ใหญ่ๆ อย่าง All Cafe หรือ “กาแฟเซเว่น” ไปจนถึงอินทนิลเอง ก็พากันออกมาบอกกับลูกค้าว่าจะมีการขึ้นราคา 5-10 บาท\n\nเรื่องนี้ไม่ได้เกิดขึ้นแค่ในไทยเท่านั้น ร้านกาแฟใหญ่ๆ ระดับโลก เช่น Starbucks ไปโรงคั่วที่ใหญ่เป็นเบอร์ต้นๆ ของยุโรปอย่าง JDE Peet’s ก็มีการปรับราคาขายเหมือนกัน\n\nคำถามคือ ทำไมร้านกาแฟทั่วโลกถึงต้องพากันขึ้นราคาครั้งใหญ่? เกิดอะไรขึ้นกับตลาดกาแฟทั่วโลก? วันนี้ Brand Inside จะพาทุกท่านไปหาคำตอบเรื่องนี้พร้อมๆ กัน\n\nกาแฟไม่พอ ราคาก็พุ่ง\n\nหลังจากต้องล็อกดาวน์อยู่บ้านกันไปนาน ผู้คนต้องการดื่มกาแฟเพิ่มขึ้น ปีที่ผ่านมาความต้องการกาแฟเพิ่มขึ้น 2% เทียบกับปีก่อน ส่วนก่อนหน้านั้นก็เพิ่มขึ้นมา 1.5% พูดง่ายๆ คือหลังจากโควิดเริ่มทุเลาจากการระบาดในช่วงแรกๆ ความต้องการกาแฟก็เพิ่มขึ้น 2 ปีติด จากข้อมูลของ hEDGEpoint Global Markets บริษัทวิจัยตลาดระดับโลก\n\nข่าวร้ายคือ แม้ความต้องการจะโตต่อเนื่อง แต่ผลผลิตกลับไม่ได้โตตามไปด้วย\n\nเพราะตั้งแต่ช่วงปลายปี 2564 ก็มีข่าวอยู่เนืองๆ ว่า ประเทศผู้ผลิตกาแฟชั้นนำ เช่น บราซิล เวียดนาม โคลอมเบีย และประเทศอื่นๆ ต้องเผชิญสภาพอากาศที่เปลี่ยนแปลงครั้งใหญ่จนผลผลิตไม่ดีอย่างที่คิด\n\nเข้าสูตรเศรษฐศาสตร์พื้นฐานคือ “demand สูง + supply ต่ำ = ราคาพุ่งทะยาน”\n\nผู้ผลิตกาแฟเบอร์ 1 และ 2 เจองานหนัก\n\nสำนักข่าว Bloomberg รายงานว่า สถานการณ์ในบราซิล ประเทศผู้ผลิตเมล็ดกาแฟเบอร์ 1 ซึ่งผลิตกาแฟราว 1 ใน 3 ของทั้งโลกกำลังน่าเป็นห่วง เพราะนักวิเคราะห์มองว่าปริมาณกาแฟ (กระสอบ 60 กิโลกรัม) ที่ควรมีในคลังของบราซิลจะต้องอยู่ที่ 9-12 ล้านกระสอบ แต่ตอนนี้บราซิลมีเพียง 7 ล้านกระสอบ หรือราวๆ 60% เท่านั้น\n\nนอกจากนี้ ยังมีข้อมูลอีกว่ากาแฟที่มีอยู่ในคลังสินค้าในท่าเรือ เหลือน้อยที่สุดในรอบ 23 ปี นี่คือเรื่องที่ซ้ำเติมสถานการณ์การขาดแคลนเมล็ดกาแฟในระดับโลกอย่างหนัก\n\nสถานการณ์ในเวียดนาม ผู้ผลิตเมล็ดกาแฟอันดับ 2 ที่ผลิตกาแฟได้เกือบ 1 ใน 5 ของที่ผลิตได้ทั้งโลกก็ไม่ได้ต่างกันนัก เพราะจากการสำรวจพบว่าปริมาณเมล็ดกาแฟในคลังจนถึงสิ้นเดือนนี้จะอยู่ที่ 200,000 ตัน น้อยกว่าเดือนกันยายนปีที่ผ่านมาซึ่งมีเมล็ดกาแฟในคลัง 400,000 ตัน\n\nแถมยังมีการคาดการณ์กันอีกว่าผลผลิตในปี 2022-23 จะลดลงราว 6% เหลือ 1.72 ล้านตัน\n\nเมื่อวิกฤตภูมิอากาศ รุกคืบถึงปากท้อง\n\nที่ผ่านมาหลายคนมองว่าภาวะโลกร้อนเป็นเรื่องไกลตัวหรืออย่างน้อยๆ คือมองว่าเป็นปัญหาแต่จะยังไม่ส่งผลอะไรในระยะสั้น แต่ผลผลิตที่ตกต่ำซึ่งอาจดันราคากาแฟขึ้นไปอีก คือเครื่องพิสูจน์ให้เห็นว่า วิกฤติภูมิอากาศแยกไม่ขาดกับเรื่องชีวิตประจำวัน เพราะการผลิตทางเศรษฐกิจในแง่หนึ่งแล้วคือการหยิบบางสิ่งมาจากระบบนิเวศ\n\nสภาพปัจจุบันในบราซิลคือ สินค้าในคลังเหลือน้อยจนแทบไม่เพียงพอกับความต้องการต่อให้ผลผลิตปีหน้าจะดีก็ตาม ซึ่ง Nelson Carvalhaes หนึ่งในคณะกรรมการผู้ส่งออกกาแฟในบราซิล บอกว่า “สิ่งที่เราต้องการก็แค่ฝนเท่านั้น”\n\nบราซิลกำลังเจอภัยแล้งที่ยืดเยื้อตั้งแต่กลางปีที่ผ่านมา และนี่ยังเป็นภัยแล้งที่รุนแรงที่สุดครั้งหนึ่งของบราซิล นอกจากนี้ ปัญหาภูมิอากาศยังกระทบประเทศอื่นๆ ในอเมริกากลางและใต้ซึ่งเป็นผู้ผลิตกาแฟชั้นนำ ส่วนเวียดนาม ผู้ผลิตกาแฟโรบัสต้าเบอร์ 1 ของโลก ก็ประสบปัญหาสินค้าคงคลังลดลงและผลผลิตที่อาจย่ำแย่ในปีหน้า\n\nตอนนี้ ตลาดกาแฟต้องเผชิญกับความต้องการซื้อที่มากกว่าผลผลิต 2 ปี ติดต่อกัน ประโยคนี้อาจฟังดูไม่มีอะไรพิเศษ แต่ Natalia Gandolphi นักวิเคราะห์จาก hEDGEpoint ระบุว่า นี่คือสถานการณ์ที่เกิดขึ้นไม่บ่อยนักในตลาดนี้\n\nราคาพุ่ง From Bean to Bar\n\nถามว่าปัจจุบันราคากาแฟไปไกลแค่ไหน? ตอบได้เลยว่าราคาพุ่งขึ้นไปแล้วเกิน 1 เท่าตัว เทียบกับปี 2019 จาก 100 ดอลลาร์/ปอนด์ ปัจจุบัน ราคากาแฟอยู่ที่ 220 ดอลลาร์/ปอนด์ จากข้อมูลของ Trading Economics\n\nนอกจากนี้ ราคาสัญญาซื้อขายกาแฟล่วงหน้าใน New York Futures Exchange เพิ่มขึ้นไปแล้วกว่า 11% จากปีก่อนหน้า นักวิเคราะห์ชี้ว่ามีแนวโน้มที่จะปรับตัวขึ้นไปเรื่อยๆ โดยหนึ่งในปัจจัยสำคัญคือ ความไม่แน่นอนของการผลิตกาแฟในประเทศบราซิล\n\nแม้แต่ในประเทศผู้ผลิตกาแฟรายใหญ่ที่สุดเอง ราคากาแฟก็พุ่งขึ้นไม่ต่างกัน โดยราคากาแฟกระสอบในเซาเปาโลเพิ่มขึ้นไปแล้วกว่า 19% เทียบกับปีก่อน จากข้อมูลของ University of Sao Paulo\n\nและไม่ใช่แค่เชนใหญ่ระดับโลกเท่านั้นที่มีการปรับราคากาแฟขึ้น เพราะล่าสุด แบรนด์กาแฟหลายเจ้าในประเทศไทย ไม่ว่าจะเป็น All Cafe (กาแฟเซเว่น) Inthanin หรือ Cafe Amazon ก็แจ้งกับลูกค้าแล้วว่าจะมีการปรับราคาเครื่องดื่มขึ้นราว 5-10 บาท โดยให้เหตุผลเรื่องต้นทุนเป็นหลัก\n\nสะท้อนชัดว่า ปัญหาภูมิอากาศกระทบชีวิตประจำวันมากกว่าที่คนส่วนใหญ่เคยเข้าใจ\n\nที่มา – Bloomberg, SCMP, Visual Capitalist\n\nติดตามข่าวสารจาก Brand Inside ได้จาก Facebook ของเรา\n\nShare this: Tweet\n\n\n\n",
    "แบงก์ชาติเวียดนามแรง! ขึ้นดอกเบี้ยทีเดียว 1% หวังคุมเงินเฟ้อ-สร้างเสถียรภาพเงินด่อง": "ธนาคารกลางเวียดนาม ประกาศขึ้นดอกเบี้ย 1% ในวันนี้ (23 ก.ย.) สร้างความประหลาดใจให้กับตลาด และถือเป็นการดำเนินการที่เกิดขึ้นไม่บ่อยนัก เพื่อที่จะควบคุมเงินเฟ้อ และรักษาเสถียรภาพ ของค่าเงินด่อง ซึ่งร่วงลงแตะระดับต่ำสุดเป็นประวัติการณ์ในสัปดาห์นี้\n\nสำนักข่าวต่างประเทศรายงานว่า ธนาคารกลางเวียดนามประกาศขึ้นอัตราดอกเบี้ยรีไฟแนนซ์ 1% สู่ระดับ 5% และปรับขึ้นอัตราดอกเบี้ยมาตรฐาน (Discount Rate) 1% สู่ระดับ 3.5% โดยมีผลบังคับใช้ในวันนี้\n\nนอกจากนี้ ธนาคารกลางเวียดนาม ยังได้ปรับขึ้นอัตราดอกเบี้ยเงินกู้ข้ามคืนระหว่างธนาคาร และปรับเพิ่มเพดานอัตราดอกเบี้ยเงินฝากสกุลเงินด่องด้วย\n\n“ธนาคารกลางปรับขึ้นอัตราดอกเบี้ยนโยบายเพื่อสกัดเงินเฟ้อและรักษาเสถียรภาพของค่าเงินด่อง ขณะเดียวกัน ก็เพื่อสนับสนุนการฟื้นตัวของเศรษฐกิจ” ธนาคารกลางเวียดนามระบุ\n\nทั้งนี้ การปรับขึ้นดอกเบี้ยของธนาคารกลางเวียดนาม มีขึ้นเพียงไม่กี่ชั่วโมง หลังจากนายฝั่ม มิญ จิ๊ญ นายกรัฐมนตรีเวียดนาม เรียกร้องให้ธนาคารกลางปรับขึ้นอัตราดอกเบี้ย เพื่อพยุงค่าเงินด่อง หลังอ่อนค่าลงติดต่อกัน 9 วัน แตะที่ระดับ 23,712 ดองต่อดอลลาร์ เมื่อวานนี้ (22 ก.ย.) ซึ่งเป็นระดับต่ำสุดนับตั้งแต่ปี 2536 โดยเวียดนามอนุญาตให้เงินด่องอ่อนค่าและแข็งค่าไม่เกิน 3%\n\nอ่านข่าวเพิ่มเติม\n\nSHARE\n\nFOLLOW US",
    "ชาวเวียดนามแห่ซื้อไอโฟน14ที่'สิงคโปร์-ไทย'": "ชาวเวียดนามแห่เดินทางไปสิงคโปร์และประเทศไทย เพื่อต่อแถวซื้อไอโฟน 14 ให้ไวที่สุด หลายคนรอเก้อ บางคนรอคิวนานเนื่องจากไม่ได้จองซื้อสินค้าล่วงหน้าผ่านเว็บไซต์\n\nเมื่อช่วงเช้าของวันพฤหัสบดีที่ (15 ก.ย.) 1 วันก่อนไอโฟน 14 จะวางจำหน่าย ชาวเวียดนามแห่มารอต่อคิวหน้าร้านแอ๊ปเปิ้ลสโตร์ แถวถนนออร์ชาร์ดในสิงคโปร์พร้อมกระเป๋าเดินทาง แต่ผู้จัดการร้านเผยว่าปีนี้ ไม่สามารถซื้อไอโฟน 14 ได้โดยตรง ผู้ที่จองผ่านออนไลน์เท่านั้นที่สามารถซื้อได้ ชาวเวียดนามต่างไม่พอใจ บางคนรอให้ร้านค้าเปลี่ยนกติกา และบางคนเปลี่ยนไปซื้อที่สาขาอื่น จากนั้นช่วงบ่าย ร้านค้าได้กั้นเขตสำหรับผู้สั่งจองออนไลน์เท่านั้นที่จะได้รับไอโฟน ส่วนชาวเวียดนามที่มาต่อแถวยังคงคาดหวังว่าร้านจะเปิดให้ซื้อไอโฟนได้โดยตรง เนื่องจากมีการประกาศก่อนหน้า ระบุว่า คนที่มาต่อคิว 100 คนแรกสามารถซื้อไอโฟนได้ 1 เครื่อง แต่ร้านค้าไม่รับประกันว่าลูกค้าจะได้รุ่นที่ตนเองต้องการ\n\nผู้ประกอบธุรกิจจำหน่ายไอโฟนชาวเวียดนามรายหนึ่ง เผยว่า กลุ่มตนแบ่งไปเข้าคิว 2 สถานที่ ไม่ทานอาหารและออกจากแถว เพื่อจะได้ไม่พลาดโอกาสนี้ จากนั้นวันศุกร์ (16 ก.ย.) แอ๊ปเปิ้ลสโตร์ประกาศจำหน่ายไอโฟน 14 แก่ผู้ที่ไม่ได้จองผ่านระบบออนไลน์ ตามกติกาที่ประกาศดังกล่าว เหตุการณ์เดียวกันนี้ เกิดขึ้นกับชาวเวียดนามที่แห่ไปซื้อไอโฟนในไทย หนึ่งวันก่อนออกจำหน่ายเช่นกัน เช้าวันพฤหัสบดี (15 ก.ย.) ชาวเวียดนามหลายคนรีบมาต่อแถว หน้าร้านนแอ๊ปเปิ้ลสโตร์ ห้างเซ็นทรัลเวิลด์ จ.กรุงเทพ แต่เจ้าหน้าที่ประกาศว่า จะจำหน่ายให้แก่ผู้สั่งจองเท่านั้น ต่อมาในเช้าวันศุกร์ (16 ก.ย.) ร้านค้าก็อนุญาตจำหน่ายไอโฟนให้กับผู้ที่ไม่ได้จองไว้ แต่เป็นประกาศและเปลี่ยนเวลากลางคันในระหว่างวัน นักท่องเที่ยวชาวเวียดนามที่มารอซื้อ ให้ความเห็นว่า ร้านจำหน่ายในไทยไม่มีความเป็นมืออาชีพ ให้ข้อมูลไม่สอดคล้องกัน",
    "แอปเปิลเล็งเพิ่มผลิต AirPods ในเวียดนามเป็น 65% ภายในปี 68": "Techcrunch เว็บไซต์เผยแพร่ข่าวสารด้านเทคโนโลยีรายงานอ้างคำกล่าวของนักวิเคราะห์ที่ยังระบุว่า เวียดนามจะมีสัดส่วนการผลิต iPad และ Apple Watch ที่ 20% และ MacBook ที่ 5%รายงานระบุว่า แอปเปิลได้เริ่มผลิต iPhone14 ในอินเดีย และวางแผนที่จะขยายกำลังการผลิตที่อินเดียให้มีสัดส่วนการผลิต iPhone ทั้งหมดที่ 25% ภายในปี 2568ราว 25% ของผลิตภัณฑ์ทั้งหมดของแอปเปิล ที่รวมทั้ง Mac, iPad, Apple Watch และ AirPods คาดว่าจะผลิตในโรงงานนอกจีนภายในปี 2568 จากปัจจุบันที่ผลิตนอกจีนเพียง 5%ในช่วงไม่กี่ที่ผ่านมา ซัพพลายเออร์ของแอปเปิลได้เพิ่มการลงทุนในเวียดนาม ท่ามกลางความตึงเครียดระหว่างสหรัฐฯ และจีน และมีรายงานว่าพวกเขากำลังเจรจาที่จะผลิต Apple Watch และ MacBook ในเวียดนามเป็นครั้งแรกเมื่อเดือนที่ผ่านมา บริษัทฟ็อกซ์คอนน์ ที่เป็นซัพพลายเออร์หลักของแอปเปิล ได้เช่าที่ดินขนาด 50.5 เฮกตาร์ในจ.บั๊กซยาง และวางแผนที่จะสร้างโรงงานมูลค่า 300 ล้านดอลลาร์ที่นั่น พร้อมกับจ้างคนงาน 30,000 คน.",
    "เวียดนาม” กลายเป็นประเทศอาเซียนที่ส่งออกทุเรียนสดสู่จีน เป็นลำดับที่ 2 ต่อจากไทย": "“เวียดนาม” กลายเป็นประเทศอาเซียนที่ส่งออกทุเรียนสดสู่จีนภายใต้ความตกลงหุ้นส่วนทางเศรษฐกิจระดับภูมิภาค (RCEP) ลำดับที่ 2 ต่อจากไทย หลังจากทุเรียนสดชุดแรก 18.24 ตัน มูลค่า 5.12 แสนหยวน (ราว 2.69 ล้านบาท) ถูกขนส่งถึงตำบลโหย่วอี้ เขตปกครองตนเองกว่างซีจ้วงทางตอนใต้ของจีน เมื่อวันจันทร์ (19 ก.ย.) ที่ผ่านมา\n\n\n\n\n\nทุเรียนจากประเทศอาเซียนนั้นได้รับความนิยมอย่างมากในตลาดจีน ประเทศผู้ส่งออกหลักในปัจจุบัน ได้แก่ ไทย มาเลเซีย และเวียดนาม เวียดนามมีฤดูเก็บเกี่ยวทุเรียนยาวและผลผลิตต่อปีค่อนข้างสูง ซึ่งการนำเข้าทุเรียนจากเวียดนามสู่จีนใช้ระยะทางสั้นกว่า ต้นทุนต่ำกว่า และมีฤดูนำเข้าต่างกับทุเรียนไทย จึงได้รับความสนใจทั้งจากผู้ค้าและผู้บริโภค\n\nถานจวิน รองประธานบริษัทวายเอช โกลบอล ซัพพลาย เชน จำกัด (YH Global Supply Chain) ซึ่งเป็นผู้นำเข้าและขนส่งทุเรียนเวียดนามรายแรก เผยว่าการนำเข้าทุเรียนสดจากเวียดนามได้รับการอำนวยความสะดวกจากมาตรการของด่านศุลกากรตำบลโหย่วอี้ อาทิ “ช่องทางสีเขียว” อันเป็นเกื้อหนุนการนำเข้าผลิตภัณฑ์การเกษตรสด รวมถึงระบบโลจิสติกส์ข้ามพรมแดนจีน-อาเซียน ซึ่งช่วยรักษาความสดใหม่และรสชาติของทุเรียนไว้ได้ดี\n\nอนึ่ง การค้าผลไม้เมืองร้อนจากอาเซียน เช่น ทุเรียน มะม่วง และมะพร้าว ถือเป็นหนึ่งในหัวข้อที่ได้รับความสนใจภายในงานมหกรรมแสดงสินค้าจีน-อาเซียน ครั้งที่ 19 ซึ่งจัดขึ้นที่ศูนย์การประชุมและนิทรรศการนานาชาตินครหนานหนิง เมืองเอกของกว่างซี เมื่อวันที่ 16-19 ก.ย. ที่ผ่านมา\n\nข้อมูลสถิติระบุว่าจีนนำเข้าผลไม้สดและผลไม้แห้งจากประเทศอาเซียนในปี 2004 คิดเป็นมูลค่า 300 ล้านดอลลาร์สหรัฐ (ราว 1.1 หมื่นล้านบาท) ก่อนจะเพิ่มขึ้นเป็น 1.52 หมื่นล้านดอลลาร์สหรัฐ (ราว 5.62 แสนล้านบาท) ในปี 2021 โดยมีไทย เวียดนาม ฟิลิปปินส์ กัมพูชา และมาเลเซีย ครองส่วนแบ่งกว่าร้อยละ 60 และการบริโภคทุเรียนในปี 2021 เพิ่มขึ้นจากปี 2017 เกือบสี่เท่า\n\nช่วงไม่กี่ปีที่ผ่านมา สารพัดผลิตภัณฑ์แปรรูปอย่างขนม เค้ก และเครื่องดื่มจากผลไม้อาเซียนอย่างทุเรียน แก้วมังกร มะม่วง และลำไย ถูกวางจำหน่ายในหลายเมืองใหญ่ของจีน เช่น กว่างโจว เซินเจิ้น เซี่ยงไฮ้ และหนานหนิง ตอบสนองความต้องการของผู้บริโภคชาวจีน ทำให้บางบริษัทเล็งเห็นโอกาสทางธุรกิจ ผลิตสินค้าด้วยวัตถุดิบผลไม้จากอาเซียนเพื่อขยายห่วงโซ่อุตสาหกรรม\n\n\n\n\n\nขณะเดียวกันการสร้างแผนริเริ่มหนึ่งแถบหนึ่งเส้นทาง (BRI) และการบังคับใช้ความตกลงฯ นำพาการสร้างประชาคมจีน-อาเซียนที่มีอนาคตร่วมกันสู่ระดับใหม่ โดยจีนยินดีสนับสนุนประเทศอาเซียนเพิ่มการส่งออกผลิตภัณฑ์คุณภาพสูงสู่จีน ส่งเสริมผู้ประกอบการจีนลงทุนในอาเซียน และบ่มเพาะความร่วมมืออื่นๆ เพิ่มเติมในอนาคต\n\nนอกจากนั้นจีนยินดีต้อนรับรัฐบาลและผู้ประกอบการจากประเทศอาเซียนมีส่วนร่วมในงานแสดงสินค้าสำคัญ อาทิ มหกรรมแสดงสินค้าจีน-อาเซียน มหกรรมแสดงสินค้านำเข้านานาชาติจีน และมหกรรมแสดงสินค้านำเข้าและส่งออกแห่งประเทศจีน พร้อมกับปรับใช้แพลตฟอร์มอีคอมเมิร์ซข้ามพรมแดนให้เกิดประโยชน์ เพื่อพัฒนาการเข้าถึงตลาดจีนยิ่งขึ้น\n\n\n\n\n\nขอบคุณที่มา : สำนักข่าวซินหัว",
    "'คลัง' หนุนไทยลงทุนเวียดนาม": "“คลัง” หนุนผู้ประกอบการไทยปักหมุดลงทุนเวียดนาม เข็นท่องเที่ยว-โรงแรม-ซอฟท์พาวเวอร์ เปิดตัวตลาดนอก สร้างรายได้เข้าประเทศ เอ็กซิมแบงก์โชว์ยอดสินเชื่อคงค้างตลาดเวียดนาม 8 เดือน พุ่งเฉียด 1.5 หมื่นล้านบาท\n\n23 ก.ย. 2565 -นายอาคม เติมพิทยาไพสิฐ รมว.การคลังในงานสัมมนา “Vietnam in Focus 2022 : The Dream Journey” ว่า โลกในยุค Next Normal หลังโควิด-19 คลี่คลาย ถือเป็นโอกาสใหม่ทางธุรกิจ โดยเฉพาะในตลาดใหม่อย่างเวียดนาม ซึ่งการค้าระหว่างไทยกับเวียดนามมีพัฒนาการดีก้าวกระโดด โดยมูลค่าการค้าระหว่างไทยกับเวียดนามในปี 2564 อยู่ที่ 2 หมื่นล้านดอลล่าร์สหรัฐฯ เติบโต 20% จากปีก่อน โดยเป็นการส่งออกจากไทยไปเวียดนามถึง 1.2 หมื่นล้านดอลล่าร์สหรัฐ เติบโต 12.3%\n\n“ผู้ประกอบการไทยควรมองหาโอกาสเพิ่มเติมนอกจากการค้าขายสินค้าเพียงอย่างเดียว โดยภาคบริการ ทั้งภาคการท่องเที่ยว โรงแรม วัฒนธรรม และซอฟท์พาวเวอร์ ถือเป็นสิ่งที่ผู้ประกอบการไทยมีความเข้มแข็งและมีขีดความสามารถ จึงต้องพาสิ่งที่เรามีออกไปเปิดตัวสู่ภูมิภาคให้มากขึ้น ถือเป็นการสร้างรายได้กลับเข้ามาในประเทศไทย” นายอาคม กล่าว\n\nนายรักษ์ วรกิจโภคาทร กรรมการผู้จัดการ เอ็กซิมแบงก์ กล่าวว่า ธนาคารสนับสนุนผู้ประกอบการไทยเข้าไปอยู่ใน Supply Chain ธุรกิจ BCG ของเวียดนาม โดยปัจจุบันโครงการลงทุนในเวียดนามภายใต้การสนับสนุนของเอ็กซิมแบงก์ มูลค่า 1.73 หมื่นล้านบาท ในหลากหลายธุรกิจ\n\nสำหรับผลการดำเนินงาน ณ สิ้นเดือน ส.ค. 2565 มียอดคงค้างสินเชื่อโครงการระหว่างประเทศ 6.74 หมื่นล้านบาท เพิ่มขึ้น 4.27 พันล้านบาท จากช่วงเดียวกันของปีก่อน และช่วง 8 เดือนแรกของปี 2565 ธนาคารมีสินเชื่อคงค้าง CLMV และตลาดใหม่ อยู่ที่ 5.38 หมื่นล้านบาท เพิ่มขึ้น 7.8 พันล้านบาท หรือ 17% จากช่วงเดียวกันของปีก่อน โดยเป็นสินเชื่อคงค้างในเวียดนาม 1.49 หมื่นล้านบาท เพิ่มขึ้น 55.4%",
    "\"ไทย-เวียดนาม\" กลายเป็นศูนย์กลางการซื้อขายคริปโทฯในอาเซียน": "สำนักข่าว Nikkei Asia รายงานเมื่อวันที่ 22 กันยายน 2565 ว่า ไทยและเวียดนามกลายเป็นศูนย์กลางการซื้อขายคริปโทเคอเรนซีอันดับต้นๆ ในบรรดา 10 ประเทศสมาชิกของสมาคมประชาชาติแห่งเอเชียตะวันออกเฉียงใต้ ซึ่งเอาชนะแม้แต่ศูนย์กลางทางการเงินอย่างสิงคโปร์ ที่กำลังต่อสู้กับกฎหมายใหม่เพื่อควบคุมสินทรัพย์ดิจิทัล\n\n\n\nChainalysis แพลตฟอร์มข้อมูลบล็อกเชน ระบุเมื่อวันที่ 21 ก.ย.2565 ว่ามูลค่าการซื้อและขายคริปโทฯในอาเซียนมากกว่า 1 แสนล้านดอลลาร์ตั้งแต่เดือนกรกฎาคม 2564 ถึงมิถุนายน 2565\n\nChainalysis กล่าวว่า “ผู้ใช้ในประเทศที่มีรายได้ระดับกลางล่างและระดับกลางบนมักพึ่งพาสกุลเงินดิจิทัลในการส่งเงิน รักษาเงินออมของพวกเขาในช่วงเวลาที่ fiat currency ผันผวน ...ประเทศเหล่านี้มีแนวโน้มที่จะพึ่งพาบิทคอยน์และ stablecoin มากกว่าประเทศอื่นๆ”\n\nโดยประเทศไทยและเวียดนามมีการเข้าถึงตลาดสูงสำหรับโทเคนที่ไม่สามารถเปลี่ยนได้ ซึ่งทำให้เจ้าของสามารถดำเนินการกับสิ่งของต่างๆ เช่น งานศิลปะเสมือนจริงบนบล็อกเชน ประเทศไทยบันทึกมูลค่าคริปโทฯที่ 1.359 แสนล้านดอลลาร์ในระหว่างปี ขณะที่เวียดนามมีมูลค่า 1.126 แสนล้านดอลลาร์ สิงคโปร์อยู่ที่ 1.003 แสนล้านดอลลาร์ เนื่องจากหน่วยงานกำกับดูแลด้านการเงินกำลังอยู่ระหว่างการร่างกฎเกณฑ์เพื่อกลั่นกรองการซื้อขายของโทเคนเหล่านั้นอย่างเข้มงวด\n\nเมื่อสัปดาห์ที่แล้วการอัพเกรด Ethereum ที่รอคอยมานาน ซึ่งเป็นเทคโนโลยีบล็อกเชนที่สนับสนุนอีเธอร์ ซึ่งเป็นสกุลเงินดิจิทัลที่ใหญ่เป็นอันดับ 2 ของโลก รองจากบิทคอยน์แทบไม่สามารถเขย่าราคาคริผโทฯได้ แม้จะเป็นสิ่งที่ได้รับการยกย่องว่าเป็นเหตุการณ์สำคัญสำหรับสินทรัพย์เสมือน ซึ่งการอัพเกรดนี้ทำให้เห็นการเคลื่อนย้ายเครือข่ายไปยังระบบที่ลดการใช้พลังงานลงอย่างมาก ซึ่งในทางทฤษฎีแล้วจะทำให้การลงทุนใน Ethereum นั้นน่าพึงพอใจยิ่งขึ้นสำหรับผู้ที่กังวลเกี่ยวกับความเสียหายต่อสิ่งแวดล้อมจากอุตสาหกรรมคริปโทฯ\n\nVijay Ayyar รองประธานฝ่ายพัฒนาองค์กรและการขยายตัวทั่วโลกของ Luno แพลตฟอร์มคริปโทฯในลอนดอน กล่าวว่า “ตลาดที่มีความเสี่ยงทั้งหมดกำลังได้รับผลกระทบจากปัจจัยมหภาค เช่น อัตราเงินเฟ้อและอัตราดอกเบี้ย ซึ่งนำไปสู่ภาวะถดถอยที่อาจเกิดขึ้นในอนาคต\"\n\nด้วยเงินเฟ้อที่พุ่งสูงขึ้นไปทั่วโลกจากการรุกรานยูเครนของรัสเซียในปีนี้ และธนาคารกลางสหรัฐ (เฟด) กำลังต่อสู้ดิ้นรนเพื่อควบคุมต้นทุนที่สูงขึ้นด้วยการปรับขึ้นอัตราดอกเบี้ย นักลงทุนจึงหนีจากสินทรัพย์ที่มีความเสี่ยง เช่น คริปโทฯ\n\n\n\n\n\nอ้างอิง : https://asia.nikkei.com/Spotlight/Cryptocurrencies/Thailand-and-Vietnam-emerge-as-ASEAN-crypto-trading-hot-spots",
    "เวียดนามกังวลพายุไต้ฝุ่นโนรูส่งผลกระทบพื้นที่เพาะปลูกกาแฟ : อินโฟเควสท์": "เจ้าหน้าที่เวียดนามได้แสดงความกังวลว่า พายุไต้ฝุ่นโนรูอาจจะส่งผลให้เกิดฝนหนักในที่ราบสูงตอนกลางซึ่งเป็นพื้นที่เพาะปลูกกาแฟของเวียดนาม และอาจส่งผลกระทบต่อผลไม้ที่เริ่มสุกและใกล้จะได้เวลาเก็บเกี่ยว\n\nนายดั่ง วัน เจี่ยน ผู้อำนวยการศูนย์พยากรณ์อากาศจังหวัดดั๊กลักระบุว่า จังหวัดกอนตูมและจังหวัดซาลายอาจมีปริมาณน้ำฝนสูงถึง 300-500 มิลลิเมตรในช่วง 5 วันนับจากนี้ ขณะที่จังหวัดเลิมด่งคาดว่าจะมีปริมาณน้ำฝนมากถึง 600 มิลลิเมตร\n\nรายงานระบุว่า บางพื้นของจังหวัดดั๊กลักและจังหวัดดั๊กนงมีแนวโน้มอาจมีปริมาณน้ำฝน 150-250 มิลลิเมตร ขณะที่จังหวัดลำดงคาดว่าจะได้รับน้ำฝน 80-150 มิลลิเมตร ส่วนพื้นที่ลุ่มต่ำในจังหวัดกอนตูม, ซาลาย, ดั๊กลัก, และเลิมด่งอาจมีน้ำท่วมชั่วคราวเนื่องจากฝนที่ตกลงมาอย่างหนัก\n\nทางด้านนายตรินห์ ดึ๊ก มินห์ หัวหน้าสมาคมกาแฟเมืองบวนมาถ็วตของเวียดนามกล่าวว่า หากเกิดฝนตกหนักขึ้นอีกในเดือนหน้า พวกเขาจะชะลอการเก็บเกี่ยวเมล็ดกาแฟ และฝนที่ตกลงมาอย่างหนักอาจจะส่งผลกระทบต่อคุณภาพของเมล็ดกาแฟ\n\nเมื่อสัปดาห์ที่ผ่านมา ศูนย์สภาพอากาศแห่งชาติเวียดนามระบุว่า ภูมิภาคที่ปลูกกาแฟอาจได้รับปริมาณน้ำฝนที่สูงขึ้นในช่วงเวลา 3 เดือนนับตั้งแต่เดือนต.ค. เนื่องจากสภาพอากาศลานีญา\n\nทั้งนี้ โดยปกติแล้วฤดูการเก็บเกี่ยวเมล็ดกาแฟในเวียดนามจะเริ่มตั้งแต่เดือนต.ค. จนถึงเดือนม.ค.ของปีถัดไป\n\nโดย สำนักข่าวอินโฟเควสท์ (26 ก.ย. 65)\n\nTags: พายุไต้ฝุ่น",
    "": "เดินสายแฟนมีตกับอินเตอร์แฟนอย่างต่อเนื่องเป็นประเทศที่ 2 แล้ว สำหรับหนุ่ม กลัฟ-คณาวุฒิ ไตรพิพัฒนพงษ์ ที่ล่าสุดหนุ่มกลัฟได้เดินทางไปมอบความสุข ความสนุก พร้อมรอยยิ้มให้กับพี่ ๆ ลูกบอลของคุณบิ๊กกลัฟ (ชื่อด้อมของกลัฟ) ณ กรุงโฮจิมินห์ ประเทศเวียดนาม ภายใต้งาน Gulf Kanawut 1st Fanmeeting in VietNam ซึ่งเมื่อเดินทางไปถึงเวียดนาม ก็มีแฟนคลับมารอต้อนรับอย่างอบอุ่น ต่างคนต่างพร้อมใจกันมาส่งกำลังใจให้กับหนุ่มกลัฟกันอย่างมหาศาล เรียกได้ว่าแน่นสนามบินกันเลยทีเดียว\n\nโดยแฟนมีตครั้งนี้ ได้รับการตอบรับอย่างสุดปังจากพี่ลูกบอลแฟนเวียดนาม ร่วมกว่า 1,500 ชีวิต ทุกคนต่างให้ความร่วมมืออย่างดีในทุก ๆ โมเมนต์ที่เกิดขึ้น เพราะไม่ว่าหนุ่มกลัฟจะเดินย่างไปทางไหน พี่ ๆ ลูกบอลก็จะส่งเสียงกรี๊ดให้กำลังใจอยู่เสมอ แถมหนุ่มกลัฟยังได้แต่งชุดประจำชาติของเวียดนาม พร้อมกับแฟน ๆ ยังได้สอนท่าเต้นประกอบเพลงของทางนั้น ให้หนุ่มกลัฟโชว์ในแฟนมีตอย่างน่ารักสุด ๆ งานนี้หนุ่มกลัฟยังเอาใจชาวเวียดนาม ด้วยการร้องเพลงฮิตอย่างเพลง De Den De Di ในเวอร์ชั่นภาษาไทย แต่ที่เซอร์ไพร้ส์ไปกว่านั้นคือได้ Quang Hung MasterD เจ้าของเพลง มาร่วมเป็นแขกรับเชิญพิเศษ ร้องเพลงสุดฮิตนี้ไปด้วยกัน เรียกเสียงกรี๊ดจากแฟน ๆ กันลั่นฮอลล์\n\nด้านหนุ่มกลัฟปิดท้ายด้วยร้องเพลงประจำตัวโฮมให้กับพี่ ๆ ลูกบอลของคุณบิ๊กกลัฟ ได้ฟังกัน พร้อมแจกโปสต์การ์ดตนเองให้กับทุกคนที่ได้มาร่วมงาน ซึ่งแฟน ๆ เวียดนามก็ได้ทำโปรเจคท์ขอบคุณที่หนุ่มกลัฟได้เดินทางมามอบความสุข ความสนุกด้วยคลิปวิดีโอของกลัฟ ทุกโมเมนต์ความรู้สึกประทับใจที่ผ่านมาเปิดให้เจ้าตัวได้ชมกลางงาน และแบนเนอร์รูปภาพของกลัฟกับอาซาร์ (แมวของกลัฟ) สร้างความประทับใจให้เจ้าตัวเป็นปลื้มสุด ๆ ไปเลย\n\nกลัฟ เผยว่า “สนุกสนาน และมีความสุขมาก ๆ ครับ บรรยากาศเก่า ๆ ที่ได้ใกล้ชิดและร้องเพลง หัวเราะไปด้วยกัน กลับมาให้ผมชุ่มชื่นหัวใจอีกครั้ง หลังจากห่างหายไปหลายปี การมาแฟนมีตที่เวียดนามครั้งนี้ ผมได้ทำอะไรหลายอย่าง ทั้งได้ใส่ชุดประจำชาติ ใส่หมวก เท่มาก ๆ ได้เต้นและร้องเพลง De Den De Di กับศิลปินที่เวียดนามด้วยประทับใจมากครับ สุดท้ายนี้ก็ขอขอบคุณพี่ ๆ ลูกบอลทั้งอินเตอร์แฟนและแฟนไทยทุกคนที่มาหากัน มาร้องเพลงด้วยกัน ขอบคุณมาก ๆ นะครับ”\n\nแฟนๆ สามารถติดตามข่าวสารรอบโลกได้แล้ววันนี้ที่ www.dailynews.co.th และทุกแพลตฟอร์มของ Dailynews",
    "มิติใหม่การส่งออก เวียดนาม กัมพูชา ลาว ติดสปีดให้เศรษฐกิจอาเซียนไปได้ไกลกว่าที่คิด": "เมื่อเอ่ยถึง เวียดนาม กัมพูชา ลาว หลายคนอาจมองว่าเป็นเพื่อนบ้านร่วมภูมิภาคอาเซียนของไทย แต่ต้องยอมรับว่าในแง่มุมของศักยภาพทางเศรษฐกิจ ทั้ง 3 ประเทศนี้ ไม่เป็นสองรองประเทศใดในภูมิภาคนี้เลย ยิ่งล่าสุด\n\nจากบทวิเคราะห์ ASEAN Roundup ประจำวันที่ 11-17 กันยายน 2565 ที่เผยแพร่ในเว็บไซต์ Thaipublica ยิ่งทำให้เห็นว่า เมื่อวิกฤตโควิดคลี่คลาย 3 ประเทศอาเซียนนี้ ก็ได้เปิดมิติใหม่การส่งออก ซึ่งเป็นการเพิ่มขีดความสามารถการผลิตสินค้า ผลิตภัณฑ์ รวมถึงนวัตกรรมเทคโนโลยีใหม่ๆ อีกหลากหลายด้านของ 3 ประเทศนี้ ที่ไทยเราจำเป็นต้องรู้ทันและวางกลยุทธ์รับมือความเปลี่ยนแปลงนี้ เพื่อไม่สูญเสียโอกาสในการส่งออกของบ้านเราให้กับเพื่อนร่วมภูมิภาคนี้เช่นกัน\n\nเดินหน้าส่งออกผลไม้ ยุทธศาสตร์เสริมอำนาจทางเศรษฐกิจใหม่ของ เวียดนาม\n\nผลไม้ส่วนหนึ่งที่ปลูกในเวียดนามประสบความสำเร็จในการเข้าสู่ตลาดที่มีมูลค่าสูงและมีความท้าทาย และเวียดนามเองกำลังเดินหน้าเสริมอำนาจทางเศรษฐกิจอย่างต่อเนื่องผ่านการส่งออกผลไม้ ซึ่งถ้าทำได้ จะสร้างภาพลักษณ์ใหม่และมูลค่าเศรษฐกิจใหม่ให้กับเวียดนามแบบมหาศาล\n\nโดยในราวครึ่งศตวรรษก่อน ครอบครัวชาวเวียดนามเผชิญกับความอดอยากและภาวะทุพโภชนาการที่เลวร้าย และได้แต่ฝันว่าจะมีอาหารเพียงพอ อีกทั้งอาจคาดไม่ถึงว่าชาวเวียดนามจะสามารถจัดหาอาหารที่มีคุณค่าทางโภชนาการ รสชาติอร่อย และปลอดภัยสำหรับตัวเองได้อย่างเพียงพอ\n\nแต่ภาพที่บรรยายมานี้ได้เปลี่ยนไปแล้ว เมื่อ ในช่วง 7 เดือนแรกของปี 2565 เวียดนามมีรายได้เกือบ 2 พันล้านเหรียญสหรัฐฯจากการส่งออกผักและผลไม้ โดยจีนเป็นผู้นำเข้ารายใหญ่ที่สุดของเวียดนามมาหลายปี แม้การขนส่งไปยังประเทศเพื่อนบ้านทางตอนเหนือเมื่อเร็วๆ นี้ ลดลง เป็นผลมาจากกฎระเบียบที่เข้มงวดในการนำเข้าอาหาร แต่ผักและผลไม้ของเวียดนามมีการเติบโตอย่างแข็งแกร่งในตลาดหลักอื่นๆ เช่น สหรัฐอเมริกา สาธารณรัฐเกาหลี ญี่ปุ่น และออสเตรเลีย\n\nดังนั้น ในตอนนี้ ผู้ส่งออกหลายรายจึงเบนเข็มไปมองตลาดยุโรป ที่มีอัตราภาษีเป็นศูนย์ภายใต้ข้อตกลงการค้าเสรีระหว่างสหภาพยุโรปและเวียดนาม (EVFTA) และตลาดเหล่านี้กำลังมีความต้องการผักและผลไม้เมืองร้อนเพิ่มขึ้น ยืนยันได้ด้วยข้อมูลจากกรมศุลกากรแสดงให้เห็นว่า มูลค่าการส่งออกผักและผลไม้ของเวียดนามไปยังยุโรปในปี 2564 มีมูลค่า 303 ล้านเหรียญสหรัฐฯเพิ่มขึ้น 17.4% เมื่อเทียบเป็นรายปี\n\nนอกจากนี้ยังมีการเจรจาเพื่อให้ผลไม้สดอื่นๆ เข้าสู่ตลาดใหม่ และเพื่อคว้าโอกาสนี้ หลายพื้นที่กำลังเตรียมพื้นที่ปลูกผลไม้มากขึ้น เช่น จังหวัดเตี่ยนซาง ในสามเหลี่ยมปากแม่น้ำโขงซึ่งเป็นจังหวัดที่ปลูกผลไม้ที่ใหญ่ที่สุดของเวียดนาม กำลังเตรียมขยายพื้นที่เพาะปลูกเพื่อช่วยเพิ่มรายได้และการส่งออกของเกษตรกร\n\nในช่วงไม่กี่ปีที่ผ่านมา จังหวัดเตี่ยนซาง ได้เปลี่ยนพื้นที่ปลูกข้าวที่ไม่ได้ผลผลิตและทุ่งนาอื่นๆ ให้เป็นสวนผลไม้ที่มีมูลค่าสูง ซึ่งสามารถทนทานกับน้ำเค็มในแม่น้ำและความแห้งแล้งได้\n\nขณะเดียวกัน จังหวัดซา ลาย ในที่ราบสูงตอนกลาง ได้ทำให้เสาวรสเป็น 1 ใน 4 ผลไม้หลักของจังหวัด และมีแผนจะเพิ่มพื้นที่สวนเสาวรสเป็น 20,000 เฮกตาร์ภายในปี 2568 หรือเพิ่มขึ้น 5 เท่าจากพื้นที่ปัจจุบัน เพื่อให้ส่งออกผลไม้ได้อย่างต่อเนื่อง และเจาะตลาดแบบดั้งเดิมหรือตลาดระดับไฮเอนด์ได้ ดังนั้น การผลิตที่ปลอดภัยจะเป็นปัจจัยสำคัญ ซึ่งจะขยายจุดแข็งทางการเกษตรของประเทศ และตอกย้ำฐานะผู้ส่งออกผลไม้สดรายใหญ่รายหนึ่งของโลก\n\nแต่อย่างไรก็ตาม เวียดนามก็มับทพิสูจน์สำคัญที่ต้องก้าวข้ามให้ได้ โดยเฉพาะใน ตลาดสหรัฐอเมริกาและประเทศในยุโรป ที่ต้องปฏิบัติตามมาตรฐานภาคเอกชนสำหรับการผลิตสินค้าเกษตรของกลุ่มผู้ค้าปลีกในยุโรปหรือ Global Good Agricultural Practice (GAP) และเกณฑ์สารเคมีตกค้างที่เข้มงวดสำหรับทุเรียนเวียดนาม ทุเรียนที่ไม่ผ่านครบทุกด้านอาจเสี่ยงที่จะถูกตีกลับ ซึ่งอาจทำให้เกษตรกรและผู้ส่งออกผลไม้เสียหายอย่างมาก และยังมีผลต่อทั้งเศรษฐกิจและชื่อเสียงของเวียดนามด้วย\n\nและล่าสุด เวียดนามยังได้เผยแพร่ข่าวว่าได้ประสบความสำเร็จในการส่งออกทุเรียนสดไปจีนอย่างเป็นทางการครั้งแรก โดยเจ้าหน้าที่ศุลกากรจีนอนุมัติ 76 พิกัดสำหรับพื้นที่เพาะปลูกและการบรรจุภัณฑ์ทุเรียนในเวียดนาม ทุเรียนส่วนใหญ่ส่งออกไปยังจีน ซึ่งเป็นตลาดที่ใหญ่ที่สุดของเวียดนาม ทั้งแบบไม่เป็นทางการและในรถบรรทุกห้องเย็น โดยในช่วง 6 เดือนแรกของปีนี้ การส่งออกทุเรียนไปยังจีนเพิ่มขึ้น 123% เป็น 2.86 ล้านเหรียญสหรัฐฯ จากข้อมูลของกรมศุลกากรเวียดนาม\n\nและด้วย อัตราการเติบโตของเศรษฐกิจของเวียดนามที่กล่าวมานี้ ทำให้หลายคนสามารถลบภาพความยากจนของเวียดนามไปได้เลย เพราะ ธนาคารเอชเอสบีซี (HSBC) จากอังกฤษ คาดการณ์ว่า ชาวเวียดนาม 48 ล้านคนหรือเกือบครึ่งหนึ่งของประชากรจะมีรายได้มากกว่า 20 เหรียญสหรัฐต่อวันภายในปี 2573 ซึ่งเวียดนามเลื่อนอันดับขึ้นจากอันดับที่ 13 ในปีที่แล้วมาอยู่ที่อันดับที่ 10 ในกลุ่มประเทศที่มีจำนวนคนที่มีรายได้มากกว่า 20 เหรียญสหรัฐต่อวันสูงสุด (อิงจากความเท่าเทียมกันของกำลังซื้อในปี 2554)\n\nกัมพูชา เตรียมขยับค่าจ้างแรงงานขั้นต่ำสิ่งทอ พร้อมเดินหน้าเต็มที่สู่ผู้ส่งออกข้าวรายสำคัญของโลก\n\nอีกหนึ่งภาพจำสำหรับ กัมพูชา คือ การเป็นแหล่งผลิตสิ่งทอของโลก ด้วยค่าแรงของแรงงานที่นี่ยังคงต่ำ ทำให้เสื้อผ้าในอุตสาหกรรม ฟาส แฟชั่น หลายแบรนด์ในโลก ยึด กัมพูชา เป็นฐานการผลิตเสื้อผ้าของตนเองานาน มาในวันนี้ สภาคณะกรรมการค่าจ้างขั้นต่ำแห่งชาติ (National Council for Minimum Wage:NCMW) ของ กัมพูชา จะประชุมครั้งสุดท้ายในวันที่ 21 กันยายนเพื่อกำหนดค่าจ้างขั้นต่ำปี 2566 สำหรับแรงงานในภาคสิ่งทอและอื่นๆที่เกี่ยวข้อง\n\nโดยสหภาพแรงงานขอให้นายจ้างเพิ่มค่าเดินทางและค่าอาหาร และตรวจสอบเพื่อให้การขนส่งแรงงานมีมาตรฐานความปลอดภัย และยังขอให้นายจ้างพิจารณาจ่ายเงินเดือนที่สูงกว่าค่าแรงขั้นต่ำ นอกจากนี้ ยังได้พิจารณาความเป็นไปได้ในการลดอัตราค่าน้ำและค่าไฟฟ้า ตลอดจนขอให้กระทรวงแรงงานจัดหลักสูตรฝึกอบรมเพิ่มเติมเพื่อพัฒนาผลิตภาพและทักษะของคนงาน\n\nด้านตัวแทนของนายจ้างมีข้อเสนอ 3 ข้อ ซึ่งรวมถึงการลดต้นทุนด้านโลจิสติกส์ โดยเฉพาะค่าขนส่ง ค่าธรรมเนียมท่าเรือ และค่าธรรมเนียมตู้คอนเทนเนอร์ที่ไม่สมดุลของบริษัทชิปปิ้ง และขอให้ลดค่าไฟฟ้า และสิทธิประโยชน์ในการติดตั้งแหล่งพลังงานแสงอาทิตย์ ตลอดจนขอให้รัฐบาลจัดทำยุทธศาสตร์เพื่อการพัฒนาภาคเสื้อผ้า รองเท้า และสินค้าการเดินทางปี 2565-2570\n\nในปี 2564 หลังจากที่ NCMW ลงมติให้คงค่าแรงขั้นต่ำปี 2565 ไว้ที่ 192 เหรียญสหรัฐฯ นายกรัฐมนตรีฮุนเซนได้เพิ่มค่าแรงขึ้นอีก 2 เหรียญสหรัฐฯ ทำให้ค่าแรงขั้นต่ำของปี 2565 อยู่ที่ 194 เหรียญสหรัฐฯต่อเดือน\n\nอย่างไรก็ดี ในช่วงเดือนมกราคม-สิงหาคม 2565 การส่งออกเครื่องนุ่งห่มของกัมพูชาเพิ่มขึ้น 28.77% เมื่อเทียบเป็นรายปี มีมูลค่ารวม 6.466 พันล้านเหรียญสหรัฐฯ ซึ่งคิดเป็น 52.20% ของรายได้ต่างประเทศทั้งหมดของกัมพูชาซึ่งมีจำนวน 12.388 พันล้านเหรียญสหรัฐฯ จากข้อมูลกรมศุลกากรและสรรพสามิต สังกัดกระทรวงเศรษฐกิจและการเงิน\n\nขณะที่ ในช่วง 8 เดือนแรกของปี 2565 กัมพูชาส่งออกข้าว 389,000 ตันไปยังตลาดต่างประเทศ เพิ่มขึ้น 13.26% เมื่อเทียบกับช่วงเดียวกันในปี 2564 ตามรายงานของสหพันธ์ข้าวกัมพูชา (Cambodia Rice Federation:CRF)\n\nโดยจีนยังคงเป็นผู้นำเข้าข้าวจากกัมพูชารายใหญ่ที่สุด ในช่วง 8 เดือนแรก การส่งออกข้าวไปยังประเทศจีน ฮ่องกง และมาเก๊า มีปริมาณรวม 178,142 ตัน คิดเป็น 46% ของการส่งออกทั้งหมด ซึ่งมีมูลค่ากว่า 94.57 ล้านเหรียญสหรัฐฯ ภายใต้ข้อตกลงที่ลงนามเมื่อปีที่แล้ว กัมพูชามีโควตา 400,000 ตันสำหรับ ส่งออกข้าวสารไปจีน\n\nนอกจากนี้ ยังมีการส่งออกข้าวสารไปยัง 26 ประเทศในยุโรป มีปริมาณ 141,483 ตัน มูลค่ารวม 98.74 ล้านเหรียญสหรัฐ และ ข้อมูลของ CRF ระบุว่าใน 54 ประเทศที่กัมพูชาส่งออกข้าว จีนอยู่ในลำดับที่1 ด้วยสัดส่วน 44% ฝรั่งเศสมาเป็นอันดับสอง 15% มาเลเซีย 6% เนเธอร์แลนด์ 4% และอิตาลี กาบอง และบรูไน ประเทศละ 3%\n\nสำหรับประเภทข้าวที่ส่งออก เป็นข้าวหอมมะลิ 65.8% ข้าวขาว 29.91% ข้าวอินทรีย์เกือบ 2% ข้าวนึ่ง (เมล็ดยาว) มากกว่า 2% และข้าวฟ่าง 0.01%\n\nลาว ย้ำเป้าหมาย ส่งออกพลังงานลม ลงทุนโครงการศึกษาเพิ่มเติม\n\nเมื่อวันที่ 9 กันยายน 2565 กระทรวงการวางแผนและการลงทุน สปป.ลาว ได้จัดพิธีลงนามบันทึกความเข้าใจ (MOU) สำหรับการศึกษาความเป็นไปได้ด้านการพัฒนาโครงการพลังงานลมในเขต Lako Focus อำเภอเซปอน แขวงสะหวันนะเขต ระหว่าง รัฐบาล สปป. ลาว และ Savan Vayu Renewable Energy Co., Ltd. ร่วมกับ LMT Lao Co., Ltd.\n\nโดยพื้นที่ที่ทำการศึกษาโครงการโรงไฟฟ้าพลังงานลม อยู่ในเขต Lako Focus อำเภอเซปอน แขวงสะหวันนะเขต มีเนื้อที่รวม 28,513 เฮกตาร์ กำลังการผลิตติดตั้ง 1,200 เมกะวัตต์ และมูลค่าก่อสร้างประมาณ 2,159 ล้านเหรียญสหรัฐ การก่อสร้างคาดว่าจะแล้วเสร็จและเริ่มผลิตกระแสไฟฟ้าได้ภายในสิ้นปี 2568 เพื่อการใช้ไฟฟ้าในประเทศและเพื่อการส่งออกโดยเฉพาะไปยังสาธารณรัฐสังคมนิยมเวียดนาม\n\nการพัฒนาโครงการนี้ดำเนินการตามบันทึกความเข้าใจ (MOU) ว่าด้วยความร่วมมือด้านพลังงานกับสาธารณรัฐสังคมนิยมเวียดนามซึ่งลงนามเมื่อวันที่ 5 ตุลาคม 2559 เรื่องความร่วมมือในการพัฒนาโครงการไฟฟ้าใน สปป. ลาว ระบบเชื่อมโยงสายส่ง และการค้าพลังงานระหว่างสองประเทศในช่วงปี 2563-2573\n\nผู้พัฒนาโครงการได้เริ่มศึกษาข้อมูลเบื้องต้นเกี่ยวกับโครงการพลังงานลมตั้งแต่กลางปี ​​2564 มาแล้ว เห็นว่ามีศักยภาพสูงในการพัฒนาธุรกิจพลังงาน ดังนั้น ผู้พัฒนาโครงการจึงเสนอให้รัฐบาลทำการศึกษาความเป็นไปได้ในการพัฒนาโครงการ โดยทำการวิจัยและหารือกับกระทรวงที่เกี่ยวข้องตั้งแต่ต้นปี 2565 ซึ่งหลังจากหารือกับฝ่ายที่เกี่ยวข้องแล้ว รัฐบาลเห็นชอบและอนุมัติให้ลงนามบันทึกข้อตกลงนี้ร่วมกัน เพื่อศึกษาความเป็นไปได้ในการพัฒนาโครงการพลังงานลมที่ใหญ่ที่สุดใน สปป. ลาว\n\nและล่าสุด สปป.ลาว ยังได้ประกาศการเผชิญหน้ากับความยากจน ด้วยการวางยุทธศาสตร์ 3 สร้าง เพื่อบรรเทาความยากจนและทำให้ลาวสามารถหลุดพ้นจากรายชื่อประเทศที่พัฒนาน้อยที่สุดของสหประชาชาติในปี 2569 และยุทธศาสตร์ 3 สร้าง มีเป้าหมายสร้างจังหวัดให้เป็นหน่วยวางยุทธศาสตร์ อำเภอต้องเข้มแข็งในทุกด้าน และหมู่บ้านเพื่อเป็นหน่วยพัฒนา\n\nรองประธานประเทศ ดร.บุญทอง จิตมะนี กล่าวว่า ยุทธศาสตร์ 3 สร้างมุ่งการพัฒนาระดับรากหญ้า โดยเฉพาะการลดความยากจนในชนบทตามที่ระบุไว้ในแผนพัฒนาเศรษฐกิจและสังคมแห่งชาติ ยุทธศาสตร์นี้ยังช่วยยกระดับการบริหารงานในระดับอำเภออีกด้วย\n\nในช่วงไม่กี่ปีที่ผ่านมา รัฐบาลได้ใช้เงิน 248 พันล้านกีบใน 943 โครงการ เพื่อปรับปรุงโครงสร้างพื้นฐานและส่งเสริมการผลิตทางการเกษตรใน 109 หมู่บ้านใน 51 อำเภอภายใต้ยุทธศาสตร์ 3 สร้าง ขณะที่กลไกกองทุนเพื่อการพัฒนาอำเภอ(District Development Fund) ได้ช่วยสร้างขีดความสามารถของหน่วยงานท้องถิ่นเพื่อให้การบริหารราชการและให้บริการดีขึ้น ด้วยทุนสนับสนุนการลงทุน โครงการต่างๆ\n\nและได้ดำเนินการใน 53 อำเภอจาก 148 อำเภอ ของประเทศ สิ่งที่ได้เรียนรู้และความสำเร็จที่ได้รับจากกระบวนการนี้เป็นประโยชน์ต่อชุมชนท้องถิ่น กลไกนี้เปิดโอกาสให้พันธมิตรด้านการพัฒนาทุกฝ่ายมีส่วนร่วมในระดับภูมิภาค\n\nยุทธศาสตร์ 3 สร้าง ได้ผ่านการลงมติของสภาแห่งชาติในสมัยการประชุมที่ 9 แนวคิดของยุทธศาสตร์ 3 สร้าง คือ การกระจายความรับผิดชอบ มีการมอบหมายหน้าที่ที่ชัดเจน และมีประโยชน์ต่อหน่วยงานท้องถิ่นอย่างเหมาะสม\n\nที่มา : รายงาน ASEAN Roundup ประจำวันที่ 11-17 กันยายน 2565 เผยแพร่ใน เว็บไซต์ Thaipublica",
    "เปิด 5 อันดับ \"กองทุนหุ้นเวียดนาม\" พิชิตความผันผวน-ผลตอบแทนติดลบน้อยสุด": "ขณะที่ ปัจจัยภายนอกประเทศ เช่น ความกังวลเศรษฐกิจโลกชะลอ กดดันภาคการส่งออก, อัตราเงินเฟ้อสูง กดดันกำไรขั้นต้นของบริษัทจดทะเบียน และสภาพคล่องที่ลดลง จากการใช้นโยบายการเงินที่ตึงตัวของธนาคารกลางทั่วโลก\n\nทั้งจาก การเข้าจับกุมประธานบริษัทอสังหาริมทรัพย์รายใหญ่ในประเทศข้อหาปั่นหุ้น ส่งผลให้รัฐบาลเวียดนามเริ่มเข้ามาตรวจสอบการใช้ข้อมูลภายใน (Insider Trading) นอกจากนี้การใช้ Margin Loan ที่สูงเพื่อซื้อขายหุ้นในตลาดหลักทรัพย์ในช่วงที่ผ่านมา ยังส่งผลให้ตลาดปรับฐานแรงจากการถูกบังคับขาย (Force Sell) ของนักลงทุนในประเทศ\n\nตั้งแต่ต้นปี \" ตลาดหุ้นเวียดนาม\" ดัชนี VN-Index ปรับตัวลงมาแล้ว -19.55% (ณ 19 ก.ย. 2565) ส่งผลให้ \" กองทุนหุ้นเวียดนาม \" ให้ผลตอบแทนติดลบราว -10% ถึง -20% ซึ่งการปรับตัวลงแรงก่อนหน้านี้มาจากหลายปัจจัยด้วยกัน\n\nข้อมูลจาก \" มอร์นิ่งสตาร์ รีเสิร์ช (ประเทศไทย )\" รายงานภาพรวมผลตอบแทนกองทุนหุ้นเวียดนาม สะสมตั้งแต่ต้นปี (YTD) ณ 16 ก.ย.2565 เฉลี่ยอยู่ที่ -14.7% และรอบ 1 ปีที่ -13.9% ซึ่งต่างจากรอบทั้งปี 2564 ที่มีผลตอบแทนสูงเป็นอันดับต้น ๆ และรอบ 3 ปี ที่ 9.4%\n\nแต่อย่างไรก็ตาม ในปีนี้ ท่ามกลาง ตลาดผันผวนทั่วโลก ฉุด \"หุ้นเวียดนาม\" ร่วงหนัก...ลองมาดูกันว่า \"กองทุนหุ้นเวียดนามดาวเด่น\" 5 อันดับแรก ที่ พิชิตความผันผวน สามารถสร้างผลตอบแทน \"ติดลบน้อยที่สุด และยืนเหนือตลาด\" ได้มีกองทุนไหนติดโผกันบ้าง\n\nขณะที่อนาคตการลงทุน \"หุ้นเวียดนาม \" ยังสดใสอยู่หรือไม่นั้น \"ผู้จัดการกองทุน\" ต่างมองว่า ยังเป็นโอกาสการลงทุนที่ดีในระยะยาว ตลาดในปัจจุบันค่อนข้างสะท้อนปัจจัยลบไปมากแล้ว\n\nทั้งจาก \"ภาพเศรษฐกิจเวียดนามยังเติบโตดีต่องเนื่อง\" โดยในช่วงครึ่งปีแรกของเวียดนามยังขยายตัวสูงที่ระดับ 6.42% เทียบกับช่วงเดียวกันปีก่อน และ ใกล้เคียงกับกรอบเป้าหมายทั้งปีที่รัฐบาลเวียดนามกำหนดไว้ที่ 6.0%-6.5%\n\nนอกจากนี้ ความ\"เสี่ยงเรื่องอัตราเงินเฟ้อของเวียดนามยังอยู่ในระดับต่ำ\" เมื่อเทียบกับประเทศอื่น ๆ โดยดัชนีราคาผู้บริโภค (CPI) เดือน ส.ค. อยู่ที่ 2.89% เทียบกับช่วงเดียวกันปีก่อน ลดลงจากเดือน ก.ค. ที่ระดับ 3.14% เทียบกับช่วงเดียวกันปีก่อน\n\nขณะที่ในแง่ของการลงทุน \"มูลค่าหุ้นเวียดนามยังมีความน่าสนใจ\" ในการลงทุนระยะยาว จากราคาที่ยังไม่แพงเกินไปเมื่อเทียบกับหลาย ๆ ประเทศ โดยปัจจุบันค่า Forward P/E ของดัชนี VN-Index ปรับตัวลดลงมาอยู่ต่ำกว่าค่าเฉลี่ยย้อนหลัง 10 ปี ที่ระดับ 9.7 เท่า (ณ 19 ก.ย. 2565)\n\nนอกจากนี้ \"การยกระดับเข้าสู่ MSCI Emerging Markets Index\" ที่คาดการณ์ว่าจะเกิดขึ้นประมาณปี 2567 จะช่วยดึงดูดเม็ดเงินจากนักลงทุนต่างชาติได้มากขึ้น (Fund Flow)\n\nนายเชาวน์กร โชติบัณฑ์ Head of Investment Strategy บลจ.เอ็มเอฟซี มองว่า เศรษฐกิจเวียดนามมีการเติบโตที่สูง อีกทั้งตลาดหุ้นยังมีมูลค่าไม่แพง อย่างไรก็ตาม ตลาดหุ้นเวียดนามเป็นตลาดหุ้นที่มีความผันผวนสูง เนื่องจากเป็น Frontier Market หรือ \"ตลาดหุ้นชายขอบที่เพิ่งพัฒนาได้ไม่นาน\" จึงมีความเสี่ยงเรื่องของสภาพคล่อง กฎเกณฑ์ และมาตรฐานการรายงานข้อมูลการเงิน\n\nดังนั้น สำหรับคนใหม่ที่จะเข้าลงทุน แนะนำให้ทยอยลงทุนด้วยความระมัดระวัง ตามระดับความเสี่ยงและสัดส่วนที่ผู้ลงทุนสามารถรับได้ แต่สำหรับคนที่มีอยู่แล้ว แนะนำให้ถือลงทุนต่อ เพราะราคาปรับตัวลงสะท้อนปัจจัยลบไปค่อนข้างมากแล้ว\n\nนายศุภกร ตุลยธัประธานเจ้าหน้าที่การลงทุน บลจ. พรินซิเพิล แนะนำว่า นักลงทุนที่มีกองทุนหุ้นเวียดนามอยู่แล้วสามารถถือต่อได้ รวมถึงหากยังมีสัดส่วนเงินลงทุนที่ตั้งใจจะลงทุนกองทุนหุ้นเวียดนามเพิ่มอยู่แล้ว สามารถทยอยซื้อเพิ่มเติมรวมถึงนักลงทุนใหม่ที่สนใจสามารถทยอยซื้อได้เช่นกัน เนื่องจากปัจจัยพื้นฐานของตลาดหุ้นเวียดนามถือว่าดูดีในหลายมิติ",
    "‘ทุเรียนเวียดนาม’ตะลุยตลาดจีน คว้าโอกาสทองใต้ปีก ‘อาร์เซ็ป’": "สำนักข่าวซินหัวรายงานจากเมืองหนานหนิง ประเทศจีน เมื่อวันที่ 21 ก.ย. ว่า ทุเรียนจากกลุ่มประเทศอาเอเชียตะวันออกเฉียงใต้นั้นได้รับความนิยมอย่างมากในตลาดจีน ประเทศผู้ส่งออกหลักในปัจจุบัน ได้แก่ ไทย มาเลเซีย และเวียดนาม เวียดนามมีฤดูเก็บเกี่ยวทุเรียนยาวและผลผลิตต่อปีค่อนข้างสูง ซึ่งการนำเข้าทุเรียนจากเวียดนามสู่จีนใช้ระยะทางสั้นกว่า ต้นทุนต่ำกว่า และมีฤดูนำเข้าต่างกับทุเรียนไทย จึงได้รับความสนใจทั้งจากผู้ค้าและผู้บริโภค\n\n\n\nนาย ถาน จวิน รองประธานบริษัทวายเอช โกลบอล ซัพพลาย เชน จำกัด ( YH Global Supply Chain ) ซึ่งเป็นผู้นำเข้าและขนส่งทุเรียนเวียดนามรายแรก กล่าวว่า การนำเข้าทุเรียนสดจากเวียดนามได้รับการอำนวยความสะดวกจากมาตรการของด่านศุลกากรตำบลโหย่วอี้ อาทิ “ช่องทางสีเขียว” อันเป็นเกื้อหนุนการนำเข้าผลิตภัณฑ์การเกษตรสด รวมถึงระบบโลจิสติกส์ข้ามพรมแดนจีน-อาเซียน ซึ่งช่วยรักษาความสดใหม่และรสชาติของทุเรียนไว้ได้ดี\n\n\n\nอนึ่ง การค้าผลไม้เมืองร้อนจากอาเซียน เช่น ทุเรียน มะม่วง และมะพร้าว ถือเป็นหนึ่งในหัวข้อที่ได้รับความสนใจภายในงานมหกรรมแสดงสินค้าจีน-อาเซียน ครั้งที่ 19 ซึ่งจัดขึ้นที่ศูนย์การประชุมและนิทรรศการนานาชาตินครหนานหนิง เมืองเอกของกว่างซี เมื่อวันที่ 16-19 ก.ย. ที่ผ่านมา\n\nภาพจากศุลกากรหนานหนิง : เจ้าหน้าที่ศุลกากรตรวจสอบกล่องบรรจุทุเรียนสดนำเข้าจากเวียดนาม\n\n\n\nสถิติระบุว่า จีนนำเข้าผลไม้สดและผลไม้แห้งจากประเทศอาเซียนในปี 2004 คิดเป็นมูลค่า 300 ล้านดอลลาร์สหรัฐ (ราว 11,000 ล้านบาท) ก่อนจะเพิ่มขึ้นเป็น 15,200 ล้านดอลลาร์สหรัฐ (ราว 562,000 ล้านบาท) เมื่อปี 2564 โดยมีไทย เวียดนาม ฟิลิปปินส์ กัมพูชา และมาเลเซีย ครองส่วนแบ่งกว่าร้อยละ 60 และการบริโภคทุเรียนในปี 2564 เพิ่มขึ้นจากเมื่อปี 2560 เกือบสี่เท่า\n\n\n\nช่วงไม่กี่ปีที่ผ่านมา สารพัดผลิตภัณฑ์แปรรูปอย่างขนมหวาน เค้ก และเครื่องดื่มจากผลไม้อาเซียนอย่างทุเรียน แก้วมังกร มะม่วง และลำไย ถูกวางจำหน่ายในหลายเมืองใหญ่ของจีน เช่น กว่างโจว เซินเจิ้น เซี่ยงไฮ้ และหนานหนิง ตอบสนองความต้องการของผู้บริโภคชาวจีน ทำให้บางบริษัทเล็งเห็นโอกาสทางธุรกิจ ผลิตสินค้าด้วยวัตถุดิบผลไม้จากอาเซียนเพื่อขยายห่วงโซ่อุตสาหกรรม\n\nภาพจากศุลกากรหนานหนิง : รถบรรทุกทุเรียนสดนำเข้าจากเวียดนามวิ่งถึงด่านศุลกากรโหย่วอี้ ในเขตปกครองตนเองกว่างซีจ้วง ทางตอนใต้ของจีน\n\n\n\nขณะเดียวกัน การสร้างแผนริเริ่มหนึ่งแถบหนึ่งเส้นทาง ( บีอาร์ไอ ) และการบังคับใช้อาร์เซ็ป นำพาการสร้างประชาคมจีน-อาเซียนที่มีอนาคตร่วมกันสู่ระดับใหม่ โดยจีนยินดีสนับสนุนประเทศอาเซียนเพิ่มการส่งออกผลิตภัณฑ์คุณภาพสูงสู่จีน ส่งเสริมผู้ประกอบการจีนลงทุนในอาเซียน และบ่มเพาะความร่วมมืออื่นเพิ่มเติมในอนาคต\n\n\n\nนอกจากนั้น จีนยินดีต้อนรับรัฐบาลและผู้ประกอบการจากประเทศอาเซียนมีส่วนร่วมในงานแสดงสินค้าสำคัญ อาทิ มหกรรมแสดงสินค้าจีน-อาเซียน มหกรรมแสดงสินค้านำเข้านานาชาติจีน และมหกรรมแสดงสินค้านำเข้าและส่งออกแห่งประเทศจีน พร้อมกับปรับใช้แพลตฟอร์มอีคอมเมิร์ซข้ามพรมแดนให้เกิดประโยชน์ เพื่อพัฒนาการเข้าถึงตลาดจีนยิ่งขึ้น.\n\nข้อมูล-ภาพ : XINHUA",
    "7 เหตุผลที่ควรไปเที่ยวเวียดนามสักครั้งในชีวิต": "",
    "LEGO Group เปิดใจ ทำไมไปลงทุนที่เวียดนาม: ไม่ใช่เพราะค่าแรงถูก แต่เห็นโอกาสจากซัพพลายเชน": "LEGO Group เปิดใจ ทุ่มทุนสร้างโรงงานที่เวียดนามกว่า 3.7 หมื่นล้านบาท ไม่ใช่เพราะค่าแรงถูก แต่เพราะเห็นโอกาสจากซัพพลายเชน\n\nเมื่อปลายปี 2021 ที่ผ่านมา เพิ่งจะมีข่าวว่าบริษัท LEGO เลือกตั้งโรงงานของตัวเองในเวียดนามมูลค่ากว่า 3 หมื่นล้านบาท ล่าสุด Preben Elnef รองประธานของ LEGO Group เพิ่งจะออกมาให้เหตุผลว่า สาเหตุใดบริษัท Danish ถึงเลือกเวียดนามให้เป็นประเทศแรกของเอเชียตะวันออกเฉียงใต้ในการสร้างโรงงานมูลค่า 1 พันล้านเหรียญสหรัฐหรือประมาณ 3.7 หมื่นล้านบาทที่จังหวัด Binh Duong\n\nโรงงานดังกล่าวจะเป็นแห่งที่ 6 ของ LEGO และเป็นแห่งที่ 2 ของเอเชีย โดยรองประธาน Elnef กล่าวขณะประชุมเรื่องการจัดการซัพพลายเชนใน Binh Duong เมื่อพฤหัสบดีที่ผ่านมา โดยคาดว่าโรงงานจะสร้างเสร็จเร็วกว่าที่คาดและจะสามารถผลิตสินค้าชิ้นแรกได้ในช่วงเดือนกรกฎาคม 2024\n\nนอกจากโรงงานที่คาดว่าน่าจะสร้างเสร็จเร็วกว่าที่คาดแล้ว ทางบริษัทยังเร่งจัดหาพนักงานในเวียดนามเพิ่มเพื่อที่จะเตรียมพร้อมที่จะเปิดโรงงานด้วย\n\nElnef มองว่า ประเทศเวียดนามนี้คุณลักษณะที่ดีที่สุดในการสร้างโรงงานที่ทันสมัยได้และจะเป็นโรงงานที่เป็นกลางทางคาร์บอนแห่งแรกด้วย ส่วนเรื่องต้นทุนค่าแรงถูกนั้น รองประธานระบุว่านี่ไม่ใช่เหตุผลที่ทำให้บริษัท LEGO เลือกเวียดนามเลย แต่เป็นเพราะทางบริษัทเห็นโอกาสที่จะเติบโตของประเทศนี้ ที่มีความเป็นไปได้ที่จะขยายซัพพลายเชนโลกด้วย การมีโรงงานในเวียดนามจะช่วยให้ LEGO ตอบสนองต่อความต้องการที่เปลี่ยนแปลงของลูกค้าในเอเชียตะวันออกเฉียงใต้ได้อย่างรวดเร็ว\n\nหากพิจารณาราคาสินค้าของ LEGO ก็ถือว่าสูงมากถ้าเทียบกับรายได้ของคนเวียดนาม ซึ่งการมีโรงงานที่นี่ก็จะช่วยให้เด็กๆ สามารถเข้าถึงของเล่นของบริษัทได้มากขึ้น เวียดนามถือเป็นประเทศแรกของเอเชียตะวันออกเฉียงใต้ที่ LEGO ตัดสินใจมาลงทุนเพราะแรงงานมีคุณสมบัติที่สอดคล้องกับความต้องการขององค์กร\n\nอีกทั้งจังหวัด Binh Duong ก็มีพัฒนาการอย่างมากในช่วงไม่กี่ปีมานี้ รวมทั้งโครงสร้างพื้นฐานที่ทันสมัย ก็ถือว่าเหมาะสมกับแผนพัฒนาในการสร้างโรงงานในอีก 20 ปีข้างหน้าด้วย ซึ่งการสร้างโรงงานและขายสินค้าในเวียดนามนี้ LEGO ก็ยังต้องการที่จะมีซัพพลายเชนที่หลากหลายและยังแสวงหาความร่วมมือกับธุรกิจอื่นๆ ด้วย ซึ่งกลยุทธ์ในการพัฒนาขององค์กรก็ตั้งใจที่จะให้ความสำคัญกับซัพพลายเออร์ท้องถิ่นเป็นลำดับแรก\n\nที่มา – Tuoitre News\n\nติดตามข่าวสารจาก Brand Inside ได้จาก Facebook ของเรา\n\nShare this: Tweet\n\n\n\n",
    "ไทยจับมือเวียดนามดันราคา ‘ข้าว’ ในตลาดโลก": "นายอลงกรณ์ พลบุตร ที่ปรึกษารัฐมนตรีว่าการกระทรวงเกษตรและสหกรณ์ เปิดเผยวันนี้(29 ส.ค)ภายหลังเสร็จสิ้นภารกิจการเยือนสาธารณรัฐสังคมนิยมเวียดนามตามที่ ดร.เฉลิมชัย ศรีอ่อน รัฐมนตรีว่าการกระทรวงเกษตรและสหกรณ์มอบหมายว่า ในการเยือนสาธารณรัฐสังคมนิยมเวียดนามครั้งนี้นับว่าประสบความสำเร็จในการขยายความร่วมมือด้านการเกษตรและการค้าระหว่าง 2 ประเทศโดยเฉพาะผลการประชุมหารือความร่วมมือด้านข้าวกับนายเจิ่น แทงห์ นาม (H.E. Mr. Tran Thanh Nam) รัฐมนตรีช่วยว่าการกระทรวงเกษตรและพัฒนาชนบทและคณะผู้บริหารระดับสูง ณ นครเกิ่นเทอ โดยรัฐมนตรีช่วยว่าการกระทรวงเกษตรฯ.เวียดนามยืนยันอย่างแข็งขันและมุ่งมั่นในการร่วมมือกับไทยยกระดับราคา ข้าว ในตลาดโลก\n\n“การเจรจาครั้งนี้เป็นการเจรจารอบที่2ต่อจากการประชุมหารือที่ฝ่ายไทยเสนอข้อริเริ่มให้มีความร่วมมือร่วมกันยกระดับราคาข้าวที่กรุงเทพเมื่อเดือนพฤษภาคมที่ผ่านมาและรายงานให้รัฐมนตรีว่าการกระทรวงเกษตรทั้ง2ฝ่ายคือดร.เฉลิมชัย ศรีอ่อน รัฐมนตรีว่าการกระทรวงเกษตรและสหกรณ์และนายเล มิน ฮวาน (Mr. Le Minh Hoan) รัฐมนตรีว่าการกระทรวงเกษตรและพัฒนาได้ทราบและเห็นด้วยในหลักการจนนำมาสู่การเจรจาล่าสุด นับเป็นความสำเร็จและเป็นครั้งแรกที่ประเทศไทยและเวียดนามซึ่งเป็นประเทศผู้ผลิตและส่งออกข้าวอันดับที่2และ3ของโลกตกลงร่วมมือกันเพื่อยกระดับราคาข้าวในตลาดโลก เป็นงานที่ยากและยังมีภารกิจที่ท้าทายรออยู่เบื้องหน้าจะสำเร็จตามเป้าหมายหรือไม่ยังตอบไม่ได้แต่วันนี้เราได้เริ่มเดินก้าวแรกร่วมกันแล้วในฐานะหุ้นส่วนทางยุทธศาสตร์ด้านการเกษตร”\n\nนายอลงกรณ์กล่าวว่า “เราเห็นตรงกันว่าราคาข้าวในตลาดโลกไม่เป็นธรรมกับประเทศผู้ผลิตและชาวนาของ2ประเทศมาเป็นเวลายาวนานนำมาซึ่งหนี้สินและความยากจนจึงถึงเวลาที่ต้องต่อสู้เพื่อชาวนา ตัวอย่างชัดเจนที่สุดคือราคาข้าวในปัจจุบัน ไม่สอดคล้องกับต้นทุนการผลิตข้าวที่เพิ่มสูงขึ้นทั้งราคาปุ๋ยและราคาน้ำมันจากผลกระทบของวิกฤตการณ์โควิด19และสงครามรัสเซีย-ยูเครน\n\nหากปล่อยสถานการณ์ราคาข้าวเป็นอยู่เช่นนี้ชาวนาจะอยู่ไม่ได้เพราะขาดทุนหันไปทำเกษตรอื่นที่มีรายได้มากกว่าจะส่งผลให้ปริมาณการผลิตข้าวลดลงในระยะยาวกระทบต่ออุปทานข้าวของโลกสวนทางกับอุปสงค์ที่เพิ่มขึ้นจากประชากรโลกที่เพิ่มขึ้นและปัญหาความมั่นคงด้านอาหารจะรุนแรงมากขึ้น”\n\nนายอลงกรณ์เปิดเผยด้วยว่า ทั้ง2ฝ่ายจะนำเสนอผลสรุปของการประชุมเสนอต่อรัฐมนตรีเกษตรของ2ประเทศเพื่อตั้งกลไกขับเคลื่อนร่วมกันในรูปของคณะทำงานเฉพาะกิจ และให้แจ้งสมาคมชาวนา สมาคมผู้ค้าข้าว สถาบันอาหารและสมาคมผู้ส่งออกข้าวของไทยและเวียดนามได้ทราบถึงแนวทางความร่วมมือดังกล่าว รวมทั้งจะเจรจาความร่วมมือกับประเทศผู้ผลิตและผู้ส่งออกข้าวรายใหญ่อื่นๆต่อไป\n\nโดยระหว่างนี้จะกระชับความร่วมมือด้านข้าวระหว่างไทยกับเวียดนามในระดับองค์กรชาวนาและหน่วยงานด้านการเกษตรให้มากขึ้นซึ่งนายฟาน จี๊ ทัญ เอกอัครราชทูตเวียดนามประจำประเทศไทยมีส่วนสำคัญต่อการประสานความร่วมมือระหว่าง2ประเทศในครั้งนี้\n\nนายอลงกรณ์กล่าวต่อไปว่า ทั้ง2ฝ่ายยังเห็นตรงกันที่จะเพิ่มการค้าสินค้าเกษตรให้มากขึ้นและสมดุลมากขึ้น\n\nทั้งนี้จากสถิติการค้าในปี2564มีมูลค่าการค้าสินค้าเกษตรระหว่างไทย กับเวียดนาม จำนวน 74,214ล้านบาทโดยไทยนําเข้า 25,465 ล้านบาท และส่งออกไปเวียดนาม 48,750 ล้านบาท ฝ่ายไทยได้เปรียยดุลการค้า 23,285 ล้านบาท โดยเฉพาะการค้าข้าวระหว่าง2ประเทศยังสามารถขยายตัวเพิ่มขึ้น เนื่องจากเวียดนามนอกจากจะเป็นประเทศผู้ส่งออกข้าวแล้วยังนำเข้าข้าวปีละ1.2ล้านตันและไทยเป็นประเทศที่ส่งออกข้าวไปเวียดนามเป็นอันดับที่4สามารถเพิ่มการส่งออกข้าวไปสนับสนุนเวียดนามได้เพิ่มขึ้นนับเป็นตลาดที่ใกล้ตัวและคนเวียดนามนิยมข้าวไทยโดยเฉพาะข้าวหอมมะลิ\n\nในระหว่างการเยือนครั้งนี้นายอลงกรณ์และคณะประกอบด้วยนายจักรกริช เรืองขจร รองกงสุลใหญ่นครโฮจิมินห์ นายณฐกร สุวรรณธาดา คณะที่ปรึกษารัฐมนตรีเกษตรฯฯ.และผู้บริหารกระทรวงเกษตรเวียดนามยังได้เยี่ยมชมสถาบันวิจัยและพัฒนาพันธ์ุข้าว แปลงข้าวและการใข้เครื่องจักรกลเกษตรเทคโนโลยีเกษตรโดยมีนายเจิ่น แทงค์ นาม รมช.เกษตรและชนบทเวียดนาม และดร.เจิ่น หงับ ถัดห์ ผอ.สถาบันวิจัยข้าวสามเหลี่ยมปากแม่น้ำโขงนำชมอย่างใกล้ชิด\n\nนอกจากนี้ยังได้พบหารือกับชาวนา โรงสีข้าวและสหกรณ์การเกษตรที่หมีเว้ย (My Quoi agricultural cooperative)ที่จังหวัดเตี่ยน ซาง (Tiền Giang Province)รวมทั้งสำรวจตลาดข้าวในนครโฮจิมินห์อีกด้วย.",
    "ที่เที่ยวเวียดนาม โฮจิมินห์ โบสถ์สีชมพู โบสถ์ทันดินห์ Tan Dinh Church เก่าแก่กว่าร้อยปี": "เวียดนาม เป็นอีกหนึ่งเดสติเนชั่น ที่เที่ยวต่างประเทศใกล้ไทย ที่หลายคนแบกเป้ไปเที่ยวกันอยู่เสมอๆ และเป็นประเทศที่เต็มไปด้วยเอกลักษณ์ วัฒนธรรมต่างๆ ที่น่าสนใจค่ะ และวันนี้เราจะพาไป เที่ยวเวียดนาม กันที่ โบสถ์ทันดินห์ Tan Dinh Church โฮจิมินห์ โบสถ์สีชมพู ที่สวยงามและเต็มไปด้วยเรื่องราวของความรักสุดโรแมนติกกันค่ะ\n\nที่เที่ยวโฮจิมินห์ เวียดนาม\n\nโบสถ์ทันดินห์ Tan Dinh Church โบสถ์สีชมพู\n\n\n\nโบสถ์ทันดินห์ (Tan Dinh Church) เป็นโบสถ์โรมันคาทอลิก ที่สร้างขึ้นในปี ค.ศ.1876 ซึ่งเป็นช่วงที่ฝรั่งเศสถือครองอาณานิคมเวียดนามค่ะ อีกทั้งยังเป็นโบสถ์ที่มีขนาดใหญ่เป็นอันดับ 2 ของนครโฮจิมินห์เลยทีเดียว\n\nนอกจากเป็นศูนย์รวมจิตใจของชาวคริสต์เพื่อประกอบพิธีกรรมทางคริสต์ศาสนา โบสถ์แห่งนี้ยังมีความสวยงามมากๆ เลยอีกด้วยค่ะ ทำให้นักท่องเที่ยวจึงมักนิยมมาเที่ยวชมถ่ายรูปสวยๆ กัน โดยสถาปัตยกรรมส่วนใหญ่ของโบสถ์เป็นแบบนีโอโรมาเนสก์ (neo-Romanesque) แต่ก็มีองค์ประกอบแบบ นีโอโกธิค (neo-Gothic) และ นีโอเรอเนซองส์ (neo-Renaissance) บางส่วนด้วย\n\nAndreas Rose / Shutterstock.com\n\n\n\nความโดดเด่นของที่นี่คือตัวอาคารสีชมพูพาสเทลสวยงามทั้งหลัง ทำให้ได้สมญานามว่าเป็น โบสถ์สีชมพู สมชื่อเลยค่ะ และยังมีหอคอยสูงเด่นเป็นสง่า ใกล้ๆ กับประตู จะมีหอระฆังขนาดใหญ่ 2 แห่ง ที่จะตีบอกเวลาทุกชั่วโมง\n\nWilliam Mai / Shutterstock.com\n\nความสวยงามของที่นี่ทำให้คู่รักนิยมมาจัดพิธีแต่งงาน หรือถ่ายภาพพรีเวดดิ้งมากมายเลยค่ะ นับว่าเป็นอีกสถานที่ท่องเที่ยวสุดโรแมนติกอีกแห่งหนึ่งในเวียดนามเลยทีเดียว",
    "ชุมชนชาวเขมรในเวียดนามจัดแข่งวิ่งวัวสานต่อประเพณี ร่วมชิงชัยกว่า 50 คู่": "วัวและเจ้าของวัวเดินทางมารวมตัวกันแต่เช้าในทุ่งโคลน ที่ใช้เป็นเวทีประลองความเร็วในการแข่งขันวิ่งวัวประจำปี ซึ่งเป็นพิธีกรรมของชาวเขมรที่เป็นชนกลุ่มน้อยในเวียดนาม ที่อาศัยอยู่ทางตอนใต้ของประเทศเป็นส่วนใหญ่หลังงดจัดการแข่งขันไป 2 ปี เนื่องจากการระบาดของโควิด-19 วัวหลายตัวซึ่งลงแข่งเป็นคู่ ดูเหมือนไม่คุ้นชินกับบรรยากาศพากันวิ่งหนีออกจากสนามจนทำให้ฝูงชนที่เฝ้ารอเชียร์ต้องผิดหวังคู่วัวหมายเลข 3 ของเหลียต มีดวงตาสีดำกลมโต ขายาว และเขาโค้ง ดูไม่ดุดัน ซึ่งเหมือนกับวัวจำนวนมากที่ทำไร่ไถนาอยู่ตามทุ่งทางตอนใต้ของเวียดนาม แต่รูปลักษณ์ที่ดูเรียบร้อยของพวกมันเช่นนี้ ขัดกับความแข็งแกร่งดุดันเมื่อพวกมันลงสู่สนาม“จากการแข่งขัน 4 รายการที่เข้าร่วมมา พวกมันชนะถึง 3 รายการ” เหลียต กล่าวกับเอเอฟพีด้วยความภาคภูมิใจก่อนเริ่มการแข่งขันการแข่งขันที่ในปีนี้มีวัวลงประลอง 56 คู่ จัดขึ้นใน จ.อานซยาง เป็นส่วนหนึ่งของเทศกาล Sene Dolta งานเซ่นไหว้บรรพชนของชาวเขมร รวมทั้งการจัดกิจกรรมกีฬาและศิลปะต่างๆในปี 2556 ช่วงเวลาที่รายได้เฉลี่ยต่อเดือนของคนในพื้นที่ชนบทอยู่ที่ 60 ดอลลาร์ เหลียตใช้เงินประมาณ 700 ดอลลาร์ สำหรับลูกวัวคู่หนึ่งของเขา โดยเขามุ่งมั่นที่จะทำให้พวกมันกลายเป็นวัวแข่งอาชีพ“ตอนที่ผมเลี้ยงวัวสำหรับทำนา ผมสามารถบอกได้เลยว่าตัวไหนดีตัวไหนไม่ดี” เหลียต กล่าว โดยอธิบายว่าเขาเรียนรู้จากปู่และพ่อของเขา ซึ่งเลี้ยงวัวเพื่อทำงานในนาของครอบครัวมาเป็นเวลาหลายปี“วัวแข่งต้องสูง แข็งแรง และยืดหยุ่น” เหลียต กล่าวหลังจากเครื่องจักรถูกนำมาใช้งานแทนวัวเป็นส่วนใหญ่ในเขตสามเหลี่ยมปากแม่น้ำโขง หลายคนหันไปทุ่มเวลากับการฝึกวัวก่อนลงแข่ง วัวแข่งต้องมีขนาดที่เหมาะสม ไม่ใหญ่หรือเล็กจนเกินไป เพื่อทำความเร็วให้ได้สูงสุด และเพื่อให้ไปถึงเป้าหมายนั้น จากที่เคยกินหญ้าตามปกติก็เปลี่ยนเป็นไข่ น้ำมะพร้าว และเบียร์ ในช่วง 1 เดือนก่อนถึงวันสำคัญในสนามแข่ง เป็นหน้าที่ของคนบังคับที่จะรีดศักยภาพของวัวให้ออกมาดีที่สุด“วัวสามารถแยกความแตกต่างระหว่างคนบังคับที่อ่อนโยนและดุดัน คนบังคับจะไม่ประสบความสำเร็จหากเขาไม่ดุดันกว่าวัว” เล มีง เวือง คนบังคับวัว กล่าวขณะวิ่งทำความเร็วพร้อมกับโคลนที่สาดกระเซ็นตามฝีเท้า คนบังคับจะใช้ไม้กระตุ้นวัวให้เร่งความเร็วมากขึ้น แต่นักท่องเที่ยวกลับไม่ประทับใจกับการแข่งขัน“ผมเห็นคู่เดียวที่วิ่งดี ผมคิดว่าอาจเป็นเพราะวัวถูกเลี้ยงไว้เฉยๆ มาหลายปี พวกมันอาจสูญเสียความคุ้นเคยกับฝูงชนและการแข่งขัน” ผู้ชมรายหนึ่ง กล่าวผู้ชนะในปีนี้ได้รับรางวัลเป็นรถจักรยานยนต์ฮอนด้าและรางวัลเงินสด 890 ดอลลาร์ ซึ่งถือว่าเป็นจำนวนไม่มากเมื่อเทียบกับราคาวัวหนึ่งคู่ที่ประมาณ 6,000 ดอลลาร์ และค่าใช้จ่ายสำหรับอาหารราว 900 ดอลลาร์ต่อปีอย่างไรก็ตาม สำหรับเจ้าของวัวแล้ว พวกเขากล่าวว่ารางวัลไม่ใช่เรื่องสำคัญ“มันไม่เกี่ยวกับเงิน มันคือความสนุก” เจิว ดวน กล่าว.",
    "เวียดนามยืนยัน ยังไม่ได้จับมือกับไทย ดันระดับราคาข้าวให้แพงขึ้นตามที่ไทยกล่าวอ้าง": "สื่อต่างประเทศรายงาน เวียดนามไม่ได้ทำความตกลงกับไทยว่าจะยกระดับราคาข้าว! หลังรัฐบาลไทยตีข่าว “ครั้งแรกในประวัติศาสตร์ ไทย-เวียดนาม จับมือดันราคาข้าวเพื่อชาวนา” เมื่อวันที่ 29 สิงหาคมที่ผ่านมา\n\nรัฐบาลไทยรายงานว่า เป็นการจับมือกันครั้งแรกของประวัติศาสตร์ไทยและเวียดนามที่จะดันราคาข้าวเพิ่มขึ้น โดยระบุว่าไทยเจรจากับเวียดนามสำเร็จเพราะเห็นตรงกันว่าราคาข้าวในตลาดโลกไม่เป็นธรรมกับประเทศผู้ผลิตและชาวนา ทั้งราคาข้าวปัจจุบัน รวมถึงต้นทุนการผลิตข้าวที่เพิ่มสูงขึ้นทั้งราคาปุ๋ยและราคาน้ำมันจากผลกระทบโควิดและสงครามรัสเซีย-ยูเครน\n\nอลงกรณ์ พลบุตร ที่ปรึกษารัฐมนตรีว่าการกระทรวงเกษตรและสหกรณ์ ระบุว่า การเจรจาเมื่อปลายเดือนสิงหาคมนั้นเป็นการเจรจารอบที่ 2 เพื่อให้มีความร่วมมือร่วมกันยกระดับราคาข้าวที่กรุงเทพเมื่อพฤษภาคมที่ผ่านมา โดยรัฐมนตรีกระทรวงเกษตรทั้งสองฝ่าย คือ ดร.เฉลิมชัย ศรีอ่อน รัฐมนตรีเกษตรและสหกรณ์ของไทยและ เล มิน ฮวาน รัฐมนตรีเกตรเวียดนามรับทราบ และเห็นด้วยกับหลักการจนนำไปสู่การเจรจาในที่สุด\n\nขณะที่สื่อต่างประเทศ The Straits Times ซึ่งเผยแพร่ข้อมูลจากสำนักข่าว Reuters นั้นรายงานว่า เล มิน ฮวาน รัฐมนตรีกระทรวงเกษตรเวียดนาม ระบุว่า “ไม่ได้ทำความตกลงกับไทยเรื่องการร่วมมือกันยกระดับราคาข้าว แต่ทั้งสองประเทศก็ยังมีกิจกรรมความร่วมมือทั่วไปอยู่” ซึ่งก่อนหน้านี้ทางการไทยระบุว่า ทั้งสองประเทศทำความตกลงร่วมมือกันเพื่อยกระดับราคาข้าวในตลาดโลก\n\nทั้งสองประเทศเริ่มพูดคุยกันเมื่อเดือนพฤษภาคมที่ผ่านมา ด้านโฆษกรัฐบาลไทยได้ระบุว่ามีการร่วมมือกันเพื่อยกระดับราคาข้าว เพื่อเพิ่มอำนาจเจรจาต่อรองในตลาดโลกเพื่อเพิ่มรายได้แก่ชาวนา ทั้งไทยและเวียดนามผลิตข้าวได้ในอัตรา 10% ของโลก และทั้งสองประเทศส่งออกราว 26% ของตลาดโลก ขณะที่ผู้ส่งออกข้าวไทยระบุว่า การตกลงเรื่องราคานั้นเป็นไปไม่ได้และจะทำให้ทั้งไทยและเวียดนามไม่สามารถแข่งขันได้\n\nขณะที่สมาคมข้าวเวียดนามระบุไว้เมื่อเดือนที่ผ่านมาว่า ปีนี้คาดว่าจะสามารถส่งออกข้าวได้เพิ่มขึ้นจาก 6.3 ล้านตันเป็น 6.5 ล้านตัน จากที่ปีก่อนหน้าส่งออกได้ราว 6.24 ล้านตัน\n\nที่มา – รัฐบาลไทย (1), (2) Straits Time (1), (2)\n\nติดตามข่าวสารจาก Brand Inside ได้จาก Facebook ของเรา\n\nShare this: Tweet\n\n\n\n",
    "เวียดนามสั่งยกเลิกคาเฟ่ริมทางรถไฟย่าน Hanoi Train Street เพื่อความปลอดภัย": "Hanoi Train Street ในกรุงฮานอย ถือเป็นสถานที่ท่องเที่ยวอีกย่านที่โด่งดัง ซึ่งกลายเป็นประเด็นสำหรับการระงับกิจกรรมทางธุรกิจครั้งใหญ่อีกครั้ง หลังพบปัญหาด้านความปลอดภัยจากนักท่องเที่ยวที่ชอบนั่ง นอน และโพสท่าบนรางรถไฟโดยทางการฮานอยจะระงับกิจกรรมทางธุรกิจทั้งหมดริมทางรถไฟเพื่อรับประกันความปลอดภัยและความคล่องตัวด้านการจราจร โดยเจ้าหน้าที่ทางการรถไฟเวียดนามระบุว่า จะยึดหลักเรื่องความปลอดภัยก่อน ประโยชน์ด้านเศรษฐกิจทางการฮานอย ดำเนินการอย่างหนักโดยการเพิกถอนใบอนุญาตทั้งหมดสำหรับคาเฟ่ และธุรกิจอื่นๆที่ตั้งอยู่ริมทางรถไฟ ซึ่งผู้ประกอบการจะมีเวลาถึงวันที่ 17 กันยายนในการระงับการดำเนินกิจกรรมธุรกิจ นอกจากนี้ ยังได้มีการติดตั้งเครื่องกีดขวางเพื่อห้ามนักท่องเที่ยวไม่ให้เข้าถึงรางรถไฟได้ง่ายๆแบบเมื่อก่อนคณะกรรมการประกาศการตัดสินใจสั่งปิด หลังจากมีรายงานว่า มีนักท่องเที่ยวทั้งชาวต่างชาติและชาวเวียดนาม คลาคล่ำไปบนทางรถไฟที่ทอดยาวผ่านพื้นที่ Cua Dong, Cua Nam, Hang Ma และ Dong Xuan ของอำเภอ Hoan Kiem เพื่อถ่ายภาพและวิดีโอของรถไฟแม้จะมีอันตรายที่อาจเกิดขึ้นจากรถไฟได้ก่อนหน้านี้ ชาวบ้านในพื้นที่ได้สร้างร้านค้า และคาเฟ่ริมทางรถไฟตั้งแต่ปลายปี 2018 จนในช่วงปลายปี 2019 มีคำสั่งห้ามกิจกรรมทางธุรกิจทั้งหมด สืบเนื่องไปจนถึงช่วงที่โควิดระบาด แต่เมื่อสถานการณ์การระบาดคลี่คลายและเปิดการท่องเที่ยวอีกครั้ง คาเฟ่ริมรางรถไฟก็กลับคึกคักแบบเดิมเป็นเหตุให้ในสัปดาห์นี้ การรถไฟเวียดนาม ได้ยื่นคำร้องไปยังคณะกรรมการประชาชนฮานอย และหน่วยงานการรถไฟเวียดนามภายใต้กระทรวงคมนาคม ให้มีคำสั่งปิดกิจกรรมทางธุรกิจทั้งหมดที่ละเมิดกฎความปลอดภัยทางรถไฟ#########################################",
    "ข่าวตำรวจเวียดนาม บุกเข้าจับกุมผู้ต้องสงสัยที่บ่อนคาสิโน": "สถานีโทรทัศน์แห่งชาติของเวียดนาม หรือ วีทีวี (VTV) รายงานว่า ตำรวจเวียดนาม ได้ประสานกับทางการกัมพูชา บุกเข้าจับกุมผู้ต้องสงสัยที่บ่อนคาสิโนแห่งหนึ่ง ในจังหวัดสวายเหรียง (Svay Rieng) และเข้าเยี่ยมเยียนชาวเวียดนาม กลุ่มหนึ่งที่ได้รับความช่วยเหลือจากทางการกัมพูชา หลังตกเป็นเหยื่อของแก๊งอาชญากรไซเบอร์ ที่บ้านพักแห่งหนึ่ง ระหว่างรอส่งตัวกลับประเทศ โดยเหยื่อชุดแรกจำนวน 60 คน ได้พากันหลบหนีออกจากบ่อนคาสิโน เมื่อวันเสาร์ที่ผ่านมา ก่อนที่จะตำรวจกัมพูชา จะบุกเข้าไปทลายคาสิโนดังกล่าว และช่วยเหลือเหยื่อออกมาได้อีก 11 คน รวมเป็น 71 คน ซึ่งทางการกัมพูชาได้ส่งตัวเหยื่อที่ช่วยเหลือได้ทั้งหมด กลับประเทศแล้วเมื่อวันพุธที่ผ่านมาโดยเหยื่ออาชญากรไซเบอร์เหล่านี้ เปิดเผยว่า พวกเขาถูกหลอกลวงเข้าไปในกัมพูชา ผ่านทางสื่อโซเชียลว่า จะมีงานรายได้สูงรองรับจากแหล่งคาสิโน และโรงแรมต่าง ๆ แต่เมื่อไปถึง กลับถูกใช้กำลังบังคับให้ไปหลอกหลวงผู้คนจากทั่วโลก ผ่านทางอินเตอร์เน็ต รวมทั้งขโมยสกุลเงินคริปโตด้วย",
    "ไฟไหม้บาร์คาราโอเกะในเวียดนาม เสียชีวิต 23 เจ็บ 11": "เอเอฟพีรายงาน เมื่อวันพุธที่ 7 กันยายน 2565 กล่าวว่า เหตุเพลิงไหม้ที่มีต้นเพลิงจากชั้น 2 ของบาร์คาราโอเกะแห่งหนึ่งในเวียดนามเมื่อคืนวันอังคาร โหมกระหน่ำอาคาร ทำให้ผู้ใช้บริการและพนักงานที่บาร์ดังกล่าว เบียดเสียดหนีตายอย่างโกลาหล\n\nควันหนาทึบปกคลุมไปทั่วบันไดและปิดกั้นทางออกฉุกเฉิน ทำให้ผู้คนต้องหนีไปทางระเบียงเพื่อหนีไฟ ขณะที่บางคนยอมกระโดดจากระเบียงลงมาจนได้รับบาดเจ็บ ตามรายงานของสื่อรัฐ\n\nบาร์คาราโอเกะที่เกิดเหตุ มีห้องบริการ 30 ห้องและตั้งอยู่ในย่านที่อยู่อาศัยที่มีผู้คนหนาแน่นในเมืองถ้วนอัน จังหวัดบินห์เซือง ทางเหนือของนครโฮจิมินห์ ทำให้ยากลำบากต่อการดับเพลิงและอพยพ\n\n\"เรายังคงค้นหาผู้ประสบเหตุเพิ่มเติม ส่วนยอดผู้เสียชีวิตจนถึงตอนนี้คือ 23 ราย และมีผู้ได้รับบาดเจ็บ 11 คน\" มาย ฮุง ดุง เจ้าหน้าที่ของพรรคการเมืองในท้องถิ่นกล่าวกับเอเอฟพี\n\nย้อนไป 6 ปีก่อน เกิดเพลิงไหม้บาร์คาราโอเกะในกรุงฮานอย ส่งผลให้มีผู้เสียชีวิต 13 ราย จากนั้นเวียดนามก็ปรับปรุงมาตรการป้องกันอัคคีภัยที่บาร์และคลับทั่วประเทศมาตลอด จนกระทั่งเหตุในครั้งนี้ ที่มีรายงานว่าระบบความปลอดภัยของบาร์ที่เกิดเหตุได้รับการประเมินมาตรฐานแล้ว แต่ก็ยังเกิดความเสียหายใหญ่อยู่ดี\n\nเมื่อวันพุธ นายกรัฐมนตรี ฟาม มินห์ จิญ ของเวียดนาม ออกมาสั่งการทันทีให้มีการตรวจสอบระบบความปลอดภัยในสถานที่ที่มีความเสี่ยงสูงเพิ่มเติม โดยเฉพาะสถานบันเทิง.",
    "เวียดนามเร่งเครื่องแข่งไทย-อินโดฯ ยกเลิกกฎ ‘ใช้ชิ้นส่วนที่ผลิตในประเทศ’ เพื่อดึงบริษัทรถยนต์ตั้งฐานการผลิต": "เวียดนามเร่งเครื่องแข่งไทย-อินโดฯ ยกเลิกกฎ ‘ใช้ชิ้นส่วนที่ผลิตในประเทศ’ เพื่อดึงบริษัทรถยนต์ตั้งฐานการผลิต",
    "Nomura คาด ‘ไทยและเวียดนาม’ ควงคู่รับส้มหล่นจากนโยบายห้ามส่งออกข้าวของอินเดีย": "Nomura ออกบทวิเคราะห์ระบุว่า ไทยและเวียดนามจะเป็นสองประเทศที่ได้รับประโยชน์จากนโยบายห้ามส่งออกข้าวของอินเดีย ขณะที่ฟิลิปปินส์และอินโดนีเซีย จะเป็นประเทศที่ได้รับผลกระทบสูงสุด\n\nนับตั้งแต่วันที่ 9 กันยายนที่ผ่านมา รัฐบาลอินเดียได้ประกาศแบนการส่งออกข้าวหัก พร้อมสั่งเก็บภาษีส่งออกข้าวหลายชนิดในอัตราที่สูงถึง 20% หลังจากผลผลิตในประเทศปีนี้ตกต่ำลงไปแล้วราว 5.6% ซึ่งเป็นผลมาจากปริมาณน้ำฝนที่น้อยกว่าปกติ\n\nข่าวที่เกี่ยวข้อง\n\nผลผลิตที่เก็บเกี่ยวได้ลดลง ทำให้ราคาขายปลีกข้าวของอินเดียในปีนี้ปรับสูงขึ้น จนนำมาสู่คำสั่งห้ามส่งออกเพื่อควบคุมไม่ให้ราคาข้าวในประเทศปรับเพิ่มสูง จนส่งผลกระทบต่อค่าครองชีพของประชาชน โดยรัฐบาลอินเดียมีการประเมินว่า การเก็บเกี่ยวข้าวในปีนี้อาจลดลงจากปีก่อนราว 10-12 ล้านตัน\n\nNomura ระบุว่า อินเดียถือเป็นผู้ส่งออกข้าวอันดับหนึ่งของโลก โดยปีที่ผ่านมาอินเดียมีการส่งออกข้าวมากถึง 21.5 ล้านตันไปยัง 150 ประเทศทั่วโลก คิดเป็น 40% ของปริมาณข้าวที่มีการส่งออกทั่วโลก ดังนั้น การขาดหายไปจากตลาดของข้าวอินเดียย่อมส่งผลกระทบเป็นลูกโซ่ไปยังประเทศต่างๆ\n\n“การห้ามส่งออกข้าวของอินเดียจะส่งผลกระทบกับประเทศที่นำเข้าข้าวจากอินเดียโดยตรง หรือแม้แต่ประเทศที่ไม่ได้นำเข้าข้าวจากอินเดียก็จะได้รับผลกระทบไปด้วย จากราคาในตลาดโลกที่จะปรับสูงขึ้น โดยในเดือนกรกฎาคมที่ผ่านมา ราคาข้าวในตลาดโลกได้ปรับสูงขึ้นจากช่วงเดียวกันของปีก่อนไปแล้ว 9.3%” รายงานของ Nomura ระบุ\n\nทั้งนี้ ประเทศที่คาดว่าจะได้รับผลกระทบค่อนข้างรุนแรงคือฟิลิปปินส์ ซึ่งนำเข้าข้าวจากอินเดียในสัดส่วนมากกว่า 20% ของการบริโภคในประเทศ โดยปัจจุบันข้าวมีน้ำหนักมากถึง 25% ในตะกร้าเงินเฟ้อหมวดอาหารของฟิลิปปินส์ ทำให้การห้ามส่งออกข้าวของอินเดียอาจมีส่วนทำให้เงินเฟ้อของฟิลิปปินส์ ซึ่งปัจจุบันอยู่ที่ระดับ 6.3% เร่งตัวขึ้นอีก\n\nอินโดนีเซียเป็นอีกหนึ่งประเทศที่คาดว่าจะได้รับผลกระทบคล้ายกับฟิลิปปินส์ เนื่องจากปัจจุบันอินโดนีเซียนำเข้าข้าวจากอินเดียในสัดส่วน 2.1% ของการบริโภคในประเทศ โดยข้าวมีน้ำหนักราว 15% ในตะกร้าเงินเฟ้อหมวดอาหารของอินโดนีเซีย\n\nในทางกลับกันประเทศที่คาดว่าจะได้รับประโยชน์จากนโยบายห้ามส่งออกข้าวของอินเดียคือ ไทย และเวียดนาม ซึ่งเป็นผู้ส่งออกข้าวเป็นอันดับ 2 และ 3 ของโลก โดยในปีที่ผ่านมา เวียดนามสามารถเก็บเกี่ยวข้าวได้ราว 44 ล้านตัน และมีรายได้จากการส่งออกข้าวราว 3.13 พันล้านดอลลาร์ ขณะที่ไทยผลิตข้าวได้ 21.4 ล้านตัน\n\nSonal Varma หัวหน้านักเศรษฐศาสตร์ของ Nomura กล่าวว่า ประเทศที่มีการนำเข้าข้าวเพื่อบริโภคจะหันมาสั่งซื้อจากไทยและเวียดนามแทน เพื่อชดเชยการหายไปของข้าวอินเดีย โดยทั้งไทยและเวียดนามจะได้ประโยชน์ทั้งในแง่คำสั่งซื้อที่เพิ่มขึ้น และราคาในตลาดโลกที่จะปรับเพิ่มขึ้นด้วย\n\nอ้างอิง:\n\nช่องทางติดตาม THE STANDARD WEALTH\n\n\n\nTwitter: twitter.com/standard_wealth\n\nInstagram: instagram.com/thestandardwealth\n\nOfficial Line: https://lin.ee/xfPbXUP",
    "5 ร้านอาหารเวียดนาม รสชาติต้นตำรับในกรุงเทพฯ": "เรื่องความหลากหลายในวงการอาหารยังไงกรุงเทพฯ ของเราก็ไม่น้อยหน้าใครแน่นอน เพราะลองนั่งนึกดูแล้ว ถ้าอยากจะกินอาหารสัญชาติไหนขึ้นมา ยังไงก็ต้องมีร้านอาหารสัญชาตินั้นๆ ซ่อนตัวอยู่ตามซอกซอย รอให้เหล่านักชิมไประงับความอยากกัน ประกอบกับช่วงนี้ที่เห็นใครหลายคนหันไปเที่ยวประเทศเวียดนามกันมากขึ้นแบบผิดหูผิดตา เลยเป็นผลพลอยได้ให้คนได้รู้จักกับอาหารเวียดนามมากยิ่งขึ้น ที่มีดีมากกว่าเพียงแค่แหนมเนืองหรือเฝอ\n\n\n\n\n\nเหล่าร้านอาหารเวียดนามในกรุงเทพฯ ทั้งแบบเปิดมานานและเพิ่งเปิดได้ไม่นาน เลยพร้อมเปิดประตูต้อนรับเชิญทุกคนร่วมโต๊ะ ชิมรสชาติอาหารที่เหมือนนั่งกินอยู่ที่ประเทศเวียดนาม เพราะบางร้านก็เป็นสูตรที่สืบทอดมาจากรสมือแม่ชาวเวียดนามเลยทีเดียว และด้วยพาเลตรสชาติที่มีความใกล้เคียงกับคนไทย แทรกด้วยกลิ่นอายจากทางจีนและฝรั่งเศสจึงทำให้อาหารเวียดนามมีเสน่ห์เฉพาะตัว\n\n\n\nและนี่คือ 5 ร้านอาหารเวียดนามในกรุงเทพฯ ที่เราขอคัดมาให้แล้วว่า อร่อยแบบถึงที่ครบรสชาติเวียดนามแท้ๆ",
    "เวียดนามสั่งปิดร้านริมทางรถไฟชั่วคราว อ้างเพื่อความปลอดภัย": "สำนักข่าวต่างประเทศรายงานจากกรุงฮานอย ประเทศเวียดนาม เมื่อวันที่ 16 ก.ย. ว่า เจ้าหน้าที่ในเขตฮหว่านเกี๊ยม ใจกลางกรุงฮานอย ประกาศคำสั่งดังกล่าวเมื่อวันพุธที่ผ่านมา ซึ่งมีการกล่าวโทษถึงการละเมิดมาตรการความปลอดภัยของการรถไฟแห่งประเทศเวียดนาม และกล่าวว่า ทุกร้านค้าในพื้นที่จะต้องปิดในอีก 3 วันข้างหน้า โดยยังไม่เป็นที่ชัดเจนว่าการสั่งปิดจะมีระยะเวลานานแค่ไหน\n\nCafes along #Hanoi's famous 'train street' have been forced to close due to safety concerns. The area was popular among selfie-seeking #tourists and locals getting up close to #trains passing by.\n\n\n\n???? VNS Photos Minh Phương, Sean Nolan pic.twitter.com/eZWdHtITuy — Việt Nam News (@VietnamNewsVNS) September 15, 2022\n\nความขัดแย้งดังกล่าวเป็นการพลิกผันครั้งล่าสุดให้กับความไม่แน่นอน ของสถานที่สำคัญแห่งนี้ ซึ่งเผชิญกับภัยคุกคามซ้ำแล้วซ้ำเล่า เนื่องจากการปะทะกันระหว่างกลุ่มธุรกิจขนาดเล็กและรัฐบาลท้องถิ่น\n\nบรรยากาศที่ถนนรถไฟฮานอย หรือฮานอยเทรนสตรีท หนึ่งในสถานที่ท่องเที่ยวมีชื่อเสียงระดับประเทศของเวียดนาม\n\nอย่างไรก็ตาม มันยังเป็นสัญญาณที่แสดงถึงการรับนักท่องเที่ยวต่างชาติอย่างระมัดระวังของเวียดนาม เมื่อประเทศเพื่อนบ้านในภูมิภาคต่างเร่งสร้างอุตสาหกรรมการท่องเที่ยวขึ้นมาใหม่ หลังจากเสียหายอย่างหนักเพราะการระบาดของโรคโควิด-19\n\nขบวนรถไฟแล่นผ่านผ่านเมืองเก่าของกรุงฮานอย สถานที่ตั้งของเทรนสตรีท\n\nแม้ถนนรถไฟฮานอย หรือฮานอยเทรนสตรีท จะเป็นที่รู้จักกันอย่างแพร่หลาย แต่มันได้สร้างความไม่พอใจให้แก่เทศบาล จนนำไปสู่การสร้างสิ่งกีดขวางและสั่งปิดร้านค้าหลายแห่งในพื้นที่ เมื่อปี 2562 เพราะความกังวลด้านความปลอดภัยของนักท่องเที่ยว แต่ท้ายที่สุด ทางการก็ผ่อนคลายมาตรการหลังต้องเผชิญกับปฏิกิริยาเชิงลบจากธุรกิจท้องถิ่นหลายแห่งที่กล่าวว่า รายได้ภาคการท่องเที่ยวจะได้รับผลกระทบอย่างหนักจากการตัดสินใจเช่นนี้\n\nVietnam orders the closure of cafes located snugly along Hanoi railway tracks after a train came close to hitting tourists, even as some visitors call the decision unnecessary https://t.co/YXdZPiloLH pic.twitter.com/FbynJ95CwJ — Reuters (@Reuters) October 10, 2019\n\nนักท่องเที่ยวนั่งเล่นสมาร์ทโฟน ระหว่างที่ขบวนรถไฟแล่นผ่าน ในย่านเมืองเก่าของกรุงฮานอย\n\nขณะที่ชาวบ้านที่ดำเนินธุรกิจในพื้นที่กล่าวเป็นเสียงเดียวกันว่า ทางการไม่ได้ออกแถลงการณ์ส่งเสริมให้ร้านค้ากลับมาเปิดอีกครั้งเลย ทั้งที่พวกเขาดูแลสถานที่ ทำความสะอาดรางรถไฟอย่างสม่ำเสมอ รวมถึงเตือนนักท่องเที่ยวเมื่อรถไฟใกล้เข้ามา แต่เจ้าหน้าที่รัฐกลับต้องการปิดถนนเส้นนี้มาโดยตลอด และไม่อยากหาวิธีแก้ไขที่ดีกว่านี้ อีกทั้งชาวบ้านบางคนยังกล่าวเสริมว่า รัฐบาลควรสนับสนุนชาวบ้านมากกว่านี้ เพื่อช่วยพัฒนาภาคการท่องเที่ยวของประเทศ.\n\nเครดิตภาพ : GETTY IMAGES",
    "'บุพเพสันนิวาส ๒' ขึ้นแท่นหนังทำเงินสูงสุดตลอดกาลที่เวียดนาม": "บุพเพสันนิวาส ๒ ภาพยนตร์ร่วมทุนฟอร์มใหญ่ ระหว่าง จีดีเอช และ บรอดคาซท์ ไทย เทเลวิชั่น ขึ้นแท่นภาพยนตร์ไทยที่ทำเงินสูงสุด ตลอดกาลที่ประเทศเวียดนาม ด้วยรายได้ Box Office 62,000 ล้านดอง ราว 2.6 ล้านดอลลาร์ ภายใน 14 วันที่มีการเข้าฉายในโรงภาพยนตร์ แซงหน้าภาพยนตร์ FRIEND ZONE..ระวังสิ้นสุดทางเพื่อน ค่าย จีดีเอช ที่ครองตำแหน่งภาพยนตร์ไทยทำเงินสูงสุดยาวนานกว่า 3 ปี ที่เคยทำไว้ 53,000 ล้านดอง VND (2.25 ล้าน USD)\n\nนอกจากนี้ หนังบุพเพสันนิวาส ๒ ยังได้กระแสตอบรับที่ดีจากชาวเวียดนามตั้งแต่รอบสนีก พรีวิว จนถึงวันที่เข้าฉายจริง สร้างปรากฏการณ์ปากต่อปาก เพิ่มรอบ เพิ่มโรง แม้ว่าจะเข้าฉายสู่สัปดาห์ที่ 2 แล้วก็ตาม\n\nเบลล่า ราณี เผยว่า “เบล และทีมนักแสดง รวมถึงทีมงานทุกคนขอขอบคุณแฟนๆ ภาพยนตร์ชาวไทยและชาวเวียดนาม รวมถึงแฟนๆ ทุกประเทศที่ชื่นชอบภาพยนตร์ บุพเพสันนิวาส ๒ ขอบคุณที่ให้การสนับสนุน เบลดีใจและตื่นเต้นมากที่ได้เป็นส่วนหนึ่งในการสร้างความสุขและเสียงหัวเราะให้กับแฟนๆ สำหรับใครที่ยังไม่ได้ไปดู ออกไปดูกันนะคะ พวกเราทุกคนอยากสร้างความสุข ความสนุก รอยยิ้ม และเสียงหัวเราะให้กับทุกคนค่ะ บุพเพสันนิวาส ๒ ยังฉายอยู่นะคะ ในโรงภาพยนตร์”",
    "ส่องเศรษฐกิจอันเรืองรอง คว้าโอกาสทองลงทุนหุ้นเวียดนาม": "สัญญาณเศรษฐกิจโลกที่เข้าสู่ภาวะถดถอยอย่างชัดเจนขึ้น โดยเฉพาะ เศรษฐกิจแถบโซนตะวันตก หลังจากธนาคารหลาย ๆ ประเทศ เดินหน้าขึ้นดอกเบี้ยนโยบายอย่างเข้มข้น เพื่อควบคุมระดับเงินเฟ้อที่พุ่งขึ้นสูงอย่างต่อเนื่อง ถือเป็นปัจจัยหลักที่สร้างความผันผวนต่อ การลงทุนในสินทรัพย์ต่าง ๆ โดยเฉพาะตลาดหุ้นที่ในรอบปีนี้อยู่ในขาลงมากกว่าขึ้นเสียอีก นักลงทุนส่วนใหญ่เพลียใจกันเป็นแถว\n\nแต่หากมองวิกฤตเป็นโอกาสลงทุน ผมว่าก็ยังมีประเทศที่เศรษฐกิจเติบโตสูงและ เป็นดาวเด่นของโลกในเวลานี้ด้วย นั่นคือ ตลาดหุ้นเวียดนาม ที่สุดแห่งโอกาสลงทุนหุ้น ดีราคาถูกในปีนี้อย่างมาก ๆ หลังจากที่ได้รับผลกระทบจากการจับคดีปั่นหุ้นเมื่อต้นปีที่ผ่านมา ราคาหุ้นดิ่งลงอย่างแรง\n\nคุณคงแปลกใจว่า แล้วทำไมตอนนี้ยังมีคนมาเชียร์ให้ไปลงทุนตลาดหุ้นเวียดนามกัน คนแห่ลงทุนเพราะตามกระแส หรือเวียดนามมีอะไรดีและน่าสนใจกว่าตลาดหุ้นอื่น เศรษฐกิจเวียดนามจะได้รับผลกระทบจากเศรษฐกิจโลกถดถอยมากน้อยแค่ไหนที่สำคัญ\n\nชีพจรเศรษฐกิจแรงไม่หยุด ฉุดไม่อยู่จริงๆ\n\nผมขอสแกนชีพจรเศรษฐกิจเวียดนามในมิติต่าง ๆ ให้คุณได้เห็นว่า ทำไม ‘ตลาดหุ้นเวียดนาม’ ถึงน่าลงทุน\n\nด้านพื้นฐานเศรษฐกิจของประเทศเวียดนาม ล่าสุด เมื่อวันที่ 8 สิงหาคมที่ผ่านมา ธนาคารโลก เพิ่งปรับเพิ่มคาดการณ์อัตราการเติบโตทางเศรษฐกิจ หรือ GDP ของเวียดนามในปี 2565 จาก 5.3% เมื่อเดือนเมษายนที่ผ่านมา เป็น 7.5% หลังจากไตรมาสแรกเศรษฐกิจขยายตัว 5.1% เมื่อเทียบกับช่วงเดียวกันของปีก่อน และไตรมาสที่สอง เติบโต 7.7% ทำสถิติการเติบโตสูงที่ สุดในรอบ 11 ปี โดยมีตัวขับเคลื่อนหลักมาจากภาคอุตสาหกรรมที่ฟื้นตัว จากโควิด-19\n\nจากตัวเลข 2 ไตรมาสดังกล่าว ทำให้เมื่อเทียบกับช่วงเดียวกันของปีก่อนแล้ว เศรษฐกิจเวียดนาม ในช่วงครึ่งแรกของปี 2565 ขยายตัวกว่า 6.42% และเป็นสถิติการเติบโตที่สูงสุดในรอบ 3 ปี สะท้อนการฟื้นตัวอย่างแข็งแกร่งที่มาจากการฟื้นตัวของการบริโภคในประเทศ และการเปิดรับนักท่องเที่ยวต่างชาติ โดยรายได้ของธุรกิจค้าปลีกและธุรกิจบริการเพิ่มขึ้นกว่า 12% ขณะที่จำนวนนักท่องเที่ยวต่างชาติรวมอยู่ที่ 602,000 คน\n\nด้านมูลค่าการส่งออกพุ่งแรงกว่า 17.3% คิดเป็นมูลค่า 186,000 ล้านดอลลาร์สหรัฐ ในขณะที่ มูลค่าการนำเข้าเพิ่มขึ้น 15.5% อยู่ที่ 185,000 ล้านดอลลาร์สหรัฐ ทำให้เวียดนามมีสถานะ เกินดุลการค้าเพิ่มขึ้นอย่างต่อเนื่อง\n\nด้านอัตราเงินเฟ้อของเวียดนาม ถูกคาดการณ์อยู่ที่ 3.8% เท่านั้น ถือว่าต่ำกว่าหลายประเทศ ในยุโรปและสหรัฐฯ ในยามนี้อย่างมาก แสดงให้เห็นถึงเศรษฐกิจเวียดนาม จะเติบโตได้อย่าง ต่อเนื่อง โดยที่ยังไม่มีแรงกดดันเรื่องการเร่งปรับขึ้นดอกเบี้ยนโยบายตามเทรนด์ดอกเบี้ยขาขึ้น ของโลก\n\nเนื้อหอม! ดึงดูดต่างชาติหลั่งไหลเข้ามาลงทุนไม่ขาดสาย\n\nขณะที่รัฐบาล มีแผนกระตุ้นเศรษฐกิจเพื่อเร่งให้ GDP ขยายตัวในปีนี้ด้วยงบประมาณกว่า 15,300 ล้านดอลลาร์สหรัฐ คิดเป็นมูลค่ากว่า 4% ของ GDP เวียดนาม รวมถึงมีการลงทุนใน โครงสร้างพื้นฐานต่างๆ รวมทั้งยังประกาศนโยบาย Boi Moi ผลักดันประเทศสู่ฐานการผลิต สินค้าเทคโนโลยีขั้นสูงของโลก\n\nแม้ในสภาวการณ์ที่เศรษฐกิจโลกผันผวนหนัก ในปีนี้เวียดนามก็ยังสามารถดึงดูดแหล่ง เงินลงทุนจากต่างประเทศ (FDI) ไหลเข้ามาไม่ขาดสาย เนื่องจากสามารถปรับปรุงสถานะ ในห่วงโซ่อุปทานได้เป็นอย่างดี ซึ่งที่ผ่านมามีบริษัทต่างชาติจากทั่วโลกกว่า 100 แห่งเข้ามาลงทุน และล่าสุด ค่าย Apple ก็ได้ย้ายฐานการผลิตอย่างต่อเนื่อง\n\nเมื่อเร็ว ๆ นี้ ซัพพลายเออร์รายใหญ่ของ Apple อย่าง Luxshare Precision Industry และ Foxconn ได้เริ่มเดินสายการผลิต Apple Watch และ Macbook ในพื้นที่เขตอุตสาหกรรมทาง ตอนเหนือของเวียดนามแล้ว หลังจากที่ก่อนหน้านี้ บริษัทซัพพลายเออร์ของ Apple บางส่วนได้ย้ายฐานการผลิต iPad มาเวียดนามแล้วเช่นกัน โดยบริษัทที่ย้ายฐานการผลิตต้องการ ที่จะลดความเสี่ยงจากการใช้นโยบายที่เข้มงวดของทางการจีน ประกอบกับค่าแรงที่ต่ำของ เวียดนาม ช่วยประหยัดต้นทุนให้กับ Apple ได้ดี\n\nทั้งนี้ในปี 2564 มูลค่าเงินลงทุนจากต่างประเทศของเวียดนามสูงเป็นอันดับที่ 1 ของภูมิภาค อาเซียนที่ 5.1% ของ GDP เพราะรัฐบาลมีการลงทุนโครงสร้างพื้นฐาน ประชากรส่วนใหญ่ ยังอยู่ในวัยแรงงานทำให้ค่าแรงไม่สูงมาก และตั้งแต่ปี 2550 เป็นต้นมา เงินลงทุนจากต่าง ประเทศของเวียดนามคิดเป็นสัดส่วน 6.4% ของ GDP ซึ่งสูงกว่าไทยถึง 3 เท่าในช่วงเวลาเดียว กัน โดยบริษัทข้ามชาติที่เข้ามาก่อนหน้านี้ ได้แก่ LG Electronics Panasonic Samsung เป็นต้น\n\nนอกจากนี้ ทางการเวียดนามก็พยายามเชื่อมต่อกับประชาคมโลกเพื่อผลักดันเศรษฐกิจ โดยไม่สร้างความขัดแย้งหรือเอนเอียงไปฝ่ายใดฝ่ายหนึ่ง ทำให้สามารถเข้าร่วมได้กับ ทุกกลุ่มเศรษฐกิจ รวมไปถึงความกระตือรือร้นของผู้นำประเทศที่พยายามสร้างความสัมพันธ์ที่ ดีกับประเทศต่างๆ อีกด้วย จึงยิ่งทำให้เวียดนามเป็นประเทศเนื้อหอมดึงดูดนักลงทุนต่างชาติ\n\nธนาคารโลกยังระบุว่า เวียดนามเป็นหนึ่งในประเทศที่สามารถฟื้นฟูเศรษฐกิจกลับมาเติบโต อยู่ในระดับที่ค่อนข้างสูง เหมือนช่วงก่อนเกิดการแพร่ระบาดของโควิด-19 แม้ว่าในปีนี้จะเผชิญ กับผลกระทบจากการแพร่ระบาดของโควิด-19 อยู่เช่นเดิม ซึ่งทำให้ภาคครัวเรือนมีรายได้ลดลง 45% และภาคธุรกิจขาดแคลนแรงงานในภาคบริการและภาคการผลิต และความเสี่ยง จากเศรษฐกิจโลกถดถอย เศรษฐกิจของประเทศคู่ค้ามีแนวโน้มชะลอตัวและราคาสินค้า โภคภัณฑ์ที่อาจเพิ่มขึ้นได้ในอนาคต แต่ก็ยังสามารถขยายตัวทางเศรษฐกิจได้ในระดับสูง\n\nผมมั่นใจว่า เศรษฐกิจเวียดนามแรงไม่หยุด ฉุดไม่อยู่จริงๆ เพราะบทบาทเวียดนามกำลังก้าว ขึ้นแท่นเป็น ‘โรงงานโลก’ แห่งใหม่ ที่สามารถยกระดับการผลิตสินค้าที่มีมูลค่าเพิ่ม และยังมีอีกหลายๆ บริษัทข้ามชาติที่พาเหรดเข้ามาสร้างฐานการผลิตด้วยเทคโนโลยีใหม่ๆ ในเวียดนาม จึงมีโอกาสที่จะเห็น GDP เวียดนามขยายตัวระดับสูงอย่างต่อเนื่อง ขณะที่ในอดีต เศรษฐกิจเวียดนามสามารถขยายตัวสม่ำเสมอระดับ 6-7% ตลอดในช่วง 20 ปีที่ผ่านมา\n\nขณะที่ประชากรในเวียดนามเกือบ 100 ล้านคน ส่วนใหญ่อยู่ในวัยหนุ่มสาว ข้อมูลจากเว็ปไซต์ Population Pyramid ระบุว่าจำนวนประชากรที่มีอายุต่ำกว่า 60 ปีมีมากถึง 90% ของประชากร ทั้งหมด เป็นวัยแรงงานที่มีอำนาจซื้อสูง ขณะที่จำนวนประชากรที่มีอายุต่ำกว่า 20 ปีก็มีถึง 37% ซึ่งจะกลายเป็นขุมกำลังทางเศรษฐกิจของเวียดนามในอนาคต\n\nและนี่คือ ก้าวที่ยิ่งใหญ่ของถนนสายเศรษฐกิจในเวียดนามระยะยาว ถ้าหากคุณมองว่า ปัจจัยพื้นฐานทางเศรษฐกิจเวียดนาม กำลังจะมีอนาคตเติบโตไปได้สวยขนาดนี้ คุณคิดว่า ควรพร้อมเข้าลงทุนในตลาดหุ้นเวียดนามได้แล้วหรือยัง\n\nถึงเวลาลงทุนตลาดหุ้นเวียดนามแล้วหรือยัง?\n\nก่อนอื่น ต้องยอมรับว่า ปี 2565 ตลาดหุ้นเวียดนามร่วงลงแรง ราวกับหนังคนละม้วนจากปี 2564 ที่ถือเป็นปีทองที่ตลาดหุ้นพุ่งทะยานตลอดทั้งปี และยังทำ New High ได้ถึง 4 ครั้งในรอบ 1 ปี เรียกได้ว่า โดยเฉลี่ยแล้วดัชนี VNI ทำจุดสูงสุดใหม่ได้ทุกไตรมาสเลยทีเดียว\n\nแต่อย่างที่รู้กันว่า โลกนี้ ‘อะไรก็เกิดขึ้นได้’ ในเมื่อมีขึ้นไปสูงสุดได้ ก็ย่อมมีลงได้\n\nต้นเหตุของตลาดหุ้นเวียดนามปรับตัวดิ่งลงอย่างรวดเร็วในช่วงเดือนเมษายนที่ผ่านมา เนื่องจาก หน่วยงานกำกับการดูแลตลาดหุ้นเวียดนาม State Securities Commission of Vietnam (SSC) ตรวจสอบพบการทุจริตของผู้บริหารระดับสูงของบริษัท FLC Group ที่อยู่ในตลาดหุ้น และได้ดำเนินคดีปั่นหุ้น ฉ้อโกง และไม่รายงานการซื้อขายหุ้นล่วงหน้า ตามกฎของ SSC ถือเป็นจุดเริ่มต้นของการปราบปรามทุจริตครั้งใหญ่รอบนี้ ตามมาด้วยคดีขายหุ้นกู้ผิดกฎหมาย ของผู้บริหารบริษัทอสังหาริมทรัพย์รายใหญ่อย่าง ‘Tan Hoang Minh Group’ และต่อด้วยการ ควบคุมตัวผู้บริหารระดับสูงอีกหลายคนของบริษัทขนาดใหญ่และรัฐวิสาหกิจในเวียดนามหลายแห่งที่กระทำผิด\n\nแน่นอนว่า นักลงทุนขาดความเชื่อมั่นการลงทุนในตลาดหุ้นเวียดนาม จึงพากันเทขายหุ้นออกมา เพื่อถือเงินสดรอดูสถานการณ์ก่อน ซึ่งตลาดหุ้นเวียดนามมีสัดส่วนนักลงทุนรายย่อยสูงถึง 99% ของมูลค่าการซื้อขายทั้งหมด และส่วนใหญ่ใช้เงินกู้ยืมเพื่อซื้อหุ้น (Margin) ค่อนข้างสูง ส่งผลให้นักลงทุนรายย่อยกลุ่ม Margin ถูกบังคับขายเพื่อนำเงินมาเคลียร์หนี้ Margin ส่งผลกระทบต่อตลาดหุ้นเวียดนามให้ดิ่งลงแรง นับตั้งแต่วันที่ 4 เมษายน 2565 ที่ดัชนี VNI ทะยานไปแตะจุดสูงสุดที่ 1,524.70 จุด หลังจากนั้นดัชนีก็ร่วงลงมาอย่างรวดเร็วมากกว่า 350 จุด ในเวลาเพียง 1 เดือนเศษ โดย ณ วันที่ 16 พฤษภาคม 2565 ดัชนี VNI อยู่ที่ระดับ 1,171.95 จุด หรือตกลงมามากกว่า 23% ในระยะเวลาเพียง 43 วัน สังเวยการกวาดล้างนักปั่น หุ้นในตลาดเวียดนาม\n\nผลจากการปราบปรามการทุจริตในตลาดหุ้นเวียดนาม สะท้อนภาพเชิงบวก ต่อพัฒนาการด้านความโปร่งใสและเสถียรภาพให้แก่ตลาดหุ้นเวียดนามในระยะยาว และที่ สำคัญ คาดว่าจะช่วยยกระดับตลาดหุ้นเวียดนามได้รับการจัดอันดับของ MSCI จากปัจจุบันเป็น ตลาดหุ้นชายขอบ (Frontier Market) ไปสู่การเป็นตลาดหุ้นเกิดใหม่ (Emerging Market) ภายใน ปี 2565-2567 ซึ่งจะสนับสนุนให้มีเงินลงทุนจากต่างชาติไหลเข้าตลาดหุ้นเวียดนามเพิ่ม มากขึ้นในอนาคต\n\nอย่างไรก็ตาม ในช่วงที่ผ่านมา ตลาดหุ้นเวียดนามยังได้รับผลกระทบจากปัจจัยลบอื่นๆ เช่นเดียวกับตลาดหุ้นทั่วโลก ไม่ว่าจะเป็นอัตราเงินเฟ้อที่สูงขึ้นทั่วโลก และการปรับอัตรา ดอกเบี้ยของธนาคารกลางหลายๆ ประเทศ ทำให้เกิดภาวะเงินทุนไหลออกจากตลาดหุ้น เวียดนามในช่วงที่ผ่านมา แต่นั่นเป็นพียงปัจจัยชั่วคราวที่ไม่ได้กระทบต่อ พื้นฐานทางเศรษฐกิจของเวียดนาม เนื่องจากไตรมาส 2 GDP ยังเติบโตกว่า 7% ทำสถิติสูงสุดด้วย และหากย้อนไปตั้งแต่ที่โควิด-19 เริ่มระบาดในช่วงต้นปี 2563 ดัชนี VNI ก็เป็นขาขึ้นมาตลอดและทำ New High ตลอดปี 2564\n\nปัจจุบัน ดัชนี VNI ปรับตัวขึ้นมาปิดตลาดที่ระดับ 1,249.62 จุด เมื่อวันที่ 12 กันยายนที่ผ่านมา ฟื้นตัวขึ้นมา 8.70% จากระดับต่ำสุดของปีที่ 1,149.61 จุดเมื่อวันที่ 6 กรกฎาคมที่ผ่านมา ในขณะที่ผลประกอบการของบริษัทจดทะเบียนโดยรวมยังเติบโตได้ดี ขณะที่ราคาหุ้นยังอยู่ ระดับต่ำ ทำให้มีหุ้นคุณภาพดีราคาถูกให้เลือกลงทุนไม่น้อย\n\nสำหรับผลตอบแทนของหุ้นเวียดนาม หากดูข้อมูลการลงทุนผ่าน Jitta Ranking หุ้นเวียดนาม จะพบว่า สามารถทำผลตอบแทนเฉลี่ยต่อปี 31.92% (ผมแอบบอกข่าวดีนิดนึงคือล่าสุด เราได้ปรับลดวงเงินลงทุนขั้นต่ำมาเริ่มที่ 500,000 บาทแล้วนะครับ) หรือหากอยากรู้ว่า หุ้นเวียดนามตัวไหนที่ให้ผลตอบแทนดี หรือเฟ้นหาหุ้นดีราคาถูก ก็สามารถเข้าไปดูข้อมูลฟรี ได้ที่ Jitta.com เลยครับ นอกจากนี้ ยังมี Thematic ตลาดหุ้นเวียดนาม ที่น่าสนใจอีกธีมสำหรับการ ลงทุนระยะยาวในตอนนี้ เนื่องจากราคาปรับตัวลงมาถูกมาก โดย Thematic ตลาดหุ้นเวียดนาม ใน Jitta Wealth พบว่าผลตอบแทน 3 เดือนย้อนหลัง ติดลบ 3.19% ขณะที่คนลงทุนระยะยาว 5 ปี ผลตอบแทนย้อนหลังเป็นบวก 6.07% (13 กันยายน 2565)\n\nหากคุณมีความต้องการจะลงทุนในหุ้นที่คุณภาพดีราคาถูก ประเทศที่มีศักยภาพการเติบโต ทางเศรษฐกิจสูง ไม่มีคำว่าสายเกินไปสำหรับการลงทุนในตลาดหุ้นเวียดนามที่ถือเป็นอีก ตัวเลือกที่น่าสนใจ เพราะไม่ว่าตลาดหุ้นจะเป็นขาขึ้นหรือขาลง ก็ล้วนเป็นโอกาสในการลงทุน เพื่อเพิ่มโอกาสสร้างผลตอบแทนระยะยาวให้แก่พอร์ตของคุณ",
    "เวียดนามติดโควิดสะสมกว่า 11,400,000 ราย สูงสุดในอาเซียน": "กระทรวงสาธารณสุขเวียดนามเปิดเผยว่า ในช่วง 24 ชั่วโมงที่ผ่านมา พบผู้ติดเชื้อไวรัสโควิด-19 รายใหม่จำนวน 2,545 ราย ส่งผลให้เวียดนามมียอดสะสมผู้ติดเชื้อโควิด-19 อยู่ที่ 11,470,164 ราย ซึ่งเป็นจำนวนสูงที่สุดในกลุ่มประเทศเอเชียตะวันออกเฉียงใต้ (อาเซียน)\n\nส่วนจำนวนผู้เสียชีวิตจากไวรัสโควิด-19 อยู่ที่ระดับ 43,146 ราย",
    "เวียดนาม & อินโดนีเซีย 2 ดาวรุ่ง สวนกระแส Recession": "อัตราการเติบโตทางเศรษฐกิจ \"โดดเด่น\" นโยบายภาครัฐที่เป็นไปในทิศทางผ่อนคลาย ระดับราคาหุ้นที่ยังต่ำกว่าค่าเฉลี่ยระยะยาว ทำให้ทั้ง \"เวียดนามและอินโดนีเซีย\" กลายเป็น \"ดาวรุ่ง\" พุ่งแรง ที่คาดจะดึงดูดเม็ดเงินลงทุนได้อย่างต่อเนื่อง\n\nท่ามกลางความผันผวนของตลาดหุ้นและกระแส Recession ของเศรษฐกิจโลก หากหันกลับมามองฝั่งเอเชียจะพบว่ามีบางประเทศที่เศรษฐกิจกำลังขยายตัวอย่างโดดเด่นสวนทิศทางของเศรษฐกิจโลกอย่างชัดเจนและเป็นที่น่าดึงดูดในการลงทุน ซึ่งก็คือ เวียดนามและอินโดนีเซีย เศรษฐกิจเวียดนาม เติบโตได้อย่างโดดเด่นหลังฟื้นตัวจากการแพร่ระบาดของ COVID-19 โดยล่าสุดในไตรมาส 2 ปี 2022 นี้ GDP เวียดนามขยายตัวได้ถึง 7.72% เมื่อเทียบกับช่วงเดียวกันของปีที่แล้ว ในขณะที่แรงกดดันทางด้านเงินเฟ้อของเวียดนามยังอยู่ในระดับต่ำ โดยอัตราเงินเฟ้อล่าสุดเดือนกรกฎาคมของเวียดนามชะลอตัวลงมาที่ 3.14% ซึ่งต่ำกว่าเป้าหมายที่ 4% ทำให้เวียดนามยังสามารถใช้มาตรการกระตุ้นเศรษฐกิจได้ ในขณะที่ประเทศอื่นต้องใช้นโยบายแบบเข้มงวดเพื่อควบคุมเงินเฟ้อ โดย IMF คาดว่า GDP เวียดนามจะเติบโตได้ที่ 6% ในปี 2022 นี้ และ 7.2% ในปี 2023\n\nในมุมของตลาดหุ้นเวียดนาม ปี 2021 ที่ผ่านมา ตลาดหุ้นเวียดนามปรับตัวขึ้นถึง 36% อย่างไรก็ตาม ปีนี้ตลาดหุ้นเวียดนามย่อตัวลงตามตลาดหุ้นทั่วโลกประมาณ 20% ในครึ่งปีแรก เนื่องจากความกังวลของนักลงทุนในประเทศที่ส่วนใหญ่เป็นนักลงทุนรายใหม่ที่เทขายหุ้นเพื่อหลีกเลี่ยงการถูก Force Sell โดยที่นักลงทุนต่างชาติยังเป็นผู้ซื้อสุทธิอย่างต่อเนื่อง โดย ณ ปัจจุบัน หุ้นเวียดนามซื้อขายในระดับราคาที่ต่ำมาก โดยมี Fwd P/E เพียง 11.9 เท่า ซึ่งต่ำกว่าค่าเฉลี่ย 5 ปีที่ 15.9 เท่า ในฝั่งของอินโดนีเซีย มีการเติบโตอย่างโดดเด่นเช่นกัน โดย GDP ไตรมาส 2 ปี 2022 นี้ อยู่ที่ 5.44% และ IMF คาดการณ์ว่า เศรษฐกิจอินโดนีเซียจะยังคงเติบโตอย่างต่อเนื่อง โดยคาดว่า ปี 2022 นี้ GDP อินโดนีเซียจะอยู่ที่ 5.4% และ ปี 2023 จะเติบโตได้ถึง 6%",
    "‘ชาวเวียดนาม’ ยอมบินไปสิงคโปร์และไทย เพื่อซื้อ ‘iPhone 14’ ในวันแรกที่เปิดขาย": "ไม่ใช่แค่ชาวสิงคโปร์และไทยเท่านั้นที่ต่อคิวหน้าร้าน Apple Store เพื่อเป็นเจ้าของ ‘iPhone 14’ ในวันแรกที่เปิดขายทั่วโลก แต่ยังมีชาวเวียดนามหลายคนที่ยอมบินข้ามประเทศเพื่อเป็นเจ้าของสมาร์ทโฟนรุ่นใหม่เช่นกัน\n\nสำหรับ Apple Store บนถนน Orchard เบื้องต้นได้ระบุถึงการขาย iPhone 14 เฉพาะผู้ที่สั่งจองล่วงหน้าทางออนไลน์เท่านั้น แม้สุดท้ายจะเปิดให้ผู้ที่ไม่ได้จองเข้าซื้อได้ แต่ก็จำกัดแค่ 100 คนแรกเท่านั้น\n\n“กลุ่มของเราต้องแยกกันเพื่อเข้าแถวถึง 2 แห่ง พยายามไม่กินหรือเคลื่อนไหวมากเกินไป เพื่อที่เราจะได้ไม่พลาดอะไร” Nguyen Lam ผู้ที่ขาย iPhone ในเวียดนามกล่าวกับ VnExpress International\n\nข่าวที่เกี่ยวข้อง:\n\nสถานการณ์ในสิงคโปร์คล้ายคลึงกับในไทยที่ชาวเวียดนามตัดสินใจบินมาซื้อ iPhone 14 ในวันแรกที่เปิดขาย โดยเหตุผลที่ชาวเวียดนามหลายคนเลือกประเทศไทยแทนสิงคโปร์เนื่องจากค่าที่พักและค่าอาหารที่ถูกกว่า\n\nแต่ชาวเวียดนามรายหนึ่งบอกว่า การต่อแถวเพื่อซื้อสำหรับผู้ที่ไม่ได้สั่งจองล่วงหน้าค่อนข้างวุ่นวายเล็กน้อยที่ Apple Store Central World ในกรุงเทพฯ โดยกำหนดการมีการเปลี่ยนไปมาหลายครั้ง\n\nแต่เขานั้นโชคดีที่ได้รับสิ่งที่อยากได้ โดยเขาต้องการซื้อโทรศัพท์เป็นของขวัญให้กับคนรัก จึงได้สั่งจองล่วงหน้าทางออนไลน์เพื่อรับโทรศัพท์ทันที\n\nอย่างไรก็ตาม เนื่องจากการซื้อเป็นเรื่องยากมาก ทำให้มีการคาดการณ์ว่าราคาของ iPhone 14 Pro Max จะสูงถึง 60 ล้านดอง หรือราว 92,300 บาท ในวันแรกที่วางจำหน่ายในตลาดเวียดนาม\n\nภาพ: ศวิตา พูลเสถียร / THE STANDARD\n\nอ้างอิง:\n\nช่องทางติดตาม THE STANDARD WEALTH",
    "10 ที่พักดานัง เวียดนาม 2022 ถ่ายรูปสวย เต็มอิ่มทุกบรรยากาศ": "ดานัง เมืองท่องเที่ยวอันดับต้นๆ ของ เวียดนาม ที่มีสถานที่ท่องเที่ยวครบรสทุกสไตล์ ไม่ว่าจะเป็น ทะเล ภูเขา และ หมู่บ้านน่ารักๆ สไตล์ฝรั่งเศสอย่าง Bana Hills ความหลากหลายเหล่านี้ต่างก็เป็นเสน่ห์ที่ดึงดูดนักท่องเที่ยวไม่น้อย สำหรับใครที่กำลังวางแผน เที่ยวดานัง ลองตามเราไปเช็คอิน 10 ที่พักดานัง เวียดนาม 2022 ดูค่ะ บอกเลยว่าเต็มอิ่มทุกบรรยากาศ แถมยัง ถ่ายรูปสวย ด้วยนะ\n\nที่พักสวย ดานัง เวียดนาม\n\nบรรยากาศหลากสไตล์\n\n1. Mercure Danang French Village Bana Hills\n\nnoina / Shutterstock.com\n\nMercure Danang French Village Bana Hills ที่พักสวยใน Bana Hills ดานัง เวียดนาม ที่ตกแต่งด้วยสไตล์ฝรั่งเศสทั้งหมด เริ่มตั้งแต่ตัวอาคารที่แรงบันดาลใจมาจากสถาปัตยกรรมโกธิคแบบฝรั่งเศสช่วงยุคศตวรรษที่ 19 ตลอดไปจนถึงห้องพักที่ตกแต่งด้วยดีไซน์โคโลเนียลสุดคลาสสิก แต่ก็มีสิ่งอำนวยความสะดวกแบบครบครันเพื่อความสะดวกสบายของผู้เข้าพักค่ะ นอกจากนี้ภายในที่พักยังมีร้านอาหาร บาร์ และร้านกาแฟหลายแห่งให้เลือกสรร รวมไปถึงสระว่ายน้ำ ฟิสเนส ซาวน่า และห้องประชุมจัดงานเลี้ยงด้วย เรียกว่าบริการครบวงจรจริงๆ สำหรับใครที่ไปเที่ยว Bana Hills แล้ว ก็ต้องมาพักที่นี่สักคืนสองคืน จะได้ดื่มด่ำกับบรรยากาศชวนฝันราวกับโลกเทพนิยายได้อย่างเต็มที่\n\nอ่านรีวิวเต็มๆ ที่ ดานัง บานาฮิลล์ Ba Na Hills เมืองฝรั่งเศสในเวียดนาม สวยเหมือนไปยุโรป\n\nที่อยู่ : An Son Hoa Son Commune, Hòa Vang, Đà Nẵng, Vietnam\n\nพิกัด : https://goo.gl/maps/mooEWyGgCxJ64JtH7\n\nโทร : +84 236 3799 888\n\nเว็บไซต์ : https://web.facebook.com/MercureBanahills/\n\n============\n\n2. Sun River Hotel Danang\n\nเยือนยุโรปในเวียดนามกันมาแล้ว เราขอพาไปพักผ่อนชิลๆ ริมแม่น้ำที่ Sun River Hotel กันบ้าง ที่นี่ตั้งอยู่ท่ามกลางถนน Bach Dang Street และ Pham Phu Thu Street ติดริม แม่น้ำห่าน (Hàn River) ทำให้เห็นวิวสวยๆ ของแม่น้ำ และตัวเมืองดานังได้อย่างชัดเจน บริการห้องพักหลากหลายแบบตามจำนวนผู้เข้าพัก ห้องกว้างขวาง ติดวิวแม่น้ำ และสิ่งอำนวยความสะดวกบริการอย่างครบครัน\n\nที่อยู่ : Bạch Đằng, Hải Châu 1, Hải Châu, Đà Nẵng, Vietnam\n\nพิกัด : https://goo.gl/maps/zgwHzherV58u3rdHA\n\nโทร : +84 236 3849 288\n\nเว็บไซต์ : https://web.facebook.com/sunriverhoteldn/\n\n============\n\n3. Avora Hotel Danang\n\nAvora Hotel ตั้งอยู่ในย่านกลางเมืองดานัง ติดริมแม่น้ำห่าน และห่างจาก Indochina Riverside Mall เพียง 400 เมตรเท่านั้น จึงไม่ต้อห่วงเรื่องสิ่งอำนวยความสะดวก และการเดินทางภายในเมืองเลยค่ะ บริการห้องพักหลากหลายแบบ ทั้งติดวิวเมือง และวิวแม่น้ำ ภายในห้องตกแต่งด้วยดีไซน์โมเดิร์นเหรียบหรู และกว้างขวาง มีสิ่งอำนวยความสะดวกในด้านต่างๆ เหมาะสำหรับคู่รักและครอบครัวที่ต้องการมาพักผ่อนเปลี่ยนบรรยากาศมากๆ\n\nที่อยู่ : 170 Bạch Đằng, Hải Châu 1, Hải Châu, Đà Nẵng Vietnam\n\nพิกัด : https://goo.gl/maps/dJRKBpFuEWAh7Q6U9\n\nโทร : +84 236 3977 777\n\nเว็บไซต์ : https://www.facebook.com/Avoradananghotel\n\n============\n\n4. Novotel Danang Premier Han River\n\nKarasev Viktor / Shutterstock.com\n\nNovotel Danang Premier Han River โรงแรมหรูริมแม่น้ำห่านที่ตอบโจทย์ทั้งนักธุรกิจและนักท่องเที่ยวที่ต้องการมาพักผ่อน มีทั้งในส่วนโรงแรม และเซอร์วิสอพาร์ทเม้นท์ มีสิ่งอำนวยความสะดวกแบบครบวงจร ไม่ว่าจะเป็นห้องพักติดวิวสวยของแม่น้ำ ร้านอาหาร บาร์ สระว่ายน้ำ ฟิตเนส สปา คิดส์คลับ ห้องประชุม และห้องจัดเลี้ยง นับเป็นการบริการแบบครบจบทุกวงจรจริงๆ ค่ะ\n\nที่อยู่ : 36 Bạch Đằng, Street, Hải Châu, Đà Nẵng, Vietnam\n\nพิกัด : https://goo.gl/maps/R15ugVgfChsDJV2j9\n\nโทร : +84 236 3929 999\n\nเว็บไซต์ : https://www.facebook.com/NovotelDanangPremierHanRiver/\n\n============\n\n5. InterContinental Danang Sun Peninsula Resort\n\nVeniaa / Shutterstock.com\n\nมาดานังก็ต้องมาเที่ยวทะเล! แต่ถ้าอยากพักผ่อนในหาดส่วนตัวแสนเงียบสงบ เราขอแนะนำ InterContinental Danang Sun Peninsula Resort ค่ะ รีสอร์ทสุดหรูตกแต่งด้วยดีไซน์อินโดจีนโคโลเนียล ที่มีผสานความเป็นเวียดนามแบบดั้งเดิมเข้ากับกลิ่นอายตะวันตกได้เป็นอย่างดี ตั้งบนเนินเขาซึ่งโอบล้อมไปด้วยป่าสนอุดมสมบูรณ์ และท้องทะเล สามารถเลือกพักได้ทั้งแบบเพนท์เฮาส์และวิลล่า พร้อมการบริการแบบครบวงจร ไม่ว่าจะเป็นร้านอาหาร บาร์ สระว่ายน้ำ บริการจัดงารเลี้ยงสังสรรค์ งานแต่งงาน บอกเลยว่าบรรยากาศโรแมนติกสุดๆ ค่ะ\n\nQuang nguyen vinh / Shutterstock.com\n\nที่อยู่ : Bai Bac, Sơn Trà, Đà Nẵng, Vietnam\n\nพิกัด : https://goo.gl/maps/t9Tk4syrFeKVUSvx9\n\nโทร : +84 236 3938 888\n\nเว็บไซต์ : https://www.facebook.com/InterContinentalDanang/\n\n============\n\n6. Hyatt Regency Danang Resort and Spa\n\nEQRoy / Shutterstock.com\n\nผ่อนคลายไปกับบรรยากาศสุดสดชื่น ริมชายหาด Non Nouc Beach หนึ่งในชายหาดสวยของเวียดนาม ที่ Hyatt Regency Danang Resort and Spa รีสอร์ทสวยที่มาพร้อมกับสิ่งอำนวยความสะดวกมากมาย ไม่ว่าจะเป็น ร้านอาหาร บาร์ สปา และห้องประชุม บริการทั้งห้องพักแบบสวีท และวิลล่า ติดวิวสวยๆ ของชายหาด ภายในห้องตกแต่งด้วยดีไซน์โมเดิร์นผสานความเป็นทรอปปิคอล เหมาะกับบรรยากาศสดใสของทะเลมากๆ ที่สำคัญยังอยู่ใกล้กับ ภูเขาหินอ่อน (Marble Mountains) หนึ่งในสถานที่ท่องเที่ยวชื่อดังของดานังด้วย\n\nEQRoy / Shutterstock.com\n\nที่อยู่ : 5 Trường Sa, Street, Ngũ Hành Sơn, Đà Nẵng, Vietnam\n\nพิกัด : https://goo.gl/maps/gptLhRxZCfR7tW8G9\n\nโทร : +84 236 3981 234\n\nเว็บไซต์ : https://www.facebook.com/HyattRegencyDanang/\n\n============\n\n7. Vinpearl Luxury Da Nang\n\nVinpearl Luxury Đà Nẵng ที่พักสวยริมชายหาด Non Nouc Beach บริการห้องพักถึง 200 ห้อง ที่ตกแต่งด้วยดีไซน์ร่วมสมัยผสานความคลาสสิกในตัว ที่สำคัญยังติดวิวสวยของชายหาดและท้องทะเลแทบทุกห้อง ดีงามมากๆ นอกจากจะมีสิ่งอำนวยความสะดวกแบบครบครันแล้ว ยังสามารถไปท่องเที่ยวสถานที่ท่องเที่ยวชื่อดังต่างๆ อย่าง ปราสาทหมีเซิน (My Son Sanctuary) เมืองฮอยอัน (Hoi An) และ เมืองเว้ (Hue) ได้ด้วยค่ะ\n\nที่อยู่ : No 7 Trường Sa, Street, Ngũ Hành Sơn, Đà Nẵng, Vietnam\n\nพิกัด : https://goo.gl/maps/2gkmQ82PhLB5AE1m9\n\nโทร : +84 236 3968 888\n\nเว็บไซต์ : https://www.facebook.com/VinpearlLuxuryDaNang/\n\n============\n\n8. Sandy Beach Non Nouc Resort\n\nSandy Beach Non Nouc Resort ที่พักอีกแห่งหนึ่งที่รายล้อมไปด้วยบรรยากาศสดใสริมชายหาด Non Nouc Beach ตกแต่งด้วยดีไซน์โมเดิร์นทันสมัย บริการทั้งแบบห้องพัก บังกาโล และวิลล่า รวมถึงสิ่งอำนวยความสะดวกต่างๆ เช่น สระว่ายน้ำ ฟิตเนส สนามเทนนิส สปา คิดส์คลับ และร้านอาหารที่เสิร์ฟเมนูอาหารเวียดนาม อาหารไทย และอาหารนานาชาติ ทุกคนจะได้รับความอิ่มอร่อย และการพักผ่อนที่สะดวกสบายจากที่นี่อย่างแน่นอนค่ะ\n\nที่อยู่ : 255 Huyền Trân Công Chúa, Hoà Hải, Ngũ Hành Sơn, Đà Nẵng, Vietnam\n\nพิกัด : https://goo.gl/maps/mB8xF2S5ikiGNix68\n\nโทร : +84 236 3961 777\n\nเว็บไซต์ : https://www.facebook.com/sandybeachresortdanang/\n\n============\n\n9. Minh Boutique\n\nสายรักธรรมชาติ ลองมาพักผ่อนที่ Minh Boutique ดูค่ะ เป็นที่พักที่ถูกออกแบบให้กลมกลืนกับธรรมชาติ รายล้อมไปด้วยพรรณไม้นานาชนิด บ่อปลาคาร์ป บรรยากาศร่มรื่นและเงียบสงบ คล้ายกับได้มาพักผ่อนกลางป่า แต่จริงๆ คืออยู่ห่างจากชายหาดชื่อดังอย่าง My Khe Beach เพียง 500 เมตรเท่านั้นเองค่ะ แถมพายในห้องพักก็ตกแต่งดีไซน์ร่วมสมัย ผสมผสานความโมเดิร์นและเวียดนามดั้งเดิมเข้าด้วยกันอย่างลงตัว\n\nที่อยู่ : 5 Nguyễn Cao Luyện, An Hải Bắc, Sơn Trà, Đà Nẵng, Vietnam\n\nพิกัด : https://goo.gl/maps/st3YwwHA39H5Aom49\n\nโทร : +84 93 516 71 77\n\nเว็บไซต์ : https://web.facebook.com/Minh-Boutique/\n\n============\n\n10. Le Sands Oceanfront Danang Hotel\n\nLe Sands Oceanfront Danang Hotel โรงแรมสวยติดทะเลในดานัง บริการห้องพักทั้งหมด 106 ห้อง สามารถเลือกได้ทั้งแบบติดวิวเมืองและวิวทะเล ตกแต่งด้วยดีไซน์ร่วมสมัย ดูเรียบหรูและโล่งโปร่ง เหมาะกับการพักผ่อน มีสิ่งอำนวยความสะดวกครบครัน ไม่ว่าจะเป็นห้องอาหาร บาร์ สระว่ายน้ำ ฟิตเนส คิดส์คลับ ห้องประชุม และห้องจัดงานเลี้ยงสังสรรค์ นับเป็นที่พักที่ตอบโจทย์ทุกไลฟ์สไตล์เลยทีเดียว",
    "ชาวเวียดนามแฉภัยแก๊งค้ามนุษย์ในกัมพูชา ต้องจ่ายเฉียดแสนแลกซื้อตัวลูกคืน": "ในงานแถลงข่าวสื่อมวลชนเมื่อวันที่ 22 ส.ค. ที่ผ่านมา นายพันเอก Khong Ngoc Oanh ประธานหน่วยป้องกันขบวนการค้ามนุษย์ในสังกัดกระทรวงความปลอดภัยสาธารณะแห่งเวียดนาม แถลงว่า มีประชาชนจำนวนหลายพันคนโดนล่อลวงโดยแก๊งค้ามนุษย์เหล่านี้ โดยให้คำสัญญาว่าจะพาไปทำงานที่ได้ค่าจ้างดี แต่ในความจริงแล้ว เหยื่อจะถูกนำตัวไปยังโรงงานและบ่อนการพนัน จากนั้นก็จะโดนกักขังเยี่ยงนักโทษ\n\nเหยื่อเหล่านี้จะโดนบังคับให้ทำงานเพื่อเป็นการไถ่ตัวเอง พวกเขาจะสามารถกลับบ้านได้ก็ต่อเมื่อจ่ายเงินค่าตัวได้หมด ซึ่งอาจถูกำหนดไว้สูงถึง 30,000 ดอลลาร์สหรัฐ หรือมากกว่า 1 ล้านบาท\n\nเมื่อวันที่ 29 ส.ค. ที่ผ่านมา ก็มีสื่อมวลชนของเวียดนามรายงานว่า เมื่อเดือน เม.ย. ที่ผ่านมา มีครอบครัวชาวเวียดนาม 4 ครอบครัวจากเมืองไฮฟอง จำต้องจ่ายเงินหลายพันดอลลาร์สหรัฐ เพื่อเป็นค่าไถ่ตัวลูก ๆ ของพวกเขา หลังจากที่เด็กเหล่านี้โดนเพื่อนที่สนิทสนมกับครอบครัวหลอกไปขายให้แก๊งค้ามนุษย์\n\nเหยื่อกลุ่มนี้เป็นวัยรุ่นชาย-หญิง อายุระหว่าง 16-17 ปี โดนแก๊งค้ามนุษย์พาตัวข้ามพรมแดนมายังกัมพูชาโดยผู้ต้องสงสัยที่ชื่อว่า Nguyen Van Anh วัย 45 ปี ซึ่งมีความสนิทสนมใกล้ชิดกับเด็ก ๆ และครอบครัว\n\nจากรายงานข่าวระบุว่า กลุ่มเด็กวัยรุ่นซึ่งประกอบด้วยเด็กหนุ่ม 3 คนและเด็กสาว 1 คน ได้ลาออกจากโรงเรียนเพื่อไปหางานทำเพื่อหาเงินมาช่วยจุนเจือครอบครัว นาย Anh หลอกกลุ่มเด็ก ๆ ว่าเขามีเพื่อนอยู่ในกัมพูชาซึ่งกำลังหาคนทำงานและจะจ่ายเงินเดือนให้คนละประมาณ 770-855 ดอลลาร์สหรัฐ (ราว 28,000-31,200 บาท)\n\nในวันที่ 30 มี.ค. 2565 นาย Anh พากลุ่มเด็กดังกล่าวเดินทางไปพร้อมกันกับลูกชายของเขา เพื่อสร้างความน่าเชื่อถือ แต่ต่อมาก็ส่งตัวลูกชายกลับบ้านโดยอ้างว่าลูกของเขาไม่สบาย และเมื่อคนทั้งกลุ่มมาถึงด่านข้ามพรมแดน นาย Anh ก็อ้างว่า ลืมเอายาของตัวเองติดมาด้วย และต้องกลับไปเอายาก่อน\n\nเด็กหนุ่มคนหนึ่งในกลุ่มเล่าว่า เมื่อนาย Anh จากไป คนในกลุ่มก็เริ่มสงสัยว่าจะโดนหลอก แต่ก็ไม่กล้าหนีเพราะกลัวจะโดนทำร้าย\n\nกลุ่มเด็กที่ตกเป็นเหยื่อ โดนสมาชิกแก๊งจำนวน 8 คนพาข้ามพรมแดนอย่างผิดกฎหมาย แล้วนำตัวพวกเขาไปยังบ่อนการพนัน Yong Yuan ในจังหวัดกันดาล และบังคับให้พวกเขาทำงานวันละ 12 ชม. โดยได้รับค่าจ้างเพียงวันละ 20 ดอลลาร์สหรัฐ (ราว 730 บาท) อีกทั้งที่พักของพวกเขาก็อยู่ในสภาพที่เลวร้าย นอกจากนี้ หากพวกเขาไม่ยอมทำงาน ก็จะโดนปรับเป็นเงินครั้งละ 2,000 ดอลลาร์สหรัฐ (ราว 73,000 บาท) และถ้าหากพวกเขาอยากจะกลับบ้าน ก็ต้องจ่ายเงินเป็นค่าไถ่ตัวอย่างน้อยคนละ 2,400 ดอลลาร์สหรัฐ (ประมาณ 87,480 บาท)\n\nอย่างไรก็ตาม เด็กหนุ่มในกลุ่มสามารถติดต่อครอบครัวได้ผ่านทางโซเชียลมีเดีย ซึ่งเมื่อทราบข่าว ทางครอบครัวของเด็ก ๆ ก็ตกใจมากที่ได้รู้ว่าลูก ๆ ของตัวเองถูกขายไปอยู่ที่กัมพูชา จากนั้นจึงพากันไปแจ้งตำรวจเพื่อหาทางช่วยเหลือ\n\nแม้ว่าจะแจ้งความไปแล้ว แต่สุดท้าย ครอบครัวของเด็กเหล่านี้ก็ยังต้องพยายามรวบรวมเงินด้วยการขอยืมและขายทรัพย์สิน เพื่อจ่ายเงินค่าไถ่ให้ลูก ๆ\n\nก่อนหน้าที่ เด็ก ๆ จะได้เดินทางกลับบ้าน นาย Anh ก็โดนจับกุมในข้อหามียาบ้าในครอบครองที่จังหวัดก๋วงนินห์ ส่วนครอบครัวของเด็กที่ตกเป็นเหยื่อก็ได้ยื่นเรื่องฟ้องร้องนาย Anh ด้วย\n\nเพียงช่วงครึ่งปีแรกของปีนี้ เจ้าหน้าที่ของเวียดนามและกัมพูชาได้ช่วยเหลือเหยื่อขบวนการค้ามนุษย์ออกมาได้ถึง 250 ราย เหยื่อเหล่านี้โดนล่อลวงไปยังบ่อนการพนันในกัมพูชา\n\nเจ้าหน้าที่เชื่อว่ามีเครือข่ายแก๊งค้ามนุษย์จากจีนอยู่เบื้องหลังขบวนการค้ามนุษย์ในกัมพูชา โดยมุ่งเป้าหมายไปยังคนทั่วไปจากประเทศในแถบเอเชียตะวันออกเฉียงใต้ ซึ่งได้แก่ ไทย มาเลเซีย ไต้หวัน อินโดนีเซีย และเวียดนาม\n\nแหล่งข่าว : ampe.vnexpress.net, nextshark.com\n\nเครดิตภาพ : GETTY IMAGES",
    "เวียดนามเจอ 2 นักกีฬาซีเกมส์โด๊ปยา คาดเป็นนักกรีฑาได้เหรียญทองกับเงิน": "เวียดนามเจอ 2 นักกีฬาซีเกมส์โด๊ปยา คาดเป็นนักกรีฑาได้เหรียญทองกับเงิน\n\n“วีเอ็น เอ็กซ์เพรส” สื่อเวียดนาม รายงานว่า นักกีฬาทีมชาติเวียดนามชุดสู้ศึกกีฬาซีเกมส์ ครั้งที่ 31 ที่กรุงฮานอย ประเทศเวียดนาม เมื่อช่วงกลางปีที่ผ่านมา ตรวจพบสารต้องห้าม 2 คน แต่ยัไม่มีการเปิดเผยว่าเป็นใคร อย่างไรก็ตามคาดกันว่าเป็นนักกรีฑา คนหนึ่งได้เหรียญทอง และอีกคนได้เหรียญเงิน ส่วนจำนวนนักกีฬาเวียดนามที่ถูกตรวจพบสารต้องห้ามยังไม่มีการรายงานจำนวนสุดท้ายออกมา\n\nก่อนหน้านี้ โจเซฟ สคูลลิ่ง และอมันด้า ลิม สองนักว่ายน้ำทีมชาติสิงคโปร์ ก็ถูกตรวจพบว่าใช้กัญชาระหว่างที่เข้าร่วมแข่งขันซีเกมส์ไปแล้ว",
    "'บริษัทเวียดนาม' ได้บทเรียนจากความเสียหาย หลังสนับสนุน 'เผด็จการทหารพม่า'": "บริษัทเวียดนามที่ลงทุนในธุรกิ จโทรคมนาคมที่มีเผด็จการทหารพม่ าเป็นเจ้าของอย่าง MyTel สูญเสียรายได้ หลังจากที่ผู้บริโภคบอยคอตต์กิ จการของพวกเขา รวมถึงมีปฏิบัติการอื่นๆ ที่สร้างความเสียหายให้กับ Mytel เป็นบทเรียนต่อบริษัทที่ร่วมทุ นกับเผด็จการทหารที่ก่อรั ฐประหารเมื่อปีที่แล้ว\n\n2 ก.ย. 2565 บริษัทสัญชาติเวียดนามกำลังเผชิ ญกับความเสี่ยงทางการเมื องจากการลงทุนข้ามชาติ เนื่องจากพวกเขาได้รับบทเรี ยนราคาแพงจากการทำธุรกิจร่วมกั บเผด็จการทหารพม่าผู้เหี้ยมโหด ซึ่งเป็นกลุ่มที่คาดเดาได้ ยากกว่าเมื่อเทียบกับกลุ่ มอำนาจนิยมกลุ่มอื่นๆ ที่เวียดนามเคยร่วมงานด้วย\n\nบริษัทจากเวียดนามที่ใหญ่ที่สุ ดที่ลงทุนในพม่าคือ VietTel ซึ่งเป็นบริษัทให้บริ การโทรคมนาคมรายใหญ่ที่สุ ดของเวียดนาม บริษัทนี้ได้ทำการลงทุนเป็นผู้ ถือหุ้นรายใหญ่ของ MyTel ที่มีกองทัพพม่าเป็นเจ้าของ แต่บริษัทนี้ก็มีลูกค้าลดลงเรื่ อยๆ นับตั้งแต่ที่มีการรัฐประหารเมื่ อวันที่ 1 ก.พ. 2564 ซึ่งกองทัพทำการโค่นล้มรัฐบาลที่ มาจากการเลือกตั้งของประชาชน\n\nตลอดปีครึ่งที่ผ่านมา เวียดนามเป็นหนึ่งในกลุ่มที่ แสดงออกสนับสนุนทางการทูตต่ อเผด็จการทหารพม่าอย่างคงเส้ นคงวามากที่สุดประเทศหนึ่ง ซึ่งอาจจะมองได้ว่าเป็นการที่ ประเทศอำนาจนิยมพยายามเกาะกลุ่ มกันเอง โดยอ้างเรื่องหลักการไม่ แทรกแซงของอาเซียน ซึ่งประเทศเวียดนามได้ทำการโต้ ตอบเวลาที่อาเซียนวิพากษ์วิ จารณ์พม่าและทำการวิจารณ์โต้ กกลับกลุ่มอาเซียนหลังจากที่ มาเลเซียนำการคว่ำบาตรไม่เชิ ญชวนผู้นำพม่าเข้าร่วมการประชุ มสำคัญของอาเซียน\n\nอย่างไรก็ตาม การที่เวียดนามสนั บสนุนเผด็จการทหารพม่านั้นยังมี เรื่องของการที่พวกเขามี ผลประโยชน์ทางเศรษฐกิจร่วมกั บเผด็จการพม่าเข้ามาเกี่ยวข้ องด้วย ถึงแม้ว่าสองประเทศนี้จะมีการค้ าขายกันน้อย แต่พม่าก็เป็นแหล่งลงทุนที่สำคั ญสำหรับบริษัทเวียดนาม โดยที่ประเทศเวียดนามกำลังเริ่ มลงทุนในต่างประเทศมากขึ้นเรื่ อยๆ โดยพยายามหาตลาด 5G ในประเทศต่างๆ ที่กลัวบริษัทโทรคมนาคมยักษ์ ใหญ่ของจีนอย่างหัวเหว่ย\n\nแต่ทว่า ปัญหาที่บริษัทจากเวียดนามต้ องเผชิญในพม่าคื อกระแสจากการเคลื่ อนไหวของประชาชนในการต่อต้ านเผด็จการทหาร ซึ่งส่งผลสะเทือนต่อบริษัทเวี ยดนามในหลายระดับ เช่น กรณีของบริษัทย่อยของ THADICO เวียดนามที่ทำการลงทุนต่อ \"เมียนมาร์พลาซ่า\" ซึ่งเป็นห้างสรรพสินค้าและพื้ นที่สำนักงานที่ใหญ่ที่สุดในย่ างกุ้ง แต่ห้างแห่งนี้ก็เคยสร้ างความไม่พอใจให้กับคนในพื้นที่ หลังจากที่ยามของห้างทำการโจมตี ผู้ประท้วงอารยะขัดขืนเมื่อเดื อน พ.ย. 2564 จนทำให้เกิดการบอยคอตต์ห้างแห่ งนี้ ทำให้ร้านค้าภายในนั้น 200 ร้านได้รับผลกระทบอย่างหนัก จนในที่สุดแล้วบริษัทต้ องขอโทษต่อสาธารณะ\n\nสำหรับภาคส่วนที่เวียดนามลงทุ นมากที่สุดในพม่าคือ Mytel ที่มีการร่วมทุนกันระหว่าง VietTel กับ บรรษัทเศรษฐกิจเมียนมาร์ (Myanmar Economic Corporation หรือ MEC) และนักลงทุนรายย่อยอื่นๆ การร่วมลงทุนนี้เกิดขึ้นตั้งแต่ เดือน มิ.ย. 2561 แล้ว ซึ่งเป็นหนึ่งใน 10 แหล่งที่ VietTel ทำการลงทุน\n\nVietTel เป็นผู้ถือหุ้นรายใหญ่ที่สุดของ Mytel อยู่ที่ร้อยละ 49 ตามมาด้วยสตาร์ไฮ ซึ่งเป็นบริษัทลูกของ MEC เป็นผู้ถือหุ้นร้อยละ 28 ซึ่งบริษัทนี้เป็นผู้ที่ ตอบสนองต่อคำสั่งของสำนั กงานพลาธิการของกองทัพพม่ าโดยตรง สำนักงานดังกล่าวนี้ทำหน้าที่จั ดหาอาวุธและเสบียงให้กับกองทั พพม่า รวมถึงเป็นผู้ดำเนินกิ จการมากกว่า 100 บริษัท จึงมองได้ว่า Mytel มีเจ้าของเป็นทหารทั้งสิ้นเพราะ VietTel เองก็มีกองทัพเวียดนามเป็นเจ้ าของถึงแม้ว่าจะมีการบริหารจั ดการโดยพลเรือนก็ตาม เพราะบริษัทนี้มีซีอีโอคื อกรรมาธิการกลางระดับสู งของพรรคคอมมิวนิสต์เวียดนาม ซึ่งเป็นพรรครัฐบาลของเวียดนาม\n\nมีรายงานบางส่วนระบุว่าในตอนนี้ ทั้ง MEC และบริษัทลูกของ MEC เป็นผู้ถือหุ้น MyTel มากถึงร้อยละ 39 แล้ว นอกจากนี้ลูกสาวของ มินอ่องหล่าย หัวหน้าคณะรัฐประหารคนปัจจุบั นก็ยังเป็นผู้อำนวยการของบริษัท พินนาเคิล เอเชีย ซึ่งเป็นบริษัทที่รับสร้ างเสาโทรศัพท์ของ Mytel ด้วย จนกระทั่งต่อมาบริษัทพินนาเคิล เอเชีย ถูกคว่ำบาตร ทำให้ลูกสาวของผู้นำเผด็จการถู กถอดออกจากตำแหน่งผู้อำนวยการ\n\nMytel อ้างตัวว่าเป็นผู้ให้บริ การโทรคมนาคมที่ใหญ่ที่สุ ดในประเทศ มีส่วนแบ่งตลาดร้อยละ 32 และมีโครงข่ายเสาโทรศัพท์ สถานีภาคพื้นดิน และเคเบิลใยแก้วนำแสง ที่ใหญ่ที่สุดในประเทศ และเป็นผู้ให้บริการอินเทอร์เน็ ต 5G รายแรกของพม่า พวกเขาทำรายได้เพิ่มขึ้นจากเดิ มเมื่อเทียบระหว่างปี 2563-2564 เพราะการขยายโครงข่าย 5G แต่การรัฐประหารก็ทำให้ การขยายตัวของพวกเขาหยุดชะงั กลงเพราะความไม่ พอใจจากประชาชนและกลุ่มติดอาวุ ธที่ต่อต้านเผด็จการทหารที่มีต่ อ Mytel\n\nMytel เป็นบริษัทร่วมทุนกับต่างชาติที่ ได้รับความเสียหายมากที่สุ ดจากการบอยคอตต์ของประชาชน นับตั้งแต่ไตรมาสแรกของปี 2564 หลังการรัฐประหาร พวกเขาก็สูญเสียผู้สมัครสมาชิก 2 ล้านราย ประเมินมูลค่าความสูญเสียได้ 25 ล้านดอลลาร์สหรัฐฯ (ราว 918 ล้านบาท) อีกปัจจัยหนึ่งที่สร้างความสู ญเสียให้ Mytel คือการที่บริษัทให้บริ การชำระเงินที่มีฐานในสิงคโปร์ ตัด Mytel ออกจากบริการทางมือถื อของพวกเขาเมื่อเดือน มี.ค. 2564 ปัจจัยเหล่านี้ทำให้ Mytel สูญเสียรายได้ติดต่อกัน 7 ไตรมาส\n\nนอกจากนี้ยังมีปัจจัยในเรื่องที่ กองกำลังติดอาวุธที่ต่อต้านเผด็ จการทหารพม่าทำลายเสาโทรศัพท์ ของ Mytel มีการทำลายสถานีของ Mytel ไม่ว่าจะทำการเผาหรือทำลายด้ วยระเบิด เมื่อถึงสิ้นปี 2564 กลุ่มกองกำลังประชาชน (PDF) อ้างว่าพวกเขาทำลายเสาโทรศัพท์ ของ Mytel ไปแล้ว 359 แห่ง ในช่วงระหว่างวันที่ 4 ก.ย. 2564 ถึง 7 ต.ค. 2564 PDF ได้ทำลายเสาโทรศัพท์ไปแล้ว 120 แห่ง สร้างความเสียหายมูลค่า 20,000 ล้านจ๊าต (ราว 350 ล้านบาท) ถึงแม้ว่าตัวเลขเสาโทรศัพท์ที่ ถูกทำลายเหล่านี้อาจจะดูเล็กน้ อยเมื่อเทียบกับจำนวนเสาโทรศั พท์ทั้งหมดของ Mytel รวม 12,000 เสา แต่มันก็เป็นสิ่งที่แสดงให้เห็ นชัดเจนว่าประชาชนต่อต้านพวกเขา\n\nนอกจากนี้กองกำลัง PDF ยังประกาศอย่างหน้าชื่นตาบานว่ าพวกเขาเอาเศษเหล็กที่ได้ จากการทำลายเสาโทรศัพท์ของบริษั ทเผด็จการทหารมาหลอมทำเป็นวัตถุ ดิบสร้างปืนครกและเครื่องยิงลู กระเบิด\n\nนอกเหนือจากการทำลายเสาไฟฟ้าแล้ ว PDF ยังเคยทำการลอบสังหารหัวหน้าฝ่ ายการเงินของ Mytel Thein Aung เมื่อเดือน พ.ย. 2564 ด้วยโดยที่ก่อนหน้านี้ Thein Aung เคยดำรงตำแหน่งเป็นผู้บริ หารอาวุโสของ MEC และมีความเป็นไปได้ว่าผู้บริ หารธุรกิจของเผด็ จการทหารอาจจะตกเป็นเป้ าหมายโจมตีมากขึ้นด้วย\n\nมีเหตุการณ์ในเดือน เม.ย. 2564 ที่มีชายสองคนขว้างระเบิดเข้ าไปในสำนักงาน Mytel ที่พะโค ในเดือน ส.ค. 2565 มีเหตุมือปืนเปิดฉากยิงใส่สำนั กงาน Mytel ในย่างกุ้งซึ่งเป็นสำนักงานลั บไม่มีใครรู้จัก ทำให้มีความเป็นไปได้ว่าผู้ก่ อเหตุต้องการจะแสดงให้เห็นว่ าพวกเขามี ความสามารถในการรวบรวมข่าวกรอง\n\nชาวเน็ตพม่ายังได้เปิดโปงเรื่ องของ Mytel ได้อย่างรวดเร็ว อย่างเช่นข้อมูลที่ว่า Mytel มีแผนการให้แจกซิมให้แก่สมาชิ กของกองทัพ โดยที่กองทัพฉวยโอกาสใข้ซิมฟรี ในการสอดแนมติดตามตัวเจ้าหน้าที่ ทหารได้เพื่อป้องกันไม่ให้ ทหารของพม่าแปรพักตร์\n\nเรื่องนี้ทำให้ VietTel ที่พยายามจะลงทุนครั้งใหญ่ในพม่ าประสบความล้มเหลวอย่างรวดเร็ว เพราะผู้คนในพม่ามองเห็นว่ าการร่วมทุนจากเวียดนามเป็นตั วที่ทำให้กองทัพพม่าคงอยู่ ในอำนาจต่อไปได้ ไม่ว่าจะด้วยการได้รับการสนั บสนุนทางการเงิน การใช้มันเป็นเครื่องมือในการข่ าว และใช้เป็นเครื่องมือในการกดขี่ ประชาชน\n\nถึงแม้ว่าพรรคคอมมิวนิสต์เวี ยดนามดูจะยังไม่ละทิ้งเพื่ อนเผด็จการอำนาจนิยมในพม่าไปง่ ายๆ แต่การที่ VietTel ประสบความสูญเสียไปเรื่อยๆ ก็น่าจะทำให้รัฐบาลเวี ยดนามตระหนักอะไรได้บ้าง เพราะมันทำให้โครงการพั ฒนาทางการทหารของเวียดนามให้มี ความทันสมัยเกิดความล่าช้าไปด้ วย\n\nเวียดนามควรจะตระหนักว่ากองทั พพม่ากำลังประสบกับความสูญเสี ยและยังหาหนทางที่จะชนะไม่ได้ ในสภาพการณ์แบบนี้เวียดนามจะต้ องเจอกับผลกระทบจากฝ่ายต่อต้ านเผด็จการทหาร ถ้าหากว่า รัฐบาลเอกภาพแห่งชาติ (NUG) สามารถคืนการปกครองกลับมาเป็ นประชาธิปไตยได้และทำให้กองทั พพม่ามีอำนาจครอบงำทางเศรษฐกิ จในประเทศลดลง\n\nเรียบเรียงจาก\n\nIn Myanmar, Vietnamese firms learn the political risks of backing the junta, Radio Free Asia, 28-08-2022\n\nhttps://www.rfa.org/english/ news/myanmar/risks- 08262022190934.html",
    "ต่างชาติแห่ปักหมุด ลงทุนเวียดนาม ยอด FDI พุ่งแซงไทยแบบไม่เห็นฝุ่น": "ตัวเลขเศรษฐกิจไทยในไตรมาส 2 ที่ขยายตัวได้ 2.5% และในช่วงครึ่งปีแรกที่ขยายตัวได้เพียง 2.4% เทียบกับช่วงเดียวกันของปีก่อน ถือเป็นตัวเลขที่ออกมาค่อนข้างต่ำกว่าที่หลายฝ่ายคาดการณ์ไว้ หากเจาะเข้าไปดูในแถลงการณ์ของสภาพัฒน์จะพบว่า หนึ่งในสาเหตุสำคัญที่ทำให้ GDP ไทยเติบโตได้ค่อนข้างน้อยคือการลงทุน\n\nในช่วงไตรมาส 2 ที่ผ่านมา การลงทุนในภาพรวมของไทยปรับตัวลดลง 1% ตามการลงทุนของภาครัฐที่หดตัวลง 9% ขณะที่การลงทุนภาคเอกชนก็ขยายตัวได้เพียง 2.3% ชะลอลงจากการขยายตัว 2.9% ในไตรมาสก่อนหน้า ขณะที่มูลค่าการลงทุนทางตรงจากต่างชาติ หรือ FDI ของไทยในช่วงครึ่งปีแรกอยู่ที่ประมาณ 2.1 แสนล้านบาท\n\nข่าวที่เกี่ยวข้อง\n\nเวียดนามเนื้อหอม ต่างชาติแห่ปักหมุดลงทุน\n\nสถานการณ์การลงทุนของไทยดูเหมือนจะกำลังสวนทางกับประเทศเพื่อนบ้านอย่างเวียดนาม ที่ในช่วงครึ่งปีแรกที่ผ่านมาผลิตภัณฑ์มวลรวมภายในประเทศ (GDP) สามารถขยายตัวได้ที่ 6.42% และหากดูเฉพาะตัวเลขในไตรมาส 2 เศรษฐกิจเวียดนามขยายตัวได้ถึง 7.72% ซึ่งเป็นอัตราการขยายตัวที่เร็วที่สุดในรอบเกือบ 10 ปี และสูงสุดในภูมิภาค\n\nการฟื้นตัวทางเศรษฐกิจที่รวดเร็ว ทำให้เวียดนามสามารถดึงดูดเม็ดเงินลงทุนจากต่างชาติเข้ามาได้เกือบ 5 แสนล้านบาทนับจากต้นปีที่ผ่านมา อีกทั้งยังมีข่าวว่าบริษัทยักษ์ใหญ่ของโลก ไม่ว่าจะเป็น Apple ของสหรัฐอเมริกา, Foxconn ของไต้หวัน และ Samsung จากเกาหลีใต้ ต่างให้ความสนใจเข้าไปตั้งฐานการผลิตและขยายการลงทุนกันอย่างต่อเนื่อง\n\nล่าสุดกระทรวงวางแผนและการลงทุนของเวียดนามรายงานสถิติการลงทุนโดยตรงจากต่างประเทศ (FDI) ในช่วงครึ่งแรกของปี 2022 ว่า มียอดลงทะเบียนขอลงทุน (FDI Registration) สูงถึง 1.4 หมื่นล้านดอลลาร์ ขณะที่ยอดการลงทุนจริง (FDI Disbursement) อยู่ที่ 1 หมื่นล้านดอลลาร์\n\nโดยปัจจุบันมีบริษัทต่างชาติจาก 84 ประเทศทั่วโลกเข้ามาลงทุนในเวียดนาม โดย 5 ประเทศที่มีการลงทุนมากที่สุดในเวียดนามในช่วง 6 เดือนแรกของปี คือ สิงคโปร์ด้วยมูลค่าการลงทุน 4.1 พันล้านดอลลาร์ รองลงมาเป็นเกาหลีใต้ที่ 2.6 พันล้านดอลลาร์ เดนมาร์ก 1.3 พันล้านดอลลาร์ ตามมาด้วยจีน ญี่ปุ่น และฮ่องกง\n\nการไหลเข้าของ FDI ถือเป็นตัวแปรที่ทำให้เศรษฐกิจและการส่งออกของเวียดนามขยายตัวได้อย่างรวดเร็วในช่วงหลายปีที่ผ่านมา โดยทั้งมูลค่าการส่งออกและ FDI ของเวียดนามได้แซงหน้าไทยไปเป็นที่เรียบร้อยแล้ว\n\nสถิติการลงทุนโดยตรงจากต่างประเทศ (FDI) ไทย vs. เวียดนาม\n\nหากเทียบสถิติ FDI ระหว่างไทยกับเวียดนามย้อนหลังจะพบว่า ในช่วง 12 ปีที่ผ่านมา เวียดนามได้รับเงินลงทุนโดยตรงจากต่างประเทศเฉลี่ยอยู่ที่ 11.96 พันล้านดอลลาร์ต่อปี อีกทั้งมีแนวโน้มว่าจะเพิ่มขึ้นต่อเนื่อง ขณะที่ไทยได้รับเงินลงทุนโดยตรงจากต่างประเทศเฉลี่ยอยู่ที่ 8.02 พันล้านดอลลาร์ต่อปี โดยเฉพาะหลังจากเกิดรัฐประหารในปี 2014 พบว่า FDI ของไทยมีแนวโน้มที่ลดลงและไม่เคยมีปีไหนเลยที่ไทยจะมี FDI สูงกว่าเวียดนาม (ในปี 2011 ประเทศไทยประสบปัญหาอุทกภัยครั้งรุนแรงที่สุดเป็นประวัติการณ์)\n\nDouble M เว็บไซต์ด้านการลงทุนได้ระบุถึง 3 ปัจจัยหลักที่ทำให้บริษัทต่างชาติหลายแห่งเลือกที่จะปักหมุดตั้งฐานการผลิตในประเทศเวียดนาม ได้แก่\n\nเสถียรภาพด้านเศรษฐกิจและการเมือง โดยเวียดนามจัดเป็นหนึ่งในประเทศที่มีเสถียรภาพทางการเมืองสูง ถึงแม้ว่ารัฐบาลจะปกครองด้วยระบบคอมมิวนิสต์ แต่ก็มีการปฏิรูปเศรษฐกิจมาอย่างต่อเนื่อง จนสามารถเปลี่ยนจากการเป็นประเทศยากจนไปสู่ประเทศที่มีรายได้ระดับปานกลางได้สำเร็จ\n\nโครงสร้างประชากร ด้วยจำนวนประชากรเวียดนามที่มีขนาดใหญ่กว่า 98 ล้านคน และมีอายุเฉลี่ยเพียง 32 ปี ซึ่งเป็นวัยแรงงาน การบริโภคจึงเติบโตสูงมาก โดยเฉพาะอย่างยิ่งกลุ่มวัยแรงงานเริ่มออกจากภาคเกษตรและเข้าสู่ภาคบริการและภาคอุตสาหกรรมมากขึ้น จึงทำให้รายได้แรงงานเติบโตขึ้นทุกปีที่ราวๆ 8-9% ต่อปี สะท้อนจากตัวเลขค้าปลีกในภาวะปกติจะโตราวๆ 10%\n\nต้นทุนค่าแรงที่ยังถูกและสิทธิประโยชน์จากข้อตกลงการค้า แรงหนุนจากการความต้องการย้ายฐานการผลิตออกจากจีนของชาติตะวันตก ทำให้บริษัทข้ามชาติเพิ่มการลงทุนหรือย้ายฐานการผลิตมาเวียดนาม เพื่อใช้ประโยชน์จากค่าแรงที่ไม่แพง ขณะเดียวกันยังมีแรงหนุนจากข้อตกลงทางการค้าที่เวียดนามทำไว้กับนานาประเทศ ทำให้ปัจจุบันแบรนด์ชั้นนำระดับโลกหลายแบรนด์ล้วนมีฐานการผลิตในเวียดนามทั้งสิ้น\n\nFDI เข้าไทยผันผวน ญี่ปุ่น-จีนเริ่มสนใจเวียดนาม\n\nขณะที่ข้อมูลที่ศูนย์วิเคราะห์เศรษฐกิจและธุรกิจ (EIC) ของธนาคารไทยพาณิชย์ เคยวิเคราะห์เอาไว้ระบุว่า หากเทียบ FDI ของเวียดนามกับไทยจะพบว่า FDI ของเวียดนามมีการเติบโตสูงอย่างต่อเนื่อง และเป็นการเข้าลงทุนในภาคการผลิตเป็นหลัก ในขณะที่ FDI เข้าไทยค่อนข้างผันผวน นอกจากนี้ญี่ปุ่นและจีน ซึ่งเป็นประเทศผู้ลงทุนหลักในไทย ยังขยายการลงทุนในเวียดนามมากขึ้นในระยะหลัง\n\nข้อมูลของ EIC ชี้ว่า หากนับย้อนหลังไปจนถึงปี 2010 เกือบ 60% ของ FDI ที่เข้าเวียดนามอยู่ในภาคการผลิตเป็นหลัก ขณะที่ FDI เข้าไทยค่อนข้างผันผวน และเข้าลงทุนในภาคบริการเป็นส่วนใหญ่ คิดเป็น 59% ของ FDI รวม\n\nในแง่ของประเทศผู้ลงทุน ญี่ปุ่น ซึ่งเป็นประเทศผู้ลงทุนหลักในไทย ได้เริ่มขยายการลงทุนในเวียดนาม โดยในปี 2010 FDI จากญี่ปุ่นเข้าไทย (4.4 พันล้านดอลลาร์สหรัฐ) มีมูลค่าสูงกว่า FDI เข้าเวียดนาม (1.1 พันล้านดอลลาร์สหรัฐ) ถึง 4.2 เท่า แต่ในปี 2018 สัดส่วนดังกล่าวกลับลดลงเป็น 1.4 เท่า (FDI จากญี่ปุ่นเข้าไทยรวม 5.3 พันล้านดอลลาร์สหรัฐ FDI จากญี่ปุ่นเข้าเวียดนามรวม 3.8 พันล้านดอลลาร์สหรัฐ)\n\nกูรูชี้ ไทยต้องรีบเดินเกมรุกก่อนหมดบุญเก่า\n\nอมรเทพ จาวะลา ผู้ช่วยกรรมการผู้จัดการใหญ่ สำนักวิจัย ธนาคารซีไอเอ็มบี ไทย กล่าวว่า ในช่วงครึ่งปีแรกที่ผ่านมาไทยมียอดลงทะเบียนขอลงทุนจากนักลงทุนต่างชาติอยู่ที่ราว 2.2 แสนล้านบาท โดยส่วนตัวมองว่าเม็ดเงินดังกล่าวยังไม่มากพอที่จะช่วยผลักดันให้เศรษฐกิจไทยทะยานได้ โดยมองว่าไทยควรจะทำได้ดีกว่านี้หากพิจารณาจากกระแสในเวลานี้ ที่ธุรกิจจำนวนมากต้องการย้ายฐานการผลิตจากจีนเข้ามาในอาเซียน\n\n“Foxconn กับ Apple ไปเวียดนาม ขณะที่ Tesla น่าจะไปอินโดนีเซีย ส่วนไทยเราไม่มีบริษัทขนาดใหญ่ที่จะสามารถดึงคลัสเตอร์การผลิตให้ตามเข้ามาได้เลย ผมคิดว่าเราพลาดโอกาสที่จะทำให้โตได้มากกว่านี้ ตัวเลข FDI ที่ 2 แสนล้าน สะท้อนว่าเราไม่ได้ถูกลืม แต่ก็ไม่ใช่ตัวเลือกแรกๆ ของต่างชาติอีกแล้ว” อมรเทพกล่าว\n\nอมรเทพระบุว่า หากเทียบระหว่างไทยกับเวียดนามในเวลานี้จะพบว่า เวียดนามมีข้อได้เปรียบอยู่หลายด้าน เช่น เวียดนามมีจำนวนประชากรในวัยแรงงานสูง ขณะที่ไทยมีปัญหาขาดแคลนแรงงาน การเจรจาเรื่องสิทธิประโยชน์ต่างๆ ของเวียดนามมีความยืดหยุ่นกว่าไทย โดยต่างชาติสามารถเจรจาต่อรองเป็นรายบริษัทได้ และข้อสำคัญคือการที่เวียดนามมีข้อตกลงทางการค้าที่มากกว่าไทย\n\n“ต่างชาติที่เข้ามาลงทุนจะต้องมองตลาดภายในและการส่งออกสินค้า ซึ่งทั้งสองส่วนนี้เวียดนามได้เปรียบไทย ทั้งจากจำนวนประชากรและข้อตกลง FTA เวียดนามอยู่ทั้งใน RCEP และ CPTPP เราต้องเร่งปิดช่องว่างตรงนี้ ต้องเล่นเกมรุกมากขึ้น” อมรเทพกล่าว\n\nอย่างไรก็ดี อมรเทพกล่าวอีกว่า การดึงดูดนักลงทุนต่างชาติเข้ามาในประเทศจะต้องไม่คำนึงถึงการเติบโตในเชิงตัวเลขเพียงอย่างเดียว แต่ต้องดูด้วยว่าต่างชาติที่เข้ามาใช้ทรัพยากรในประเทศไทยมากน้อยแค่ไหน และไทยเองจะได้รับประโยชน์จากการถ่ายทอดเทคโนโลยีบ้างหรือไม่ด้วย\n\n“ในอดีตเราเคยผิดพลาดตรงที่ดึงต่างชาติเข้ามา แต่ไม่มีการถ่ายทอดเทคโนโลยี ขายแรงงานถูกอย่างเดียว ทำให้ทุกวันนี้เราแทบไม่มีเทคโนโลยีของตัวเองเลย การไม่มีเทคโนโลยีทำให้เรายังติดอยู่ในกับดักรายได้ปานกลาง เวียดนามในตอนนี้อาจจะเป็นแบบเราในอดีตก็ได้ เพราะแม้ว่าตัวเลขส่งออกเขาจะสูง แต่ตัวเลขการนำเข้าก็สูงเหมือนกัน ต้องจับตาดูต่อไป” อมรเทพกล่าว\n\nขณะที่ พิพัฒน์ เหลืองนฤมิตชัย หัวหน้านักเศรษฐศาสตร์ KKP Research บริษัทหลักทรัพย์ เกียรตินาคินภัทร กล่าวว่า ปัญหาใหญ่ที่ทำให้ไทยมีความน่าดึงดูดลดลงในสายตาของต่างชาติคือ โครงสร้างประชากรที่กำลังเข้าสู่สังคมสูงวัยและปัญหาขาดแคลนแรงงานทักษะสูง ซึ่งหากเทียบกับเวียดนามที่มีต้นทุนค่าแรงถูกกว่าและมีประชากรวัยทำงานสูงกว่า หรือในกรณีของอินโดนีเซียที่มีประชากร 300 ล้านคน และมีทรัพยากรธรรมชาติอุดมสมบูรณ์ จะทำให้ไทยค่อนข้างเสียเปรียบ\n\n“เรื่องแรงงานทักษะสูง ในท้ายที่สุดเราอาจต้องแก้ปัญหาเรื่องนี้ด้วยการเปิดเสรีแรงงาน แต่โครงสร้างประชากรไม่ใช่เรื่องที่จะแก้ไขได้อย่างรวดเร็ว ขณะเดียวกันการที่ปัจจุบันไทยไม่ได้เป็นฐานการผลิตราคาถูกอีกต่อไปแล้ว ทำให้เราคงไปแข่งกับเวียดนามไม่ได้ เราคงต้องพุ่งเป้าไปสู่อุตสาหกรรมที่มี Value Added เช่น EV ที่เราพอมีซัพพลายเชนอยู่” พิพัฒน์กล่าว\n\nพิพัฒน์กล่าวอีกว่า อีกหนึ่งปัจจัยที่ไทยต้องเร่งแก้ไขหากต้องการดึงดูดนักลงทุนต่างชาติให้เข้ามาลงทุนมากขึ้นคือ ปัญหาเรื่องกฎเกณฑ์และข้อระเบียบต่างๆ รวมถึงปัญหาคอร์รัปชัน ซึ่งในกรณีของกฎเกณฑ์ หากเทียบกับเวียดนามจะเห็นว่า รัฐบาลของเขามีความยืดหยุ่นและใจป้ำค่อนข้างมาก ขณะเดียวกันการเมืองของเขาก็มีเสถียรภาพ\n\n“ตอนนี้เรายังกินบุญเก่าอยู่ แต่ก็ต้องรีบสร้างบุญใหม่แล้ว เพราะคนอื่นเขาไปถึงไหนต่อไหนกันแล้ว ช่วงก่อนหน้านี้จีนกับฮ่องกงมีปัญหากัน ไทยควรจะฉวยโอกาสพัฒนาตัวเองเป็นศูนย์กลางการเงินบ้าง แต่เขาก็เลือกไปสิงคโปร์หรือดูไบกันหมด ล่าสุดจีนทะเลาะกับไต้หวันก็เป็นอีกโอกาสที่ไทยจะดึงอุตสาหกรรมเซมิคอนดักเตอร์มาบ้าง ก็ต้องจับตาดูว่าเราจะทำได้ดีแค่ไหน” พิพัฒน์กล่าว\n\nทำไมไทยจึงไม่น่าดึงดูดเหมือนเก่า\n\nทั้งนี้ KKP Research เคยออกบทวิเคราะห์ถึงปัจจัยที่ทำให้ต่างชาติเมินไทยในมิติต่างๆ เอาไว้อย่างน่าสนใจ ดังนี้\n\n1. ในมิติสถาบันเศรษฐกิจ โครงสร้างพื้นฐาน และคุณภาพแรงงาน ไทยยังมีปัญหาบางอย่างที่เกิดขึ้นต่อเนื่องและยังไม่มีนโยบายแก้ไขที่ชัดเจน เช่น การผูกขาดของตลาดสินค้าในประเทศ ภาษีการค้าระหว่างประเทศที่ยังสูง บทบาทของสถาบัน โครงสร้างพื้นฐาน ทักษะแรงงาน ยิ่งไปกว่านั้นในระยะหลังประเทศคู่แข่งอย่างเวียดนามมีการพัฒนาในหลายหัวข้อ แต่ไทยยังไม่มีการเปลี่ยนแปลงที่ชัดเจน\n\n2. โครงสร้างการผลิตสินค้าของไทยยังมีสัดส่วนของสินค้า High-Tech ที่ต่ำเมื่อเทียบกับประเทศคู่แข่ง และมีการพัฒนาที่ล่าช้า ไทยยังมีสัดส่วนการส่งออกสินค้าในกลุ่ม High Technology เมื่อเทียบกับการส่งออกทั้งหมด ต่ำกว่าภูมิภาคและประเทศในระดับรายได้ใกล้เคียงกัน ซึ่งเป็นกลุ่มสินค้าที่มีความต้องการสูงจากตลาดโลกในช่วงที่ผ่านมา\n\nโดยโครงสร้างการส่งออกสินค้าของไทยในปัจจุบันยังขาดสินค้าในกลุ่มเทคโนโลยีขั้นสูง หากเปรียบเทียบสินค้าส่งออกกับประเทศคู่แข่งอย่างเวียดนาม จะเห็นภาพชัดว่าเวียดนามมีการพัฒนาการผลิตสินค้าไปในกลุ่มเทคโนโลยีใหม่ๆ มากขึ้น โดยเฉพาะโทรศัพท์แบบเครื่องและพกพา ที่เป็นที่ต้องการในตลาดโลก และไทยยังแทบไม่มีการผลิตสินค้ากลุ่มนี้\n\n3. ไทยเคยได้ประโยชน์จากค่าแรงราคาถูกที่ดึงดูดให้ต่างชาติเข้ามาตั้งฐานการผลิตในไทย ความน่ากังวลในวันนี้คือ หากดูตัวเลขค่าแรงของไทยจะพบว่าค่าแรงเริ่มปรับตัวสูงขึ้น ในขณะที่ผลิตภาพยังไม่ถูกพัฒนาไปมาก ทำให้ไม่สามารถดึงดูดการลงทุนในอุตสาหกรรมที่มีความซับซ้อนสูงได้\n\n4. เศรษฐกิจไทยเติบโตต่ำ กำลังจะเข้าสู่สังคมสูงอายุ และยังไม่มีแผนการลงทุนในการพัฒนาเทคโนโลยีที่ชัดเจน ศักยภาพการเติบโตของเศรษฐกิจไทยกำลังจะเผชิญความท้าทายจากโครงสร้างประชากรที่มีแนวโน้มเปลี่ยนไปเป็นสังคมสูงอายุเต็มตัวในอีกไม่กี่ปีข้างหน้า จะส่งผลให้แรงงานของประเทศลดลง ขนาดของตลาดในประเทศเล็กลง ศักยภาพการเติบโตของเศรษฐกิจ (Potential Growth) ต่ำลง เมื่อตลาดขยายตัวได้ช้า ความน่าสนใจที่จะเข้ามาลงทุนในไทยก็ลดน้อยลงไป และที่น่ากังวลกว่านั้นคือการลงทุนและการพัฒนาด้าน R&D ของไทยที่จะช่วยเพิ่มผลิตภาพยังอยู่ในระดับต่ำเมื่อเทียบกับประเทศอื่น\n\nอ้างอิง:\n\nช่องทางติดตาม THE STANDARD WEALTH\n\n\n\nTwitter: twitter.com/standard_wealth\n\nInstagram: instagram.com/thestandardwealth\n\nOfficial Line: https://lin.ee/xfPbXUP",
    "ไฟไหม้บาร์คาราโอเกะในเวียดนาม คลอกดับมากกว่า 20 ราย": "สำนักข่าวต่างประเทศรายงานจากเมืองโฮจิมินห์ ประเทศเวียดนาม เมื่อวันที่ 7 ก.ย.ว่า สำนักงานตำรวจเมืองโฮจิมินห์ รายงานการเกิดเหตุเพลิงไหม้บาร์คาราโอเกะ ในเขตถ่วนอัน ทางตอนเหนือของเมืองโฮจิมินห์ เมื่อคืนวันอังคารที่ผ่านมา โดยเปลวเพลิงลุกไหม้และโหมกระพืออย่างรวดเร็ว เนื่องจากโครงสร้างหลักของอาคารเป็นไม้ จนผู้ที่อยู่ภายในที่เกิดเหตุต้องปีนหนีทางระเบียง และบางส่วนตัดสินใจกระโดดลงมา ด้วยความที่อดทนรอความช่วยเหลือจากเจ้าหน้าที่กู้ภัยไม่ไหว\n\nThirteen people have died and several injured after a #fire broke out at a busy #karaoke bar in the province of Bình Dương. Around 40 people are being treated at emergency department of An Phú Hospital, including 11 seriously injured and one case with traumatic brain injury. pic.twitter.com/82fPXHjd3f — Việt Nam News (@VietnamNewsVNS) September 7, 2022\n\n\n\nขณะที่จำนวนผู้เสียชีวิตจากเหตุเพลิงไหม้ครั้งนี้ เพิ่มขึ้นอย่างรวดเร็ว จากที่มีการยืนยันอย่างน้อย 12 ราย เมื่อช่วงเช้าของวันพุธตามเวลาท้องถิ่น เป็นอย่างน้อย 23 ราย เมื่อช่วงเย็นของวันเดียวกัน และสถิติผู้ได้รับบาดเจ็บสะสมอยู่ที่อย่างน้อย 11 ราย\n\n\n\nส่วนสาเหตุของการเกิดเพลิงไหม้ ยังอยู่ในขั้นตอนการสอบสวนของเจ้าหน้าที่ ซึ่งเบื้องต้นมีการสันนิษฐานว่า เกิดจากระบบไฟฟ้าลัดวงจร และถือเป็นเหตุเพลิงไหม้ครั้งเลวร้ายที่สุดในรอบ 4 ปีของเวียดนาม นับตั้งแต่เหตุเพลิงไหม้อพาร์ตเมนต์แห่งหนึ่ง ในเมืองโฮจิมินห์ เมื่อปี 2561 ส่งผลให้มีผู้เสียชีวิต 13 ราย.\n\nเครดิตภาพ : Vietnam News Agency",
    "ตร.เวียดนามแถลง จับพ่อค้าก๋วยเตี๋ยวดัง เหตุมีพฤติกรรมต่อต้านรัฐ หลังคลิปล้อ จนท.ว่อนเน็ต": "ตร.เวียดนามแถลง จับพ่อค้าก๋วยเตี๋ยวดัง เหตุมีพฤติกรรมต่อต้านรัฐ หลังคลิปล้อ จนท.ว่อนเน็ต\n\nเมื่อวันที่ 8 กันยายน สำนักข่าวรอยเตอร์อ้างตำรวจเวียดนามแถลงว่า นายบุย ตวน ลัม พ่อค้าขายก๋วยเตี๋ยวเนื้อคนดัง แห่งเมืองดานัง อายุ 38 ปี ที่ปรากฏอยู่ในคลิปวิดีโอซึ่งเป็นไวรัลที่มีผู้เข้าชมจำนวนมาก จากการล้อเลียนเจ้าหน้าที่รัฐ ได้ถูกเจ้าหน้าที่ตำรวจจับกุมตัวแล้ว เนื่องจากกระทำการโฆษณาชวนเชื่อต่อต้านรัฐบาลจากการโพสต์เนื้อหาทางออนไลน์ที่บิดเบือนแนวทางและนโยบายของพรรครัฐบาลเวียดนาม\n\nอย่างไรก็ดี รอยเตอร์ระบุว่ายังไม่ชัดเจนว่าเหตุการณ์ใดที่ทำให้นายลัมถูกจับกุม\n\nก่อนหน้านี้ในปี 2021 นายลัมเคยถูกตำรวจออกหมายเรียกจากการที่เขาถ่ายทำคลิปตนเองล้อเลียน นูสเรต โกเช หรือที่รู้จักในชื่อว่า “ซอลต์เบ” เชฟคนดังชาวตุรกี ที่มีท่าโรยเกลือเป็นเอกลักษณ์ดังกระฉ่อนโลก ซึ่งมีขึ้นหนึ่งวันหลังจากที่รัฐมนตรีกระทรวงความมั่นคงสาธารณะของเวียดนาม ถูกถ่ายคลิปขณะเขาไปนั่งกินเนื้อสเต๊กห่อแผ่นทองคำในร้านอาหารหรูของซอลเบต์ในกรุงลอนดอน ประเทศอังกฤษ\n\nในคำแถลงของตำรวจเวียดนามระบุว่า นายลัมยังเป็นสมาชิกขององค์กรภาคประชาสังคมที่อยู่ในกลุ่มต่อต้านรัฐด้วย และว่า เจ้าหน้าที่ได้ทำการเตือนย้ำนายลัมแล้วถึงการทำเนื้อหาที่เป็นการดูหมิ่นเกียรติและชื่อเสียงของคณะผู้นำประเทศ\n\nรอยเตอร์ระบุว่า เมื่อถูกเรียกตัวไปนายลัมได้ให้การปฏิเสธว่าเขาไม่ได้ล้อเลียนรัฐมนตรีเรื่องสเต๊กเนื้อห่อแผ่นทองคำที่ร้านหรูของซอลเบต์ ซึ่งมีราคาสูงถึง 2,000 ดอลลาร์สหรัฐแต่อย่างใด และเมื่อทางรอยเตอร์ได้โทรศัพท์ไปยังเบอร์ของนายลัมในวันพฤหัสบดี (8 ก.ย.) นี้ ก็ไม่ได้มีการตอบรับสาย\n\nการจับกุมครั้งนี้นับเป็นการกวาดล้างผู้ที่วิพากษ์วิจารณ์คณะผู้ปกครองพรรคคอมมิวนิสต์ของเวียดนามครั้งล่าสุด\n\nด้านกลุ่มฮิวแมนไรท์ วอทช์ องค์กรพิทักษ์สิทธิ ออกมาเรียกร้องให้เจ้าหน้าที่ตำรวจควรปล่อยตัวนายลัมในทันทีและหยุดจับกุมประชาชนที่ออกมาแสดงความคิดเห็นของตนเอง\n\n“การล้อเลียนเป็นรูปแบบที่ชอบธรรมของการแสดงออกที่ไม่ควรถือว่าเป็นอาชญากรรม” ฮิวแมนไรท์ วอทช์ระบุ",
    "OR จับมือ “เซ็นทรัล” เปิด Cafe Amazon สาขา 14 “เวียดนาม” ตั้งเป้าปีนี้ครบ 20 แห่ง": "นายรชา อุทัยจันทร์ รองกรรมการผู้จัดการใหญ่ธุรกิจต่างประเทศ บริษัท ปตท. น้ำมันและการค้าปลีก จำกัด (มหาชน) หรือ OR เปิดเผยว่า บริษัทเปิดร้าน Cafe Amazon สาขาไฮ บ่า จึง (HAI BA TRUNG) นครโฮจิมินต์ ซึ่งเป็นร้าน Cafe Amazon สาขาที่ 14 ในประเทศเวียดนามอย่างเป็นทางการ\n\nทั้งนี้ ตลาดกาแฟในประเทศเวียดนามมีอัตราการขยายตัวที่รวดเร็ว และยังมีแนวโน้มเติบโตสูงอย่างต่อเนื่อง OR และ CRG ซึ่งเป็นบริษัทในกลุ่มเซ็นทรัลเล็งเห็นถึงโอกาสที่เกิดขึ้น จึงได้ร่วมมือกันจัดตั้งบริษัทร่วมทุนเพื่อดำเนินธุรกิจร้านกาแฟ Cafe Amazon ในประเทศเวียดนามโดยใช้ชื่อว่า ORC Coffee Passion Group Joint Stock Company หรือ ORCG ในปี 62 และได้เปิดร้าน Cafe Amazon สาขาแรกในปี 2563 โดยปัจจุบันมีร้าน Cafe Amazon ในประเทศเวียดนามทั้งสิ้น 14 สาขา อยู่ในนครโฮจิมินต์ 10 สาขา อีก 4 สาขาอยู่ในเมืองอื่น ๆ ได้แก่ Ben Tre, Tra Vinh, My Tho และ Dong Nai และตั้งเป้าจะเปิดให้ได้ 20 สาขาภายในปี 65 นี้\n\nโดย OR หวังว่าด้วยความชำนาญในธุรกิจกาแฟของ OR ที่ส่งเสริมศักยภาพในการเติบโตของ Cafe Amazon ผนวกกับความเชี่ยวชาญในการบริหารแบรนด์ร้านอาหารและบริการ ของ CRG จะทำให้ Cafe Amazon ได้รับการต้อนรับจากผู้บริโภคในเวียดนามเป็นอย่างดี และสามารถร่วมกันสร้างโอกาสในการเติบโตอย่างมั่นคงและยั่งยืนต่อไป โดย OR จะเดินหน้าสร้างความแข็งแกร่ง และไม่หยุดพัฒนาธุรกิจ Cafe Amazon เพื่อนำเสนอเครื่องดื่ม และบริการที่ดีที่สุดให้กับผู้บริโภคชาวเวียดนาม ซึ่งสอดคล้องกับพันธกิจของ OR ในการขยายฐานธุรกิจเพื่อสร้างความสำเร็จและการยอมรับในตลาดโลก (Scale Portfolio for The Global Market)\n\nนอกจากนี้ ความร่วมมือดังกล่าวยังเป็นไปตามวิสัยทัศน์ของ OR คือ เติมเต็มโอกาสเพื่อทุกการเติบโตร่วมกัน หรือ Empowering All toward Inclusive Growth โดยมุ่งเน้นการการเติบโตรูปแบบใหม่ โดยเป็นการเติบโตแบบ Outside-In หรือการเติบโตโดยการเข้าไปร่วมมือกับธุรกิจที่สร้างจากพันธมิตรภายนอก สนับสนุนกันและกันเพื่อการเติบโตร่วมกันอย่างยั่งยืน",
    "คาเฟ่ริมทางรถไฟในเวียดนามโดนสั่งปิดเพื่อความปลอดภัย และปิดตัวลงถาวรแล้ว": "หนึ่งในสถานที่ท่องเที่ยวยอดนิยมของเวียดนาม โดยเฉพาะอย่างยิ่งชาว Instagramable ที่ชอบไปเที่ยวและสรรหาที่สวยๆ ถ่ายรูปลงอวดชาวโซเชียล ทว่าตอนนี้ดูเหมือนว่าจะไม่มีอีกต่อไปแล้ว เนื่องจากคาเฟ่ริมทางรถไฟเหล่านั้นถูกสั่งปิด โดยมีกำหนดวันสุดท้ายคือวันที่ 17 กันยายนที่ผ่านมา\n\nTrain Street หรือถนนรถไฟ เป็นอีกหนึ่งสถานที่ที่ได้รับความนิยมมากจากนักท่องเที่ยว บรรยากาศละม้ายคล้ายคลึงกับตลาดร่มหุบของบ้านเรา ทว่าเปลี่ยนจากตลาดเป็นร้านคาเฟ่มากมายสองข้างทางแทน เมื่อปี 2019 ร้านสองฟากฝั่งมีคำสั่งปิดจากภาครัฐ เนื่องจากกังวลเกี่ยวกับความปลอดภัยของประชาชนและนักท่องเที่ยวที่ละเมิดกฎและพยายามถ่ายภาพบนรางรถไฟ จนทำให้มีการหยุดรถฉุกเฉินอยู่บ่อยครั้ง\n\nคำสั่งปิดดังกล่าวให้เวลาถึงวันที่ 17 กันยายนที่ผ่านมา และตอนนี้ก็มีการติดตั้งเครื่องกีดขวางเพื่อป้องกันไม่ให้นักท่องเที่ยวเข้าสู่ถนนแล้ว ซึ่งหมายความว่าเวียดนามจะไม่มีคาเฟ่ริมทางรถไฟอีกต่อไป (หรือถ้ามีก็เป็นในตัวตึก และไม่ให้เดินผ่านทางรางรถไฟอีกแล้ว)\n\nการปิด Train Street มีทั้งเสียงตอบรับด้านบวกและด้านลบจากผู้อยู่อาศัย หลายคนไม่อยากให้ปิด เพราะการมีอยู่ของถนนรถไฟสร้างรายได้ให้แก่ครอบครัว\n\n“คงจะดีกว่านี้ถ้าคนในท้องถิ่นและเจ้าหน้าที่สามารถร่วมมือกันพัฒนา Train Street ให้ดำเนินการต่อไปได้” เจ้าของร้านกาแฟคนหนึ่งกล่าวกับ CNN Travel\n\nอย่างไรก็ดี หลายคนกลับมองว่าสมควรปิดเพื่อความปลอดภัย เพราะมีการเบรกรถไฟฉุกเฉินหลายครั้งแล้วในรอบปี\n\nภาพ: Shutterstock\n\nอ้างอิง:",
    "ก็ได้หรอ!? สถานทูตเกาหลีร้องเรียน “เวียดนาม” โขกราคานักท่องเที่ยวซื้อชุดตรวจ COVID-19": "เหตุเกิดในฮานอย เวียดนาม สถานทูตเกาหลีใต้ร้องเรียน ตั้งข้อสงสัย VietJet Air อาจมีส่วนเกี่ยวข้องกับ “มิจฉาชีพ” บีบให้นักท่องเที่ยวเกาหลีใต้ที่จะกลับประเทศแม่ต้องซื้อ ชุดตรวจ COVID-19 ราคาแพงระยับที่สนามบิน โดยอ้างว่าผลตรวจล่วงหน้าที่นำมาแสดงไม่ได้รับการรับรอง\n\nสถานทูตเกาหลีใต้ประจำเวียดนาม ร้องเรียนให้มีการสืบสวนประเด็นมิจฉาชีพหลอกลวงบีบให้ซื้อชุดตรวจ COVID-19 ราคาแพงที่สนามบิน โดยเป้าหมายหลักคือ “ชาวเกาหลีใต้” ที่จะบินกลับประเทศแม่ เนื่องจากก่อนหน้าวันที่ 2 กันยายน 2022 เกาหลีใต้ยังมีเงื่อนไขให้ทุกคนที่เข้าประเทศต้องแสดงผลตรวจ RT-PCR ภายใน 48 ชม.ก่อนบิน หรือผล ATK ภายใน 24 ชม.ก่อนบิน\n\nเจ้าหน้าที่ของสถานทูตเกาหลีใต้ประจำเวียดนามได้เข้าเยี่ยมสำนักงานใหญ่ VietJet Air ในกรุงฮานอยแล้วเมื่อวันจันทร์ที่ผ่านมา (5 กันยายน 2022) เพราะการบีบให้ซื้อชุดตรวจราคาแพงจะเกิดขึ้นได้ ต้องเริ่มมาจากการที่สายการบินไม่ยอมรับผลการตรวจ COVID-19 เป็นลบที่นักท่องเที่ยวเกาหลีใต้นำมาแสดง เมื่อนักท่องเที่ยวไม่ต้องการพลาดไฟลท์บิน จึงต้องยอมรับการตรวจด่วนราคาแพงที่นายหน้าในสนามบินเสนอขาย\n\nสถานทูตฯ ยังร้องขอให้สายการบินยื่นเรื่องไปที่ฝ่ายความมั่นคงสาธารณะของเวียดนามด้วย เพื่อให้เข้าตรวจสอบการหลอกลวงของมิจฉาชีพในกรณีดังกล่าว และสถานทูตฯ ยังยื่นเรื่องไปที่ศูนย์ควบคุมการบินพลเรือนของเวียดนามด้วยอีกทางหนึ่ง\n\nสถานทูตเกาหลีใต้ระบุว่า ชาวเกาหลีใต้จำนวนมากตกเป็นเหยื่อของการบีบขายชุดตรวจ มีการร้องเรียนของประชาชนจำนวนมากเข้ามาก่อนหน้านี้ ตามที่สถานทูตฯ แจ้ง ปรากฏว่าเป็นสายการบิน VietJet Air ที่ปฏิเสธไม่ให้ผู้โดยสารขึ้นเครื่องบ่อยครั้ง\n\nวิธีการหลอกลวงบีบขายดังกล่าว ยกตัวอย่างเช่น กลุ่มนักท่องเที่ยวเกาหลีใต้กลุ่มหนึ่งที่ควรจะต้องได้ขึ้นเครื่องสายการบิน VietJet ที่สนามบินนานาชาติโหน่ยบ่าย กรุงฮานอย พวกเขามีหลักฐานผลตรวจ COVID-19 เป็นลบมาแสดง ณ เคาน์เตอร์เช็กอิน วันที่ 23 สิงหาคม 2022 แต่พวกเขากลับถูกปฏิเสธขึ้นเครื่อง\n\nเมื่อถูกปฏิเสธขึ้นเครื่อง นายหน้าท้องถิ่นที่สนามบินจะเข้ามาประกบและขายแพ็กเกจตรวจ COVID-19 ด่วนที่สามารถรู้ผลทันขึ้นเครื่องกลับเกาหลีใต้ได้ โดยเสนอราคาสูงถึง 4 ล้านดอง บวกกับค่าตรวจอีก 1 ล้านดอง รวมทั้งหมด 5 ล้านดอง (ประมาณ 7,700 บาท) ทั้งๆ ที่ชุดตรวจลักษณะนี้ปกติขายในราคาเพียง 150,000 ดอง (ประมาณ 232 บาท)\n\nกรณีดังกล่าวเพิ่มขึ้นอย่างต่อเนื่องในหมู่นักท่องเที่ยวเกาหลีใต้ โดยหลายคนตั้งข้อสงสัยว่ามีความเชื่อมโยงระหว่างนายหน้าขายชุดตรวจกับสายการบินหรือไม่\n\nทั้งนี้ ทางสถานทูตเกาหลีใต้มีการสอบถามโดยตรงแล้วว่าสายการบินมีส่วนเกี่ยวข้องหรือเปล่า แต่ทางสายการบินปฏิเสธข้อสงสัยนี้ รวมถึงรายงานว่า สายการบินตัดสินใจไม่ให้ผู้โดยสารขึ้นเครื่องหลังจากปรึกษากับหน่วยงานกักกันโรคที่สนามบินอินชอน ประเทศเกาหลีใต้แล้ว\n\nขณะนี้ VietJet Air ยังไม่มีความคิดเห็นหรือแถลงเพิ่มเติมต่อสื่อมวลชน\n\nนักท่องเที่ยวเกาหลีใต้ถือเป็นกลุ่มสำคัญอย่างยิ่งต่ออุตสาหกรรมท่องเที่ยวเวียดนาม เป็นกลุ่มที่เข้าสู่เวียดนามเป็นอันดับ 1 หลังจากเวียดนามเปิดการท่องเที่ยวในปีนี้\n\nตามที่สำนักงานสถิติทั่วไปแห่งเวียดนามรายงาน เมื่อเดือนสิงหาคม 2022 มีนักท่องเที่ยวเกาหลีเข้าสู่เวียดนาม 173,000 คน ซึ่งคิดเป็น 1 ใน 3 ของจำนวนนักท่องเที่ยวต่างชาติทั้งหมด นักท่องเที่ยวต่างชาติที่เข้าสู่เวียดนามเป็นอันดับ 2 คือชาวอเมริกันจำนวนกว่า 139,000 คน และอันดับ 3 ชาวกัมพูชา 82,000 คน\n\nSource"
}